{"id": "310081", "revid": "89787", "url": "https://gl.wikipedia.org/wiki?curid=310081", "title": "Sapindales", "text": "A das sapindales (\"Sapindales\") \u00e9 unha orde de plantas anxiospermas ou \"Magnoliophyta\" (plantas con flores), dicotiled\u00f3neas (ou \"Magnoliopsida\"), xeneticamente pr\u00f3xima \u00e1 orde das rosales que, nas clasificaci\u00f3ns actuais, incl\u00fae, entre as familias m\u00e1is co\u00f1ecidas, a das rut\u00e1ceas, que comprende, entre outras especies, \u00e1s dos c\u00edtricos.\nCatacter\u00edsticas.\nAs sapindales caracter\u00edzanse por posu\u00edren dous verticilos de estames (\u00e1s veces un reducido a estaminodios), de maneira que son predominantemente pentac\u00edclicas. O disco nectar\u00edfero \u00e9 de posici\u00f3n vari\u00e1bel (e \u00e1s veces est\u00e1 reducido a gl\u00e1ndulas internas).\nPredominan as plantas con follas compostas (a\u00ednda que nas especies de \"Citrus\" son simples).\nSon plantas de h\u00e1bito le\u00f1oso con flores pent\u00e1meras de ovario s\u00fapero, que est\u00e1n reunidas en inflorescencias cerradas ou cimosas.\nClasificaci\u00f3n.\nO sistema de clasificaci\u00f3n APG II, de 2003, incl\u00fae nesta orde as seguintes nove fam\u00edlias, que comprenden uns 460 x\u00e9neros e ao redor de 5.700 especies:\nM\u00e1is da metade das especies desta orde pertencen a d\u00faas das s\u00faas familias: a das sapind\u00e1ceas (\"Sapiundaceae\"), cunhas 1.600 especies, onde se encontran recollidas tanto as antigas \"Hippocastanaceae\" como as \"Aceraceae\", e a das rut\u00e1ceas (\"Ruitaceae\"), cunhas 1.800 especies).\nPor\u00e9n, as clasificaci\u00f3ns cl\u00e1sicas, como a do sistema de Cronquist, de 1981, usaban unha circunscrici\u00f3ns algo diferente, coas seguintes fam\u00edlias:"}
{"id": "310094", "revid": "22570", "url": "https://gl.wikipedia.org/wiki?curid=310094", "title": "World Series by Renault", "text": "A World Series by Renault ou F\u00f3rmula Renault 3.5 Series, \u00e9 un campionato automobil\u00edstico de velocidade de monoplazas organizado por RPM Racing que se disputa en Europa no que se utilizan motores Renault que anteriormente eran da marca xaponesa Nissan. Este campionato antigamente tam\u00e9n se chamou: Open by Nissan (1998-2001), World Series by Nissan (2002-2004) e World Series by Renault (2005-)."}
{"id": "310099", "revid": "22795", "url": "https://gl.wikipedia.org/wiki?curid=310099", "title": "EAAV", "text": ""}
{"id": "310100", "revid": "22795", "url": "https://gl.wikipedia.org/wiki?curid=310100", "title": "Autov\u00eda AG-11", "text": ""}
{"id": "310107", "revid": "22795", "url": "https://gl.wikipedia.org/wiki?curid=310107", "title": "T\u00fanel da Madroa", "text": ""}
{"id": "310108", "revid": "22795", "url": "https://gl.wikipedia.org/wiki?curid=310108", "title": "T\u00fanel Vigo-Redondela", "text": ""}
{"id": "310109", "revid": "23204", "url": "https://gl.wikipedia.org/wiki?curid=310109", "title": "David Macaire", "text": "David Macaire, nado o 20 de outubro de 1969 en Nanterre, \u00e9 un dominicano cat\u00f3lico latino franc\u00e9s, arcebispo de Fort-de-France e Saint-Pierre (Martinica) dende o 7 de marzo de 2015.\nTraxectoria.\nCursou a educaci\u00f3n primaria e secundaria no colexio dos dominicanos de Notre-Dame de D\u00e9livrande en Morne-Rouge entre 1972 e 1984, e no Liceo Sch\u0153lcher de Fort-de-France entre 1984 e 1987.\nEn 1994 ingresou no noviciado da provincia de Tolosa da Orde dos Predicadores, onde profesou o 17 de setembro de 1995. Posteriormente estudou Filosof\u00eda en Bordeos e Teolox\u00eda en Tolosa, facendo a profesi\u00f3n solemne en 1998. O 23 de xu\u00f1o de 2001 foi ordenado sacerdote por Jean-Louis Brugu\u00e8s, bispo de Angers.\nExerceu o seu ministerio na arquidiocese de Bordeos at\u00e9 2011, cando ingresou no convento dos dominicanos de Sainte-Baume como prior, e reitor da bas\u00edlica de Santa Mar\u00eda Madalena de Saint-Maximin-la-Sainte-Baume. A partir de 2012, foi tam\u00e9n exorcista da diocese de Fr\u00e9jus-Toulon.\nO 7 de marzo de 2015 o papa Francisco nomeouno arcebispo metropolitano de Fort-de-France e Saint-Pierre, en Martinica. Recibiu a consagraci\u00f3n episcopal o 12 de abril, de mans do cardeal Chibly Langlois."}
{"id": "310114", "revid": "102241", "url": "https://gl.wikipedia.org/wiki?curid=310114", "title": "\u00c1rabe exipcio", "text": "O\u00a0\u00e1rabe exipcio\u00a0\u00e9 unha variedade da lingua \u00e1rabe usada en Exipto que ten influencias doutros idiomas pr\u00f3ximos. A constituci\u00f3n exipcia reco\u00f1ece o idioma \u00e1rabe como a\u00a0lingua oficial de Exipto, sendo falado por case a totalidade dos seus m\u00e1is de 80 mill\u00f3ns de habitantes.\nTodos os dialectos \u00e1rabes coloquiais normalmente s\u00f3 son transmitidos oralmente, sen deixar nada escrito, mais a gran vitalidade do exipcio fai que sexa unha das que m\u00e1is escritos pos\u00fae, especialmente de poes\u00eda e teatro. Grazas aos medios audiovisuais modernos, o \u00e1rabe exipcio \u00e9 a variedade de \u00e1rabe m\u00e1is co\u00f1ecido do mundo isl\u00e1mico xa que \u00e9 comprendido, en gran medida, nos pa\u00edses pertencentes ao\u00a0mundo \u00e1rabe oriental (M\u00e1shreq en \u00e1rabe), e a\u00ednda que ten diferenzas con outros dialectos do\u00a0Magreb, tam\u00e9n \u00e9 xeralmente comprendido.\nA\u00a0gram\u00e1tica do exipcio, como a de todos os dialectos \u00e1rabes coloquiais, est\u00e1 simplificada en comparaci\u00f3n co \u00e1rabe cl\u00e1sico. Por exemplo, a maior\u00eda das vogais de uni\u00f3n om\u00edtense, e as formas nominais e verbais do dual substit\u00faense con frecuencia polo plural. En fonolox\u00eda, cinco consoantes cambian a s\u00faa pronunciaci\u00f3n no exipcio: o \"dhal\" soa como dal, \"zha\" como dad, \"yim\" como o g de gato, \"qaf\" como o \"hamza\" (\u0294), e \"tha\" como ta (v\u00e9xase alfabeto \u00e1rabe).\nHistoria.\nO \u00e1rabe exipcio ten a s\u00faa orixe na zona do Delta do Nilo\u00a0e no Baixo Exipto, arredor do Cairo. Descende do \u00e1rabe falado que foi levado a Exipto polos conquistadores musulm\u00e1ns no s\u00e9culo VII, e o seu desenvolvemento hist\u00f3rico viuse moi influenciado polo copto do Exipto pre-isl\u00e1mico e posteriormente por outras linguas como o turco/turco otom\u00e1n, italiano, franc\u00e9s\u00a0e o ingl\u00e9s."}
{"id": "310115", "revid": "44210", "url": "https://gl.wikipedia.org/wiki?curid=310115", "title": "Jerzy Maculewicz", "text": "Jerzy Maculewicz, nado o 30 de maio de 1955 en Dashiv (R.S.S. de Ucra\u00edna), \u00e9 un franciscano conventual cat\u00f3lico latino polaco, administrador apost\u00f3lico de Uzbekist\u00e1n dende o 1 de abril de 2005.\nTraxectoria.\nO 2 de outubro de 1994 fixo a profesi\u00f3n na Orde dos Freires Menores Conventuais, e o 22 de xu\u00f1o de 1996 foi ordenado sacerdote da devandita orde polo bispo de Sosnowiec, Adam \u015amigielski.\nO 1 de abril de 2005 foi nomeado administrador apost\u00f3lico de Uzbekist\u00e1n e bispo titular de \"Nara\". Recibiu a consagraci\u00f3n episcopal o 14 de maio de mans do cardeal Angelo Sodano, e tivo como co-consagrantes principais ao secretario da Congregaci\u00f3n para a Evanxelizaci\u00f3n dos Pobos Robert Sarah e ao nuncio en Uzbekist\u00e1n J\u00f3zef Weso\u0142owski."}
{"id": "310119", "revid": "839", "url": "https://gl.wikipedia.org/wiki?curid=310119", "title": "Malcolm Ranjith", "text": "Albert Malcolm Ranjith Patabendige Don (en ), nado o 15 de novembro de 1947 en Polgahawela (Sri Lanka), \u00e9 un eclesi\u00e1stico cat\u00f3lico latino cingal\u00e9s, cardeal, e arcebispo de Colombo dende o 16 de xu\u00f1o de 2009."}
{"id": "310126", "revid": "1131", "url": "https://gl.wikipedia.org/wiki?curid=310126", "title": "Viaduto do Ulla", "text": "O nome de viaduto do Ulla p\u00f3dese referir a varias estruturas de Galicia sobre o r\u00edo Ulla:"}
{"id": "310128", "revid": "56817", "url": "https://gl.wikipedia.org/wiki?curid=310128", "title": "Chapelknowe", "text": "Chapelknowe \u00e9 unha localidade escocesa, pertencente a Dumfries and Galloway.\nEst\u00e1 situada a 72 metros de altitude sobre o nivel do mar, preto de Kirkpatrick-Fleming e do l\u00edmite con Inglaterra, entre as localidades de Canonbie e Eaglesfield e a 34\u00a0km de Dumfries. A s\u00faa econom\u00eda \u00e9 predominantemente agr\u00edcola."}
{"id": "310129", "revid": "43749", "url": "https://gl.wikipedia.org/wiki?curid=310129", "title": "Deus salve o tsar", "text": ""}
{"id": "310130", "revid": "1131", "url": "https://gl.wikipedia.org/wiki?curid=310130", "title": "Viaduto do Eixo", "text": "O viaduto do Eixo, tam\u00e9n chamado viaduto do Ulla e novo viaduto de Gundi\u00e1n, \u00e9 unha das grandes pontes que salvan o curso do r\u00edo Ulla.\n\u00c9 unha estrutura singular rematada no ano 2008 de m\u00e1is de 1\u00a0km de lonxitude, na li\u00f1a de alta velocidade Olmedo-Zamora-Galicia no tramo entre Ourense e Santiago de Compostela, que formar\u00e1 parte da li\u00f1a de alta velocidade entre Madrid e Galicia.\n\u00c9 unha obra que est\u00e1 considerada de interese arquitect\u00f3nico en Espa\u00f1a.\nCaracter\u00edsticas.\nO viaduto do r\u00edo Ulla ten unha lonxitude de 630 m e ap\u00f3iase sobre nove piares directamente sobre o terreo, cunha altura m\u00e1xima de 116,9 m, e sobre outros cinco piares que descansan sobre un arco de 168 m de luz que salva o r\u00edo.\nO arco central ten unha altura de 104,4 m e constru\u00eduse empregando dous carros de avance en beiril, un para cada semiarco, o que marca a aut\u00e9ntica dificultade do proxecto construtivo desta obra civil.\nCada un dos semiarcos componse dun tramo de arranque que ten unha lonxitude de 10,2 m e de 26 doelas de cinco metros. Ambos os dous semiarcos \u00fanense mediante a correspondente doela de clave.\nConstruci\u00f3n.\nO ministerio de Fomento, a trav\u00e9s da entidade Adif, comezou a execuci\u00f3n do arco central do viaduto do Ulla, unha das construci\u00f3ns inclu\u00eddas no subtramo Silleda (Dornelas)-Vedra-Boqueix\u00f3n, do eixe Ourense-Santiago de Compostela do Corredor norte-noroeste de alta velocidade, que forma parte da L.A.V. Olmedo - Zamora - Galicia.\nO sistema construtivo utilizado para o arco central deste viaduto responde \u00e1 pol\u00edtica de Adif de \"m\u00e1ximo respecto do medio\", xa que as inmediaci\u00f3ns do viaduto foron catalogadas como zona especial de conservaci\u00f3n (ZEC) coa denominaci\u00f3n de \"sistema fluvial Ulla-Deza\".\nAs especiais caracter\u00edsticas do \u00e1mbito e as necesidades de conservaci\u00f3n levaron a adoptar diversas medidas que eviten os arrastres de terras procedentes das escavaci\u00f3ns das cimentaci\u00f3ns."}
{"id": "310131", "revid": "1131", "url": "https://gl.wikipedia.org/wiki?curid=310131", "title": "Viaduto do Ulla (eixe atl\u00e1ntico de alta velocidade)", "text": "O viaduto do Ulla \u00e9 unha infraestrutura que une as provincias da Coru\u00f1a e Pontevedra e que constit\u00fae a actuaci\u00f3n de maior importancia do eixe atl\u00e1ntico de alta velocidade ferroviaria, que destaca pola s\u00faa complexidade t\u00e9cnica e pola s\u00faa singularidade. Cos seus 240 m de lonxitude m\u00e1xima entre piares, constit\u00fae un r\u00e9cord mundial de luz (anchura entre piares) neste tipo de pontes (tipolox\u00eda taboleiro mixto formig\u00f3n-aceiro).\nCaracter\u00edsticas.\nTr\u00e1tase dunha ponte sobre o r\u00edo Ulla que se eleva 60 m sobre a auga. A s\u00faa lonxitude sponsable \u00e9 1.620 m, a m\u00e1is longa de Europa de celos\u00eda met\u00e1lica. No 2011, o viaduto foi considerado a mellor obra de enxe\u00f1er\u00eda civil en Galicia.\nAsenta nas augas do Ulla cun dese\u00f1o de tres piares de formig\u00f3n, cun espazo entre as d\u00faas columnas centrais de 240 m, o que sup\u00f3n un r\u00e9cord mundial neste tipo de infraestruturas.\nNeste sentido, a ministra de Fomento, Ana Pastor, na s\u00faa visita \u00e1s obras en Catoira sinalou que o viaduto era unha das m\u00e1is importantes infraestruturas que se est\u00e1n constru\u00edndo, e a m\u00e1is importantes do AVE de Galicia, porque ser unha obra singular, que ten moita dificultade desde o punto de vista t\u00e9cnico.\nPor outra parte, o ministerio de Fomento, nunha nota oficial, di que o Goberno garante que o valor ambiental da contorna na que se constr\u00fae, a r\u00eda de Arousa, estase a coidar ao m\u00e1ximo para que o viaduto \u00absexa un elemento m\u00e1is na beleza da paisaxe\u00bb.\nConstruci\u00f3n.\nTras o compromiso do presidente Jos\u00e9 Luis Rodr\u00edguez Zapatero de licitar en 2009 todos os tramos pendentes do AVE, o ministerio de Fomento anunciou o 8 de agosto de 2008 a adxudicaci\u00f3n das obras do viaduto do Ulla para a li\u00f1a de alta velocidade do eixo atl\u00e1ntico.\nAs obras ti\u00f1an un prazo de execuci\u00f3n de 38 meses e un orzamento de 105 mill\u00f3ns de euros. A encargada de levalas a cabo foi a Uni\u00f3n Temporal de Empresas formada por Dragados, Tecsa e Empresa Construtora S. A.\nAs obras remataron en 2014, cando se colocaron as \u00faltimas pezas de cor verde tras m\u00e1is de seis anos de traballos, o dobre do que estaba planeado.\nDistinci\u00f3n.\nA singularidade desta obra e a complexidade e orixinalidade da s\u00faa construci\u00f3n, fixo que o Colexio de Enxe\u00f1eiros de Cami\u00f1os, Canais e Portos de Galicia lle outorgara en 2015 o Premio San Telmo, co que este colectivo distingue a obra civil m\u00e1is representativa en Galicia realizada durante o ano anterior ao da s\u00faa convocatoria.\nA entrega de dito premio celebrouse o 28 de marzo de 2016 na sede da Afundaci\u00f3n de Pontevedra nun acto presidido pola ministra de Fomento en funci\u00f3ns, Ana Pastor, e foi recollido por Javier Gallego, director xeral de Explotaci\u00f3n e Construci\u00f3n de Adif, entidade promotora do viaduto. O acto inclu\u00edu, ademais o descubrimento dunha placa conmemorativa na Aula Medioambiental do viaduto.\nOs m\u00e9ritos da obra sobre o r\u00edo Ulla para tan destacado galard\u00f3n son, entre outros, os seus 1 620 m de lonxitude que a destacan como a de maior envergadura de todo o Eixe Atl\u00e1ntico de Alta Velocidade, as\u00ed como un dos grandes logros mundiais da enxe\u00f1ar\u00eda. Ademais, tr\u00e1tase dun proxecto que puxo especial coidado na integraci\u00f3n da estrutura cun contorno natural de extraordinaria beleza. Neste sentido incluso se reduciu o n\u00famero de piares no leito do r\u00edo e busc\u00e1ronse procesos construtivos coa m\u00e1xima independencia pos\u00edbel da r\u00eda e as s\u00faas ribeiras.\nAdemais de Ana Pastor tam\u00e9n asistiron, entre outros, o delegado do Goberno en Galicia Santiago Villanueva; Francisco Men\u00e9ndez, director da Axencia Galega de Infraestruturas; Ricardo Bab\u00edo, decano do Colexio de Enxe\u00f1eiros de Cami\u00f1os, Canais e Portos de Galicia, e Alberto Garc\u00eda e Adolfo Francisco Mu\u00ed\u00f1os, alcaldes de Catoira e Rianxo, respectivamente.\nEn palabras da ministra, esta \u00e9 \u00aba principal e m\u00e1is espectacular estrutura do eixe atl\u00e1ntico\u00bb, engadindo que \u00abdemostramos que [esta] \u00e9 unha das li\u00f1as de alta velocidade m\u00e1is utilizadas de toda Espa\u00f1a\u00bb, cifrando en \u00ab2,4 mill\u00f3ns de viaxeiros os rexistrados desde a s\u00faa posta en servizo hai un ano\u00bb."}
{"id": "310133", "revid": "23204", "url": "https://gl.wikipedia.org/wiki?curid=310133", "title": "Miopat\u00eda nemal\u00ednica", "text": "A miopat\u00eda nemal\u00ednica, tam\u00e9n denominada miopat\u00eda de bast\u00f3ns ou miopat\u00eda filamentosa (do grego \u039d\u03b5\u03bc\u03b1, -\u03b9\u03bf\u03c2, febra) \u00e9 unha doenza neuromuscular conx\u00e9nita hereditaria que provoca debilidade muscular, xeralmente non progresiva e de gravidade variable.\nConsiste nunha forma de miopat\u00eda, \u00e9 dicir, unha enfermidade muscular, que se caracteriza pola aparici\u00f3n na biopsia do m\u00fasculo duns bastonci\u00f1os con aspecto de febra chamados corpos nemal\u00ednicos, presentes nos miocitos. As persoas con miopat\u00eda nemal\u00ednica experimentan habitualmente atraso no desenvolvemento motor e debilidade nos membros, no tronco e pescozo e nos m\u00fasculos faciais.\nA doenza clasif\u00edcase habitualmente en varios grupos, segundo a s\u00faa gravidade, que pode ser leve (a m\u00e1is t\u00edpica), intermedia, grave e de aparici\u00f3n na idade adulta. Con todo, estas distinci\u00f3ns son dalg\u00fan modo ambiguas, porque as categor\u00edas se solapan con frecuencia. Os problemas respiratorios son a principal preocupaci\u00f3n en todos os pacientes de miopat\u00eda nemal\u00ednica, pero, a\u00ednda que nalg\u00fans casos graves representa unha ameaza para as expectativas de vida, a aplicaci\u00f3n de cuidados agresivos e proactivos permite a moitos individuos sobrevivir e levar unha calidade de vida aceptable.\nHistoria.\nA miopat\u00eda nemal\u00ednica describiuna por primeira o m\u00e9dico australiano Ralph Douglas Kenneth Reye, o mesmo que describiu a s\u00edndrome de Reye, en 1958, a\u00ednda que os seus resultados nunca foron publicados debido a que un revisor lles restou importancia ao pensar que as estruturas en forma de bast\u00f3n atopadas eran artefactos da preparaci\u00f3n da biopsia. Cinco anos despois, en d\u00faas publicaci\u00f3ns por Shy e colaboradores e Conen e colaboradores publicaron unha descrici\u00f3n desa nova miopat\u00eda. Actualmente adm\u00edtese que Reye non s\u00f3 foi o primeiro que encontrou este trazo espec\u00edfico da doenza, sen\u00f3n que mesmo realizou observaci\u00f3ns importantes sobre a s\u00faa patox\u00e9nese. Por outra parte, o nome de \"miopat\u00eda nemal\u00ednica\" aparece por primeira vez nas publicaci\u00f3ns de Conen e Shy.\nEpidemiolox\u00eda.\nNon existen datos conclu\u00edntes sobre a penetrancia ou anticipaci\u00f3n de ningunha das formas desta enfermidade. \nT\u00e9\u00f1ense datos dun estudo finland\u00e9s e doutros sobre individuos do colectivo asquenac\u00ed dos Estados Unidos que estimaron unha incidencia de 1 de cada 50.000 nacementos vivos.\nNalgunhas poboaci\u00f3ns a incidencia pode ser maior debido talvez ao efecto fundador. \u00c9 salientable o exemplo da comunidade Amish, onde a afecci\u00f3n ten unha incidencia de 1:500 na variante que afecta \u00e1 troponina T1. Algunhas fontes dan unha cifra de incidencia sobre a poboaci\u00f3n xeral de 0,02/1000 nacementos vivos, afectando por igual a ambos os sexos.\nA prevalencia estimouse en 1:57.000 persoas na poboaci\u00f3n xeral\nDiagn\u00f3stico.\nOs principais s\u00edntomas son debilidade, hipoton\u00eda e ausencia de reflexos tendinosos profundos, cunha gran variabilidade no curso e gravidade da sintomatolox\u00eda. En consecuencia, establ\u00e9cense catro criterios de diagn\u00f3stico:\nA debilidade adoita ser m\u00e1is evidente na musculatura facial e do pescozo, e na parte proximal das extremidades, a\u00ednda que en casos graves tam\u00e9n afecta \u00e1 parte distal. Poden presentarse nas formas conx\u00e9nitas trazos faciais e deformaci\u00f3ns t\u00edpicas (\"facies miop\u00e1tica, signe des ciles\"). Tam\u00e9n son com\u00fans a disartria e dificultades na inxesti\u00f3n, polo que \u00e9 necesario no 25% das variantes conx\u00e9nitas alimentar \u00e1 forza aos beb\u00e9s ou mediante gastrostom\u00eda nos primeiros anos de vida.\nHai problemas respiratorios debido \u00e1 afectaci\u00f3n dos m\u00fasculos auxiliares da respiraci\u00f3n, a\u00ednda que non existe unha correlaci\u00f3n entre a febleza dos grupos musculares afectados (facial-respiratorio, por exemplo) nin co curso da mesma.\nTam\u00e9n pode observarse hipermobilidade, contracturas e deformidade articular nas primeiras etapas da vida, que poden acabar en variaci\u00f3ns do ali\u00f1amento da columna vertebral, en especial escoliose.\nHistopatolox\u00eda.\nA enfermidade caracter\u00edzase pola presenza nas c\u00e9lulas musculares dunhas estruturas fibrosas denominadas \"bast\u00f3ns nemal\u00ednicos\", que carecen de actividade encim\u00e1tica, coas mesmas propiedades estruturais e bioqu\u00edmicas dos discos Z. Por\u00e9n, esta caracter\u00edstica non \u00e9 exclusiva (patognom\u00f3nica), e pode observarse tam\u00e9n noutras patolox\u00edas, como a SIDA, alg\u00fans casos de dermatomiosite e polimiosite, e tam\u00e9n miopat\u00edas asociadas co abuso de esteroides anabolizantes. Tam\u00e9n pode producirse en situaci\u00f3ns fisiol\u00f3xicas normais en fibras que perderon os filamentos grosos.\nA composici\u00f3n dos bast\u00f3ns adoita ser maioritariamente a prote\u00edna \u03b1-actinina, o compo\u00f1ente principal dos discos Z do sarc\u00f3mero, pero poden encontrarse outras prote\u00ednas deste disco, como a teletonina, filamina, miotilina, miozenina e miopaladina.\nO material para a observaci\u00f3n obtense habitualmente mediante biopsia. Os bast\u00f3ns son bastante m\u00e1is abundantes nas fibras musculares tipo 1 e nalgunhas de tipo 2, e probablemente non se dan en fibras intrafusais. En moi escasas ocasi\u00f3ns observ\u00e1ronse no tecido card\u00edaco.\nCoa tinguidura hematoxilina-eosina non adoitan ser visibles, mais aparecen como corpos contr\u00e1ctiles de cor rosa. Unha das tinguiduras m\u00e1is empregadas \u00e9 a tricr\u00f3mica modificada de Gomori, na que os bast\u00f3ns aparecen como gr\u00e1nulos densos de cor avermellada escura. Local\u00edzanse preferentemente en torno ao sarcolema, a\u00ednda que tam\u00e9n poden estar presentes noutras localizaci\u00f3ns, como o n\u00facleo ou en posici\u00f3n central. A s\u00faa lonxitude var\u00eda entre 1 e 7 \u03bcm de longo e 0,3-2 \u03bcm de largo.\nPor medio de t\u00e9cnicas de inmunohistoqu\u00edmica \u00e9 posible revelar os bast\u00f3ns nemal\u00ednicos utilizando anticorpos contra a \u03b1-actina e \u03b1-actinina. Hai presenza de desina na periferia dos corpos.\nEn microscopia electr\u00f3nica presentan estriaci\u00f3ns lonxitudinais cada 8 nm. Os corpos nemal\u00ednicos de menor tama\u00f1o est\u00e1n conectados cos discos Z, mentres que os de maior tama\u00f1o non adoitan estalo. Te\u00f1en unha ordenaci\u00f3n tetragonal en secci\u00f3ns transversais. \u00c9 salientable a presenza de filamentos que se expanden a partir dos corpos, que non est\u00e1n presentes naqueles que se localizan no n\u00facleo.\nEstudos xen\u00e9ticos.\nRelacion\u00e1ronse mutaci\u00f3ns en polo menos seis xenes, todos eles codificantes de prote\u00ednas do sarc\u00f3mero, relacionadas coa enfermidade, a\u00ednda que existen casos non asociados a estes loci, o cal indica que poder\u00eda ter unha maior heteroxeneidade x\u00e9nica.\nEn relaci\u00f3n \u00e1 mutaci\u00f3n causante, a miopat\u00eda nemal\u00ednica clasif\u00edcase en sete tipos, que se designan polas siglas \"NEM\" seguidas dun n\u00famero de orde:\nExisten test dispo\u00f1\u00edbles para a detecci\u00f3n destes xenes e en especial para o xene ACTA1. Son \u00fatiles no diagn\u00f3stico de confirmaci\u00f3n e no diagn\u00f3stico prenatal cun historial familiar, a\u00ednda que hai que lembrar que poden darse mutaci\u00f3ns \"de novo\".\nOutros estudos.\nP\u00f3dense realizar estudos electrofisiol\u00f3xicos:\nPermiten distinguir entre miopat\u00edas e doenzas de orixe neurox\u00e9nica:\nMobilidade e ortopedia.\nA maior\u00eda dos nenos con miopat\u00eda nemal\u00ednica leve finalmente poden cami\u00f1ar independentemente, a\u00ednda que a mi\u00fado a unha idade posterior \u00e1 normal. Alg\u00fans usan cadeira de rodas ou outros dispositivos que melloren a s\u00faa mobilidade. As persoas con miopat\u00eda nemal\u00ednica grave xeralmente te\u00f1en un movemento limitado das extremidades e usan a cadeira de rodas permanentemente.\nDebido \u00e1 debilidade dos m\u00fasculos do tronco, as persoas con miopat\u00eda nemal\u00ednica son propensas \u00e1 escoliose, a cal se empeza a desenvolver na infancia e empeora durante a puberdade. Moitos individuos con miopat\u00eda nemal\u00ednica deben someterse a cirurx\u00eda de fusi\u00f3n de v\u00e9rgtebras (espondilos\u00edndese, na que se unen v\u00e9rtebras) para endereitar e estabilizar as s\u00faas costas. A osteoporose \u00e9 tam\u00e9n com\u00fan na miopat\u00eda nemal\u00ednica.\nAfectaci\u00f3n respiratoria.\nA atenci\u00f3n ao funcionamento respiratorio \u00e9 fundamental en casos de miopat\u00eda nemal\u00ednica. Os nenos con miopat\u00eda nemal\u00ednica grave experimentan frecuentemente angustia respiratorio no momento de nacer ou pouco despois. Moitos son ventilados por traqueostom\u00eda (orificio aberto por traqueotom\u00eda), e cunha boa asistencia respiratoria poden chegar a ter unha boa sa\u00fade. A\u00ednda que a afecgtaci\u00f3n respiratoria pode non ser inmediatamente aparente en persoas con miopat\u00eda nemal\u00ednica intermedia ou leve, case sempre existe nalg\u00fan grao. Igual que un moitos trastornos neuromusculares, a hipoventilaci\u00f3n pode empezar insidiosamente, e pode causar serios problemas de sa\u00fade se non se remedia co uso de dispositivos mec\u00e1nicos non invasivos para axudar \u00e1 respiraci\u00f3n, especialmente de noite.\nComunicaci\u00f3n e alimentaci\u00f3n.\nA debilidade muscular (na gorxa) bulbar \u00e9 a principal caracter\u00edstica da miopat\u00eda nemal\u00ednica. A maior\u00eda dos individuos con miopat\u00eda nemal\u00ednica grave son incapaces de tragar e reciben a s\u00faa nutrici\u00f3n por medio de tubos de alimentaci\u00f3n. Por\u00e9n, a maior\u00eda da xente con miopat\u00eda nemal\u00ednica leve ou intermedia toman os alimentos oralmente. A disfunci\u00f3n muscular bulbar pode tam\u00e9n orixinar dificultades de comunicaci\u00f3n. As persoas con miopat\u00eda nemal\u00ednica a mi\u00fado te\u00f1en unha fala hipernasal como resultado do seu mal peche velofar\u00ednxeo (entre o padal brando e a parte posterior da garganta). As habilidades comunicativas poden ser melloradas por medio dunha terapia da fala, aparatos prost\u00e9ticos orais, cirurx\u00eda, e aparatos que aumentan a comunicaci\u00f3n. Os individuos con miopat\u00eda nemal\u00ednica son xeralmente moi sociables e intelixentes, e cun gran desexo de comunicarse."}
{"id": "310134", "revid": "27155", "url": "https://gl.wikipedia.org/wiki?curid=310134", "title": "Miopat\u00eda de bast\u00f3ns", "text": ""}
{"id": "310135", "revid": "27155", "url": "https://gl.wikipedia.org/wiki?curid=310135", "title": "Miopat\u00eda filamentosa", "text": ""}
{"id": "310136", "revid": "98629", "url": "https://gl.wikipedia.org/wiki?curid=310136", "title": "Blake Griffin", "text": "Blake Austin Griffin, nado o 16 de marzo de 1989 en Oklahoma City, Oklahoma, \u00e9 un xogador de baloncesto profesional estadounidense que xoga nos Boston Celtics da National Basketball Association (NBA). Xogou a nivel universitario no equipo da Universidade de Oklahoma, onde foi nomeado \"Xogador Nacional do Ano\" no seu ano \"sophomore\". Al\u00ed xogou durante d\u00faas temporadas antes de se presentar para o Draft da NBA de 2009, onde foi seleccionado como primeira elecci\u00f3n polos Clippers.\nNo equipo anxelino, por\u00e9n, perdeuse o primeiro ano debido a unha lesi\u00f3n na r\u00f3tula esquerda durante o \u00faltimo partido da pretemporada. Na seguinte temporado, no que ser\u00eda realmente o seu primeiro ano, foi seleccionado para xogar o All-Star, ga\u00f1ou o concurso de mates e foi reco\u00f1ecido como Rookie do Ano. De facto, no ano 2011, foi escillido pola revista norteamericana Sports Illustrated como un dos 15 mellores novatos de todos os tempos. Desde aquela Griffin participou no All-Star en todas as temporadas, axudando ao seu equipo a ser un habitual dos Play-offs polo t\u00edtulo.\nTraxectoria.\nUniversidade.\nXogou d\u00faas tempadas cos \"Sooners\" da Universidade de Oklahoma, o seu estado nata, nas que fixo unha media de 18,8 puntos e 11,8 rebotes por partido. No seu primeiro ano no equipo foi inclu\u00eddo no mellor quinteto, tanto absoluto como de novatos, da Big 12 Conference, tras facer unha media de 14,7 puntos e 9,1 rebotes por encontro. Recibiu os premios de Mellor xogador do ano de Associated Press, o Premio John R. Wooden, o Premio Naismith e o Sporting News. Como Sam Bradford logrou o mesmo ano o Trofeo Heisman, os Oklahoma Sooners conseguiron ser a segunda universidade en ter aos ga\u00f1adores do trofeo ao mellor xogador tanto en baloncesto como en f\u00fatbol americano no mesmo ano (Gary Beban ga\u00f1ou o Trofeo Heisman e Kareem Abdul-Jabbar o USBWA \"Player of the Year\" en 1968 para UCLA).\nNBA.\nFoi seleccionado por Los Angeles Clippers no primeiro posto do Draft da NBA de 2009, e posteriormente, o 9 de xullo, fac\u00edase oficial a s\u00faa contrataci\u00f3n por parte do equipo anxelino. En outubro de 2009 sufriu unha grave lesi\u00f3n de xeonllo que lle obrigou a apartarse das pistas durante toda a s\u00faa primeira tempada, apraz\u00e1ndose as\u00ed o seu debut na NBA, que se produciu o 27 de outubro de 2010, conseguindo 20 puntos e 14 rebotes ante Portland Trail Blazers. O 20 de novembro bate a marca de anotaci\u00f3n para un \"rookie\" dos Clippers, ao conseguir 44 puntos nunha derrota ante New York Knicks. \u00c9 elixido Rookie do Mes de novembro, tras facer unha media de 20,2 puntos e 11,6 rebotes por partido, liderando ambas as clasificaci\u00f3ns de novatos. Debido \u00e1s s\u00faas habilidades para o mate, \u00e9lle concedido o alcume de \"High Griffinition\". Foi seleccionado ademais para xogar o concurso de mates (Sprite Slam Dunk Contest) do All Star de 2011 e o partido do All-Star celebrado no Staples Center dos \u00c1nxeles, sendo seleccionado no seu ano rookie, un fito logrado por moi poucos xogadores na historia da NBA.\nNa tempada 2012-13, Griffin foi elixido como titular no NBA All-Star Game de 2012, xunto co seu compa\u00f1eiro Chris Paul. Tam\u00e9n foi seleccionado para participar no Rising Stars Challenge. Na primeira rolda Griffin axudou aos Clippers a ga\u00f1arlles aos Grizzlies en 7 partidos, pero nas semifinais os San Antonio Spurs ga\u00f1\u00e1ronlles en 4. Griffin foi seleccionado para o equipo dos Xogos Ol\u00edmpicos de 2012 de Londres, pero perdeunas por unha lesi\u00f3n. Ao ano seguinte volveu ser seleccionado para o All-Star e clasificouse de novo co seu equipo para os Play-offs."}
{"id": "310137", "revid": "1131", "url": "https://gl.wikipedia.org/wiki?curid=310137", "title": "Ponte de Gundi\u00e1n", "text": "A ponte de Gundi\u00e1n, tam\u00e9n co\u00f1ecida como viaduto de Gundi\u00e1n, \u00e9 unha ponte que salva o paso do r\u00edo Ulla, na antiga li\u00f1a ferroviaria entre Ourense e Santiago de Compostela.\nSituado \u00e1 altura do lugar de Gundi\u00e1n, na parroquia da Ponte Ulla (Vedra), na parte coru\u00f1esa, e a parroquia de San Miguel de Castro (A Estrada), na banda pontevedresa.\n\u00c1lzase sobre dous afloramentos de rochas cuarc\u00edticas, nunha paraxe de gran beleza.\nCaracter\u00edsticas.\nConstru\u00eddo en pedra (sobre unha armaz\u00f3n de ferro), alcanza unha lonxitude de 219 m, elev\u00e1ndose 86 m sobre o r\u00edo Ulla. O arco central da ponte est\u00e1 a unha cota de 133 m, que sup\u00f3n unha altura de 78 m sobre o leito do r\u00edo.\nHistoria.\nO trazado ferroviario Zamora-A Coru\u00f1a foi unha das obras civ\u00eds m\u00e1is salient\u00e1beis do s\u00e9culo XX en Galicia. Dentro deste trazado o paso do r\u00edo Ulla destaca pola peculiaridade do terreo e as dificultades que presentaba a construci\u00f3n dun viaduto. Situado no chamado Paso da Cova, que xorde ao cortarse a aba do Pico Sacro para dar paso ao r\u00edo, form\u00e1ndose as\u00ed un estreitamento entre d\u00faas paredes duns 50 m de ca\u00edda vertical, o que converte a ponte de Gundi\u00e1n nun dos emblemas de toda a v\u00eda.\nProxecto.\nEn tempos da ditadura de Primo de Rivera no ano 1928, red\u00e1ctase o primeiro proxecto para o trazado, obra de Casimiro Juanes D\u00edaz-Santos. Pero o viaduto non foi unha realidade at\u00e9 30 anos despois, tras episodios intermedios como a redacci\u00f3n dun proxecto reformado, que realizaron Antonio G\u00e1scue Echevarria e Gabriel de Venido Angulo en 1935, o informe a principios do ano seguinte do enxe\u00f1eiro xefe da Xefatura de Ferrocarr\u00eds do Noroeste. O proxecto reformado non se aproba ata 1939, pasada a guerra civil. Novas medici\u00f3ns \"in situ\" fan variar o perfil do terreo aproxim\u00e1ndose ao real. Na memoria descr\u00edbese:\nDestaca o empe\u00f1o pola integraci\u00f3n paisax\u00edstica da ponte; diferentes factores do proxecto xustif\u00edcanse ou som\u00e9tense a xu\u00edzo en favor da integraci\u00f3n co contorno.\nConstruci\u00f3n.\nO seu construtor foi Ricardo Barredo de Valenuela, enxe\u00f1eiro de prestixio internacional, home ligado \u00e1 figura de Eduardo Torroja. Abandonado o proxecto durante a guerra civil, ao seu termo o enxe\u00f1eiro xefe dos FF.CC. do NO emite o seu ditame favor\u00e1bel para a construci\u00f3n da ponte, aprob\u00e1ndose un orzamento de 1.037.035 pesetas para levantar a que ser\u00eda unha das pontes m\u00e1is fermosas de Galicia.\nA ponte tardou en constru\u00edrse 12 anos, de 1945 a 1956, a\u00ednda que entre 1949 e 1951 as obras estiveron paradas porque os obreiros foron destinados a outros puntos da li\u00f1a onde obra \u00eda m\u00e1is atrasada.\nTraballouse arreo, sen festivos nin paros, en d\u00faas quendas, de 4 a 14 horas e de 14 a 22 e, en ocasi\u00f3ns, coa axuda de farois; nalg\u00fans momentos chegou a intervir unha terceira quenda.\nEn 1945 in\u00edciase a construci\u00f3n do t\u00fanel; primeiro nivelouse o terreo e posteriormente iniciouse a armaz\u00f3n de ferro at\u00e9 completar o arco central. Soldadores especializados \u00edan constru\u00edndo pezas de dous ou tres metros, que posteriormente serv\u00edan para facer o encofrado, desde estadais colgantes, o que era un labor moi dif\u00edcil e perigoso, xa que, coas escasas medidas de seguridade da \u00e9poca, estaban pendurados a m\u00e1is de 80 m do chan. Para cruzar o r\u00edo usaban unhas longas varas, especie de xavelinas. En maio de 1955 colocouse a cimbra met\u00e1lica do arco central e, un ano despois, quedaron unidos os dous lados do viaduto, que ser\u00eda inaugurado en setembro de 1958.\nA nova ponte.\nO ministerio de Fomento, a trav\u00e9s da entidade Adif, comezou a execuci\u00f3n dun novo viaduto do Ulla, unha das construci\u00f3ns inclu\u00eddas no subtramo Silleda (Dornelas)-Vedra-Boqueix\u00f3n, do eixe Ourense-Santiago de Compostela do Corredor norte-noroeste de alta velocidade, que forma parte da L.A.V. Olmedo - Zamora - Galicia.\nA nova ponte, que arranca a tan s\u00f3 130 m da ponte de Gundi\u00e1n, constru\u00eduse no ano 2008. Tr\u00e1tase dunha estrutura singular de m\u00e1is de 1\u00a0km de lonxitude, que est\u00e1 considerada de interese arquitect\u00f3nico en Espa\u00f1a. A singularidade desta obra e a complexidade e orixinalidade da s\u00faa construci\u00f3n, fixo que o Colexio de Enxe\u00f1eiros de Cami\u00f1os, Canais e Portos de Galicia lle outorgara en 2001 o Premio San Telmo, co que este colectivo distingue a obra civil m\u00e1is representativa en Galicia realizada durante o ano anterior ao da s\u00faa convocatoria.\nValores paisax\u00edsticos e deportivos.\nA s\u00faa elegante est\u00e9tica, e a s\u00faa situaci\u00f3n, converten este viaduto nun referente da comarca, e en centro de atenci\u00f3n permanente de fot\u00f3grafos e sendeiristas.\nPara os sendeiristas, habituais na zona, o viaduto \u00e9 un atractivo m\u00e1is nesta paraxe de gran beleza, nunha natureza pouco explotada, cun desfiladeiro de cuarcitas por cuxo fondo discorre un dos r\u00edos m\u00e1is longos e caudalosos de Galicia. Desde o \"miradoiro de Gundi\u00e1n\", a car\u00f3n da ponte, comeza unha rota de senderismo que vai paralela ao r\u00edo Ulla, duns 15\u00a0km, no cuso da cal existen varias \u00e1reas recreativas e un mu\u00ed\u00f1o restaurado."}
{"id": "310138", "revid": "22795", "url": "https://gl.wikipedia.org/wiki?curid=310138", "title": "Viaduto de Gundi\u00e1n", "text": ""}
{"id": "310141", "revid": "1987", "url": "https://gl.wikipedia.org/wiki?curid=310141", "title": "Li\u00f1a Zamora - A Coru\u00f1a", "text": "A li\u00f1a Zamora - A Coru\u00f1a \u00e9 unha li\u00f1a de ferrocarril de 453\u00a0km de lonxitude que pertence \u00e1 rede ferroviaria espa\u00f1ola. Une a Meseta con Galicia polo sur percorrendo as provincias de Zamora, Ourense, Pontevedra e A Coru\u00f1a.\nSeguindo a catalogaci\u00f3n de Adif \u00e9 a li\u00f1a 822. Foi aberta ao tr\u00e1fico na s\u00faa totalidade por Renfe en 1958 tras unhas longas e complexas obras que duraron m\u00e1is de trinta anos e se viron afectadas por diversos avatares hist\u00f3ricos.\nEn 2015 estase a constru\u00edr neste corredor a li\u00f1a de alta velocidade Olmedo-Zamora-Galicia."}
{"id": "310142", "revid": "22570", "url": "https://gl.wikipedia.org/wiki?curid=310142", "title": "Gundi\u00e1n, A Ponte Ulla, Vedra", "text": "Gundi\u00e1n \u00e9 un lugar da parroquia da Ponte Ulla, no concello de Vedra.\nHistoria.\nEn 1709 pux\u00e9ronse barcas para cruzar o r\u00edo, polas que eran transportadas as mercador\u00edas que \u00edan de Ourense e do Ribeiro cara a Santiago de Compostela, A Coru\u00f1a e Ferrol. A\u00ednda que en 1737 foi concedido o permiso para reedificar as pontes estragadas polas riada, no ano 1926 segu\u00edan activas as barcas do Ulla. A ponte da Ulla (co\u00f1ecida na actualidade como \"A Ponte Vella\") rematouse en 1835.\nNo lugar de Gundi\u00e1n, as\u00e9ntanse d\u00faas grandes pontes ou viadutos para as d\u00faas v\u00edas ferroviarias entre Ourense e A Coru\u00f1a, a antiga (chamada ponte de Gundi\u00e1n) e a recente, o Viaduto do Eixo. Nas proximidades da ponte vella est\u00e1 o miradouro de Gundi\u00e1n."}
{"id": "310143", "revid": "1131", "url": "https://gl.wikipedia.org/wiki?curid=310143", "title": "Gundi\u00e1n", "text": "O top\u00f3nimo galego Gundi\u00e1n pode referirse a:"}
{"id": "310144", "revid": "27155", "url": "https://gl.wikipedia.org/wiki?curid=310144", "title": "Prote\u00edna da leucemia promieloc\u00edtica", "text": "A prote\u00edna da leucemia promieloc\u00edtica \u00e9 unha prote\u00edna supresora de tumores que nos humanos est\u00e1 codificada no xene PML do cromosoma 15.\nFunci\u00f3n.\nA prote\u00edna codificada por este xene \u00e9 membro da familia do motivo tripartiro (TRIM). O motivo TRIM incl\u00fae tres dominios de uni\u00f3n ao zinc, un RING, unha caixa B tipo 1 e unha caixa B tipo 2, e unha rexi\u00f3n de h\u00e9lice superenrolada (\"coiled-coil\"). \u00c9 unha fosfoprote\u00edna que se localiza nos corpos nucleares (puntos nucleares ou corpos PML), onde funciona como factor de transcrici\u00f3n e supresor de tumores. A s\u00faa expresi\u00f3n est\u00e1 relacionada co ciclo celular e regula a resposta p53 a sinais oncox\u00e9nicos. O xene est\u00e1 a mi\u00fado implicado na translocaci\u00f3n co xene alfa do receptor de \u00e1cido retinoico asociado coa leucemia promieloc\u00edtica aguda. O amplo splicing alternativo deste xene orixina diversas variaci\u00f3ns das rexi\u00f3ns central e C-terminal da prote\u00edna, pero todas as variantes codifican o mesmo N-terminal. Identific\u00e1ronse variantes de transcrici\u00f3n de splicing alternativo que codifican distintas isoformas.\nInteracci\u00f3ns.\nA prote\u00edna da leucemia promieloc\u00edtica presenta interacci\u00f3ns con:"}
{"id": "310145", "revid": "65337", "url": "https://gl.wikipedia.org/wiki?curid=310145", "title": "Moedas da coroa checoslovaca (1919)", "text": "En 1921, foron introducidas d\u00faas moedas cos valores faciais de 20 e 50 haleru, seguidas dunha moeda de 10h e outra dunha coroa en 1922, e xa en 1923 ser\u00edan introducidas moedas de 2 e 5 haleru. Con posterioridade, tam\u00e9n ser\u00edan introducidas unha moeda de 5 korun en 1925, unha de 10 korun en 1928, e en 1933 acu\u00f1ar\u00edase unha de 25 haleru (a\u00ednda que unha pequena cantidade foi acu\u00f1ada no 1932, o cal fai desta moeda unha rareza numism\u00e1tica) e outra de 20 korun. Os 2 haleru foron acu\u00f1ados en cinc, as de 5h e 10h en bronce; os 20, 25 e 50 haleru, ademais da moeda dunha koruna foron acu\u00f1adas nunha aliaxe de cobre-n\u00edquel. A moeda de 5 korun foi feita en cobre-n\u00edquel ata 1928, cando foi introducida unha versi\u00f3n en prata . A moeda de 5 korun volver\u00eda a ser acu\u00f1ada en cobre-n\u00edquel a partir de 1938. As 10 e 20 korun foron emitidas en prata."}
{"id": "310146", "revid": "23204", "url": "https://gl.wikipedia.org/wiki?curid=310146", "title": "Gregorio XII, papa", "text": " \nGregorio XII, nado en Venecia sobre o 1326 e finado en Recanati o 18 de outubro de 1417, foi o Papa n\u00ba 205 da Igrexa cat\u00f3lica de 1406 a 1415 e o cuarto papa do per\u00edodo dominado polo Cisma de Occidente e un dos poucos pont\u00edfices romanos en abdicar do ministerio petrino.\nTraxectoria.\nOrixe e formaci\u00f3n.\nDe nome Angelo Correr, naceu no seo dunha familia arist\u00f3crata veneciana que deu varios dogos e dogaresas. Estudou teolox\u00eda na Universidade de Bolo\u00f1a.\nCarreira eclesi\u00e1stica.\nAngelo Correr foi nomeado bispo de Castello en 1380 polo papa Urbano VI. Foi nomeado patriarca latino de Constantinopla en 1389 e administrador da diocese de Coroe en 1395 por parte de Bonifacio IX. Inocencio VII nomeouno Secretario Apost\u00f3lico, legado de Ancona e finalmente, en 1405, cardeal-presb\u00edtero de San Marco.\nPontificado.\nElecci\u00f3n.\nO conclave no que resultou elixido estaba composto por quince cardeais que, co prop\u00f3sito de p\u00f3r fin ao Cisma de Occidente, participaron no mesmo coa condici\u00f3n de que o elixido dimitir\u00eda do papado se o papa de Avignon, Bieito XIII, presentaba \u00e1 s\u00faa vez a s\u00faa renuncia. Angelo Correr, que para ent\u00f3n contaba con m\u00e1is de 70 anos de idade, foi elixido por unanimidade o 30 de novembro de 1406 e foi coroado o 19 de decembro do mesmo ano.\nPrimeira intenci\u00f3n de abdicaci\u00f3n.\nAmbos os pont\u00edfices iniciaron conversaci\u00f3ns para lograr un encontro en Savona, pero a pouca dispo\u00f1ibilidade de ambos para solucionar o conflito, o temor a que devandito encontro fose aproveitado polo rival para capturar ao contrario, unido \u00e1s maquinaci\u00f3ns pol\u00edticas do rei de N\u00e1poles, Ladislau, e da familia de Gregorio XII; fixeron que dita reuni\u00f3n non se levase a cabo.\nOs cardeais de Gregorio mostraron o seu descontento coa postura deste e ameazaron con abandonalo, polo que Gregorio convocou unha reuni\u00f3n coa s\u00faa curia na cidade de Lucca na que, o 4 de maio de 1408, ordenou que non abandonasen a cidade, p\u00f3ndoos baixo vixilancia e procedendo ademais, a fortalecer a s\u00faa posici\u00f3n, facendo cardeais a catro dos seus sobri\u00f1os.\nEn Avi\u00f1\u00f3n, os cardeais de Bieito XIII tam\u00e9n mostraron a s\u00faa desconformidade coa situaci\u00f3n, polo que, aproveitando que sete cardeais de Gregorio lograran sa\u00edr de Lucca, reun\u00edronse con estes e resolveron a celebraci\u00f3n dun concilio na cidade de Pisa para o ano 1409, co obxectivo de depor a ambos os pont\u00edfices e elixir un novo.\nConcilio de Pisa.\nO Concilio de Pisa iniciouse o 25 de marzo de 1409, e a\u00ednda que ambos os papas foron convocados, ning\u00fan deles fixo acto de presenza no mesmo. Na d\u00e9cimo quinta sesi\u00f3n, o 5 de xu\u00f1o, o concilio depuxo aos dous pont\u00edfices acus\u00e1ndoos de esc\u00e1ndalo, de cism\u00e1ticos, her\u00e9ticos e perxuros; e un mes despois elixiu como novo papa a Alexandre V.\nNin Gregorio XII, nin Bieito XIII, reco\u00f1eceron a validez do concilio de Pisa ao que acusaron de antican\u00f3nico ao entender que s\u00f3 o Papa ti\u00f1a potestade para convocar un concilio ecum\u00e9nico. Polo que Gregorio, que nomeara outro dez cardeais para reforzar a s\u00faa posici\u00f3n, convocou o seu propio concilio que, celebrado na cidade de Cividale del Friuli cunha escasa asistencia, declarou, tanto a Bieito XIII como a Alexandre V, cism\u00e1ticos e devastadores da Igrexa.\nEn 1410 faleceu Alexandre V e foi sucedido por Xo\u00e1n XXIII a quen o emperador do Sacro Imperio, Sexismundo, convenceu para que convocase un novo concilio que acabase co cisma no que tres papas se declaraban o lex\u00edtimo sucesor de san Pedro.\nO concilio de Constanza.\nO Concilio de Constanza iniciouse o 4 de novembro de 1414, baixo a presidencia do antipapa Xo\u00e1n XXIII, acord\u00e1ndose un novo sistema de votaci\u00f3ns para o mesmo. Dito sistema consistiu en que os participantes se reunisen por naci\u00f3ns e que en cada un destes grupos tivesen voto non s\u00f3 os prelados, sen\u00f3n tam\u00e9n os pr\u00edncipes, os te\u00f3logos e os canonistas.\nEste novo sistema supuxo a confirmaci\u00f3n da teor\u00eda \"conciliarista\", segundo a cal o Concilio se atopaba por encima do Papa, e este deb\u00eda pregarse \u00e1s decisi\u00f3ns daquel.\nO antipapa Xo\u00e1n XXIII que convocara o concilio coa intenci\u00f3n oculta de conseguir o apoio dos participantes para ser nomeado \u00fanico papa lex\u00edtimo, ante a perspectiva de ter que acatar as decisi\u00f3ns conciliares tentou fuxir de Constanza, pero interceptado na s\u00faa fuxida foi devolto ao concilio e obrigado a abdicar o 29 de maio de 1415.\nPola s\u00faa banda o Papa Gregorio XII renunciou voluntariamente o 4 de xullo de 1415 mediante unha bula na que ademais reco\u00f1ec\u00eda ao concilio, polo que o concilio de Constanza, convocado por un antipapa, \u00e9 considerado v\u00e1lido pola Igrexa cat\u00f3lica.\nO segundo antipapa, Bieito XIII, negouse en cambio a abdicar polo que foi deposto polo propio concilio dous anos m\u00e1is tarde, o 26 de xullo de 1417; tras o cal elixiuse un novo Papa, Marti\u00f1o V que foi reco\u00f1ecido por todos e que supuxo o fin do Cisma de Occidente que dividira a Igrexa durante case corenta anos.\nFalecemento.\nUn mes antes da elecci\u00f3n do novo Papa, faleceu o 18 de outubro de 1417 o ex papa Gregorio XII ostentando o cargo de arcebispo de Porto.\nNa literatura.\nNo libro das \"Profec\u00edas de San Malaqu\u00edas\" p\u00f3dese identificar este papa coa moto \"Nauta de Ponto Nigro\" (Mari\u00f1o do Mar Negro), cita que pode facer referencia ao seu nacemento en Venecia, e a que foi sacerdote da igrexa de Negreponte.\nO seguinte Sumo Pont\u00edfice en renunciar ser\u00eda Bieito XVI en 2013, 598 anos despois, sendo substitu\u00eddo polo arxentino Jorge Mario Bergoglio quen adopta o nome de Francisco."}
{"id": "310149", "revid": "839", "url": "https://gl.wikipedia.org/wiki?curid=310149", "title": "Wim Eijk", "text": "Willem Jacobus Eijk, nado o 22 de xu\u00f1o de 1953 en Duivendrecht (Pa\u00edses Baixos), \u00e9 un eclesi\u00e1stico cat\u00f3lico latino holand\u00e9s, cardeal, e arcebispo de Utrecht dende o 11 de decembro de 2007.\nTraxectoria.\nFoi ordenado sacerdote da diocese de Roermond o 1 de xu\u00f1o de 1985 polo seu bispo Joannes Gijsen.\nO 17 de xullo de 1999 o papa Xo\u00e1n Paulo II nomeouno bispo de Groninga. Recibiu a consagraci\u00f3n episcopal o 6 de novembro, de mans do arcebispo de Utrecht Adrianus Johannes Simonis.\nO 11 de decembro de 2007 o papa Bieito XVI nomeouno arcebispo metropolitano de Utrecht. No consistorio do 18 de febreiro de 2012, o mesmo papa creouno cardeal, co t\u00edtulo de Cardeal-Presb\u00edtero de San Callisto."}
{"id": "310151", "revid": "22570", "url": "https://gl.wikipedia.org/wiki?curid=310151", "title": "Os nenos", "text": "Os nenos, \u00e9 unha colecci\u00f3n de relatos breves do pontevedr\u00e9s Xos\u00e9 Filgueira Valverde, publicada en 1925 por \"Lar\".\nDescrici\u00f3n.\n\u00c9 a primeira obra de narrativa de Filgueira, con ilustraci\u00f3n e as letras capitulares en lin\u00f3leo de Luis Pintos Fonseca, e cuberta e contracuberta de Alfonso Daniel Rodr\u00edguez Castelao.\nOs relatos de \"Os nenos\" volveron aparecer, publicados por Editorial Galaxia en 1971, formando parte do libro \"Quintana viva\".\nContido.\nEst\u00e1 composta por quince relatos, que, daquela, non levaron t\u00edtulo, por\u00e9n si foron titulados cando reapareceron en \"Quintana viva\" (1971):\n&lt;poem&gt;\n&lt;/poem&gt;\n&lt;poem&gt;\n&lt;/poem&gt;\nReedici\u00f3n.\nEn abril de 2015, co gallo de adic\u00e1rselle ao autor o D\u00eda das Letras Galegas dese ano, o Consello da Cultura Galega, do que o profesor Filgueira fora presidente, reeditou \"Os nenos\", en edici\u00f3n facs\u00edmile, con limiar de Ram\u00f3n Villares, os estudos cr\u00edticos \"Un latexar pola causa galega\" de Fina Casalderrey (literario), \"Filgueira Valverde e Pintos Fonseca\" de Miguel Fern\u00e1ndez-Cid (art\u00edstico) e sete ilustraci\u00f3ns de David Pintor, sumando arredor dun cento de p\u00e1xinas."}
{"id": "310152", "revid": "51526", "url": "https://gl.wikipedia.org/wiki?curid=310152", "title": "Roosky", "text": "Roosky (en irland\u00e9s R\u00fascaigh), \u00e9 unha localidade do condado de Roscommon en Irlanda, situada \u00e1 beira do r\u00edo Shannon. A s\u00faa poboaci\u00f3n \u00e9 de 198 habitantes no n\u00facleo urbano e 505 na zona rural. De entre os edifios da localidade destaca a igrexa cat\u00f3lica que data de 1844."}
{"id": "310155", "revid": "58761", "url": "https://gl.wikipedia.org/wiki?curid=310155", "title": "Sarah Escarpizo Couto", "text": ""}
{"id": "310156", "revid": "58761", "url": "https://gl.wikipedia.org/wiki?curid=310156", "title": "Margarita del Campo", "text": ""}
{"id": "310157", "revid": "89787", "url": "https://gl.wikipedia.org/wiki?curid=310157", "title": "Corpo nuclear", "text": "Os corpos nucleares, tam\u00e9n chamados puntos nucleares (\"nuclear dots\"), dominios nucleares, corpos PML ou corpos nucleares PML, son estruturas puntiformes que se encontran no n\u00facleo celular de certas c\u00e9lulas. Foron observados por primeira vez como estruturas intercromat\u00ednicas prominentes situadas no n\u00facleo de c\u00e9lulas animais malignas ou hiperestimuladas e identificadas usando autoanticorpos anti-sp100 de cirrose biliar primaria e posteriormente o factor da leucemia promieloc\u00edtica (PML), pero parece tam\u00e9n que est\u00e1n elevados en moitas doenzas autoinmunes e cancerosas. Son metabolicamente estables e resistentes \u00e1 dixesti\u00f3n nuclear e \u00e1 extracci\u00f3n con sal.\nEstrutura.\nOs corpos nucleares simples (clasificados como tipos I e II) e as cubertas dos corpos nucleares complexos (tipos III, IVa e V) constan dun material fibrilar non cromat\u00ednico, que \u00e9 probablemente protein\u00e1ceo. Estes corpos nucleares co-illados coa matriz nuclear estaban ligados ao compo\u00f1ente fibrogranular da matriz nuclear por medio de proxecci\u00f3ns que sa\u00edan da superficie dos corpos nucleares. Os principais compo\u00f1entes dos corpos nucleares son as prote\u00ednas do ant\u00edxeno nuclear sp100, a LYSP100 (un hom\u00f3logo de sp100), ISG20, o ant\u00edxeno PML, a NDP55 e a prote\u00edna de 53kDa asociada coa matriz nuclear. Outras prote\u00ednas, como PIC1/SUMO-1, que est\u00e1n asociadas co complexo do poro nuclear tam\u00e9n o est\u00e1n cos corpos ou puntos nucleares. As prote\u00ednas poden reorganizarse no n\u00facleo, incrementando o seu n\u00famero ou dispersi\u00f3n en resposta a diferentes estreses (estimulaci\u00f3n ou shock t\u00e9rmico, respectivamente).\nFunci\u00f3n.\nUnha das prote\u00ednas dos corpos nucleares parece estar implicada en especificar rexi\u00f3ns transcricionalmente activas. A expresi\u00f3n dos ant\u00edxenos PML e sp100 responde aos interfer\u00f3ns. O sp100 parece ter propiedades transactivadoras transcricionais. A prote\u00edna PML suprime o crecemento e a transformaci\u00f3n, e inhibe especificamente a infecci\u00f3n do virus da estomatite vesicular (VSV) (un rabdovirus) e o virus da gripe A, pero non outros tipos de virus. A prote\u00edna similar \u00e1 ubiquitina SUMO-1 \u00e9 responsable da modificaci\u00f3n da prote\u00edna PML para que esta quede destinada a ir aos corpos ou puntos nucleares, mentres que a sobreexpresi\u00f3n de PML d\u00e1 lugar a unha morte celular programada.\nUnha funci\u00f3n hipot\u00e9tica destes corpos \u00e9 ser un \"vertedoiro nuclear\" ou un \"dep\u00f3sito de almacenamento\".\n Pode ser tam\u00e9n que non todos os corpos nucleares realicen a mesma funci\u00f3n. O sp140 as\u00f3ciase con certos corpos e parece estar implicado na activaci\u00f3n transcricional."}
{"id": "310158", "revid": "27155", "url": "https://gl.wikipedia.org/wiki?curid=310158", "title": "Punto nuclear", "text": ""}
{"id": "310159", "revid": "27155", "url": "https://gl.wikipedia.org/wiki?curid=310159", "title": "Corpo PML", "text": ""}
{"id": "310160", "revid": "23204", "url": "https://gl.wikipedia.org/wiki?curid=310160", "title": "Wiphala", "text": "A Wiphala (pronunciaci\u00f3n quechua: [w\u026a\u02c8p\u02b0\u0250l\u0250]) \u00e9 unha bandeira cadrada que representa \u00f3s pobos nativos dos Andes, que viven nas actuais Bolivia, Per\u00fa, Ecuador e partes da Arxentina, Chile e Colombia. Existen moitas variedades modernas, que representan \u00e1 Confederaci\u00f3n Inca (\"Tawantin Suyu\") e cada unha das catro antigas rexi\u00f3ns (\"suyus\").\nA whipala de \"Cuzco\" consiste en sete raias horizontais coas cores do arco da vella.\nO artigo 6, secci\u00f3n II da nova constituci\u00f3n de Bolivia estabelece a Wiphala como a bandeira de Bolivia xunto coa vermella, amarela e verde."}
{"id": "310161", "revid": "23204", "url": "https://gl.wikipedia.org/wiki?curid=310161", "title": "Hero Fiennes-Tiffin", "text": "Hero Beauregard Fiennes-Tiffin, nado en Londres, Inglaterra o 6 de novembro de 1997, \u00e9 un actor ingl\u00e9s co\u00f1ecido por interpretar o papel de Tom Riddle con 11 anos en \"Harry Potter e o misterio do pr\u00edncipe\", o sexto filme da saga de Harry Potter."}
{"id": "310162", "revid": "23204", "url": "https://gl.wikipedia.org/wiki?curid=310162", "title": "Hero Beauregard Fiennes-Tiffin", "text": ""}
{"id": "310164", "revid": "27155", "url": "https://gl.wikipedia.org/wiki?curid=310164", "title": "Prote\u00edna PML", "text": ""}
{"id": "310165", "revid": "27155", "url": "https://gl.wikipedia.org/wiki?curid=310165", "title": "PML (xene)", "text": ""}
{"id": "310166", "revid": "27155", "url": "https://gl.wikipedia.org/wiki?curid=310166", "title": "Envellecemento humano", "text": "O envellecemento humano ou senescencia humana \u00e9 o conxunto de modificaci\u00f3ns morfol\u00f3xicas e fisiol\u00f3xicas que aparecen como consecuencia da acci\u00f3n do tempo sobre os seres humanos (e tam\u00e9n noutros seres vivos), que sup\u00f3n unha diminuci\u00f3n da capacidade de adaptaci\u00f3n en cada un dos \u00f3rganos, aparatos e sistemas, e da capacidade de resposta aos axentes lesivos (noxas) que inciden no individuo. O envellecemento dos organismos e particularmente o da especie humana foi motivo de preocupaci\u00f3n desde hai moito tempo por diversas raz\u00f3ns de sa\u00fade e demogr\u00e1ficas.\nA esperanza de vida humana aumentou significativamente nos \u00faltimos anos. O envellecemento da poboaci\u00f3n pode considerarse un \u00e9xito das pol\u00edticas de sa\u00fade p\u00fablica e do desenvolvemento socioecon\u00f3mico, a\u00ednda que tam\u00e9n \u00e9 un reto para toda a sociedade, xa que debe adaptarse a esta nova realidade. Co envellecemento, comezan unha serie de procesos de deterioraci\u00f3n paulatina de \u00f3rganos e as s\u00faas funci\u00f3ns asociadas. Moitas doenzas, como certos tipos de demencia, doenzas articulares, card\u00edacas e alg\u00fans tipos de cancro foron asociadas ao proceso de envellecemento.\nPor este motivo a investigaci\u00f3n a nivel celular deste proceso recibiu especial atenci\u00f3n. Un dos achados relevantes \u00e9 que as c\u00e9lulas normais est\u00e1n programadas para un n\u00famero determinado de roldas de divisi\u00f3n (ver l\u00edmite de Hayflick). Cada cromosoma pos\u00fae nos seus extremos unha serie de secuencias altamente repetitivas e non codificantes denominadas tel\u00f3meros. Debido ao mecanismo de replicaci\u00f3n do ADN nas c\u00e9lulas, os tel\u00f3meros vanse acurtando coas sucesivas divisi\u00f3ns. Isto vese atenuado pola existencia dun encima chamado telomerase que realiza a replicaci\u00f3n tel\u00f3merica. Por\u00e9n, a actividade telomerase funciona en c\u00e9lulas embrionarias, pero est\u00e1 inactiva en c\u00e9lulas som\u00e1ticas adultas, o que sup\u00f3n o acurtamento progresivo dos tel\u00f3meros cromos\u00f3micos. Cando o tama\u00f1o dos tel\u00f3meros chega a un certo nivel m\u00ednimo, desencad\u00e9anse mecanismos que levan \u00e1 morte celular. Por esta raz\u00f3n, o acurtamento tel\u00f3merico asociouse co proceso de envellecemento celular. Desta forma, a lonxitude dos tel\u00f3meros representar\u00eda unha especie de reloxo xen\u00e9tico que determinar\u00eda o tempo de vida das c\u00e9lulas.\nInternacionalmente, en 1984 admitiuse por convenio, que anci\u00e1n \u00e9 toda persoa maior de 65 anos, idade coincidente en moitos pa\u00edses coa xubilaci\u00f3n.\nDatos estat\u00edsticos do envellecemento.\nEn Galicia, o aumento da esperanza de vida, a reduci\u00f3n progresiva da mortalidade, xunto \u00e1 diminuci\u00f3n das taxas de fecundidade, est\u00e1n provocando a inversi\u00f3n das pir\u00e1mides de poboaci\u00f3n cos conseguintes problemas sociais e econ\u00f3micos. Esta alteraci\u00f3n na pir\u00e1mide demogr\u00e1fica est\u00e1 empezando a repercutir na estrutura do sistema sanitario.\nSegundo a OMS, no s\u00e9culo XX produciuse unha revoluci\u00f3n da lonxevidade. A esperanza media de vida ao nacer aumentou 20 anos desde 1950 e chega agora a 66 anos, e prevese que en 2050 aumentar\u00e1 10 anos m\u00e1is. Este \u00e9xito demogr\u00e1fico e o r\u00e1pido crecemento da poboaci\u00f3n na primeira metade do s\u00e9culo XXI significan que o n\u00famero de persoas de m\u00e1is de 60 anos, que era no mundo de arredor de 600 mill\u00f3ns no ano 2000, chegar\u00e1 a case 2.000 mill\u00f3ns no 2050, mentres que se proxecta un incremento mundial da proporci\u00f3n do grupo de poboaci\u00f3n definido como persoas de idade avanzada do 10% en 1998 ao 15% en 2025.\nEse aumento ser\u00e1 m\u00e1is notable e r\u00e1pido nos pa\u00edses en desenvolvemento, nos que se prev\u00e9 que a poboaci\u00f3n de idade avanzada se cuadruplicar\u00e1 nos pr\u00f3ximos 50 anos. En Asia e Am\u00e9rica latina, a proporci\u00f3n do grupo clasificado como persoas anci\u00e1s aumentar\u00e1 do 8% ao 15% entre 1998 e 2025, mentres que en \u00c1frica se prev\u00e9 que esa proporci\u00f3n aumente s\u00f3 do 5% ao 6% durante ese per\u00edodo, e que despois se duplique para o ano 2050.\nUnha transformaci\u00f3n demogr\u00e1fica mundial deste tipo ten profundas consecuencias para todos os aspectos da vida individual, comunitaria, nacional e internacional. Todas as facetas da humanidade (sociais, econ\u00f3micas, pol\u00edticas, culturais, psicol\u00f3xicas e espirituais) experimentar\u00e1n unha transformaci\u00f3n.\nCaracter\u00edsticas xerais do envellecemento humano.\nA\u00ednda que os caracteres externos do envellecemento var\u00edan dependiendo dos xenes e dunha persoa a outra, p\u00f3dense citar algunhas caracter\u00edsticas xerais do envellecemento humano:\nTeor\u00edas do envellecemento.\nAs observaci\u00f3ns rexistradas sobre o cambio que experimentan os seres vivos coa idade son tan numerosas que deron orixe a ducias de teor\u00edas para explicar o envellecemento. Como resumo, podemos salientar as seguintes:\nFisiolox\u00eda do envellecemento: a s\u00edntese actual.\nEnvellecemos porque as macromol\u00e9culas que compo\u00f1en o noso organismo (\u00e1cidos nucleicos, prote\u00ednas e l\u00edpidos) van acumulando danos que van provocando a s\u00faa perda de funci\u00f3n. Debido a estas alteraci\u00f3ns, modif\u00edcase o funcionamento normal das c\u00e9lulas, o cal vai alterar \u00e1 s\u00faa vez o funcionamento dos diferentes \u00f3rganos. O noso organismo \u00e9 un sistema din\u00e1mico, en estado de degradaci\u00f3n e reparaci\u00f3n permanente. O envellecemento corresponde a unha rotura dese equilibrio, cando a acumulaci\u00f3n de danos supera a capacidade de reparaci\u00f3n. Na rotura do equilibrio din\u00e1mico, interve\u00f1en factores moi variados: influencias xen\u00e9ticas, comportamentais e ambientais poden afectar de maneira positiva ou negativa en cada prato da balanza.\nA acumulaci\u00f3n de danos nas mol\u00e9culas end\u00f3xenas durante o envellecemento d\u00e9bese a varios tipos de fen\u00f3menos:\nRadicais libres.\nUn radical libre cr\u00e9ase a partir dun enlace feble onde un electr\u00f3n queda sen parella. Estes radicais libres son moi inestables, polo que reaccionan con facilidade para encontrar o electr\u00f3n necesario para conseguir a s\u00faa estabilidade. Unha vez que rouban un electr\u00f3n a outra mol\u00e9cula esta conv\u00e9rtese nun radical libre.\nO proceso normal de produci\u00f3n de enerx\u00eda nas nosas c\u00e9lulas, esencial para mantermos as funci\u00f3ns vitais, ten lugar no interior das mitocondrias. De maneira colateral, durante este proceso x\u00e9ranse especies reactivas do ox\u00edxeno que son compostos inestables, extremadamente reactivos, que alteran todos os compo\u00f1entes celulares (\u00e1cidos nucleicos, prote\u00ednas e l\u00edpidos). Calculouse que cada mol\u00e9cula de ADN contida en cada unha das nosas c\u00e9lulas \u00e9 obxecto de 10.000 ataques por d\u00eda por parte dos radicais libres.\nO ADN mitocondrial est\u00e1 moito m\u00e1is exposto que o ADN do n\u00facleo, xa que est\u00e1 m\u00e1is pr\u00f3ximo \u00e1 fonte das especies reactivas do ox\u00edxeno e est\u00e1 menos protexido, ao carecer de histonas. Como o ADN mitocondrial codifica sobre todo compo\u00f1entes da maquinaria de produci\u00f3n de enerx\u00eda, estes compo\u00f1entes acumulan alteraci\u00f3ns que contrib\u00faen a diminu\u00edr a s\u00faa funcionalidade, o que produce unha diminuci\u00f3n da produci\u00f3n de enerx\u00eda (ATP) detectable a partir dos 50 anos. Cando a produci\u00f3n de ATP dimin\u00fae por debaixo dun limiar, a c\u00e9lula faise incompetente, polo que se desencadea o proceso de morte celular por apoptose, de maneira que dimin\u00fae o n\u00famero de c\u00e9lulas produtoras de enerx\u00eda, o que contrib\u00fae ao proceso de envellecemento.\nPara protexerse dos radicais libres de ox\u00edxeno (entre os que se encontran o i\u00f3n super\u00f3xido, o per\u00f3xido de hidr\u00f3xeno ou o i\u00f3n hidroxilo, que \u00e9 o m\u00e1is t\u00f3xico), o plasma sangu\u00edneo, os flu\u00eddos tisulares e as c\u00e9lulas pos\u00faen mecanismos antioxidantes, entre os que se encontran:\nAdemais existen compostos de orixe alimentario con capacidade antioxidante que tam\u00e9n interve\u00f1en na neutralizaci\u00f3n das especies reactivas do ox\u00edxeno:\nPor isto, o efecto negativo das especies reactivas do ox\u00edxeno obs\u00e9rvase se se produce un desequilibrio debido a unha produci\u00f3n esaxerada destas substancias ou por unha diminuci\u00f3n dos sistemas de defensa, encim\u00e1ticos e non encim\u00e1ticos.\nGlicaci\u00f3n.\nAlg\u00fans azucres esenciais para o noso metabolismo, como a glicosa, consider\u00e1banse bioloxicamente inofensivos ata a d\u00e9cada de 1970. Por\u00e9n, estes azucres poden reaccionar cos amino\u00e1cidos das prote\u00ednas do noso organismo (mais tam\u00e9n cos \u00e1cidos nucleicos e os l\u00edpidos), nunha reacci\u00f3n qu\u00edmica relativamente lenta denominada glicaci\u00f3n.\nEste proceso orixina unha acumulaci\u00f3n de produtos da glicaci\u00f3n avanzada, PGA. Estes produtos x\u00e9ranse por medio do establecemento de conexi\u00f3ns anormais entre mol\u00e9culas diversas que alteran a s\u00faa estrutura e perturban gravemente a s\u00faa funci\u00f3n. A glicaci\u00f3n (tam\u00e9n denominada reacci\u00f3n de Maillard) estudouse en primeiro lugar nos alimentos, para explicar o efecto producido polo coci\u00f1ado e o almacenamento prolongado, en onde aparecen os PGA, d\u00e1ndolle ao alimento un aspecto \"caramelizado\".\nPor tanto, a medida que aumenta a idade dunha persoa, os procesos fisiol\u00f3xicos normais do organismo van provocar unha acumulaci\u00f3n das lesi\u00f3ns debidas \u00e1 oxidaci\u00f3n producida polos radicais libres e van \"caramelizarse\" por efecto da glicaci\u00f3n. Este fen\u00f3meno sin\u00e9rxico co\u00f1\u00e9cese como glicoxidaci\u00f3n, e est\u00e1 implicado en numerosas condici\u00f3ns patol\u00f3xicas asociadas co envellecemento e/ou a diabetes, como as cataratas, a enfermidade de Alzheimer, a aterosclerose, as nefropat\u00edas ou as alteraci\u00f3ns vasculares perif\u00e9ricas, entre outras.\nSenescencia celular: os tel\u00f3meros.\nA diferenza das c\u00e9lulas cancerosas, que se multiplican indefinidamente, as c\u00e9lulas som\u00e1ticas normais en cultivo te\u00f1en unha capacidade proliferativa limitada: por exemplo os fibroblastos humanos fetais poden dividirse unhas 60 veces, despois entran nunha fase do ciclo celular denominada |G0 (ou quiescencia), da que non sair\u00e1n xamais. Se se toma o mesmo tipo celular dun individuo de 40 anos, dividiranse unhas 40 veces, mentres que se se toman dun individuo de 80 anos, s\u00f3 se dividir\u00e1n unhas 30 veces. Existe por tanto unha relaci\u00f3n entre a idade dun individuo e a capacidade de dividirse das s\u00faas c\u00e9lulas. Este fen\u00f3meno de senescencia replicativa celular identificouse na d\u00e9cada de 1960 e denom\u00ednase \"l\u00edmite de Hayflick\" en referencia ao seu descubridor.\nA partir da d\u00e9cada de 1980, este fen\u00f3meno asociouse \u00e1 diminuci\u00f3n da lonxitude dos tel\u00f3meros, as secuencias curtas que se encontran nos extremos dos cromosomas para permitir a s\u00faa replicaci\u00f3n completa e evitar que se fusionen entre si. Os tel\u00f3meros rec\u00f3rtanse en cada divisi\u00f3n celular porque o complexo da ADN polimerase non pode replicar completamente os extremos dos cromosomas. Por tanto, a lonxitude dos tel\u00f3meros pode considerarse como un marcador da historia proliferativa da c\u00e9lula: os tel\u00f3meros das c\u00e9lulas obtidas de persoas de idade avanzada son m\u00e1is curtos que os medidos en persoas m\u00e1is novas.\nCando os tel\u00f3meros atinxen un tama\u00f1o cr\u00edtico, act\u00edvase unha resposta aos danos do ADN, dependente do xene supresor tumoral denominado p53, que desencadea a morte celular por apoptose. En xeral, este mecanismo dependente de p53 act\u00edvase cando se produce calquera tipo de lesi\u00f3n oxidativa do ADN, ou por modificaci\u00f3ns da cromatina que alteran a s\u00faa estrutura (por exemplo por efecto dun f\u00e1rmaco) ou tam\u00e9n cando se producen modificaci\u00f3ns oncox\u00e9nicas. Para evitar a acumulaci\u00f3n de danos no ADN, a c\u00e9lula pos\u00fae unha bater\u00eda de encimas responsables do mantemento e a reparaci\u00f3n do ADN, e unha telomerase encargada de restitu\u00edr a lonxitude dos tel\u00f3meros. Por\u00e9n, a telomerase repr\u00edmese en tecidos som\u00e1ticos, mentres que os mecanismos de reparaci\u00f3n, como o resto dos compo\u00f1entes celulares, acumulan tam\u00e9n danos que os inactivan de forma progresiva.\nDesde este punto de vista, a senescencia e a morte celular constit\u00fae un mecanismo de defensa, evitando que c\u00e9lulas que acumulan danos no seu ADN poidan proliferar, dado que as c\u00e9lulas danadas poden converterse en tumorix\u00e9nicas e aumentar o risco de cancro.\nEnvellecemento e reproduci\u00f3n.\nExiste unha relaci\u00f3n fundamental entre a funci\u00f3n reprodutora e o envellecemento. As\u00ed, nos animais, obs\u00e9rvase que nas especies con reproduci\u00f3n m\u00faltiple, unha reproduci\u00f3n precoz est\u00e1 ligada estatisticamente a unha diminuci\u00f3n da esperanza de vida. Noutras especies, a reproduci\u00f3n \u00fanica est\u00e1 ligada a un envellecemento acelerado e unha morte precoz. Esta relaci\u00f3n estudouse experimentalmente utilizando como modelo moscas do x\u00e9nero \"Drosophila\": cando se seleccionan moscas durante moitas xeraci\u00f3ns (en funci\u00f3n dunha temporalizaci\u00f3n imposta de reproduci\u00f3n) obs\u00e9rvase que as moscas \u00e1s que se lles impuxo unha reproduci\u00f3n tard\u00eda son m\u00e1is lonxevas do que as moscas con reproduci\u00f3n precoz. Esta diferenza na lonxevidade obs\u00e9rvase despois de 10 anos de selecci\u00f3n a partir dun antepasado com\u00fan.\nPor outro lado, demostrouse experimentalmente que os tecidos reprodutivos poden emitir un sinal que pode influenciar a lonxevidade. As\u00ed, a irradiaci\u00f3n de dros\u00f3filas con doses radioactivas febles, que destr\u00faen os seus ovocitos, aumenta a vida media destes insectos. Tam\u00e9n se observa un efecto similar se se destr\u00faen as c\u00e9lulas xerminais no verme \"C. elegans\" ou en ratos.\nRecentemente identificouse un mecanismo xen\u00e9tico universal, conservado a trav\u00e9s da evoluci\u00f3n, que controla a rapidez do proceso do envellecemento na maior\u00eda das especies. A funci\u00f3n destes xenes ser\u00eda adaptar a distribuci\u00f3n dos recursos enerx\u00e9ticos en relaci\u00f3n coas limitaci\u00f3ns do contorno para permitir a reproduci\u00f3n:\nAs v\u00edas metab\u00f3licas implicadas neste proceso incl\u00faen ao factor de transcrici\u00f3n FOXO e as sirtu\u00ednas. A actividade de FOXO est\u00e1 regulada pola v\u00eda de sinalizaci\u00f3n da insulina, e a s\u00faa activaci\u00f3n induce a transcrici\u00f3n de moitos xenes implicados na resistencia ao estr\u00e9s, a reparaci\u00f3n do ADN, a apoptose, o control do ciclo celular etc. Pola s\u00faa parte, as sirtu\u00ednas son desacetilases ou ADP ribosilases que utilizan NAD como cofactor, e, por tanto, poden funcionar como sensores do estado metab\u00f3lico celular. A s\u00faa activaci\u00f3n (por restrici\u00f3n cal\u00f3rica) aumenta a lonxevidade dos organismos, de maneira dependente de FOXO. Algunhas substancias, como o resveratrol presente nas uvas e os seus derivados (entre outros alimentos), son activadoras das sirtu\u00ednas.\nConsecuencias do envellecemento.\nEn resumo, o envellecemento est\u00e1 asociado con dous procesos que se superpo\u00f1en e que finalmente levan \u00e1 morte do organismo: a dexeneraci\u00f3n progresiva das c\u00e9lulas e a perda da capacidade rexenerativa. Tanto a dexeneraci\u00f3n coma a rexeneraci\u00f3n das c\u00e9lulas son procesos que ocorren en cada unha das etapas da vida e permanecen nun perfecto equilibrio en condici\u00f3ns normais, non patol\u00f3xicas. Os puntos de control e os mecanismos de reparaci\u00f3n celulares permiten que as c\u00e9lulas danadas sexan substitu\u00eddas, preserv\u00e1ndose as\u00ed a integridade funcional de tecidos e \u00f3rganos. Por\u00e9n, no envellecemento este balance incl\u00ednase cara \u00e1 dexeneraci\u00f3n. Os mecanismos de dexeneraci\u00f3n est\u00e1n principalmente relacionados \u00e1 xeraci\u00f3n de especies reactivas do ox\u00edxeno e \u00e1 glicaci\u00f3n de prote\u00ednas; ambos os procesos estreitamente relacionados a factores ambientais. Por outra parte, a perda da capacidade de proliferaci\u00f3n e rexenerativa estar\u00eda determinada xeneticamente polo acurtamento dos tel\u00f3meros e os procesos de morte celular.\nEsta visi\u00f3n salienta a importancia e participaci\u00f3n tanto de factores ex\u00f3xenos coma end\u00f3xenos no envellecemento, polo que \u00e9 moi probable que o envellecemento do organismo non ocorra por un \u00fanico motivo, sen\u00f3n pola suma de m\u00faltiples factores e procesos, cuxo balance xeral determina que o individuo envelleza.\nPor outro lado, \u00e9 evidente que existen factores ambientais e comportamentais que poden colaborar no proceso de degradaci\u00f3n ou ao contrario reforzar os mecanismos de defensa:\nEnvellecemento activo.\nO envellecemento activo foi definido en 1999 pola Organizaci\u00f3n Mundial da Sa\u00fade (OMS) como \"o proceso de optimizaci\u00f3n das oportunidades de sa\u00fade, participaci\u00f3n e seguridade co fin de mellorar a calidade de vida a medida que as persoas envellecen\". Dito concepto tam\u00e9n foi adoptado pola segunda Asemblea Mundial do Envellecemento, celebrada en 2002 en Madrid, Espa\u00f1a.\nO termo \"activo\" ref\u00edrese \u00e1 participaci\u00f3n continua dos adultos maiores en forma individual e colectiva, nos aspectos sociais, econ\u00f3micos, culturais, espirituais e c\u00edvicos, e non soamente \u00e1 capacidade para estaren presentes fisicamente no laboral ou participaren na man de obra.\nAgora ben, no plano operativo, dito concepto ref\u00edrese a facerse donos os adultos maiores dos aspectos biol\u00f3xicos, psicol\u00f3xicos e sociais nos que est\u00e1n inmersos, considerando cambios inherentes \u00e1 idade, riscos ambientais e psicosociais, e as medidas preventivas que poden aplicar.\n2012 foi designado pola Uni\u00f3n Europea como o Ano Europeo do Envellecemento Activo e da solidariedade interxeneracional. O seu obxectivo era animar aos estados membros a encontrar soluci\u00f3ns innovadoras para os problemas econ\u00f3micos, sociais e sanitarios dunha poboaci\u00f3n que envellece e a invitar aos maiores a seguir xogando un papel importante na sociedade, ademais de fortalecer a solidariedade interxeneracional.\nInvestigaci\u00f3ns para evitar o envellecemento.\nP\u00e9nsase que o envellecemento comeza aos 30 anos.\nEspecialistas do Centro Nacional de Investigaciones Oncol\u00f3gicas (CNIO) de Espa\u00f1a, desenvolveron un tratamiento que act\u00faa sobre os xenes que, aplicado a animais adultos unha \u00fanica vez, consegue de maneira segura alargar a vida media dos individuos.\nEste tipo de investigaci\u00f3ns obrigaba a modificar permanentemente os xenes dos animais desde a fase embrionaria. Por\u00e9n, a terapia x\u00e9nica desenvolvida polo CNIO para combater o envellecemento foi probada en ratos adultos dun e dous anos, e tivo un efecto \"rexuvenecedor\" sobre eles.\nO procedemento consiste en tratar de modificar a carga xen\u00e9tica dun virus ao que se lle modificou o seu ADN; os seus xenes substit\u00faense por un dos xenes m\u00e1is importantes para o envellecemento das especies tratadas: o que codifica o encima telomerase. A telomerase frea o efecto de acurtamento dos tel\u00f3meros e corrixe o reloxo biol\u00f3xico da c\u00e9lula.\nO virus co ADN tratado e inoculado no animal act\u00faa como un veh\u00edculo que deposita o xene da telomerase nas c\u00e9lulas.\nEn 2013 a revista \"Cell\" publicou unha investigaci\u00f3n segundo a cal se puido reverter un dos mecanismos do envellecemento, o relacionado co desgaste e rotura da comunicaci\u00f3n qu\u00edmica molecular entre o n\u00facleo celular e a mitocondria. O traballo feito en ratos demostra que neses animais subministrando un composto natural fabricado polo propio organismo humano, cons\u00e9guese reverter o envellecemento polo menos para tres indicadores b\u00e1sicos dunha boa sa\u00fade: resistencia \u00e1 insulina (unha condici\u00f3n que eleva o risco de diabetes), inflamaci\u00f3n (relacionada co cancro e enfermidades cardiovasculares) e, quizais o m\u00e1is importante, o desgaste muscular.\nOutro estudo m\u00e1is recente f\u00edxose coa \"Turritopsis nutricula\", que \u00e9 unha medusa que non morre e que rexuvenece soa, debido \u00e1 s\u00faa capacidade natural de programar as s\u00faas c\u00e9lulas para renovarse, \u00e1 parte que soporta calquera tipo de clima no planeta, pero non ten sistema nervioso. A clave celular ou a programaci\u00f3n do rexuvenecemento poder\u00eda descubrirse nesa medusa."}
{"id": "310167", "revid": "23204", "url": "https://gl.wikipedia.org/wiki?curid=310167", "title": "Jared Harris", "text": "Jared Francis Harris, nado en Londres o 24 de agosto de 1961, \u00e9 un actor ingl\u00e9s. \u00c9 co\u00f1ecido por interpretar a Lane Pryce na serie \"Mad Men\" e a David Robert Jones en \"Fringe\". Tam\u00e9n apareceu en filmes como \"Igby Goes Down\", \"The Rachel Papers\", \"Lost in Space\", ', \"How to Kill Your Neighbor's Dog\", \"Happiness\", \"Mr. Deeds\", \"O curioso caso de Benjamin Button\", ' e \"Lincoln\".\nTraxectoria.\nPrimeiros anos e educaci\u00f3n.\nHarris naceu en Londres, sendo un dos tres fillos do actor irland\u00e9s Richard Harris e da actriz galesa Elizabeth Rees-Williams. O seu irm\u00e1n m\u00e1is novo, Jamie Harris tam\u00e9n \u00e9 actor, e o seu irm\u00e1n m\u00e1is vello Damian Harris, \u00e9 director de cine.\nHarris conseguiu o \"Bachelor of Fine Arts\" na Universidade Duke en 1983."}
{"id": "310168", "revid": "23204", "url": "https://gl.wikipedia.org/wiki?curid=310168", "title": "Jared Francis Harris", "text": ""}
{"id": "310171", "revid": "23204", "url": "https://gl.wikipedia.org/wiki?curid=310171", "title": "Patrice Ch\u00e9reau", "text": "Patrice Ch\u00e9reau, nado en Lezigne o 2 de novembro de 1944, e finado en Par\u00eds o 7 de outubro de 2013, foi un director de teatro e \u00f3pera, actor e produtor de cine franc\u00e9s."}
{"id": "310173", "revid": "98629", "url": "https://gl.wikipedia.org/wiki?curid=310173", "title": "Igrexa ortodoxa autoc\u00e9fala belarusa", "text": "A Igrexa ortodoxa autoc\u00e9fala belarusa (en , \"Bielaruskaja a\u01d4takefa\u013anaja pravasla\u01d4naja carkva\") \u00e9 unha igrexa ortodoxa non can\u00f3nica que aspira a ser a igrexa ortodoxa autoc\u00e9fala nacional de Belar\u00fas, en contraposici\u00f3n co exarcado belaruso da Igrexa ortodoxa rusa.\nTen a s\u00faa orixe nun grupo de crentes pertencentes \u00e1 Igrexa ortodoxa polaca, \u00e1 que logo da primeira guerra mundial Constantinopla concedeu a autocefalia. No s\u00ednodo en Minsk, o 23 de xu\u00f1o de 1922, foi creada a metr\u00f3pole autoc\u00e9fala belarusa. A igrexa operou con liberdade at\u00e9 1938, cando foi suprimida polos bolxeviques. A finais da d\u00e9cada de 1940 foi restaurada, e dende ent\u00f3n ten tentado restabelecerse en Belar\u00fas. Hoxe a s\u00faa actividade lim\u00edtase case totalmente \u00e1 di\u00e1spora, xa que tivo a oposici\u00f3n dos sucesivos gobernos belarusos e das principais igrexas ortodoxas can\u00f3nicas.\nO seu m\u00e1ximo dirixente \u00e9 o arcebispo de Navahrudak e Am\u00e9rica do Norte Sviatasla\u016d Lohin."}
{"id": "310175", "revid": "98629", "url": "https://gl.wikipedia.org/wiki?curid=310175", "title": "Clive Granger", "text": "Clive William John Granger, nado o\u00a04 de setembro de 1934 en Swansea e finado o 27 de maio de 2009 en San Diego, foi un economista brit\u00e1nico ga\u00f1ador do Premio Nobel de Econom\u00eda de 2003 canda\u00a0Robert F. Engle, en reco\u00f1ecemento polas s\u00faas contribuci\u00f3ns \u00e1 an\u00e1lise de series temporais que cambiaron a forma na que os economistas analizan os datos financeiros e macroecon\u00f3micos.\nTraxectoria.\nPrimeiros anos.\nClive Granger naceu en Gales, fillo de\u00a0Edward John Granger e Evelyn Granger,\u00a0 pasando a residir en Lincoln no ano seguinte.\nDurante a segunda guerra mundial, Granger residiu coa s\u00faa nai en Cambridge, e despois da guerra a s\u00faa familia mudouse a Nottingham. Durante os seus anos escolares amosou talento para a matem\u00e1tica, desenvolvendo un interese especial pola matem\u00e1tica aplicada.\nDespois de rematar os seus estudos de secundaria entrou na\u00a0Universidade de Nottingham\u00a0realizando un grao conxnto de econom\u00eda e matem\u00e1tica, \u00a0pero no segundo ano centrouse s\u00f3 en matem\u00e1tica, graduouse en 1955, mas permaneceu na universidade para realizar o doutoramento en estat\u00edstica baixo a supervisi\u00f3n de\u00a0Harry Pitt.\nEn 1956, con s\u00f3 21 anos, Granger comezou a dar clases de estat\u00edstica na universidade ao tempo que segu\u00eda a realizar a s\u00faa tese, elixindo como tema a an\u00e1lise de series temporais, campo no que hab\u00eda pouco traballo realizado. En 1959 logrou o seu doutoramento.\nVida acad\u00e9mica.\nNo curso 1959\u201360 estivo na Universidade de\u00a0Princeton\u00a0\u00a0convidado por\u00a0Oskar Morgenstern para participar no seu proxecto de investigaci\u00f3n econom\u00e9trica, traballando con\u00a0Michio Hatanaka como axudantes de\u00a0John Tukey nun proxecto para usar an\u00e1lises \u00a0de\u00a0Fourier en datos econ\u00f3micos.\nEn 1964 Granger e Hatanaka publicaron os resultados da s\u00faa investigaci\u00f3n no libro\u00a0\"Spectral Analysis of Economic Time Series\" Granger escribira antes, en 1963 o artigo \"The typical spectral shape of an economic variable\", que se publicou en 1966 en \"Econometrica\". Tanto o libro como o artigo foron determinantes para a adopci\u00f3n dos novos m\u00e9todos.\nGranger converteuse despois en profesor titular da\u00a0Universdade de Nottingham.\nNun artigo de 1969 aparecido en\u00a0\"Econometrica\", Granger tam\u00e9n presentou o seu concepto de Causalidade de\u00a0Granger.\nEn 1968 tras ler un traballo de\u00a0George Box e Gwilym Jenkins, Granger interesouse pola predici\u00f3n. Nos seguintes anos traballou no tema co estudante de posgrao, Paul Newbold; e xuntos publicaron en 1977 un libro que se converteu na referencia est\u00e1ndar de predici\u00f3ns en series temporais.. Usando simulaci\u00f3ns, Granger e Newbold tam\u00e9n escribiran en 1974 un artigo sobre regresi\u00f3n esp\u00farea, que levou \u00e1 reavaliaci\u00f3n do traballo emp\u00edrico anterior e da metolox\u00eda econom\u00e9trica.\nEn 1974 Granger foise aos Estados Unidos, \u00e1 \u00a0Universidade de California en San Diego. En 1975 participou nun comit\u00e9 do\u00a0US Bureau of Census, presidido por\u00a0Arnold Zellner, sobre axuste temporal. Na UCSD, Granger continuou a s\u00faa investigaci\u00f3n en series temporais, colaborando con Robert Engle, \u00a0Roselyne Joyeux (en integraci\u00f3n fraccional), Timo Ter\u00e4svirta (en series temporais nonlineais) entre outros. Traballando con Robert Engle, desenvolveu o concento de\u00a0cointegraci\u00f3n, presentado en\u00a01987 nun artigo en\u00a0\"Econometrica\"; polo cal recibiu o premio Nobel en 2003.\nNos seus \u00faltimos anos, Granger tam\u00e9n utilizou m\u00e9todos de series temporais para analizar datos non econ\u00f3micos, as\u00ed traballou nun proxecto sobre a reforestaci\u00f3n do Amazonas e constru\u00edu un modelo de predici\u00f3n da deforestaci\u00f3n, publicando os resultados nun libro en 2002. Granger xubilouse da UCSD en 2003 como\u00a0Profesor Em\u00e9rito."}
{"id": "310177", "revid": "23204", "url": "https://gl.wikipedia.org/wiki?curid=310177", "title": "Rachael Leigh Cook", "text": "Rachael Leigh Cook, nada en Minneapolis, Minnesota, o 4 de outubro de 1979, \u00e9 unha actriz e modelo e produtora estadounidense. \u00c9 co\u00f1ecida polos seus papeis protagonistas en \"She's All That\" (1999), \"Josie and the Pussycats\" (2001), e nas serie de televisi\u00f3n series \"Into the West\" e \"Perception\"."}
{"id": "310180", "revid": "89787", "url": "https://gl.wikipedia.org/wiki?curid=310180", "title": "Louis Feuillade", "text": "Louis Feuillade ([f\u0153jad]), nado en Lunel (H\u00e9rault) o 19 de febreiro de 1873 e finado en Niza o 25 de febreiro de 1925 foi un director cinematogr\u00e1fico franc\u00e9s da era muda.\nTraxectoria.\nFeuillade naceu en Lunel, fillo de Barth\u00e9l\u00e9my Feuillade, modesto comerciante de vi\u00f1o, e Marie Avesque. Antes da adolescencia xa mostrou interese na literatura e creou numerosos proxectos de dramas e vodev\u00eds. Os seus poemas foron publicados en xornais locais e adquiriu sona polos seus artigos favorables \u00e1 tauromaquia. Aos doce anos os seus pais envi\u00e1rono ao seminario cat\u00f3lico en Carcasona e entre 1891 e 1895 realizou o servizo militar obrigatorio. En 1902, trala morte dos seus pais marchou a Par\u00eds na busca do \u00e9xito literario, pero sufriu a miseria durante varios anos.\nA principios de 1905 comezou a enviar gui\u00f3ns \u00e1 compa\u00f1\u00eda Gaumont e \u00e1 s\u00faa directora art\u00edstica, Alice Guy, que compraron os seus gui\u00f3ns e o invitaron a dirixilos el mesmo. Para axudar a s\u00faa familia, declinou a invitaci\u00f3n para continuar traballando de xornalista. Por\u00e9n, en 1906 ga\u00f1ara confianza abonda para dirixir as s\u00faas historias, a meirande parte comedias. Cando en 1907 Alice Guy marchou aos Estados Unidos suxeriu que Feuillade fose o novo director art\u00edstico da compa\u00f1\u00eda. A s\u00faa primeira obra mestra foi a serie de 1913 \"Fant\u00f4mas\".\nTraballou en Gaumont ata 1918 e ao mesmo tempo produc\u00eda os seus propios filmes, polo que se estima que na s\u00faa carreira realizou uns oitocentos filmes."}
{"id": "310181", "revid": "98629", "url": "https://gl.wikipedia.org/wiki?curid=310181", "title": "Marcel Carn\u00e9", "text": "Marcel Carn\u00e9, nado en Par\u00eds o 18 de agosto de 1906 e finado en Clamart (Altos do Sena) o 31 de outubro de 1996 foi un director de cinema franc\u00e9s. Foi unha figura clave do movemento do realismo po\u00e9tico.\nTraxectoria.\nCarn\u00e9 era fillo dun ebanista, e a s\u00faa nai finou cando el ti\u00f1a cinco anos. A s\u00faa carreira comezou como cr\u00edtico de cinema, chegando a ser editor no semanario \"Hebdo-Films\", e traballando para \"Cin\u00e9magazine\" e \"Cin\u00e9monde\" entre 1929 e 1933. Na mesma \u00e9poca traballou como axudante de c\u00e1mara de Jacques Feyder, debutando como director coa curtametraxe \"Nogent, Eldorado du dimanche\" (1929).\nFeyder aceptou unha invitaci\u00f3n de Alexander Korda para traballar en Inglaterra e fixo posible que Carn\u00e9 tomase o seu proxecto e dirixise \"Jenny\" (1936). O filme iniciou a s\u00faa colaboraci\u00f3n co guionista e poeta surrealista Jacques Pr\u00e9vert. Esta relaci\u00f3n durou m\u00e1is de doce anos e se envolveron no realismo po\u00e9tico.\nDurante a ocupaci\u00f3n alem\u00e1 de Francia na segunda guerra mundial traballou na zona de Vichy onde sorteou os intentos de control art\u00edstico por parte do r\u00e9xime; alg\u00fans dos membros do seu equipo eran xudeus, como Joseph Kosma e Alexandre Trauner e o propio Carn\u00e9 era abertamente homosexual. Baixo condici\u00f3ns dif\u00edciles dirixiu o seu filme m\u00e1is recordado, \"Les enfants du paradis\" (1945) estreado trala liberaci\u00f3n de Francia.\nNa d\u00e9cada de 1950 a sona de Carn\u00e9 baixara e os cr\u00edticos de \"Cahiers du cin\u00e9ma\" desprez\u00e1rono, d\u00e1ndolle os m\u00e9ritos dos seus filmes s\u00f3 a Pr\u00e9vert. \u00c1 parte do \u00e9xito de 1958 \"Os mentireiros\", os filmes de posguerra de Carn\u00e9 foron unha serie de fracasos."}
{"id": "310182", "revid": "98629", "url": "https://gl.wikipedia.org/wiki?curid=310182", "title": "Andrea de Cesaris", "text": "Andrea de Cesaris (nado o 31 de maio de 1959, finou o 5 de outubro de 2014) foi un piloto de carreiras italiano. Participou en 208 Grandes Premio de F\u00f3rmula Un, pero nunca ga\u00f1ou ning\u00fan, ten a marca da carreira m\u00e1is longa sen unha soa vitoria. Unha serie de accidentes ao principio da s\u00faa carreira val\u00e9ronlle o alcume de \"Andrea de Crasheris \", f\u00edxose co\u00f1ecido por ser moi r\u00e1pido, pero tam\u00e9n tremendamente err\u00e1tico. Mantivo o alcume, malia que pasou a converterse nun piloto m\u00e1is tranquilo e m\u00e1is maduro na s\u00faa carreira posterior.\nEn 2005 e 2006 competiu na f\u00f3rmula Grand Prix Masters para pilotos de F1 retirados.\nMorreu o 5 de outubro de 2014, logo de perder o control da s\u00faa motocicleta na autoestrada de circunvalaci\u00f3n de Roma.\nAndaina no automobilismo.\nAntes da F\u00f3rmula Un.\nDe Cesaris naceu en Roma o 31 de maio de 1959. M\u00faltiple campi\u00f3n en karting, comezou na F\u00f3rmula 3 en Gran Breta\u00f1a, ga\u00f1ando numerosos eventos e terminando segundo no campionato que ga\u00f1ou Chico Serra. A partir da F\u00f3rmula 3, pasou a F\u00f3rmula 2 co futuro xefe do equipo McLaren Ron Dennis co equipo Project 4.\nF\u00f3rmula Un.\nAlfa Romeo (1980).\nEn 1980, de Cesaris fichou por Alfa Romeo para as carreiras finais do Campionato do Mundo de , en substituci\u00f3n de Vittorio Brambilla que \u00e1 s\u00faa vez, substitu\u00edra a Patrick Depailler que morrera nunhas probas en Hockenheim. Con s\u00f3 21 anos, a s\u00faa primeira carreira no Canad\u00e1 terminou logo de oito voltas por mor dunha falla do motor. Na s\u00faa segunda carreira, en Watkins Glen nos Estados Unidos, foise e estrelouse contra as barreiras na curva Junction logo de d\u00faas voltas.\nMcLaren (1981).\nEn de Cesaris conseguiu un asento en McLaren. A tempada non foi un \u00e9xito, De Cesaris estrelouse dezanove veces, xa nas pr\u00e1cticas ou nas carreiras e, \u00e1s veces en ambas; a mi\u00fado debido a un erro do piloto. O equipo estaba tan preocupado por que fora a estrelar o coche que retiraron o seu coche no Gran Premio de Holanda en Zandvoort despois de clasificarse 13\u00ba. O italiano logrou terminar s\u00f3 6 das 14 carreiras das que iniciou. Un sexto lugar en Imola foi o seu mellor resultado pero non foi suficiente para que o equipo McLaren renovara o seu contrato. Estragou 22 chasis na primeira tempada completa, ata o punto de ser alcumado como Andrea \"De Crasheris\" (era un xogo de palabras coa canci\u00f3n Under Pressure, da banda brit\u00e1nica Queen).\nEn xullo de 1981 de Cesaris e Henri Pescarolo terminaron segundos tras o equipo de Riccardo Patrese e Michele Alboreto nunha carreira de resistencia de 6 horas en Watkins Glen, Nova York. Ambos equipos pilotaban coches Lancia, Cesaris e Pescarolo terminaron d\u00faas voltas atr\u00e1s.\nAlfa Romeo (1982-1983).\nVolveu \u00e1 Alfa Romeo en , de Cesaris converteuse no piloto m\u00e1is novo en lograr unha pole position no Gran Premio de Long Beach. De Cesaris foi tam\u00e9n no segundo piloto de Alfa Romeo en lograr a pole desde 1952. De Cesaris liderou as etapas iniciais da carreira ata que perdeu unha marcha mentres dobraba ao coche m\u00e1is lento de Raul Boesel, deixando pasar a Niki Lauda. Estrelouse m\u00e1is adiante a metade da carreira. De Cesaris non resultou ferido, pero sa\u00edan chamas da parte traseira do seu Alfa Romeo mentres sa\u00eda da cabina destru\u00edda.\nDesde ese momento, de Cesaris foi visto pola maior\u00eda do paddock como un piloto ocasionalmente brillante, pero a mi\u00fado cun comportamento inconstante. En 1982 logrou un podio en Monte Carlo e outro punto no Canad\u00e1. No Gran Premio de M\u00f3naco de 1982 Didier Pironi retirouse na volta final con problemas el\u00e9ctricos no seu Ferrari. De Cesaris quedou sen combustible no mesmo punto, o que permitiu a Riccardo Patrese ga\u00f1ar a s\u00faa primeira carreira de F\u00f3rmula 1 en 71 carreiras. Na sa\u00edda do Gran Premio de Austria, de Cesaris, concentrado en tratar de pasar \u00f3 coche que ti\u00f1a diante, desviouse a trav\u00e9s de todo o ancho da pista e chocou contra o seu compa\u00f1eiro de equipo Bruno Giacomelli no muro, quedando ambos f\u00f3ra da carreira.\nEn , co seu Alfa Romeo agora con motor turbo, logrou dous segundos postos, un en Hockenheim no Gran Premio de Alema\u00f1a de 1983 (os seus primeiros puntos da tempada) e o outro na \u00faltima carreira o Gran Premio de Sur\u00e1frica de 1983 en Kyalami, 9.319 segundos detr\u00e1s. De Cesaris estivo preto de ga\u00f1ar en Spa-Francorchamps, despois de liderar comodamente diante do Renault de Alain Prost durante gran parte da carreira, logo dunha parada en boxes rompeulle o motor entregando a carreira \u00f3 franc\u00e9s.\nLigier (1984-1985).\nDe Cesaris marchou a Ligier en , onde, a pesar do prometedor motor turbo de Renault, non repetiu o seu \u00e9xito anterior. Anotou s\u00f3 tres puntos durante a tempada.\nA finais de 1984, de Cesaris e o seu compa\u00f1eiro en Ligier Fran\u00e7ois Hesnault viaxaron a Australia para pilotar no Gran Premio de Australia de 1984, o \u00faltimo GPA antes de que a carreira convert\u00e9rase en parte do Campionato do Mundo de F\u00f3rmula Un en . Pilotou un Ford BDA con motor Ralt RT4 (18 dos 25 coches na pista montaban o RT4), de Cesaris clasificou en quinto lugar. Logo de entrar en boxes ao final da volta de quecemento, sa\u00edu dos boxes momentos antes da bandeira verde e estaba case unha volta atr\u00e1s cando a carreira comezou. A continuaci\u00f3n remontou, no que moitos consideran como a pilotaxe da xornada para terminar finalmente terceiro (sen perder nunca unha volta) por detr\u00e1s de Roberto Moreno (ga\u00f1ador) e Keke Rosberg.\nA tempada 1985 non trouxo nada mellor para de Cesaris, e tivo a sorte de conservar o seu asento, antes da tempada Ligier asinara coa empresa tabacaleira francesa Gitanes como o seu principal patrocinador, rival do seu patrocinador persoal Marlboro. Unha serie de boas actuaci\u00f3ns inclu\u00edndo un cuarto lugar en M\u00f3naco promet\u00eda moito, pero converteuse nunha triste tempada, logo de m\u00faltiples retiradas destru\u00edu o seu Ligier JS25 nun cu\u00e1druplo envorco no Gran Premio de Austria, como resultado foi despedido polo xefe do equipo Guy Ligier. Logo de gastar moitos cartos reparando os coches estrelados por de Cesaris nos seus 20 meses co equipo, Guy Ligier declarou que \" \"Xa non podo darme o luxo de contratar a este home\" \" (malia que Marlboro pagaba a maior parte do seu salario). Mant\u00edvose no equipo ata a seguinte carreira en Zandvoort, logo do cal foi substitu\u00eddo por Philippe Streiff.\nMinardi (1986).\nEn de Cesaris trasladouse a Minardi. Nun coche con sobre peso e co pouco potente motor Motori Moderni, foi m\u00e1is das veces superado polo seu compa\u00f1eiro de equipo, o seu compatriota italiano e novato na F1 Alessandro Nannini. Por primeira vez na s\u00faa carreira, de Cesaris estivo toda unha tempada sen anotar un punto.\nBrabham (1987).\nEn 1987 de Cesaris cambiouse a Brabham - BMW, e foi co equipo propiedade de Bernie Ecclestone que empezou a mostrar de novo a s\u00faa velocidade pura. No Gran Premio de B\u00e9lxica de 1987, en Spa, de Cesaris colocouse terceiro detr\u00e1s de Alain Prost e Stefan Johansson, os seus primeiros puntos en case dous anos. Non puido terminar ningunha outra carreira da tempada. Malia que polo xeral se clasificaba ben (a s\u00faa mellor clasificaci\u00f3n do ano foi s\u00e9timo en Alema\u00f1a, e a peor 21\u00ba en M\u00f3naco), o poderoso turbo BMW adoitaba po\u00f1er fin \u00e1s s\u00faas carreiras explotando en chamas, facendo imposible o poder puntuar.\nRial (1988).\nPara Brabham retirouse da F\u00f3rmula Un e de Cesaris buscou outra vez un novo equipo. Atopouno no novo equipo Rial, dirixido polo alem\u00e1n Gunter Schmidt, o ex xefe de ATS. O coche era moi estilizado, e De Cesaris quedaba moi exposto. Pero, co potente motor Cosworth e unha pilotaxe valente, a mi\u00fado cualificou ben, e logrou un destacado cuarto lugar no Gran Premio de Detroit. Tam\u00e9n quedou d\u00faas veces sen combustible nas \u00faltimas voltas mentres marchaba nos puntos, en Canad\u00e1 e Australia.\nDallara (1989-1990).\nPara , de Cesaris trasladouse ao equipo Scuderia Italia patrocinado por Marlboro que usaba autos fabricados por Dallara. Os primeiros resultados foron prometedores. En M\u00f3naco, estaba en posto de podio, antes de ser golpeado polo triplo campi\u00f3n do mundo Nelson Piquet na Forquita Lowes. De Cesaris perdeu os estribos. A medida que os coches quedaban bloqueados, el gritaba e acenaba violentamente, antes de reprender ao equipo Lotus de Piquet ao regresar aos pits. D\u00faas carreiras m\u00e1is tarde foi a quenda de Cesaris para facer de vil\u00e1n. Logo de quedar atrasado estaba sendo dobrado polo Dallara do seu compa\u00f1eiro Alex Caffi cando colisionou co seu compatriota e enviouno contra a parede, perdendo outro podio para o equipo. Arranxouno na seguinte carreira, no Canad\u00e1, terminando terceiro detr\u00e1s dos pilotos de Williams Thierry Boutsen e Riccardo Patrese nunha carreira baixo a choiva. Ser\u00eda a \u00faltima vez que de Cesaris logrou un podio na F\u00f3rmula Un.\nA prometedora tempada anterior da Scuderia Italia non se repetiu en . Moitos equipos utilizaron os motores V8, os equipos medianos volv\u00e9ronse moito m\u00e1is fortes. De Cesaris estivo involucrado en varios incidentes graves durante esa tempada, inclu\u00edndo estrelarse no inicio da primeira volta en Interlagos, e en Imola, onde forzou a retirada de Alessandro Nannini durante pr\u00e1ctica na Curva Villeneuve. Tam\u00e9n case priva do segundo posto a Nigel Mansell mentres este o dobraba durante a carreira. A fiabilidade foi un problema, e outra vez non logrou sumar puntos en toda a tempada.\nJordan (1991).\nDeixou Dallara a finais de 1990, e de Cesaris asinou con Eddie Jordan para a primeira tempada do seu equipo na F\u00f3rmula Un. Jordan xa correra con de Cesaris na F\u00f3rmula 3. Tivo 3 compa\u00f1eiros, o belga Bertand Gachot e logo un prometedor piloto: Michael Schumacher e o veterano Roberto Moreno. De Cesaris demostrou amplamente as s\u00faas calidades como piloto, pero o Jordan 191 era tan r\u00e1pido como pouco fiable, o que levouno a un bo n\u00famero de abandonos. Malia iso, logrou terminar catro veces nos puntos, sendo cuarto en d\u00faas ocasi\u00f3ns, e quinto e sexto outra vez.\nDe Cesaris terminou a noveno no campionato, o seu mellor resultado desde 1983.\nTyrrell (1992-1993).\nA pesar do desexo de Eddie Jordan de manter a de Cesaris para a tempada , foi imposible debido a problemas entre o seu patrocinador, Marlboro, e o novo patrocinador de Jordan, Barclay Cigarettes. Jordan acumulara d\u00e9bedas significativas na s\u00faa tempada de debut. Foi capaz de asegurar o patrocinio de cigarros Barclay, pero a marca estaba en conflito directo co apoio de Marlboro a de Cesaris.\nKen Tyrrell contratou de Cesaris para o seu equipo e a s\u00faa fe foi recompensada rapidamente cando de Cesaris logrou un quinto na segunda carreira da tempada en M\u00e9xico.\nO motor Ilmor V-10 do Tyrrell 020 era unha boa m\u00e1quina, e de Cesaris quedou nos puntos tres veces m\u00e1is durante a tempada que culminou cun cuarto lugar no Gran Premio do Xap\u00f3n.\n foi moi diferente. O motor Ilmor fora substitu\u00eddo polo Yamaha V10 que cambiou a din\u00e1mica e a fiabilidade do coche. O 020 era por ent\u00f3n moi vello e foi substitu\u00eddo a metade de tempada polo 021. Este coche, con suspensi\u00f3n activa, non foi un \u00e9xito. Por terceira vez na s\u00faa carreira, de Cesaris non puido anotar ning\u00fan punto e foise de Tyrrell ao final da tempada.\nJordan e Sauber (1994).\nEn , por primeira vez desde , de Cesaris comezou a tempada sen un coche de F\u00f3rmula Un. As conversaci\u00f3ns con varios equipos pequenos non chegaron a nada, como o campionato comezou no Brasil, quedou \u00e1 marxe. Pero foi un suceso durante o Gran Premio do Brasil o que reviviu a s\u00faa carreira. O irland\u00e9s Eddie Irvine foi culpado por provocar un accidente masivo. Na apelaci\u00f3n, Irvine foi suspendido por tres carreiras. No Gran Premio do Pac\u00edfico, Aguri Suzuki pilotou o desocupado Jordan de Irvine. Pero para a seguinte carreira, o Gran Premio de San Marino, Eddie Jordan trouxo a de Cesaris ao equipo onde lograra os seus mellores resultados tres tempadas antes.\nO retorno non comezou ben, de Cesaris esnaquizou un chasis durante as probas. Estrelouse de novo durante a tr\u00e1xica carreira de Imola debido \u00e1 mala condici\u00f3n f\u00edsica logo de non pilotar en seis meses. Recuperouse en Monte Carlo. Cunha pilotaxe madura, de Cesaris mant\u00edvose afastado de problemas e lonxe das barreiras para lograr o cuarto lugar. Irvine volveu para a seguinte carreira, pero Sauber d\u00e9rase conta da forma do italiano, e o fichou para substitu\u00edr o ferido Karl Wendlinger no coche con motor Mercedes.\nA primeira carreira De Cesaris con Sauber foi o seu Gran Premio n\u00famero 200, no Canad\u00e1. Malia que se retirou logo de 24 voltas, logrou estar de novo nos puntos na seguinte carreira, o Gran Premio de Francia en Magny-Cours.\nA carreira de De Cesaris terminou como empezou, cando se retirou con problemas no acelerador durante a s\u00faa \u00faltima carreira, o Gran Premio de Europa de 1994. Logo disto, Sauber mantivo a s\u00faa promesa de devolver o coche a Karl Wendlinger si ti\u00f1a suficientes forzas. Ao final non puido ser, pero de Cesaris xa marchara de vacaci\u00f3ns, polo que JJ Lehto o substitu\u00edu nos dous Grandes Premios finais. De Cesaris terminou a s\u00faa carreira sendo o segundo piloto con m\u00e1is Grandes Premios iniciados con 208, s\u00f3 por detr\u00e1s de Riccardo Patrese (actualmente moitos outros pilotos xa superaron o seu total).\nLegado.\nParticipou en 214 grandes premios, debutando o 28 de setembro de 1980. Logrou 5 podios, unha pole position, e anotou un total de 59 puntos no campionato, segue sendo o piloto con m\u00e1is GP comezados (208) sen haber ga\u00f1ado ning\u00fan. Tam\u00e9n pos\u00fae a marca de retiradas consecutivas, 18 ao longo de 1985 e 1986 (a\u00ednda que moitas destas foron por fallos mec\u00e1nicos), as\u00ed como a de m\u00e1is retiradas sucesivas nunha soa tempada, 12 en 1987. Do mesmo xeito, ning\u00fan piloto tivo m\u00e1is dos seus 14 abandonos nunha tempada de 16 carreiras. Anotou puntos en 9 dos 10 equipos para os que correu: McLaren, Alfa Romeo, Brabham, Rial, Tyrrell, Jordan, Ligier, Scuderia Italia e Sauber; s\u00f3 non puido facelo en Minardi.\nRetirada.\nLogo de retirarse do automobilismo, de Cesaris converteuse nun corretor de bolsa de \u00e9xito en Monte Carlo. Pasaba seis meses do ano nesta ocupaci\u00f3n e o resto facendo windsurf por todo o mundo. Logo do Terremoto do Oc\u00e9ano \u00cdndico 2004 e o posterior tsunami, de Cesaris deu unha importante doaz\u00f3n a un fabricante de velas (Ezzy Sails) cuxa f\u00e1brica en Sri Lanka fora destru\u00edda no desastre .\nCasco.\nO casco De Cesaris era branco con tres li\u00f1as diagonais, parecido \u00e1 bandeira italiana, correndo na parte superior ata os lados, e unha li\u00f1a vermella entre d\u00faas li\u00f1as verdes no \u00e1rea do queixo.\nRetorno as carreiras.\nLogo dunha longa ausencia do paddock da F\u00f3rmula Un, de Cesaris apareceu no Gran Premio de M\u00f3naco de 2005, e foi recibido de novo cun c\u00e1lido abrazo polo antigo xefe do equipo Brabham e tsar da F\u00f3rmula Un Bernie Ecclestone. Uns meses m\u00e1is tarde anunciouse que de Cesaris correr\u00eda na nova serie Grand Prix Masters para pilotos de F\u00f3rmula Un retirados. Mentres que outros pilotos pasaran os seus anos de retiro acumulando quilos, de Cesaris a\u00ednda estaba en \u00f3ptimas condici\u00f3ns f\u00edsicas grazas \u00e1 s\u00faa frecuente pr\u00e1ctica do windsurf. En outubro, demostrouse que non perdera nada da s\u00faa velocidade, marcando o mellor tempo na primeira proba do Grand Prix Masters en Silverstone.\nMorte.\nDe Cesaris morreu nun incidente de estrada o 5 de outubro de 2014 aos 55 anos mentres conduc\u00eda a s\u00faa moto Suzuki. A prensa italiana informou que morreu no impacto co gardarail no carril exterior da autoestrada GRA de Roma, nas proximidades do desv\u00edo de Bufalotta.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2020 Pilotos que non terminaron o Gran Premio, pero se clasificaron ao completar m\u00e1is do 90% da distancia de carreira."}
{"id": "310183", "revid": "22570", "url": "https://gl.wikipedia.org/wiki?curid=310183", "title": "Kygo", "text": "Kyrre G\u00f8rvell-Dahll, nado en Bergen o 11 de setembro de 1991, \u00e9 un DJ e produtor musical noruegu\u00e9s m\u00e1is co\u00f1ecido polo seu nome art\u00edstico Kygo. \u00c9 famoso por facer remesturas do tema \"I See Fire\" de Ed Sheeran, que foi reproducido 27,7 milll\u00f3ns de veces en Soundcloud e m\u00e1is de 40 mill\u00f3ns de veces en YouTube. Despois dun tempo de descanso no 2014, colaborou co vocalista de Coldplay Chris Martin para crear un remix da canci\u00f3n \"Midnight\"."}
{"id": "310184", "revid": "23204", "url": "https://gl.wikipedia.org/wiki?curid=310184", "title": "Kyrre G\u00f8rvell-Dahll", "text": ""}
{"id": "310186", "revid": "1131", "url": "https://gl.wikipedia.org/wiki?curid=310186", "title": "Viaduto do Ulla (AP-9)", "text": "O viaduto do Ulla \u00e9 unha estrutura da autoestrada do Atl\u00e1ntico (AP-9) constru\u00edda para salvar o paso sobre o r\u00edo Ulla, entre as parroquias de Herb\u00f3n (Padr\u00f3n, na provincia da Coru\u00f1a) e Pontecesures (no concello hom\u00f3nimo, da provincia de Pontevedra). Entrou en servizo o 11 de novembro de 1991, cando se inaugurou o tramo Padr\u00f3n - Caldas de Reis.\nCaracter\u00edsticas.\nTen unha lonxitude total de 177,4 m, e est\u00e1 constitu\u00eddo por un p\u00f3rtico de tres vans, encastrado en piares de pantalla dupla e apoiado en estribos. As luces son de 48 m, e a anchura da plataforma de 11,3 m; a altura m\u00e1xima da rasante \u00e9 de 28 m.\nO viaduto cruza o val do r\u00edo Ulla permitindo o cruzamento do tronco da autoestrada do Atl\u00e1ntico (AP-9) sobre o mesmo, no inicio do tramo entre Padr\u00f3n e Caldas de Reis. O trazado en planta na zona ocupada polo viaduto \u00e9 circular, con raio de 800 m.\nComp\u00f3\u00f1eno d\u00faas estruturas xemelgas cuxo esquema estrutural se constit\u00fae como un p\u00f3rtico de tres vans que est\u00e1 encastrado en piares e apoiado en estribos mediante aparellos de neopreno-tefl\u00f3n.\nA lonxitude total de cada estrutura \u00e9 de 177,4 m, con luz central de 80 m e laterais de 48 m. Cada un dos taboleiros est\u00e1 constitu\u00eddo por unha trabe caix\u00f3n monocelular, postesada, de 11,3 m de anchura e canto vari\u00e1bel desde 4,2 m sobre os piares at\u00e9 1,9 m en estribos e no centro do van medio.\nA calzada \u00e9 de 7 m, a beirav\u00eda exterior de 2,5 m e a interior de 1 m, ademais de levar barreiras r\u00edxidas a cada lado. O n\u00facleo do caix\u00f3n, ten 6,1 m de anchura e \u00e1nimas de 0,40 m de espesor. O caix\u00f3n compl\u00e9tano senllos beir\u00eds laterais, sim\u00e9tricos, de 2,6 m de lonxitude.\nOs piares son pantallas duplas de formig\u00f3n armado, de 0,8 m de espesor e separadas 4 m entre si. Alic\u00e9rzanse sobre zapatas de 8 por 8 m e de 2,5 m de canto. Os estribos son de formig\u00f3n armado, pechados, con muros de fronte de 1,2 a 1,45 m de espesor con aletas en volta e alicerzados sobre zapatas. O taboleiro constru\u00edse mediante avance por beir\u00eds sucesivos."}
{"id": "310188", "revid": "55340", "url": "https://gl.wikipedia.org/wiki?curid=310188", "title": "Minarquismo", "text": ""}
{"id": "310189", "revid": "6431375", "url": "https://gl.wikipedia.org/wiki?curid=310189", "title": "Morcheeba", "text": "Morcheeba \u00e9 un grupo musical ingl\u00e9s formado por Skye Edwards e os irm\u00e1ns Paul e Ross Godfrey. A s\u00faa m\u00fasica mestura trip hop, rock, folk-rock e downtempo. Produciron oito \u00e1lbums de estudio dende 1995, dous dos cales acadaron o top ten no Reino Unido.\nA canci\u00f3n m\u00e1is famosa da banda \u00e9 \"Rome Wasn't Build in a Day\"."}
{"id": "310190", "revid": "89787", "url": "https://gl.wikipedia.org/wiki?curid=310190", "title": "Hibridaci\u00f3n in situ fluorescente", "text": "A hibridaci\u00f3n \"in situ\" fluorescente (FISH, do ingl\u00e9s \"Fluorescence in situ hybridization\") \u00e9 unha t\u00e9cnica citoxen\u00e9tica desenvolvida por investigadores m\u00e9dicos a comezos da d\u00e9cada de 1980 que se utiliza para detectar e localizar a presenza ou ausencia de secuencias de ADN espec\u00edficas nos cromosomas. A FISH usa sondas fluorescentes que se unen s\u00f3 a aquelas partes do cromosoma coas cales te\u00f1en un alto grao de complementariedade de secuencia. Pode utilizarse a microscopia de fluorescencia para atopar a sonda fluorescente unida aos cromosomas. A FISH \u00fasase con frecuencia para atopar caracter\u00edsticas espec\u00edficas nun ADN para usala en consellos xen\u00e9ticos, medicina e identificaci\u00f3n de especies. A FISH pode tam\u00e9n utilizarse para detectar e localizar dianas de ARN espec\u00edficas (ARNm, ARN non codificante longo e microARN) en c\u00e9lulas, c\u00e9lulas tumorais circulantes e mostras de tecidos. Neste contexto, pode axudar a definir os patr\u00f3ns espazo-temporais de expresi\u00f3n x\u00e9nica nas c\u00e9lulas e tecidos.\nProtocolo b\u00e1sico.\nO primeiro paso da t\u00e9cnica consiste na desnaturalizaci\u00f3n do ADN para separar a dobre h\u00e9lice. \u00c1 mostra desnaturalizada se lle engade ent\u00f3n a sonda de interese (fragmento de ADN marcado fluorescentemente). Primeiro, as sondas hibridan nas rexi\u00f3ns espec\u00edficas para as que foron dese\u00f1adas. Despois, t\u00ednguense os n\u00facleos cunha cor de contraste inespec\u00edfica (xeralmente DAPI). As sondas de ADN poden marcarse con mol\u00e9culas fluorescentes denominadas fluor\u00f3foros (m\u00e9todo directo) ou non fluorescentes que se detectan con anticorpos fluorescentes (m\u00e9todo indirecto). Por \u00faltimo, visual\u00edzase a mostra preparada baixo un microscopio de fluorescencia.\nSondas de ARN e ADN.\nPoden dese\u00f1arse sondas de ARN para calquera xene ou calquera secuencia dentro dun xene para visualizar o ARNm, o ARN non codificante longo (ARNncl) ou o microARN en c\u00e9lulas e tecidos. A FISH util\u00edzase para examinar o ciclo de reproduci\u00f3n celular, especificamente os n\u00facleos en interfase para detectar calquera anormalidade cromos\u00f3mica. Con esta t\u00e9cnica p\u00f3dese analizar moito m\u00e1is facilmente unha gran serie de casos arquivados para as\u00ed identificar o cromosoma que se localiza porque ten puntos fluorescentes, creando unha sonda base\u00e1ndose nun cromosoma artificial que sirva para atraer a cromosomas similares. A hibridaci\u00f3n sinaliza para cada sonda cando se detecta unha anormalidade nuclear. Cada sonda para a detecci\u00f3n de ARNms e ARNs non codificantes longos est\u00e1 composta por 20 pares de oligonucle\u00f3tidos, e cada un deses pares cobre un espazo de 40-50 bp. Para a detecci\u00f3n de microARN, as sondas usan qu\u00edmica propietaria (de marca comercial) para a detecci\u00f3n, e cobren a secuencia completa do microARN.\nAs sondas a mi\u00fado derivan de fragmentos de ADN que foron illados, purificados e amplificados para o seu uso no Proxecto Xenoma Humano. O tama\u00f1o do xenoma humano \u00e9 tan grande, comparado coa lonxitude que se poder\u00eda secuenciar directamente, que foi necesario dividir o xenoma en fragmentos. Na an\u00e1lise final estes fragmentos ord\u00e9nanse dixerindo unha copia de cada fragmento en fragmentos a\u00ednda m\u00e1is pequenos usando endonucleases espec\u00edficas de secuencia, medindo o tama\u00f1o de cada pequeno fragmento utilizando cromatograf\u00eda de exclusi\u00f3n por tama\u00f1os, e empregando esa informaci\u00f3n para determinar onde se solapan os fragmentos grandes. Para preservar os fragmentos coas s\u00faas secuencias de ADN individuais, os fragmentos eng\u00e1dense a un sistema con poboaci\u00f3ns bacterianas en continua replicaci\u00f3n, e quedan almacenados no interior das bacterias. As poboaci\u00f3ns clonais de bacterias, cada unha das cales mant\u00e9n un s\u00f3 cromosoma artificial, almac\u00e9nanse en varios laboratorios de todo o mundo. Os cromosomas artificiais (BAC) poden ser extra\u00eddos e etiquetados nun laboratorio. Estes fragmentos te\u00f1en da orde de 100 mil pares de bases, e son a base da maior\u00eda das sondas de FISH.\nPreparaci\u00f3n e hibridaci\u00f3n de ARN.\nPara permitir o acceso \u00e1 diana as c\u00e9lulas, c\u00e9lulas tumorais circulantes (CTCs), ou inclu\u00eddas en parafina e fixadas con formaldehido ou preparaci\u00f3ns de tecidos conxelados deben ser primeiro fixadas, e despois permeabilizadas. A FISH tam\u00e9n se utilizou con \u00e9xito con c\u00e9lulas non fixadas. Unha sonda espec\u00edfica para unha diana, composta de 20 pares de oligonucle\u00f3tidos, hibrida co(s) ARN(s) diana. Sistemas de amplificaci\u00f3n compatibles pero separados permiten facer ensaios m\u00faltiples (ata d\u00faas dianas por ensaio). A amplificaci\u00f3n do sinal cons\u00e9guese por medio dunha serie de pasos de hibridaci\u00f3n secuenciais. Ao final do ensaio as mostras de tecidos visual\u00edzanse baixo o microscopio de fluorescencia.\nPreparaci\u00f3n e hibridaci\u00f3n do ADN.\nPrimeiro, constr\u00faese unha sonda. A sonda debe ser grande dabondo como para poder hibridarse especificamente coa s\u00faa diana pero non tan grande que impida o proceso de hibridaci\u00f3n. A sonda \u00e9 marcada directamente con fluor\u00f3foros, con dianas para anticorpos ou con biotina. Esta marcaxe pode facerse de varias maneiras, como por \"nick translation\", ou por PCR usando nucle\u00f3tidos marcados.\nDespois faise unha preparaci\u00f3n de cromosomas en metafase ou n\u00facleos en interfase. Os cromosomas est\u00e1n firmemente unidos a un substrato, xeralmente vidro. Deben bloquearse as secuencias de ADN repetitivas engadindo curtos fragmentos de ADN \u00e1 mostra. A sonda \u00e9 despois aplicada ao ADN do cromosoma e incubada durante aproximadamente 12 horas mentres se hibrida. Fanse varios lavados que eliminan todas as sondas non hibridadas ou parcialmente hibridadas. Os resultados visual\u00edzanse despois e cuantif\u00edcanse usando un microscopio que poida excitar a marcaxe fluorescente e gravar as imaxes.\nSe o sinal fluorescente \u00e9 feble, pode ser necesaria a amplificaci\u00f3n do sinal para que se supere o limiar de detecci\u00f3n do microscopio. A forza do sinal fluorescente depende de moitos factores, como a eficiencia do etiquetado das sondas, o tipo de sonda e o tipo de tinguidura. \u00c1 mol\u00e9cula de tinguidura \u00fanense anticorpos marcados fluorescentemente ou estreptavidina. Estes compo\u00f1entes secundarios son seleccionados para que te\u00f1an un sinal forte.\nVariaci\u00f3ns nas sondas e an\u00e1lises.\nA FISH \u00e9 unha t\u00e9cnica moi xeral. As diferenzas entre as varias t\u00e9cnicas de FISH d\u00e9bense xeralmente a variaci\u00f3ns na secuencia e etiquetado das sondas; e a como se usan estas en combinaci\u00f3n. As sondas son divididas en d\u00faas categor\u00edas xen\u00e9ticas: celular e acelular. O termo \"In situ\" na FISH ref\u00edrese \u00e1 situaci\u00f3n da sonda, que se sit\u00faa nas propias c\u00e9lulas.\nO tama\u00f1o das sondas \u00e9 importante porque as sondas m\u00e1is grandes hibridan menos especificamente que as m\u00e1is curtas; \"unha curta febra de ADN ou ARN (xeralmente de 10 a 25 nucle\u00f3tidos) que \u00e9 complementaria dunha secuencia diana dada, pode usarse para identificar ou localizar a diana.\". O solapamento define a resoluci\u00f3n das caracter\u00edsticas detectables. Por exemplo, se o obxectivo dun experimento \u00e9 detectar o punto de rotura dunha translocaci\u00f3n, ent\u00f3n o solapamento das sondas (o grao no que a secuencia de ADN est\u00e1 contida nas sondas adxacentes) define a fiestra m\u00ednima na cal se pode detectar o punto de rotura.\nA mestura de secuencias das sondas determina o tipo de caracter\u00edsticas que as sondas poden detectar. As sondas que se hibridan ao longo de todo un cromosoma util\u00edzanse para contar o n\u00famero de copias dun determinado cromosoma, observar translocaci\u00f3ns, ou identificar fragmentos extracromos\u00f3micos de cromatina. Isto adoita denominarse \"pintura de cromosoma completo\" (\"whole-chromosome painting\"). Se se utilizan todas as posibles sondas, cada cromosoma, (o xenoma completo) quedar\u00eda marcado fluorescentemente, o cal non ser\u00eda \u00fatil para determinar as caracter\u00edsticas de secuencias determinadas. Por\u00e9n, \u00e9 posible crear unha mestura de sondas m\u00e1is pequenas que son espec\u00edficas dunha rexi\u00f3n particular (locus) do ADN; estas mesturas util\u00edzanse para detectar mutaci\u00f3ns por deleci\u00f3n. Cando se combinan cunha cor espec\u00edfica, util\u00edzase unha mestura de sondas espec\u00edficas de locus para detectar translocaci\u00f3ns moi espec\u00edficas. Con frecuencia util\u00edzanse mesturas de sondas espec\u00edficas de locus especiais para contar cromosomas, ao unirse \u00e1s rexi\u00f3ns centrom\u00e9ricas dos cromosomas, que son o suficientemente distintivas para identificar cada cromosoma (coa excepci\u00f3n dos cromosomas 13, 14, 21 e 22.)\nOutras varias t\u00e9cnicas utilizan mesturas de sondas de diferentes cores. Como pode detectarse un rango de cores nas mesturas das tinguiduras fluorescentes, cada cromosoma humano pode ser identificado por unha cor caracter\u00edstica usando mesturas de sondas de cromosoma completo e diversas proporci\u00f3ns de cores. A\u00ednda que hai m\u00e1is cromosomas que cores de tinguiduras fluorescentes que se poidan distinguir doadamente, poden utilizarse as proporci\u00f3ns de mesturas de sondas para crear cores \"secundarias\". De xeito similar \u00e1 hibridaci\u00f3n xen\u00f3mica comparativa, a mestura de sondas para as cores secundarias cr\u00e9ase mesturando a correcta proporci\u00f3n de dous conxuntos de sondas de diferentes cores para o mesmo cromosoma. Esta t\u00e9cnica denom\u00ednase \u00e1s veces M-FISH.\nA mesma f\u00edsica que fai posible ter unha variedade de cores na M-FISH pode usarse para a detecci\u00f3n de translocaci\u00f3ns. \u00c9 dicir, as cores que son adxacentes parecen solaparse e obs\u00e9rvase unha cor secundaria. Alg\u00fans ensaios des\u00e9\u00f1anse para observar se a cor secundaria est\u00e1 presente ou ausente nos casos que interesa. Un exemplo \u00e9 a detecci\u00f3n de translocaci\u00f3ns BCR/ABL, nas que a cor secundaria indica que hai enfermidade. Esta variaci\u00f3n adoita chamarse FISH de dobre fusi\u00f3n ou D-FISH. A situaci\u00f3n oposta, na que a ausencia da cor secundaria \u00e9 o que indica patolox\u00eda, pode po\u00f1erse en evidencia por medio dun ensaio para investigar translocaci\u00f3ns nas que se co\u00f1ece ou \u00e9 constante s\u00f3 un dos puntos de rotura. As sondas espec\u00edficas de locus est\u00e1n feitas para un lado do punto de rotura e o outro cromosoma intacto. En c\u00e9lulas normais obs\u00e9rvase a cor secundaria, mais cando hai translocaci\u00f3n s\u00f3 se observan as cores primarias. Esta t\u00e9cnica adoita chamarse \"break-apart FISH\".\nSondas ISH QuantiGene ViewRNA.\nO uso de sondas ISH QuantiGene ViewRNA \u00e9 un m\u00e9todo para detectar e cuantificar mol\u00e9culas de ARNm, ARN non codificante longo e microARN en mostras de tecidos que est\u00e1n fixados con formaldehido e inclu\u00eddos en parafina, frescos ou conxelados, e en mostras de c\u00e9lulas e de c\u00e9lulas tumorais circulantes (CTC). As sondas ISH ViewRNA permiten detectar unha mol\u00e9cula individual de ARNm con practicamente nig\u00fan ru\u00eddo de fondo. Cada sonda (para a detecci\u00f3n de ARNm e ARNncl) est\u00e1 composta por 20 pares de oligonucle\u00f3tidos. Cada par oligo forma unha plataforma necesaria para a ensamblaxe da estrutura de amplificaci\u00f3n do sinal (\u00e1rbore) por medio dunha serie de pasos de hibridaci\u00f3n secuenciais usando a tecnolox\u00eda de amplificaci\u00f3n de sinal do ADN ramificado (bDNA, de \"branched DNA\"). Cada estrutura completamente ensamblada, cobre un espeazo de 40-50 bit/s da diana ARNm/ARNncl, e ten capacidade para amplificar o sinal unhas 400 veces. Por tanto, unha sonda espec\u00edfica de diana t\u00edpica (que cont\u00e9n 20 pares de oligos) ten a capacidade de xerar unha amplificaci\u00f3n de sinal multiplicada por 8.000. Sistemas de amplificaci\u00f3n de sinal independentes pero compatibles permiten a detecci\u00f3n simult\u00e1nea de ata catro dianas ARNm/ARNncl en c\u00e9lulas ou CTCs e ata dous ARNm/ARNncl longo en tecidos.\nSondas FISH de ARN Stellaris(R).\nO FISH de ARN Stellaris, antes co\u00f1ecida como FISH de ARN dunha soa mol\u00e9cula, \u00e9 un m\u00e9todo de detecci\u00f3n e cuantificaci\u00f3n de ARNm e outras mol\u00e9culas de ARN longas nunha capa delgada de mostra de tecido. As dianas poden visualizarse fiablemente aplicando moitas sondas de oligonucle\u00f3tidos cunha soa etiquetaxe curtas. A uni\u00f3n de ata 48 oligos etiquetados fluorescentemente a unha soa mol\u00e9cula de ARNm proporciona fluorescencia suficiente como para detectar e localizar con exactitude cada ARNm diana nunha imaxe de microsocpia de fluorescencia de campo amplo. As sondas que non se unen \u00e1 secuencia pretendida non chegan a ter fluorescencia localizada dabondo como para poder ser distinguidas do ru\u00eddo de fondo.\nOs ensaios de FISH de ARN dunha soa mol\u00e9cula poden realizarse en ensaios simples ou m\u00faltiples, e poden utilizarse como un experimento posterior a unha PCR cuantitativa, ou visualizados simultaneamente cun ensaio con anticorpo fluorescente. A tecnolox\u00eda ten aplicaci\u00f3ns potenciais no diagn\u00f3stico do cancro, neurociencia, an\u00e1lise da expresi\u00f3n x\u00e9nica, e diagn\u00f3sticos de xen\u00f3mica personalizada (\"companion diagnostics\").\nFiber FISH.\nNa t\u00e9cnica \"fiber FISH\" (FISH de fibra) alternativa para preparaci\u00f3ns en interfase ou metafase, as fibras de ADN interf\u00e1sico desproteinizado (sen histonas) son adheridas a unha l\u00e1mina ou porta de modo que queden estendidas en li\u00f1a recta, en lugar de estaren enroladas apertadamente, como na FISH convencional, ou adoptaren unha conformaci\u00f3n de territorio cromos\u00f3mico, como na FISH de interfase. Isto real\u00edzase aplicando cizalladura mec\u00e1nica ao longo da lonxitude do porta, ou ben \u00e1s c\u00e9lulas que foron fixadas ao porta e despois lisadas, ou a unha soluci\u00f3n de ADN purificado. Con este prop\u00f3sito est\u00e1 us\u00e1ndose cada vez m\u00e1is unha t\u00e9cnica chamada peiteado cromos\u00f3mico (\"chromosome combing\"). A conformaci\u00f3n estendida do cromosoma permite unha resoluci\u00f3n moito m\u00e1is alta, mesmo por debaixo dunhas poucas quilobases. A\u00ednda que a preparaci\u00f3n das mostras \u00e9 conceptualmente simple, require unha certa habilidade, e s\u00f3 se usa rutineiramente en laboratorios especializados.\nQ-FISH.\nA Q-FISH combina a FISH con PNAs e un software computacional para cuantificar a intensidade da fluorescencia. Esta t\u00e9cnica util\u00edzase de rutina para investigar a lonxitude dos tel\u00f3meros.\nFlow-FISH.\nA Flow-FISH (FISH de fluxo) utiliza citometr\u00eda de fluxo para realizar a FISH automaticamente usando medidas de fluorescencia por c\u00e9lula.\nAplicaci\u00f3ns m\u00e9dicas.\nCando os pais que tiveron un fillo con discapacidade de desenvolvemento queren saber os riscos de ter outro fillo coa mesma condici\u00f3n, pode d\u00e1rselle esa informaci\u00f3n analizando o ADN dos pais. Nos casos nos que a discapacidade do neno non est\u00e1 ben comprendida, a causa pode potencialmente determinarse mediante FISH e t\u00e9cnicas citoxen\u00e9ticas. Exemplos de doenzas que se diagnostican por medio de FISH son a s\u00edndrome de Prader-Willi, a s\u00edndrome de Angelman, a s\u00edndrome da deleci\u00f3n 22q13, a leucemia miel\u00f3xena cr\u00f3nica, a leucemia linfobl\u00e1stica aguda, o Cri-du-chat, a s\u00edndrome velocardiofacial, e a s\u00edndrome de Down. A FISH feita a espermatozoides est\u00e1 indicada para homes cun cariotipo mei\u00f3tico ou som\u00e1tico anormal e para os que te\u00f1en oligozoospermia, xa que aproximadamente o 50% dos homes oligozoosp\u00e9rmicos te\u00f1en un incremento na taxa de anormalidades cromos\u00f3micas nos espermatozoides. A an\u00e1lise dos cromosomas 21, X e Y \u00e9 suficiente para identificar os individuos oligozoosp\u00e9rmicos en risco.\nEn medicina, a FISH pode utilizarse para diagnosticar, para avaliar o progn\u00f3stico, ou para avaliar a remisi\u00f3n dunha doenza, como por exemplo o cancro. O tratamento pode despois ser especificamente adaptado ao caso. Un exame tradicional no que se fai unha an\u00e1lise de cromosomas metaf\u00e1sicos xeralmente non serve para identificar as caracter\u00edsticas que distinguen unha doenza doutra, debido \u00e1s sut\u00eds caracter\u00edsticas dos cromosomas, pero a FISH pode dilucidar estas diferenzas. A FISH pode tam\u00e9n usarse para detectar c\u00e9lulas enfermas m\u00e1is facilmente que polos m\u00e9todos citoxen\u00e9ticos est\u00e1ndar, que necesitan utilizar c\u00e9lulas en divisi\u00f3n e supo\u00f1en moito traballo e unha preparaci\u00f3n manual que leva moito tempo e a an\u00e1lise de preparaci\u00f3ns por un especialista. A FISH non require usar c\u00e9lulas vivas e pode ser cuantificada automaticamente, xa que un computador conta os puntos fluorescentes presentes. Por\u00e9n, c\u00f3mpre un tecn\u00f3logo adestrado para distinguir as sut\u00eds diferenzas nos patr\u00f3ns de bandeado en cromosomas metaf\u00e1sicos dobrados e curvados.\nA FISH pode incorporarse a un dispositivo microflu\u00eddico Lab-on-a-chip. Esta tecnolox\u00eda a\u00ednda est\u00e1 nunha fase de desenvolvemento mais, como outros m\u00e9todos de lab-on-a-chip, pode levar ao desenvolvemento de t\u00e9cnicas de diagn\u00f3stico m\u00e1is port\u00e1tiles. Na FISH on chip empr\u00e9gase un chip microflu\u00eddico con estreitas canles polas que se fai pasar a suspensi\u00f3n celular purificada por capilaridade, lavada previamente con PBS. Unha vez adheridas ou fixadas as c\u00e9lulas \u00e1s canles por calor, dixerimos as c\u00e9lulas mediante a adici\u00f3n de proteinase K e desnaturalizamos o seu material xen\u00e9tico, novamente por un incremento de temperatura. Tras estes pasos, xa poden ser engadidas as sondas e reactivos necesarios, que difundir\u00e1n ao longo de toda a canle, e poden observarse os n\u00facleos baixo o microscopio no mesmo chip e de maneira ordenada. A FISH on chip \u00e9 unha t\u00e9cnica moi \u00fatil para detectar anomal\u00edas cromos\u00f3micas (aneuploid\u00edas), entre outros defectos. No caso do alzh\u00e9imer, \u00e9 habitual utilizar mostras de linfocitos procedentes de sangue perif\u00e9rico, fibroblastos ou mostras de urina.\nIdentificaci\u00f3n de especies.\nA FISH \u00fasase con frecuencia en estudos cl\u00ednicos. Se un paciente \u00e9 infectado cun pat\u00f3xeno sospeitoso, cult\u00edvanse en \u00e1gar bacterias procedentes dos tecidos e flu\u00eddos do paciente para determinar a identidade do pat\u00f3xeno. Por\u00e9n, moitas bacterias, mesmo as de especies ben co\u00f1ecidas, non crecen ben en condici\u00f3ns de laboratorio. A FISH pode utilizarse para detectar directamente a presenza do microbio sospeitoso en mostras de tecidos do paciente.\nA FISH pode tam\u00e9n utilizarse para comparar os xenomas de d\u00faas especies biol\u00f3xicas, para deducir as s\u00faas relaci\u00f3ns evolutivas. Unha t\u00e9cnica de hibridaci\u00f3n similar denom\u00ednase zoo blot. As sondas de FISH bacterianas son a mi\u00fado cebadores para a rexi\u00f3n do ARNr 16S.\nA FISH util\u00edzase moito no campo da ecolox\u00eda microbiana, para identificar microorganismos. As biopel\u00edculas, por exemplo, est\u00e1n compostas de complexas organizaci\u00f3ns xeralmente de moitas especies de bacterias. Preparando sondas de ADN para unha especie e realizando a FISH con dita sonda pode visualizarse a distribuci\u00f3n de especies concretas na biopel\u00edcula. Se se preparan sondas (de d\u00faas cores distintas) para d\u00faas especies pode visualizarse e estudar a co-localizaci\u00f3n destas d\u00faas especies na biopel\u00edcula, e isto pode ser \u00fatil para determinar a arquitectura fina da biopel\u00edcula.\nHibridaci\u00f3n xen\u00f3mica comparativa.\nA hibridaci\u00f3n xen\u00f3mica comparativa pode describirse como un m\u00e9todo que usa a FISH de maneira paralela \u00e1 comparaci\u00f3n da forza de hibridaci\u00f3n para detectar calquera alteraci\u00f3n de importancia no proceso de duplicaci\u00f3n de secuencias de ADN no xenoma do n\u00facleo.\nCariotipo virtual.\nRealizar un cariotipado virtual \u00e9 outra alternativa \u00e1 FISH dispo\u00f1ible clinicamente relativamente barata, que usa miles ou mill\u00f3ns de sondas nunha soa matriz para detectar os cambios no n\u00famero de copias, en todo o xenoma, a unha resoluci\u00f3n sen precedentes. Actualmente, este tipo de an\u00e1lises s\u00f3 detecta as ganancias ou perdas de material cromos\u00f3mico e non detecta rearranxos equilibrados, como translocaci\u00f3ns e inversi\u00f3ns que son a marca distintiva de aberraci\u00f3ns que se observan en moitos tipos de leucemias e linfomas.\nCariotipo espectral.\nO cariotipado espectral (SKY, M-FISH) \u00e9 unha imaxe de cromosomas coloreados. Implica realizar a FISH utilizando moitas sondas para ver cada cromosoma etiquetado no seu estado metaf\u00e1sico. Este FISH multicolor permite observar os 23 pares de cromosomas \u00e1 vez, tinguidos con diferentes sondas fluorescentes. Un programa inform\u00e1tico enc\u00e1rgase de analizar as imaxes e formar o cariograma: organiza os cromosomas de acordo coa emisi\u00f3n das sondas que ten integradas e comb\u00ednaas ata dar as 23 combinaci\u00f3ns necesarias.\nUtil\u00edzase con frecuencia no estudo de c\u00e9lulas tumorais. O poder de dito m\u00e9todo d\u00e9bese \u00e1 s\u00faa habilidade para:\nAs desvantaxes do m\u00e9todo \u00e9 que \u00e9 caro e non detecta translocaci\u00f3ns pequenas nin se poden ver as bandas, polo que ten menos resoluci\u00f3n que a FISH convencional."}
{"id": "310192", "revid": "27155", "url": "https://gl.wikipedia.org/wiki?curid=310192", "title": "Hibridaci\u00f3n fluorescente in situ", "text": ""}
{"id": "310193", "revid": "27155", "url": "https://gl.wikipedia.org/wiki?curid=310193", "title": "Hibridaci\u00f3n in situ con fluorescencia", "text": ""}
{"id": "310194", "revid": "98629", "url": "https://gl.wikipedia.org/wiki?curid=310194", "title": "Besiki", "text": "Besarion Zakarias dze Gabashvili (xeorxiano: \u10d1\u10d4\u10e1\u10d0\u10e0\u10d8\u10dd\u10dc \u10d6\u10d0\u10e5\u10d0\u10e0\u10d8\u10d0\u10e1 \u10eb\u10d4 \u10d2\u10d0\u10d1\u10d0\u10e8\u10d5\u10d8\u10da\u10d8), m\u00e1is co\u00f1ecido polo sobrenome literario de\u00a0Besiki (), nado en Tbilisi 1750 e finado o 25 de xaneiro de 1791 en Ia\u015fi, foi un poeta, pol\u00edtico e diplom\u00e1tico xeorxiano, co\u00f1ecido como autor de poemas amorosos e odas heroicas.\u00a0\nTraxectoria.\nBesiki proced\u00eda dunha familia nobre que afirmaba proceder da antiga cidade palestina de\u00a0Gibeon\u00a0e o poeta utilizou o sobrenome Gabaoni, forma xeorxiana de Gibeon e variatne de Gabashvili.\nO pai de Besiki, Zakaria, era un sacerdoto ortodoxo xeorxiano, confesor do rei\u00a0Teimuraz II. Zakaria foi excomungado e desterrado en\u00a01764, pero o rei\u00a0Erekle II\u00a0permitiu que Besiki permanecese na corte real, onde se educou e comezou a s\u00faa carreira de menestrel nas s\u00faas primeiras composici\u00f3ns o seu estilo estaba moi influenciado pola poes\u00eda persa e o poeta armenio-xeorxiano contempor\u00e1neo\u00a0Sayat-Nova. A pesar da s\u00faa curta idade, ga\u00f1ou moitos inimigos na corte polas s\u00faas s\u00e1tiras e polos seus ataques ao \u00a0Catholicos Anton I. Amais exist\u00edan rumores que asociaban a Besiki coa irm\u00e1 de Erekle, Ana, sobre todo polo seu poema \u10d3\u10d4\u10d3\u10dd\u10e4\u10d0\u10da\u10e1 \u10d0\u10dc\u10d0\u10d6\u10d4\u10d3 (\"\u00c1 ra\u00ed\u00f1a Ana\"). En 1777 o Catholicos Anton acusouno de impiedade e denunciouno ao rei, \u00a0como resultado do conflito, Besiki foi desterrado de\u00a0Tbilisi e marchou ao reino de\u00a0Imereti (no oeste de Xeorxia), onde o rei Salom\u00f3n I lle deu o posto de chanceler, tras a morte do rei serviu no servizo diplom\u00e1tico para o novo rei, Salom\u00f3n II. Nunha misi\u00f3n no Imperio Ruso para asegurar a protecci\u00f3n rusa a Imereti durante a \u00a0Guerra Ruso-Turca\u00a0(1787\u20131792), acompa\u00f1ou durante tres anos ao mariscal de campo\u00a0Potyomkin na campa\u00f1a contra o\u00a0Imperio Otom\u00e1n, e morreu de xeito sorpresivo en\u00a0Ia\u015fi, Moldavia, onde o enterraron.\nPoes\u00eda.\nDebido \u00e1 s\u00faa vida turbulenta e as s\u00faas viaxes perd\u00e9ronse moitos dos seus manuscritos, que non publicou en vida, a\u00ednda que centos de copias dos seus manuscritos circularon durante d\u00e9cadas despois da s\u00faa morte, os t\u00edtulos e notas de moitos poemas son invenci\u00f3ns de copistas afeccionados.\nO legado po\u00e9tico de Besiki \u00e9 notable pola s\u00faa \u00a0musicalidade e espentaneidades. Os seus mellores poemas \u2013 \u10e1\u10d4\u10d5\u10d3\u10d8\u10e1 \u10d1\u10d0\u10e6\u10e1 \u10e8\u10d4\u10d5\u10d4\u10da (\"Entrei nun xard\u00edn de melancol\u00eda\"), \u10db\u10d4 \u10db\u10d8\u10d5\u10ee\u10d5\u10d3\u10d8 \u10db\u10d0\u10d2\u10d0\u10e1 \u10e8\u10d4\u10dc\u10e1\u10d0 \u10d1\u10e0\u10d0\u10da\u10d4\u10d1\u10e1\u10d0 (\"Comprend\u00edn as t\u00faas acusaci\u00f3ns\"), \u10e8\u10d0\u10e8\u10d5\u10dc\u10d8 \u10e8\u10d0\u10d5\u10dc\u10d8 (\"Os merlos\") e en especial, \u10e2\u10d0\u10dc\u10dd \u10e2\u10d0\u10e2\u10d0\u10dc\u10dd (\"Estatura de beleza\") e \u10d3\u10d4\u10d3\u10dd\u10e4\u10d0\u10da\u10e1 \u10d0\u10dc\u10d0\u10d6\u10d4\u10d3 (\"\u00c1 ra\u00ed\u00f1a Ana\") \u2013 est\u00e1n dedicados a un apaixonado, e \u00e1s veces expl\u00edciito, amor er\u00f3tico cun matiz melanc\u00f3lico e un ton elegante. A s\u00faa poes\u00eda heroica incl\u00fae os poemas \u10d0\u10e1\u10de\u10d8\u10dc\u10eb\u10d8\u10e1\u10d0\u10d7\u10d5\u10d8\u10e1 (\"Na batalla de Aspindza\") e \u10e0\u10e3\u10ee\u10d8\u10e1 \u10dd\u10db\u10d8 (\"A batalla de Rukhi\"), \u00e1mbolos dous dedicados \u00e1s vitorias xeorxianas sobre as forzas turcas e abkazio-circasianas, respectivamente.\u00a0Besiki tam\u00e9n foi un mestre da poes\u00eda sat\u00edrica, \u10e0\u10eb\u10d0\u10da-\u10d3\u10d4\u10d3\u10d0\u10db\u10d7\u10d8\u10da\u10d8\u10d0\u10dc\u10d8 (\"A sogra e a nora\"), e \u10ed\u10d0\u10d1\u10e3\u10d0 \u10dd\u10e0\u10d1\u10d4\u10da\u10d8\u10d0\u10dc\u10d6\u10d4 (\"A Chabua Orbeliani\"), son dous notorios exemplos. O poeta usou alg\u00fans m\u00e9todos novos na versificaci\u00f3n, composici\u00f3n e cu\u00f1ou algunhas palabras novas, renovando e enriquecendo a poes\u00eda xeorxiana con novas met\u00e1foras. A s\u00faa poes\u00eda influ\u00edu nos poetas rom\u00e1nticos xeorxianos de primeiros do s\u00e9culo XIX."}
{"id": "310195", "revid": "27155", "url": "https://gl.wikipedia.org/wiki?curid=310195", "title": "FISH", "text": ""}
{"id": "310198", "revid": "98629", "url": "https://gl.wikipedia.org/wiki?curid=310198", "title": "Isabelle Adjani", "text": "Isabelle Yasmina Adjani, nada en Par\u00eds o 27 de xu\u00f1o de 1955 \u00e9 unha actriz e cantante francesa.\nTraxectoria.\nAdjani naceu en Par\u00eds. A s\u00faa nai era unha cat\u00f3lica b\u00e1vara e o seu pai un musulm\u00e1n de Iferhoun\u00e8ne, na Cabilia. A s\u00faa nai Emma Augusta Schweinberger co\u00f1eceu o seu pai Mohammed Adjani preto do final da segunda guerra mundial, cando el estaba no ex\u00e9rcito franc\u00e9s. Casaron e volveron xuntos a Par\u00eds, sen falar franc\u00e9s. Isabelle creceu biling\u00fce, falando franc\u00e9s e alem\u00e1n. Tras ga\u00f1ar un concurso escolar de recitado, comezou a actuar aos doce anos no teatro afeccionado, debutando no cinema con catorce anos en \"Le Petit bougnat\" (1970). Inicialmente conseguiu sona coma actriz cl\u00e1sica da Com\u00e9die fran\u00e7aise, \u00e1 que se uniu en 1972, pero axi\u00f1a deixou o teatro para seguir unha carreira cinematogr\u00e1fica.\nTras papeis pequenos, tivo un pequeno \u00e9xito no filme de 1974 \"La Gifle\". Fran\u00e7ois Truffaut viu o filme e contratouna como protagonista de \"L\u2019histoire d\u2019Ad\u00e8le H.\" (1975). Recibiu excelentes cr\u00edticas pola s\u00faa interpretaci\u00f3n e foi candidata ao Oscar \u00e1 mellor actriz con s\u00f3 dezanove anos.\nInterpretou a Lucy no filme \"\" do director Werner Herzog, que foi un \u00e9xito de cr\u00edtica e de p\u00fablico en Europa. En 1982 recibiu o primeiro dos seus cinco premios C\u00e9sar polo filme de terror \"Possession\" (1981).\nEn 1988 coproduciu e protagonizou o filme biogr\u00e1fico \"Camille Claudel\" sobre a escultora hom\u00f3nima, pola que recibiu a s\u00faa segunda candidatura ao Oscar."}
{"id": "310199", "revid": "98629", "url": "https://gl.wikipedia.org/wiki?curid=310199", "title": "Silvana Mangano", "text": "Silvana Mangano ([sil\u02c8vana \u02c8ma\u014b\u0261ano]), nada en Roma o 21 de abril de 1930 e finada en Madrid o 16 de decembro de 1989 foi unha actriz italiana.\nTraxectoria.\nNada en Roma, de pai italiano e nai inglesa (Ivy Webb, de Croydon), Mangano viviu na pobreza provocada pola segunda guerra mundial. Adestrada durante sete anos como bailarina, traballou tam\u00e9n como modelo.\nEn 1946 ga\u00f1ou o concurso de beleza de \"Miss Roma\", a trav\u00e9s do que logrou un papel nun filme de Mario Costa. Ao ano seguinte participou no concurso de Miss Italia, que ga\u00f1ou Lucia Bos\u00e8 e no que tam\u00e9n participaron futuras estrelas como Gina Lollobrigida, Eleonora Rossi Drago e Gianna Maria Canale.\nA s\u00faa relaci\u00f3n co actor Marcello Mastroianni levouna a conseguir un contrato cinematogr\u00e1fico, a\u00ednda que o seu descubrimento internacional foi coa s\u00faa interpretaci\u00f3n en \"Arroz amargo\" (Giuseppe De Santis, 1949). Posteriormente, asinou un contrato con Lux Film, en 1949, e casou con Dino De Laurentiis, que estaba a piques de converterse nun reco\u00f1ecido produtor.\nSen chegar \u00e1 altura de Sophia Loren ou Gina Lollobrigida, Mangano foi unha das estrelas favoritas do cinema italiano nas d\u00e9cadas de 1950 a 1970.\nTras unha operaci\u00f3n cir\u00farxica o 4 de decembro de 1989 caeu en coma e faleceu en Madrid a noite do 15 ao 16 dese mes, v\u00edtima dun cancro de pulm\u00f3n."}
{"id": "310201", "revid": "89787", "url": "https://gl.wikipedia.org/wiki?curid=310201", "title": "Paolo Sorrentino", "text": "Paolo Sorrentino ([\u02c8paolo sorren\u02c8tino]), nado en N\u00e1poles o 31 de maio de 1970 \u00e9 un director de cinema e guionista italiano.\nTraxectoria.\nSorrentino debutou como guionista con \"Polveri di Napoli\" en 1998 e comezou tam\u00e9n a dirixir curtametraxes, como \"L'amore non ha confini\" (1998) e \"La notte lunga\" (2001). O seu primeiro filme foi \"L'uomo in pi\u00f9\". \nAcadou reco\u00f1ecemento internacional no 2004 polo seu filme \"Le conseguenze dell'amore\". O filme \"Il Divo\", biopic dramatizado de Giulio Andreotti, ga\u00f1ou o \"Prix du Jury\" no Festival de Cannes e supuxo unha nova colaboraci\u00f3n con Toni Servillo. \"This Must Be the Place\", con Sean Penn foi o seu primeiro filme en ingl\u00e9s. \nO seu filme de 2013 \"La grande bellezza\" ga\u00f1ou o Oscar ao mellor filme en lingua non inglesa entre outros moitos premios. "}
{"id": "310202", "revid": "98629", "url": "https://gl.wikipedia.org/wiki?curid=310202", "title": "Ermanno Olmi", "text": "Ermanno Olmi, nado en Treviglio (B\u00e9rgamo) o 24 de xullo de 1931 e finado en Asiago (Vicenza) o 7 de maio de 2018 foi un director de cinema e guionista italiano. Consid\u00e9rase un continuador dos principios est\u00e9ticos e das aspiraci\u00f3ns sociais e pol\u00edticas do neorrealismo italiano.\nTraxectoria.\nNado no seo dunha familia campesi\u00f1a cat\u00f3lica, quedou orfo cando o seu pai morreu na segunda guerra mundial. Non rematou os seus estudos secundarios e finalmente matriculouse na Academia da Arte Dram\u00e1tica de Mil\u00e1n para seguir os cursos de recitado. Mentres estudaba entrou a traballar na empresa EdisonVolta, na que xa estaba empregada a s\u00faa nai. Olmi rodou para EdisonVolta m\u00e1is de corenta documentais entre 1953 e 1961.\nEn 1959 estreou a s\u00faa primeira longametraxe, \"Il tempo si \u00e8 fermato\", no que narra a amizade entre un estudante e o garda dunha presa nunha paraxe solitaria de alta monta\u00f1a. \"O emprego\" (1961) ga\u00f1ou o premio da cr\u00edtica no Festival de Venecia. En 1977 Olmi rodou a s\u00faa obra mestra, \"A \u00e1rbore dos zocos\", co que ga\u00f1ou a Palma de Ouro no Festival de Cannes.\nDurante uns anos estivo apartado da actividade cinematogr\u00e1fica por unha enfermidade. O gui\u00f3n no que estaba traballando nese tempo, sobre as s\u00faas lembranzas da guerra en Italia, finalmente foi convertido nunha novela, \"Ragazzo della Bovisa\". Regresou en 1987 con \"Lunga vita alla signora!\" e o ano seguinte ga\u00f1ou o Le\u00f3n de Ouro no Festival de Venecia con \"A lenda do santo bebedor\", baseado nun conto de Joseph Roth. Con \"Il segreto del bosco vecchio\" (1993), protagonizado por Paolo Villaggio, rompeu o seu costume de recorrer a actores non profesionais ou pouco co\u00f1ecidos.\nO seu filme de 2001 \"Il mestiere delle armi\", baseado na figura do \"condottiero\" Giovanni de M\u00e9dicis recibiu boas cr\u00edticas e ga\u00f1ou nove premios David di Donatello."}
{"id": "310203", "revid": "839", "url": "https://gl.wikipedia.org/wiki?curid=310203", "title": "Matusal\u00e9n", "text": ""}
{"id": "310205", "revid": "65337", "url": "https://gl.wikipedia.org/wiki?curid=310205", "title": "Ux\u00edo IV, papa", "text": "Ux\u00edo IV C.R.S.A., nado en Venecia en 1383 e finado en Roma o 23 de febreiro de 1447, foi o papa n.\u00ba 207 da Igrexa cat\u00f3lica de 1431 a 1447.\nTraxectoria.\nPrimeiros anos de vida.\nDe nome Gabriele Condulmer, naceu en Venecia, no seo dunha familia de mercadores adi\u00f1eirados. Distribu\u00edu 20.000 ducados aos pobres e dando as costas ao mundo entrou no mosteiro agustiniano de San Xurxo na s\u00faa cidade natal.\nXa na Orde dos C\u00f3engos Regulares de San Agosti\u00f1o xurdiu como unha figura prominente durante o pontificado do seu t\u00edo, o Papa Gregorio XII, quen o nomeou bispo de Siena, o que provocou a repulsa da clase pol\u00edtica da cidade, contraria ao nomeamento dun bispo estranxeiro de 24 anos. Condulmer renunciou ao posto, convert\u00e9ndose ent\u00f3n no tesoureiro papal do seu t\u00edo, Cardeal de San Marcos e San Clemente (Bas\u00edlicas ambas), e logo cardeal da Bas\u00edlica de Santa Mar\u00eda en Trastevere.\nPapado.\nFoille de moita utilidade ao Papa Marti\u00f1o V, o que o levou a ser rapidamente elixido como o seu sucesor. Foi coroado en Roma o 11 de marzo de 1431. Antes da s\u00faa elecci\u00f3n asinou un acordo por escrito cos cardeais, no cal se compromet\u00eda a distribu\u00edrlles a metade das ganancias da Igrexa e, en adici\u00f3n, prometeu consultarlles todo tipo de interrogantes de importancia, tanto espirituais como temporais.\nOs tempos eran dif\u00edciles. O movemento conciliarista, que proclamaba que o Concilio era superior ao Papa, ach\u00e1base no seu apoxeo. A insuficiencia das reformas tentadas polo Concilio de Constanza aumentaran o malestar e a insatisfacci\u00f3n. Os hussitas mostr\u00e1banse vitoriosos e irredut\u00edbeis. Moitos esperaban a soluci\u00f3n destes males do Concilio de Basilea, convocado por Marti\u00f1o V pouco antes da s\u00faa morte. Desde o primeiro at\u00e9 o \u00faltimo d\u00eda do seu pontificado, Ux\u00edo ter\u00eda fronte a si un Concilio antipapal. O conflito era inevit\u00e1bel.\nAo tomar a Cadeira Papal, as s\u00faas medidas violentas en contra das numerosas relaci\u00f3ns establecidas cos Colonna polo seu predecesor, o papa Marti\u00f1o V (Ot\u00f3n de Colonna), lev\u00e1rono a ter unha seria confrontaci\u00f3n con esta poderosa familia de Roma. A confrontaci\u00f3n non durou moito, e organizouse unha paz en virtude da cal os Colonna render\u00edan os seus castelos e pagar\u00edan unha indemnizaci\u00f3n.\nPero o feito de maior importancia no pontificado de Ux\u00edo foi a gran loita entre o papa e o Concilio de Basilea, parte do hist\u00f3rico movemento Conciliar. O 23 de xullo de 1431, o seu legado deu apertura ao concilio, o cal fora convocado por Marti\u00f1o V, pero, ao non confiar nos seus prop\u00f3sitos e ao observar a pouca asistencia, o Papa redactou unha bula o 18 de decembro de 1431, disolvendo as\u00ed o concilio e convocando outro para que se reunise en Bolonia 18 meses despois. O concilio fixo fronte a estas expresi\u00f3ns prematuras de prerrogativa papal. Nisto ti\u00f1an o apoio de todos os poderes seculares e o 15 de febreiro de 1432 reafirmaron a doutrina galicana da superioridade do Concilio sobre o Papa.\nEn Roma, os inimigos do papa fomentan unha revoluci\u00f3n en maio de 1434. Ux\u00edo, disfrazado de monxe, escapou polo T\u00edber cara a Ostia, desde onde os amig\u00e1beis florentinos o levaron \u00e1 s\u00faa cidade e o recibiron cunha ovaci\u00f3n. Residiu no convento dominicano de Santa Mar\u00eda Novella.\nA autoridade do Concilio era completamente subversiva da constituci\u00f3n divina da igrexa. Ao abolir todas as fontes dos recursos papais e restrinxir de toda forma pos\u00edbel as prerrogativas, trataban de reducir o poder do Pont\u00edfice a unha mera sombra.\nUx\u00edo publicou (18 de setembro) unha bula na que trasladaba o concilio a Ferrara. Pero o concilio declarou inv\u00e1lida esa bula e ameazou con depor ao papa. Ante esa evidente mostra de hostilidade, os l\u00edderes mellor dispostos (como os cardeais Cesarini e Cusa) o abandonaron e foron a Ferrara onde se reuniu o Concilio.\nO 25 de xu\u00f1o de 1439 o diminu\u00eddo convent\u00edculo de Basilea pronunciou a s\u00faa deposici\u00f3n. Ux\u00edo era acusado de conduta her\u00e9tica respecto ao Concilio xeral. Os seus integrantes, agora reducidos a 1 cardeal e 11 bispos, elixiron a un antipapa, o duque Amadeo de Savoia: Fiz V.\nMentres tanto en Ferrara, o 5 de xullo de 1439 d\u00e1base o Decreto de Uni\u00f3n coa igrexa Oriental, o que aumentou moito o prestixio papal. A uni\u00f3n cos gregos foi seguida pola dos armenios, o 22 de novembro, a dos xacobitas en 1443 e dos nestorianos en 1445. Tras unha prolongada e dram\u00e1tica loita, obtivo finalmente a vitoria: O Concilio de Florencia proclamou o primado universal do Romano Pont\u00edfice. Ux\u00edo tivo o consolo de ver a todo o mundo cristi\u00e1n, polo menos en teor\u00eda, obediente \u00e1 Santa S\u00e9.\nProtexeu as congregaci\u00f3ns de beneditinos reformados de S. Xustina de Padua e S. Benito de Valladolid, e secundando as reformas dos dominicos, franciscanos e agosti\u00f1os. Rodeouse de santos: S. Francisca Romana, S. Antonio de Florencia e S. Xo\u00e1n de Capistrano. Ademais, Ux\u00edo fomentou a Reconquista espa\u00f1ola.\nFoi un dos primeiros impulsores do movemento renacentista. Chamou xunto a si aos artistas m\u00e1is ilustres de Italia e a\u00ednda do estranxeiro como Fra Angelico, Pisanello, Foucquet, Donatello e Ghiberti.\nEn 1441, a petici\u00f3n do arcebispo de Bordeos, o Papa Ux\u00edo IV creaba un \"Studium Generale\" (teolox\u00eda, dereito, medicina e artes), baixo a autoridade de Pey Berland, que ser\u00e1 a orixe da Universidade de Bordeos.\nO resto dos seus anos dedicounos a mellorar a triste condici\u00f3n de Roma e \u00e1 consolidaci\u00f3n da s\u00faa autoridade espiritual entre as naci\u00f3ns de Europa.\nTen o inneg\u00e1bel m\u00e9rito de haber inflixido ao conciliarismo un golpe do que xa non se repuxo. Por iso parece acertado o xu\u00edzo de P. Moncelle: \u00abUn papa a quen a historia pode contar entre os m\u00e1is grandes\u00bb (DTC, V,1496).\nAs profec\u00edas de San Malaqu\u00edas ref\u00edrense a este papa como \"Lupa C\u00e6lestina\" (Loba celestina) e recollen que antes do seu pontificado foi bispo de Siena, cuxas armas representan unha loba."}
{"id": "310207", "revid": "17467", "url": "https://gl.wikipedia.org/wiki?curid=310207", "title": "Igrexa Cat\u00f3lica Bielorrusa", "text": ""}
{"id": "310212", "revid": "89787", "url": "https://gl.wikipedia.org/wiki?curid=310212", "title": "Igrexa cat\u00f3lica bizantina belarusa", "text": "A Igrexa cat\u00f3lica bizantina belarusa, ou Igrexa greco-cat\u00f3lica belarusa (en , \"Bielaruskaja hreka-katalickaja carkva\") \u00e9 unha igrexa particular oriental da Igrexa cat\u00f3lica. Actualmente a Igrexa non ten xerarqu\u00eda propia, polo que depende da Congregaci\u00f3n para as Igrexas Orientais e dos ordinarios latinos, e a atenci\u00f3n das necesidades coti\u00e1s da mesma \u00e9 responsabilidade do visitador apost\u00f3lico para os greco-cat\u00f3licos belarusos, Siarhiej Hajek.\nA Igrexa \u00e9 unha das sucesoras da aceptaci\u00f3n do cristianismo polo gran pr\u00edncipe Vladimiro o Grande de K\u00ediv, en 988, e xunto coa Igrexa ucra\u00edna \u00e9 herdeira da Uni\u00f3n de Brest de 1595.\nO 1 de outubro de 2017 o arcebispo maior Sviatoslav celebrou a divina liturxia en Minsk, primeira vez que o metropolita de K\u00ediv-Galicia o fac\u00eda no territorio de Belar\u00fas dende a abolici\u00f3n da Uni\u00f3n de Brest polas autoridades imperiais rusas en 1839.\nOrganizaci\u00f3n.\nA Igrexa organ\u00edzase en Belar\u00fas en dous protopresbiterados (equivalentes aos arciprestados latinos):"}
{"id": "310213", "revid": "10599", "url": "https://gl.wikipedia.org/wiki?curid=310213", "title": "Euzko Alderdi Jeltzalea - Partido Nacionalista Vasco", "text": ""}
{"id": "310217", "revid": "23204", "url": "https://gl.wikipedia.org/wiki?curid=310217", "title": "Florence Owens Thompson", "text": "Florence Owens Thompson, nada como Florence Leona Christie o 1 de setembro de 1903 e finada o 16 de setembro de 1983, foi a protagonista dunha famosa fotograf\u00eda da Gran Depresi\u00f3n co\u00f1ecida como \"Nai Migrante\". A imaxe, tomada por Dorothea Lange en 1936, at\u00f3pase na Biblioteca do Congreso dos Estados Unidos de Am\u00e9rica baixo o t\u00edtulo: \"Colleitadores desposu\u00eddos en California. Nai de sete fillos. Trinta e dous anos. Nipomo, California\"."}
{"id": "310218", "revid": "25871", "url": "https://gl.wikipedia.org/wiki?curid=310218", "title": "Florence Leona Christie", "text": ""}
{"id": "310219", "revid": "89787", "url": "https://gl.wikipedia.org/wiki?curid=310219", "title": "Frank Queudrue", "text": "Franck Queudrue, nado o 27 de agosto27 de agosto de 1978 en Par\u00eds, \u00e9 un futbolista franc\u00e9s que xoga como defensa.\nTraxectoria.\nFranck Queudrue comezou a s\u00faa carreira profesional no RC Lens. Procedente do equipo xuvenil integrou por primeira volta o equipo titular na tempada 1999-2000. No ano 2001 pasou ao Middlesbrough da Premier League. Neste equipo logrou a Copa da Liga de Inglaterra en 2004, e mais foi titular na final da Copa UEFA de 2006 na que o seu equipo perdeu 4-0 contra o Sevilla F\u00fatbol Club. Xogou despois co Fulham e o\u00a0Birmingham City, e tam\u00e9n na Football League One co Colchester United.\nEn 2010 volveu co Racing Club de Lens ata o 2012 no que asina contrato co Red Star F.C. da terceira divisi\u00f3n francesa\nEn xu\u00f1o de 2014 sacou o t\u00edtulo de adestrador de f\u00fatbol."}
{"id": "310220", "revid": "56817", "url": "https://gl.wikipedia.org/wiki?curid=310220", "title": "Kiryl Klimovi\u010d", "text": "Kiryl Klimovi\u010d (en ; adaptado ao ), nado en Amangeldi (distrito de E\u00f1bek\u015fiqazaq, rexi\u00f3n de Almat\u0131, R.S.S. de Casaquist\u00e1n) o 5 de novembro de 1952 \u00e9 un eclesi\u00e1stico cat\u00f3lico latino belaruso, bispo de Irkutsk dende 2003.\nTraxectoria.\nNaceu en Amangeldi, na R.S.S. de Casaquist\u00e1n, o 5 de novembro de 1952, nunha familia belarusa, que en 1956 volveu \u00e1 R.S.S. de Belar\u00fas, e que posteriormente emigrou \u00e1 Rep\u00fablica Popular de Polonia.\nLogo da escola secundaria, ingresou en 1974 no seminario maior en Olsztyn. O 8 de xu\u00f1o de 1980 foi ordenado sacerdote polo bispo de Warmia J\u00f3zef Glemp, e exerceu durante dez anos o seu ministerio en Polonia.\nEn xullo de 1990 pasou a ser reitor de Hlybokaje, en Belar\u00fas. O 13 de outubro de 1999 o papa Xo\u00e1n Paulo II nomeouno bispo auxiliar da arquidiocese de Minsk-Mahilio\u016d e bispo titular de \"Arban\". Recibiu a consagraci\u00f3n episcopal o 4 de decembro de 1999 de mans do cardeal Kazimierz \u015awi\u0105tek.\nO 17 de abril de 2003 o mesmo papa nomeouno bispo de Irkutsk."}
{"id": "310223", "revid": "23204", "url": "https://gl.wikipedia.org/wiki?curid=310223", "title": "Little Crow", "text": "Little Crow (en dakota: \"Tha\u00f3yate D\u00fata\"), nado circa 1810 e finado o 3 de xullo e 1863, foi un xefe dos dakota mdewakanton. O seu nome nativo trad\u00facese como \"A s\u00faa naci\u00f3n vermella,\" (Tha\u00f3yate D\u00fata) pero era co\u00f1ecido como Little Crow (\"pequeno corvo\") por mor do nome do seu av\u00f3, \"\u010chet\u00e1\u014b Wakh\u00fawa M\u00e1ni\", (literalmente, \"Falc\u00f3n que persegue/caza cami\u00f1ando\") que foi mal traducido.\nLittle Crow \u00e9 co\u00f1ecido polo seu papel na negociaci\u00f3n dos Tratados de \"Traverse des Sioux\" e de Mendota de 1851, nos cales accedeu \u00f3 traslado da s\u00faa banda dakota \u00e1 reserva preto do r\u00edo Minnesota en troques de bens e dereitos. Por\u00e9n, o goberno estadounidense non cumpriu o seu compromiso de proporcionar comida e bens \u00e1 tribo, e Little Crow viuse obrigado a apoiar a decisi\u00f3n do consello de guerra dakota en 1862 de expulsar \u00f3s brancos de Minnesota. Little Crow participou na guerra dakota de 1862, pero retirouse en setembro de 1862 antes do remate do conflito en decembro dese mesmo ano."}
{"id": "310224", "revid": "23204", "url": "https://gl.wikipedia.org/wiki?curid=310224", "title": "Tha\u00f3yate D\u00fata", "text": ""}
{"id": "310225", "revid": "5863", "url": "https://gl.wikipedia.org/wiki?curid=310225", "title": "Basilea (hom\u00f3nimos)", "text": "O nome da cidade su\u00edza de Basilea aparece en varias expresi\u00f3ns que dan nome a distintos conceptos:"}
{"id": "310226", "revid": "89787", "url": "https://gl.wikipedia.org/wiki?curid=310226", "title": "Zitkala-\u0160a", "text": "Zitkala-\u0160a (en dakota: \"paxaro vermello\"), nada o 22 de febreiro de 1876 e finada o 26 de xaneiro de 1938, era unha escritora, editora, m\u00fasica, mestra e activista s\u00edux, tam\u00e9n co\u00f1ecida polo seu nome cristi\u00e1n Gertrude Simmons Bonnin. Escribiu varias obras nas que relatou os seus problemas identitarios na mocidade e a divisi\u00f3n entre a cultura maioritaria e a s\u00faa herdanza nativa americana. Os seus derradeiros traballos en ingl\u00e9s levaron as historias tradicionais do seu pobo \u00f3s lectores brancos por primeira vez na historia.\nCon William F. Hanson, Bonnin compuxo a primeira \u00f3pera nativa americana, \"The Sun Dance\" (composta base\u00e1ndose no estilo do pobo ute e en temas s\u00edux), que foi estreada en 1913. Fundou o Consello Nacional dos Indios Americanos en 1926 co obxectivo de loitar polos dereitos civ\u00eds dos nativos. Serviu como presidenta at\u00e9 a s\u00faa morte en 1938."}
{"id": "310227", "revid": "23204", "url": "https://gl.wikipedia.org/wiki?curid=310227", "title": "Gertrude Simmons Bonnin", "text": ""}
{"id": "310229", "revid": "22570", "url": "https://gl.wikipedia.org/wiki?curid=310229", "title": "Ben E. King", "text": "Benjamin Earl King, nado en Henderson (Carolina do Norte), o 28 de setembro de 1938, e finado en Hackensack (Nova Jersey), o 30 de abril de 2015, foi un cantante estadounidense co\u00f1ecido profesionalmente como Ben E. King. \u00c9 co\u00f1ecido por ser o compositor da canci\u00f3n \"Stand by Me\", un \u00e9xito Top 10 en 1961 e m\u00e1is tarde en 1986 (cando foi usada como tema principal do filme \"Conta comigo\")."}
{"id": "310230", "revid": "23204", "url": "https://gl.wikipedia.org/wiki?curid=310230", "title": "Benjamin Earl King", "text": ""}
{"id": "310232", "revid": "23204", "url": "https://gl.wikipedia.org/wiki?curid=310232", "title": "Blackhat (filme)", "text": "Blackhat \u00e9 un filme estadounidense coescrito, coproducido e dirixido por Michael Mann que se estreou no 2015. Est\u00e1 protagonizado por Chris Hemsworth, Tang Wei, Viola Davis, Holt McCallany e Wang Leehom. Estreouse no TCL Chinese Theatre dos \u00c1nxeles o 8 de xaneiro de 2015, e nos cines 16 dese mesmo mes."}
{"id": "310234", "revid": "23204", "url": "https://gl.wikipedia.org/wiki?curid=310234", "title": "Tom Felton", "text": "Thomas Andrew \"Tom\" Felton, nado en Epsom o 22 de setembro de 1987, \u00e9 un actor ingl\u00e9s. \u00c9 co\u00f1ecido por interpretar o papel de Draco Malfoy na saga de \"Harry Potter\", adaptaci\u00f3n cinematogr\u00e1fica das novelas de J. K. Rowling."}
{"id": "310236", "revid": "23204", "url": "https://gl.wikipedia.org/wiki?curid=310236", "title": "Thomas Andrew Felton", "text": ""}
{"id": "310237", "revid": "23204", "url": "https://gl.wikipedia.org/wiki?curid=310237", "title": "Avellentamento humano", "text": ""}
{"id": "310243", "revid": "89390", "url": "https://gl.wikipedia.org/wiki?curid=310243", "title": "Rhododendron ponticum", "text": "O Rhododendron ponticum \u00e9 unha especie de \"rododendro\" nativo do sur de Europa e o suroeste de Asia.\nDescrici\u00f3n.\n\"R.ponticum\" \u00e9 un arbusto denso cuxa caracter\u00edstica m\u00e1is rechamante \u00e9 a presenza de flores grandes, rosas, formando verticilos, follas lustrosas e cori\u00e1ceas que permanecen sempre verdes. Toda a planta cont\u00e9n alcaloides velenosos para o gando. Empr\u00e9gase como planta ornamental, en xardiner\u00eda."}
{"id": "310248", "revid": "85894", "url": "https://gl.wikipedia.org/wiki?curid=310248", "title": "San Xo\u00e1n da Cova, A Ponte Ulla, Vedra", "text": "San Xo\u00e1n da Cova \u00e9 un lugar da parroquia da Ponte Ulla, do concello coru\u00f1\u00e9s de Vedra. En 2014 ti\u00f1a 6 habitantes (4 homes e 2 mulleres).\nDescrici\u00f3n.\nNeste lugar sit\u00faase o chamado \"Paso da Cova\", nun estreitamento do curso do r\u00edo Ulla que facilitaba o seu paso. Nas inmediaci\u00f3ns deste lugar \u00e9 de onde arrancan, no lado coru\u00f1\u00e9s, os contempor\u00e1neos e famosos viadutos para o ferrocarril chamados ponte de Gundi\u00e1n e Viaduto do Eixo.\nDeste lugar arranca a rota de sendeirismo, homologada como PR-G 36, denominada \"Sendeiro de San Xo\u00e1n da Cova\"."}
{"id": "310249", "revid": "839", "url": "https://gl.wikipedia.org/wiki?curid=310249", "title": "J\u00f3zef Bilczewski", "text": "J\u00f3zef Bilczewski, nado o 26 de abril de 1860 en Wilmesau (ent\u00f3n no Reino de Galicia e Lodomeria, Austria-Hungr\u00eda) e finado en Lw\u00f3w o 20 de marzo de 1923, foi un eclesi\u00e1stico cat\u00f3lico latino polon\u00e9s, arcebispo de Lw\u00f3w dende o 17 de decembro de 1900 at\u00e9 o seu pasamento. \u00c9 venerado como santo na Igrexa Cat\u00f3lica, logo da s\u00faa canonizaci\u00f3n por Bieito XVI en 2005."}
{"id": "310252", "revid": "15490", "url": "https://gl.wikipedia.org/wiki?curid=310252", "title": "Ismael Ramos", "text": "Ismael Ramos Castelo, nado na Picota (Mazaricos) o 8 de abril de 1994, \u00e9 un poeta e escritor galego.\nTraxectoria.\nDende 2020 \u00e9 profesor de Lingua Castel\u00e1 e Literatura no ensino p\u00fablico.\n\u00c9 autor da plaquette \"H\u00e1bitat/Interferencias\" (XVI Premio Francisco A\u00f1\u00f3n, 2013), do di\u00e1logo \"A ferida\" (2013, con Mar\u00eda do Cebreiro), do libro de contos \"A parte f\u00e1cil\" (Xerais, 2023) e de tres poemarios: \"Os fillos da fame\" (XVIII Premio Joh\u00e1n Carballeira, 2016), \"Lumes\" (2017) e \"Lixeiro\" (2021).\nOs seus poemas foron traducidos ao espa\u00f1ol, ingl\u00e9s, italiano, fin\u00e9s, h\u00fangaro, franc\u00e9s e portugu\u00e9s e participou en encontros e festivais nacionais e internacionais. Na rede, mantivo os blogs \"Interferencias\" e\" O triste Stephen\".\nFixo parte do consello de redacci\u00f3n da revista \"Dorna\" entre 2015 e 2022. \nEn 2020 ga\u00f1ou o Premio Javier Morote, outorgado por CEGAL \u00e1 mellor obra publicada por un autor novo, coa traduci\u00f3n ao castel\u00e1n de \"Lumes\". \nDende agosto do 2021 escribe artigos de opini\u00f3n no xornal en li\u00f1a eldiario.es .\nEn outubro de 2022 foi reco\u00f1ecido co Premio Nacional de Poes\u00eda Xoven Miguel Hern\u00e1ndez, outorgado polo Ministerio de Cultura e Deportes."}
{"id": "310253", "revid": "1888", "url": "https://gl.wikipedia.org/wiki?curid=310253", "title": "Ismael Ramos Castelo", "text": ""}
{"id": "310254", "revid": "89787", "url": "https://gl.wikipedia.org/wiki?curid=310254", "title": "Francisco Romero Lema", "text": "Francisco Romero de Lema, nado en Baio (Zas) en 1903 e finado na mesma parroquia o 27 de novembro de 1972, foi un escritor galego, un dos fundadores do Seminario de Estudos Galegos. Empregou o pseud\u00f3nimo de Rosendo Ruiz.\nTraxectoria.\nO 12 de outubro de 1923, na casa da infancia de Rosal\u00eda de Castro en Orto\u00f1o, xunto con Ferm\u00edn Bouza Brey, Wenceslao Requejo Bouet, Xos\u00e9 Pena Pena, Lois Tob\u00edo Fern\u00e1ndez, Ram\u00f3n Mart\u00ednez L\u00f3pez, Manoel Magari\u00f1os Negreira, Alberte Vid\u00e1n Freir\u00eda e Xos\u00e9 Filgueira Valverde, fundou o Seminario de Estudos Galegos.\nLicenciado en Filosof\u00eda e Letras, tentou demostrar, a trav\u00e9s da an\u00e1lise da s\u00faa lingua, a procedencia galega de Cristovo Col\u00f3n e adicou parte da s\u00faa vida a divulgar a figura do seu paisano Enrique Labarta Pose, escritor.\nFinou nun accidente de tr\u00e1fico cando volv\u00eda da misa \u00e1 casa."}
{"id": "310255", "revid": "5863", "url": "https://gl.wikipedia.org/wiki?curid=310255", "title": "Francisco Romero de Lema", "text": ""}
{"id": "310256", "revid": "17467", "url": "https://gl.wikipedia.org/wiki?curid=310256", "title": "Soneira", "text": ""}
{"id": "310257", "revid": "23204", "url": "https://gl.wikipedia.org/wiki?curid=310257", "title": "Arnold Alois Schwarzenegger", "text": ""}
{"id": "310258", "revid": "25871", "url": "https://gl.wikipedia.org/wiki?curid=310258", "title": "Radvili\u0161kis", "text": "Radvili\u0161kis \u00e9 unha cidade do distrito municipal de Radvili\u0161kis de 17254 habitantes (2011), pertencente ao condado de \u0160iauliai County en Lituania. Radvili\u0161kis \u00e9 o centro administrativo do distrito desde 1950, e mais \u00e9 un importante n\u00f3 ferroviario.\nHistoria.\nRadvili\u0161kis fundouse a fins do s\u00e9culo XV e menci\u00f3nase por vez primeira en 1567. En 1687, Jan Sobieski, o rei de Lituania e Polonia, deulle o dereito a manter un mercado.\nEntre os s\u00e9culos XVII e XIX tanto forzas militares, como pragas e a fame devastaron a cidade varias veces e as\u00ed tras a peste de 1708\u20131710 a cidade quedou deshabitada.\nA localidade gradualmente volveu medrar e en especial coa construci\u00f3n en 1870 da li\u00f1a de ferrocarril entre Liep\u0101ja e Romny que cruzaba a cidade, \u00e1 que se engadiu en 1873 a li\u00f1a de Radvili\u0161kis a Daugavpils. Nesa \u00e9poca a maior\u00eda dos residentes eran traballadores do ferrocarril."}
{"id": "310259", "revid": "98629", "url": "https://gl.wikipedia.org/wiki?curid=310259", "title": "Cuarcita", "text": "A cuarcita, \u00e1s veces chamada metacuarcita, \u00e9 unha rocha metam\u00f3rfica dura cun alto contido de cuarzo, de textura non foliada. A s\u00faa coloraci\u00f3n pode ser branca, gris, rosada o avermellada.\nNa s\u00faa composici\u00f3n, a maior\u00eda das cuarcitas chegan a ter m\u00e1is do90 % de cuarzo e algunhas incluso 99 %. \nO termo \"cuarcita\" a mi\u00fado \u00e9 usado erroneamente para designar \u00e1 cuarzoarenita ou ortocuarcita, rocha sedimentaria cementada con s\u00edlice que precipitou de augas intersticiais durante a s\u00faa diax\u00e9nese.\nFormaci\u00f3n.\nA cuarcita f\u00f3rmase por recristalizaci\u00f3n a altas temperaturas e presi\u00f3ns. \u00c9 unha rocha carente de foliaci\u00f3n. Se presenta capas de folli\u00f1as paralelas de mica branca a rocha adquire unha estrutura xistosa e pasa a chamarse \"xisto de cuarzo\".\nA s\u00faa meteorizaci\u00f3n \u00e9 lenta e produce solos infrecuentemente delgados. A s\u00faa resistencia \u00e1 erosi\u00f3n fai que formaci\u00f3ns de cuarcita sobresaian na paisaxe, como \u00e9 o caso de numerosas cristas nos montes Apalaches, ou, a menor escala, no val do r\u00edo Ulla no lugar de Gundi\u00e1n.\nUsos.\nA cuarcita pura empr\u00e9gase como unha fonte natural de cuarzo para procesos metal\u00farxicos e para fabricar ladrillos de s\u00edlice.\nNa industria \u00fasase cuarcita de alta pureza para fabricar ferrosilicio, aliaxes de ferro e silicio nas que o contido en silicio var\u00eda entre o 15 e o 90 %, sendo as m\u00e1is utilizadas as que conte\u00f1en o 75 % de silicio, xa que representan os 3/4 do uso do silicio (exclu\u00edndo o SiO 2) e o 20 % da produci\u00f3n de aliaxes ferrosas. A este respecto cabe destacar que a f\u00e1brica da FerroAtl\u00e1ntica de Cee, a de maior antig\u00fcidade e cabeceira do complexo industrial Cee-Dumbr\u00eda, ten unha capacidade anual de produci\u00f3n de 18.000 t de ferrosilicio (ademais de 37.000 de silicomanganeso, 55.000 de ferromanganeso, 6.000 de pasta de el\u00e9ctrodos e 3.000 de micros\u00edlice).\nAs cuarcitas \u00fasanse tam\u00e9n como balasto* en cami\u00f1os e v\u00edas f\u00e9rreas. Outros usos son como rocha ornamental na construci\u00f3n e para facer esculturas.\nC\u00f3mpre dicir tam\u00e9n que, durante a Idade de pedra a cuarcita era usada como un substituto de menor cualidade para o s\u00edlex."}
{"id": "310260", "revid": "22795", "url": "https://gl.wikipedia.org/wiki?curid=310260", "title": "Metacuarcita", "text": ""}
{"id": "310261", "revid": "23204", "url": "https://gl.wikipedia.org/wiki?curid=310261", "title": "Agnes Monica Muljoto", "text": ""}
{"id": "310296", "revid": "5863", "url": "https://gl.wikipedia.org/wiki?curid=310296", "title": "Mart\u00ednez Tamuxe", "text": ""}
{"id": "310297", "revid": "56817", "url": "https://gl.wikipedia.org/wiki?curid=310297", "title": "Espinosa Rodr\u00edguez", "text": "Os apelidos Espinosa Rodr\u00edguez poden referirse a:"}
{"id": "310298", "revid": "25871", "url": "https://gl.wikipedia.org/wiki?curid=310298", "title": "Mario Monicelli", "text": "Mario Monicelli ([\u02c8marjo moni\u02c8t\u0283\u025blli]), nado en Roma o 16 de maio de 1915 e finado na mesma cidade o 29 de novembro de 2010 foi un director e guionista italiano, un dos mestres da \"Commedia all'Italiana\".\nTraxectoria.\nNado en Roma, Monicelli era o irm\u00e1n m\u00e1is novo do xornalista Tommaso Monicelli. O seu irm\u00e1n m\u00e1is vello, Giorgio foi escritor e tradutor e outro irm\u00e1n, Franco, foi xornalista.\nRealizou a s\u00faa primeira curtametraxe en 1934, en colaboraci\u00f3n co seu amigo Alberto Mondadori. A esta seguiu o filme mudo \"I ragazzi della Via Paal\", que foi premiado no Festival de Venecia. Entre os anos 1939 e 1942 Monicelli ademais produciu m\u00e1is de corenta gui\u00f3ns e traballou como axudante de direcci\u00f3n.\nXunto con Steno realizou oito filmes de \u00e9xito, mais a partir de 1953 dirixiu en solitario, sen deixar o traballo de guionista.\nMonicelli traballou tam\u00e9n para a televisi\u00f3n e o teatro e seis dos seus filmes foron candidatos ao Oscar.\nMonicelli faleceu o 29 de novembro de 2010 aos 95 anos. Suicidouse saltando desde unha xanela do Hospital San Giovanni de Roma, onde ingresara uns d\u00edas antes por mor dun cancro de pr\u00f3stata."}
{"id": "310299", "revid": "89787", "url": "https://gl.wikipedia.org/wiki?curid=310299", "title": "Gianni Amelio", "text": "Gianni Amelio, nado en San Pietro di Magisano (Calabria) o 20 de xaneiro de 1945 \u00e9 un director de cinema italiano.\nTraxectoria.\nAmelio naceu en Calabria e o seu pai marchou a Arxentina pouco despois do seu nacemento. Pasou a s\u00faa infancia e mocidade coa s\u00faa nai e a s\u00faa avoa. A ausencia da figura paternal \u00e9 unha constante na obra de Amelio.\nEstudou filosof\u00eda en Messina, onde se interesou polo cinema, escribindo cr\u00edticas para a revista local. En 1965 mudouse a Roma, traballando como operador e axudante de director para Liliana Cavani e Vittorio De Seta. Tam\u00e9n dirixiu documentais e anuncios para a televisi\u00f3n.\nDebutou no cinema en 1982 con \"Colpire al cuore\", sobre o terrorismo en Italia. \"Porte aperte\" (1989), con Gian Maria Volont\u00e9, confirmou o status de Amelio como un dos mellores directores do cinema italiano.\nTriunfou novamente cos seus filmes \"Il ladro di bambini\" (1992), \"Lamerica\" (1994) e \"Le chiavi di casa\" (2004)."}
{"id": "310300", "revid": "98629", "url": "https://gl.wikipedia.org/wiki?curid=310300", "title": "Jean-Pierre Melville", "text": "Jean-Pierre Grumbach, co\u00f1ecido como Jean-Pierre Melville, nado en Par\u00eds o 20 de outubro de 1917 e finado na mesma cidade o 2 de agosto de 1973 foi un cineasta franc\u00e9s.\nTraxectoria.\nMelville era fillo de Berthe e Jules Grumbach, xudeus alsacianos. Trala ca\u00edda de Francia en 1940 durante a segunda guerra mundial entrou na resistencia francesa oposta aos nazis. Durante a guerra adoptou o pseud\u00f3nimo \"Melville\", polo seu escritor favorito, Herman Melville.\nCando volveu da guerra intentou converterse en axudante de director, pero foi rexeitado. Sen este apoio decidiu dirixir os seus propios filmes e continuou a empregar Melville como nome art\u00edstico, chegando a ser un cineasta independente e propietario dun estudio.\nFoi especialmente co\u00f1ecido polos seus dramas criminais tr\u00e1xicos e minimalistas, como \"Le Doulos\" (1962), \"Le Samoura\u00ef\" (1967) e \"O c\u00edrculo bermello\" (1969), protagonizados por actores como Alain Delon, Jean-Paul Belmondo e Lino Ventura. A s\u00faa independencia e estilo de rodaxe foron unha grande influencia na \"nouvelle vague\".\nMelville faleceu en 1973 v\u00edtima dun infarto de miocardio."}
{"id": "310301", "revid": "85894", "url": "https://gl.wikipedia.org/wiki?curid=310301", "title": "Menchu Lamas", "text": "Carmen Lamas P\u00e9rez, co\u00f1ecida como Menchu Lamas, nada en Vigo o 7 de xullo de 1954, \u00e9 unha pintora galega.\nTraxectoria.\nEstudou Dese\u00f1o Gr\u00e1fico na Instituci\u00f3n Art\u00edstica de Ensinanza de Madrid. Iniciou a s\u00faa traxectoria co Colectivo da Imaxe, con Carlos Berride, Ant\u00f3n Pati\u00f1o e Jorge Agra. Estreou exposici\u00f3n nas colectivas da praza da Princesa de Vigo en 1974 e entrou en contacto co Grupo Rompente, co que colaborou na maqueta dos poemarios. Foi cofundadora do Grupo Atl\u00e1ntica en 1980, con Ant\u00f3n Pati\u00f1o, \u00c1nxel Huete, Guillerme Monroy e Rom\u00e1n Pereiro. En 1982 fixo a s\u00faa primeira mostra individual na galer\u00eda Buades de Madrid.\nA s\u00faa obra evolucionou dende a primixenia iconograf\u00eda de ra\u00edz aut\u00f3ctona e cromatismo forte cara a unha sintetizaci\u00f3n que dota a superficie pict\u00f3rica dunha orde construtiva na que se axustan formas e/ou siluetas a xeito de signos, emparentadas coas culturas ex\u00f3ticas e primitivas. Tecnicamente usa os grandes formatos e a brochada. Os seus cadros est\u00e1n presentes no Museo de Arte Contempor\u00e1nea de Madrid e nos museos galegos.\nNo ano 2018 \u00e9 nomeada acad\u00e9mica numeraria da Real Academia Galega de Belas Artes na secci\u00f3n de pintura e gravado.\nVida persoal.\nCasou co pintor Ant\u00f3n Pati\u00f1o P\u00e9rez. O seu fillo \u00e9 o cineasta Lois Pati\u00f1o."}
{"id": "310302", "revid": "47401", "url": "https://gl.wikipedia.org/wiki?curid=310302", "title": "L'Arm\u00e9e des ombres", "text": ""}
{"id": "310303", "revid": "1888", "url": "https://gl.wikipedia.org/wiki?curid=310303", "title": "Carmen Lamas P\u00e9rez", "text": ""}
{"id": "310304", "revid": "1131", "url": "https://gl.wikipedia.org/wiki?curid=310304", "title": "Carrer de Ferran", "text": "O carrer de Ferran (\"R\u00faa de Fernando\") \u00e9 unha r\u00faa do barrio G\u00f3tico de Barcelona, paralelo ao mar, que se converteu nunha das r\u00faas m\u00e1is emblem\u00e1ticas da cidade. Dende 1910 enlaza a Rambla coa pla\u00e7a de Sant Jaume froito dun proxecto do Concello de Barcelona durante a lexislatura de 1820-1823 proxectado polo arquitecto Josep Mas i Vila que pretend\u00eda unir a Rambla co Parque da Ciutadella.\nInicialmente, a r\u00faa levaba o nome de \"Carrer de Ferran VII\", que era o rei que reinaba naquela \u00e9poca, pero a partir de 1910 foi rebautizado co nome de \"Carrer Ferran\". Outros nomes da r\u00faa foron Fernando, Fivaller, Fernando VII, Duque de la Victoria e Mayor del Duque de la Victoria."}
{"id": "310305", "revid": "5863", "url": "https://gl.wikipedia.org/wiki?curid=310305", "title": "Manuel Paz", "text": "O nome Manuel Paz pode referirse a:"}
{"id": "310308", "revid": "15490", "url": "https://gl.wikipedia.org/wiki?curid=310308", "title": "Poro", "text": "O termo Poro, do lat\u00edn \"porus\" e este do grego antigo \u03c0\u00f3\u03c1o\u03c2 \"p\u00f3ros\", \"v\u00eda, pasaxe, burato pequeno\", pode referirse a:"}
{"id": "310309", "revid": "89787", "url": "https://gl.wikipedia.org/wiki?curid=310309", "title": "Poro (anatom\u00eda)", "text": "O poro \u00e9 un diminuto orificio na epiderme da pel, dos que cada persoa ten aproximadamente 2 mill\u00f3ns, que cumpre varias funci\u00f3ns, a\u00ednda que a m\u00e1is importante \u00e9 eliminar a suor.\nCaracter\u00edsticas.\nO tama\u00f1o dos poros \u00e9 vari\u00e1bel e depende dos xenes, a\u00ednda que, cando se enchen de secreci\u00f3ns das gl\u00e1ndulas seb\u00e1ceas, tenden a abrirse. Isto pode ocorrer cando estas secreci\u00f3ns corporais non poden sa\u00edr ao exterior debido \u00e1 acumulaci\u00f3n de impurezas na pel, o que pode provocar a formaci\u00f3n de acnes."}
{"id": "310310", "revid": "56817", "url": "https://gl.wikipedia.org/wiki?curid=310310", "title": "Porosidade", "text": "A porosidade ou fracci\u00f3n de ocos \u00e9 unha medida de espazos baleiros nun material, e \u00e9 unha fracci\u00f3n do volume de ocos sobre o volume total, entre 0-1 ou, como porcentaxe, entre 0-100 %. O termo util\u00edzase en varios campos, inclu\u00edndo farmacia, cer\u00e1mica, metalurxia, materiais, fabricaci\u00f3n, ciencias da Terra, mec\u00e1nica de solos e enxe\u00f1ar\u00eda."}
{"id": "310312", "revid": "89787", "url": "https://gl.wikipedia.org/wiki?curid=310312", "title": "Cementaci\u00f3n (xeolox\u00eda)", "text": "Denom\u00ednase cementaci\u00f3n o proceso polo cal, durante a diax\u00e9nese, precipitan os sales disolvidos na auga situada nos poros dos sedimentos. As part\u00edculas constitu\u00edntes destes (clastos, cantos, areas...) quedan unidas entre si.\nA cementaci\u00f3n, xunto coa compactaci\u00f3n, producen a litificaci\u00f3n.\nO precipitado que se forma denom\u00ednase cemento, cuxa su composici\u00f3n pode ser moi variada, a\u00ednda que abundan os cementos de s\u00edlice, carbonatos e \u00f3xidos de ferro."}
{"id": "310314", "revid": "6750", "url": "https://gl.wikipedia.org/wiki?curid=310314", "title": "Biloxi, Mississippi", "text": "Biloxi \u00e9 unha cidade do condado de Harrison en Mississippi (Estados Unidos). Segundo o censo de 2010 a s\u00faa poboaci\u00f3n \u00e9 de 44 054 habitantes. Comparte capitalidade do condado coa cidade veci\u00f1a de Gulfport.\nA cidade forma parte da \u00e1rea metropolitana de Gulfport-Biloxi e constitu\u00eda a terceira cidade m\u00e1is grande do estado tras Jackson e Gulfport pero tras o Furac\u00e1n Katrina de 2005 que destru\u00edu gran parte da zona costeira da cidade quedou relegada \u00e1 quinta, superada Hattiesburg e Southaven. O Katrina tam\u00e9n lastrou \u00e1 econom\u00eda da cidade, ao destru\u00edr os casinos, danando a industria tur\u00edstica na cidade, un dos seus principais recursos. Nos anos seguintes procedeuse \u00e1 reconstruci\u00f3n da cidade."}
{"id": "310316", "revid": "5863", "url": "https://gl.wikipedia.org/wiki?curid=310316", "title": "Axencia Central de Intelixencia dos Estados Unidos de Am\u00e9rica", "text": ""}
{"id": "310321", "revid": "56817", "url": "https://gl.wikipedia.org/wiki?curid=310321", "title": "One Thing I Should Have Done", "text": "\"One Thing I Should Have Done\" (en galego: \"Unha cousa que deber\u00eda ter feito\") \u00e9 unha canci\u00f3n do cantante grecochipriota Giannis Karagiannis. A canci\u00f3n representar\u00e1 a Chipre no Festival de Eurovisi\u00f3n 2015."}
{"id": "310323", "revid": "23204", "url": "https://gl.wikipedia.org/wiki?curid=310323", "title": "Christopher Young", "text": "Christopher Young, nado como Robert Gilchrist Isley Young en Red Bank, Nova Jersey o 28 de abril de 1958, \u00e9 un compositor estadounidense para cine e televisi\u00f3n.\nMoitas das s\u00faas composici\u00f3ns son de filmes de terror, como \"Hellraiser\", \"Tales from the Hood\", \"\", \"Urban Legend\" e \"Drag Me to Hell\". Outros traballos seus son as bandas sonoras de \"Lucky You\" e \"Spider-Man 3\", polos que recibiu o \"Film &amp; TV Music Award\" \u00e1 mellor banda sonora de filme dram\u00e1tico."}
{"id": "310325", "revid": "23204", "url": "https://gl.wikipedia.org/wiki?curid=310325", "title": "Priest", "text": ""}
{"id": "310326", "revid": "47401", "url": "https://gl.wikipedia.org/wiki?curid=310326", "title": "Premio Goya ao mellor son", "text": ""}
{"id": "310327", "revid": "98629", "url": "https://gl.wikipedia.org/wiki?curid=310327", "title": "Kevin Love", "text": "Kevin Wesley Love, nado o 7 de setembro de 1988 en Santa Monica (California), \u00e9 un xogador de baloncesto profesional estadounidense que actualmente xoga para os Miami Heat da National Basketball Association (NBA). Tres veces All-Star, pos\u00fae o r\u00e9cord de maior serie de partidos conseguindo dobres figuras en puntos e rebotes desde a fusi\u00f3n da NBA coa American Basketball Association (ABA). A nivel internacional, Love foi membro do equipo estadounidense que consegui as medallas de ouro no Mundial de Baloncesto de 2010 de Turqu\u00eda e nos Xogos Ol\u00edmpicos de 2012 en Londres. \u00c9 fillo do tam\u00e9n ex xogador da NBA Stan Love.\nTraxectoria.\nInicios.\nKevin Love \u00e9 sobri\u00f1o por parte de pai de Mike Love, cantante do grupo The Beach Boys, e sobri\u00f1o segundo doutros tres membros do grupo, os irm\u00e1ns Wilson: Brian Wilson, Carl Wilson e Dennis Wilson. Kevin ten un irm\u00e1n m\u00e1is vello, Collin, e unha irm\u00e1 m\u00e1is nova, Emily. Por parte de nai a s\u00faa t\u00eda \u00e9 a triatleta Kathleen McCartney Hearst, quen ga\u00f1ou en 1982 a prestixiosa proba Ironman de Hawai.\nAos poucos anos de nacer, el e a s\u00faa familia traslad\u00e1ronse a Oreg\u00f3n, onde estudou no Instituto Lake Oswego. Al\u00ed bateu un r\u00e9cord que duraba 50 anos no estado, o de m\u00e1xima anotaci\u00f3n nunha carreira con 2.628 puntos, a pesar de perderse m\u00e1is de media tempada \"sophomore\" por mor dunha lesi\u00f3n. En 2005 chegaron \u00e1 final estatal, onde perderon ante Jesuit High School por 57-53. En 2006 volveron chegar \u00e1 final, ga\u00f1ando por fin o campionato ante South Medford, equipo que lles derrotar\u00eda ao ano seguinte de novo na final, por 58-54. Nese partido, Love conseguiu 37 puntos e 15 rebotes. Foi elixido os seus catro anos de instituto no mellor quinteto do estado. Nun partido xa no seu \u00faltimo ano de high school rompeu un taboleiro tras realizar un mate nun contraataque.\nUniversidade.\nEn xullo de 2006 Love comprometeuse verbalmente para xogar cos UCLA Bruins. Sempre levara o n\u00famero 42 \u00e1s costas, e recibiu permiso de Walt Hazzard, en cuxo honra se retirou devandito n\u00famero en 1996, para usalo durante a s\u00faa estancia na universidade. Desde a s\u00faa chegada, recibiu consellos regularmente tanto do antigo adestrador dos Bruins John Wooden como do ex xogador Bill Walton. A presenza de Love en UCLA espertou a animadversi\u00f3n dos seguidores da Universidade de Oreg\u00f3n, a alma m\u00e1ter do seu pai, e onde se esperaba que xogase nos seus anos universitarios. Chegaron mesmo a conseguir o seu n\u00famero de m\u00f3bil envi\u00e1ndolle mensaxes obscenas e at\u00e9 ameazas de morte.\nTras finalizar a tempada 2007-2008, foi nomeado Mellor novato do ano e Mellor xogador da Pacific Ten Conference, ademais de ser elixido no primeiro equipo All-American. Axudou \u00e1 s\u00faa universidade a ga\u00f1ar o t\u00edtulo e a tempada regular da s\u00faa conferencia, chegando \u00e1 fase final da NCAA, caendo nas semifinais da Final Four ante a Universidade de Memphis, partido no que anotou 12 puntos e puxo 3 tap\u00f3ns. O 17 de abril de 2008, en rolda de prensa, anunciou que deixaba UCLA para entrar no Draft da NBA dese ano.\nProfesional.\nFoi elixido na quinta posici\u00f3n do Draft da NBA de 2008 por Memphis Grizzlies, pero viuse envolvido nun m\u00faltiple traspaso que afectou a 8 xogadores, no cal o propio Love, xunto con Mike Miller, Brian Cardinal e Jason Collins march\u00e1banse a Minnesota Timberwolves a cambio de O.J. Mayo, n\u00famero tres do mesmo draft, Marko Jari\u0107, Antoine Walker e Greg Buckner. Nas s\u00faas primeiras Ligas de Ver\u00e1n da NBA, debutou fronte a Dallas Mavericks e asinou 18 puntos e 13 rebotes, mentres que no seu segundo encontro, ante Los Angeles Lakers, anotou 18 puntos e capturou 17 rebotes. O 25 de febreiro de 2009, Love realizou o seu mellor partido da tempada, con 24 puntos e 15 rebotes, ante Utah Jazz. Ao mes seguinte, achegou 17 puntos e 19 rebotes contra San Antonio Spurs. Finalizou a s\u00faa primeira campa\u00f1a na liga liderando aos rookies con 29 dobres-dobres, e sendo inclu\u00eddo no Segundo mellor quinteto de rookies.\nNun partido en casa contra os New York Knicks o 12 de novembro de 2010, Love conseguiu 31 puntos e 31 rebotes. Os seus 31 rebotes estableceron unha marca de franqu\u00eda dos Timberwolves e tam\u00e9n a maior cantidade para un xogador na NBA desde que Charles Barkley colleu 33 nun partido en 1996. O \u00faltimo xogador en anotar polo menos 30 puntos e capturar polo menos 30 rebotes nun s\u00f3 encontro foi Moses Malone (38 puntos e 32 rebotes) en 1982. Love converteuse no 19\u00ba xogador na historia da NBA en ter un partido de 30-30. O 8 de marzo de 2011 contra os Utah Jazz anotou 24 puntos e capturou 12 rebotes, igualando as\u00ed os 53 dobres-dobres consecutivos de Moses Malone, que \u00e9 o segundo refacho m\u00e1is longa de dobres-dobres consecutivos na historia da NBA. S\u00f3 sup\u00e9ralle Elvin Hayes, que logrou 55 dobres-dobres consecutivos na tempada 1973-74. Ao seguinte partido contra Golden State Warriors capturou 12 rebotes pero s\u00f3 anotou 6 puntos, vendo rota o seu gran refacho.\nNa tempada 2011-2012, \u00e9 convocado para participar no seu segundo All-Star Game de forma consecutiva, conseguindo 17 puntos, 7 rebotes, 3 roubos e unha asistencia. Ademais participo no concurso de triplos de 2012 ga\u00f1ando a Kevin Durant na final. Tras conseguir coa Selecci\u00f3n dos Estados Unidos o Ouro Ol\u00edmpico nos Xogos Ol\u00edmpicos de 2012 Londres, durante o Training Camp fracturouse a man dereita durante un adestramento a 15 d\u00edas do comezo da competici\u00f3n, as primeiras noticias falan dunha baixa de entre 6 e 8 semanas. O 22 de febreiro de 2014, conseguiu o seu primeiro triplo-dobre na NBA, con 37 puntos, 12 rebotes e 10 asistencias, nunha vitoria ante Utah Jazz. Despois de seis tempada completas cos Timberwolves, Love foi traspasado aos Cleveland Cavaliers o 23 de agosto de 2014 nun acordo de tres equipos que involucrou aos Philadelphia 76ers e aos Timberwolves."}
{"id": "310328", "revid": "35560", "url": "https://gl.wikipedia.org/wiki?curid=310328", "title": "Observatorio Nacional de Kitt Peak", "text": "O\u00a0Observatorio Nacional de Kitt Peak ( en ingl\u00e9s\u00a0Kitt Peak National Observatory,\u00a0en siglas\u00a0KPNO) \u00e9 un obsertatorio astron\u00f3mico estadounidense que se encontra a 2 096 m en\u00a0Kitt Peak, nos montes Quinlan, no deserto\u00a0de Sonora, a 88 quil\u00f3metros de Tucson (Arizona)."}
{"id": "310330", "revid": "23204", "url": "https://gl.wikipedia.org/wiki?curid=310330", "title": "AER", "text": "AER p\u00f3dese referir a:"}
{"id": "310331", "revid": "70209", "url": "https://gl.wikipedia.org/wiki?curid=310331", "title": "Agrupaci\u00f3n de Electores de Redondela", "text": "A Agrupaci\u00f3n de Electores de Redondela (AER), \u00e9 unha agrupaci\u00f3n pol\u00edtica de \u00e1mbito municipal do concello pontevedr\u00e9s de Redondela. Fundouse no ano 2011, present\u00e1ndose ese mesmo ano \u00e1s elecci\u00f3ns municipais e acadando un concelleiro.\nNo ano 2015 presentouse de novo \u00e1s elecci\u00f3ns municipais conseguindo 4 concelleiros.\nTraxectoria.\nAER naceu en 2011 como alternativa localista aos partidos existentes, tal e como definiron nun dos seus comunicados fundacionais.\nNas elecci\u00f3ns municipais de 2011, present\u00e1ronse \u00e1 alcald\u00eda con Jorge Varela Cou\u00f1ago (\"Chopi\") como cabeza de lista. Neses comicios obtiveron 832 votos (un 5,25% do total), conseguindo un concelleiro. Malia acadar s\u00f3 un edil, o resultado desas elecci\u00f3ns permitiu truncar a maior\u00eda absoluta do Partido Popular, convertendo a AER na chave de goberno. AER abst\u00edvose na investidura cumprindo a s\u00faa promesa de non pactar con ning\u00fan partido pol\u00edtico; co que gobernou o Partido Popular, que acadou m\u00e1is votos que PSOE e BNG xuntos e obtivo os mesmos ed\u00eds que a suma de PSOE e BNG.\nNas elecci\u00f3ns municipais de 2015 volv\u00e9ronse presentar \u00e1 alcald\u00eda con Ricardo Figueroa Rodr\u00edguez como cabeza de lista. Lograron acadar 4 concelleiros tras sumar 2847 votos (17,8% do total)."}
{"id": "310341", "revid": "1131", "url": "https://gl.wikipedia.org/wiki?curid=310341", "title": "Son Redondela", "text": "Son Redondela \u00e9 unha coalici\u00f3n pol\u00edtica galega de \u00e1mbito localista, cuxo \u00e1mbito de acci\u00f3n \u00e9 o concello pontevedr\u00e9s de Redondela. A coalici\u00f3n, nada en 2015 co obxectivo de se presentar \u00e1 alcald\u00eda do concello, est\u00e1 formada por candidatos de Anova, Esquerda Unida e Podemos, as\u00ed coma outros candidatos independentes."}
{"id": "310354", "revid": "23204", "url": "https://gl.wikipedia.org/wiki?curid=310354", "title": "Alan Silvestri", "text": "Alan Anthony Silvestri, nado en Nova York o 26 de marzo de 1950, \u00e9 un compositor e director musical estadounidense que fai composici\u00f3ns para o cine e a televisi\u00f3n. \u00c9 un colaborador frecuente do director de cine Robert Zemeckis, inclu\u00edndo \u00e9xitos como a trilox\u00eda \"Back to the Future\" e \"Forrest Gump\", ou \"\" e \"The Avengers\"."}
{"id": "310356", "revid": "23204", "url": "https://gl.wikipedia.org/wiki?curid=310356", "title": "Alan Anthony Silvestri", "text": ""}
{"id": "310360", "revid": "1131", "url": "https://gl.wikipedia.org/wiki?curid=310360", "title": "Proaza", "text": "Proaza\u00a0\u00e9 un concello do Principado de Asturias. Limita ao\u00a0norte cos concellos de Santo Adriano e Grado, ao sur cos de\u00a0Teberga e Quir\u00f3s, ao leste colde Quir\u00f3s; e ao oeste con\u00a0Teverga, Yernes y Tameza e Grado."}
{"id": "310365", "revid": "5678156", "url": "https://gl.wikipedia.org/wiki?curid=310365", "title": "Robert Lefkowitz", "text": "Robert Joseph Leftkowitz, nado en Nova York o 15 de abril de 1943, \u00e9 un bioqu\u00edmico estadounidense e profesor da Universidade de Duke co\u00f1ecido polos seus estudos sobre os receptoras acoplados a prote\u00ednas G, polos que foi galardoado co Premio Nobel de Qu\u00edmica no ano 2012, xunto a Brian Kobilka.\nTraxectoria.\nJoseph Leftowitz \u00e9 fillo de Max, un contable que traballaba en Manhattan e de Rose, unha profesora de primaria. Naceu e creceu nun complexo de apartamentos no Bronx. Graduouse en 1959 no Bronx High School of Science, \u00e1 idade de 16 anos. Posteriormente, asistiu \u00e1 Universidade de Columbia, onde estudou Qu\u00edmica Org\u00e1nica avanzada e F\u00edsico-qu\u00edmica, gradu\u00e1ndose en 1962.\nCarreira.\nLeftkowitz realizou os seus primeiros descubrimentos coa adrenalina. Marcou as mol\u00e9culas con is\u00f3topos radioactivos para poder observar cara a onde se dirix\u00eda a hormona nas c\u00e9lulas. Conseguiu as\u00ed identificar uns receptores de adrenalina, chamados beta-adren\u00e9rxicos, estudando o seu funcionamento. Na d\u00e9cada seguinte, uniuse ao seu equipo de investigaci\u00f3n Brian Kobilka. Xuntos, comezaron a buscar os xenes que codificaban os receptores beta-adren\u00e9rxicos, que resultou ser moi similar a un receptor que capta luz no ollo. A partir de ent\u00f3n, atoparon unha serie de receptores semellantes: os receptores acoplados a prote\u00ednas G, polos cales ambos investigadores foron premiados co Premio Nobel no 2012."}
{"id": "310367", "revid": "5863", "url": "https://gl.wikipedia.org/wiki?curid=310367", "title": "Francisco Castro", "text": "Francisco Castro pode referirse a:"}
{"id": "310377", "revid": "23204", "url": "https://gl.wikipedia.org/wiki?curid=310377", "title": "Floyd Mayweather Jr.", "text": "Floyd Joy Mayweather Jr, nado en Grand Rapids (M\u00edchigan) o 24 de febreiro de 1977, \u00e9 un boxeador estadounidense. \u00c9 fillo do boxeador Floyd Mayweather Sr. e sobri\u00f1o do boxeador campi\u00f3n do mundo Roger Mayweather.\nCarreira afeccionado.\nDurante a s\u00faa carreira como boxeador non profesional, conseguiu un r\u00e9cord de 84 vitorias e 6 derrotas. Ga\u00f1ou o Campionato Afeccionado no 1995 e conseguiu as Luvas de Ouro nos anos 1993, 1994 e 1996. Ademais, ga\u00f1ou a Medalla de Bronce nos Xogos Ol\u00edmpicos de Atlanta en 1996\nCarreira profesional.\nMayweather Jr. debutou no boxeo profesional o 11 de outubro de 1996, vencendo a Roberto Apodaca por knockout en dous asaltos. Comezou a competir na categor\u00eda de peso superpluma, pasando cos anos \u00e1s categor\u00edas de peso w\u00e9lter e superw\u00e9lter.\nT\u00edtulo Mundial Superpluma CMB.\nO 3 de outubro de 1998, Mayweather conseguiu o seu primeiro t\u00edtulo profesional, o T\u00edtulo Mundial Superpluma do CMB (Consello Mundial de Boxeo), derrotando ao boxeador Genaro Hern\u00e1ndez en 8 asaltos."}
{"id": "310379", "revid": "1093", "url": "https://gl.wikipedia.org/wiki?curid=310379", "title": "Bartolomeo Cristofori", "text": "Bartolomeo Cristofori di Francesco, nado o 4 de maio de 1655 en Padua e finado 27 de xaneiro de 1731, foi un construtor de instrumentos musicais italiano, principalmente reco\u00f1ecido por inventar o piano."}
{"id": "310380", "revid": "25871", "url": "https://gl.wikipedia.org/wiki?curid=310380", "title": "Bartolomeo Cristofori di Francesco", "text": ""}
{"id": "310386", "revid": "5863", "url": "https://gl.wikipedia.org/wiki?curid=310386", "title": "Exposici\u00f3n Internacional de Pesca", "text": ""}
{"id": "310390", "revid": "23204", "url": "https://gl.wikipedia.org/wiki?curid=310390", "title": "Carlos Ray Norris", "text": ""}
{"id": "310391", "revid": "1131", "url": "https://gl.wikipedia.org/wiki?curid=310391", "title": "Juan Ram\u00f3n D\u00edaz", "text": "Juan Ram\u00f3n D\u00edaz Garc\u00eda, nado en Pamplona o 2 de agosto de 1941 e finado na Coru\u00f1a o 3 de maio de 2015, foi un xornalista galego.\nTraxectoria.\nFillo de Xos\u00e9 D\u00edaz J\u00e1come. Licenciado en Ciencias da Informaci\u00f3n pola Universidade Complutense. Traballou en \"Faro de Vigo\" e \"La Voz de Galicia\", do que foi director (1977-1997). Foi vicepresidente do grupo La Capital, editor de \"El Ideal Gallego\".\nDurante a s\u00faa mocidade cultivou a poes\u00eda e foi distinguido en certames como os \"Xogos Florais da Xuventude\" de Vigo, \"Concurso de Poes\u00eda do Fogar Xuvenil\" de Vigo, \"Certame Po\u00e9tico Primavera\" de Pontevedra ou os \"Xogos Florais\" de Vilagarc\u00eda.\nReco\u00f1ecementos.\nRecibiu as insignias de ouro das universidades de Santiago e A Coru\u00f1a e a medalla Castelao."}
{"id": "310392", "revid": "1888", "url": "https://gl.wikipedia.org/wiki?curid=310392", "title": "Juan Ram\u00f3n D\u00edaz Garc\u00eda", "text": ""}
{"id": "310393", "revid": "1888", "url": "https://gl.wikipedia.org/wiki?curid=310393", "title": "Juan Ram\u00f3n D\u00edaz-J\u00e1come", "text": ""}
{"id": "310399", "revid": "839", "url": "https://gl.wikipedia.org/wiki?curid=310399", "title": "Dinkha IV Khanania", "text": "Dinkha IV (en ), nado como Dinkha Khanania en Darbandoka (Reino de Iraq) o 15 de setembro de 1935 e finado en Rochester (Estados Unidos) o 26 de marzo de 2015, foi o Catholicos-Patriarca de Seleucia-Ctesifonte da Igrexa Asiria do Oriente dende o 17 de outubro de 1976 at\u00e9 o seu pasamento."}
{"id": "310401", "revid": "1131", "url": "https://gl.wikipedia.org/wiki?curid=310401", "title": "Premio Ram\u00f3n Pi\u00f1eiro de Ensaio", "text": "O Premio de Ensaio Ram\u00f3n Pi\u00f1eiro \u00e9 un premio literario vixente desde o ano 2000, en memoria do escritor, fil\u00f3sofo e galeguista Ram\u00f3n Pi\u00f1eiro. Premia o mellor ensaio de entre todas as obras presentadas neste x\u00e9nero en lingua galega para impulsar o estilo e a precisi\u00f3n desta lingua.\nHistoria.\nEste galard\u00f3n nace da uni\u00f3n de dous premios creados con anterioridade e ambos adicados a este autor, un por parte da Editorial Galaxia e o outro a trav\u00e9s do Centro Ram\u00f3n Pi\u00f1eiro (organismo dependente da Consellar\u00eda de Educaci\u00f3n e Ordenaci\u00f3n Universitaria). Debido a unha decisi\u00f3n com\u00fan, ambas as instituci\u00f3ns xuntaron os premios para achegar un maior reco\u00f1ecemento cara \u00e1 sociedade. Para aumentar a dotaci\u00f3n econ\u00f3mica do galard\u00f3n, contan coa colaboraci\u00f3n da empresa Gas Natural Fenosa. A cont\u00eda ascende as\u00ed a 3000 euros.\nO premio reco\u00f1ece o percorrido da obra de Ram\u00f3n Pi\u00f1eiro e honra o seu esp\u00edrito libre e democr\u00e1tico. Pretende asemade incrementar a creaci\u00f3n en lingua galega, as\u00ed como fomentar a reflexi\u00f3n sobre os problemas do momento."}
{"id": "310402", "revid": "5863", "url": "https://gl.wikipedia.org/wiki?curid=310402", "title": "Premio de Ensaio Ram\u00f3n Pi\u00f1eiro", "text": ""}
{"id": "310403", "revid": "5863", "url": "https://gl.wikipedia.org/wiki?curid=310403", "title": "Premio Ram\u00f3n Pi\u00f1eiro de ensaio", "text": ""}
{"id": "310404", "revid": "22570", "url": "https://gl.wikipedia.org/wiki?curid=310404", "title": "Al\u00f3ctono", "text": "Al\u00f3ctono (en grego: \"allos\", \"outro\", \"chthon\", \"terra\"), fai referencia a calquera ente (biol\u00f3xico ou non) que non \u00e9 ind\u00edxena do lugar onde se atopa.\nBiolox\u00eda e ecolox\u00eda.\nEn ecolox\u00eda e en biolox\u00eda, fai referencia a aqueles nutrientes ou materiais que se incorporaron a un ecosistema desde o exterior do mesmo, ou ben aquelas especies que foron introducidas de forma artifical no ecosistema. Son de especial interese as especies invasoras polos problemas que representan, orixinando en moitos casos fortes perdas econ\u00f3micas. Estas perdas orix\u00ednanse na perda de servizos ambientais pola diminuci\u00f3n ou extinci\u00f3n de especies aut\u00f3ctonas e polas pragas no campo da agronom\u00eda como no caso do coello. Por\u00e9n, estas perdas non est\u00e1n restrinxidas a estes campos, posto que as especies al\u00f3ctonas tam\u00e9n son capaces de causar graves problemas en \u00e1mbitos como o da enxe\u00f1er\u00eda, coma no caso do mexill\u00f3n cebra.\nPaleontolox\u00eda.\nEn tafonom\u00eda, dise que un resto ou un f\u00f3sil \u00e9 al\u00f3ctono cando foi trasportado f\u00f3ra do lugar ou \u00e1rea onde foi producido. Os mecanismos poden ser por resedimentaci\u00f3n na fase biostratin\u00f3mica ou reelaboraci\u00f3n na fosildiaxen\u00e9tica.\nXeolox\u00eda.\nEn xeolox\u00eda, apl\u00edcase \u00f3s materiais que se orixinaron noutros lugares diferentes. En sedimentolox\u00eda ref\u00edrese a que os compo\u00f1entes dunha rocha ou formaci\u00f3n sedimentaria foron arrincados da formaci\u00f3n orixinal para resedimentarse noutra rexi\u00f3n: os flyschs son dep\u00f3sitos al\u00f3ctonos. Ese desprazamento pode deberse a arrastres producidos polos glaciares ou r\u00edos, grandes correntes submarinas, por rodamento por gravidade nas ladeiras entre outros procesos. Na xeodin\u00e1mica ref\u00edrese a fragmentos de codia terrestre que foron transportados por procesos tect\u00f3nicos tales como mantos de corremento, cabalgamentos ou grandes desprazamentos de rumbo. Os Alpes e o Himalaia presentan numerosos bloques al\u00f3ctonos e \u00f3 redor do Oc\u00e9ano Pac\u00edfico reco\u00f1ec\u00e9ronse varias zonas al\u00f3ctonas.\nLinguas e poboaci\u00f3ns.\nO termo al\u00f3ctono referido unicamente a linguas faladas nun territorio ou etnias presentes nun territorio, ref\u00edrese \u00f3 feito que ditas linguas ou etnias desenvolv\u00e9ronse historicamente f\u00f3ra de dito territorio e s\u00f3 en tempos recentes ou historicamente documentados asent\u00e1ronse ou despraz\u00e1ronse a un territorio diferente do territorio onde se desenvolveu historicamente a lingua ou etnia. Neste sentido oponse a aut\u00f3ctono ou ind\u00edxena."}
{"id": "310406", "revid": "89787", "url": "https://gl.wikipedia.org/wiki?curid=310406", "title": "Auga f\u00f3sil", "text": "A auga f\u00f3sil ou paleoauga \u00e9 auga subterr\u00e1nea que permaneceu selada nun acu\u00edfero, chamado acu\u00edfero f\u00f3sil, durante miles ou mesmo mill\u00f3ns de anos, debido a cambios na xeolox\u00eda do terreo. Entre os m\u00e1is importantes acu\u00edferos f\u00f3siles est\u00e1 o sistema de acu\u00edferos do arenito nubio, que se encontra baixo o deserto do S\u00e1hara. Outros acu\u00edferos f\u00f3siles famosos son os do deserto do Kalahari no sur de \u00c1frica, e o acu\u00edfero Ogallala nas grandes planicies norteamericanas. Outras grandes reservas de auga antiga poden atoparse nalg\u00fans lagos subglaciares como o lago Vostok da Ant\u00e1rtida.\nUnha an\u00e1lise isot\u00f3pica desta auga pode servir para estimar a s\u00faa antig\u00fcidade.\nEfectos da depleci\u00f3n dos acu\u00edferos f\u00f3siles.\nA auga f\u00f3sil \u00e9, por definici\u00f3n, un recurso non renovable. Mentres que a maior\u00eda dos acu\u00edferos volven a encherse regularmente de auga debido \u00e1 infiltraci\u00f3n de auga de precipitaci\u00f3n no subsolo, os acu\u00edferos f\u00f3siles non se recargan ou rec\u00e1rganse minimamente. A extracci\u00f3n de auga destas reservas que non se renovan fai que co tempo se esgoten. A medida que se extrae auga, o nivel fre\u00e1tico baixa progresivamente, ata que se esgota. Non obstante, alg\u00fans destes acu\u00edferos son enormes e durar\u00edan moito tempo se non se extraen cantidades excesivas. No caso dos acu\u00edferos f\u00f3siles de desertos, como os do S\u00e1hara, a s\u00faa auga procede fundamentalmente de auga que se infiltrou hai miles de anos cando o clima na zona era moito m\u00e1is h\u00famido.\nConsid\u00e9rase que a extracci\u00f3n de auga f\u00f3sil incrementa a cantidade total de auga circulante na hidrosfera, e pode ser responsable de ata un cuarto do aumento do nivel do mar producido dede inicios do s\u00e9culo XX.\nAuga f\u00f3sil moi antiga.\nEn 2013 descubriuse nas profundidades dunha mina canadense, pr\u00f3xima \u00e1 localidade de Timmins, a unha profundidade de 2400 metros, unha bolsa de auga f\u00f3sil de orixe prec\u00e1mbrica, \u00e9 dicir, que ten entre 1500 e 2640 mill\u00f3ns de anos. A idade da bolsa determinouse mediante a an\u00e1lise da composici\u00f3n isot\u00f3pica do gas disolto que cont\u00e9n por un grupo de xe\u00f3logos das universidades de Manchester, Lancaster, Toronto e McMaster en Hamilton. A composici\u00f3n e as dimensi\u00f3ns do acu\u00edfero fan pensar que poder\u00eda conter formas de vida microbiana illadas durante ese per\u00edodo de tempo. A auga permaneceu atrapada en fracturas de rochas do per\u00edodo Prec\u00e1mbrico que forman parte do chamado Escudo canadense."}
{"id": "310408", "revid": "27155", "url": "https://gl.wikipedia.org/wiki?curid=310408", "title": "Acu\u00edfero f\u00f3sil", "text": ""}
{"id": "310409", "revid": "98629", "url": "https://gl.wikipedia.org/wiki?curid=310409", "title": "Ferroaliaxe", "text": "Ferroalixe ou ferroliga \u00e9 o nome de variss aliaxes que conte\u00f1en ferro e outro metal, como n\u00edquel, cromo e outros elementos (como o silicio ou o carbono) en diversas proporci\u00f3ns. Estas aliaxes presentan propiedades superiores \u00e1s dos aceiros normais e, por iso, poden soportar requirimentos mec\u00e1nicos e corrosivos extremos.\n\u00dasanse durante os procesos de fabricaci\u00f3n dos aceiros especiais. Cando o aceiro se encontra en estado l\u00edquido, adici\u00f3nanse as ferroaliaxes para mudar a composici\u00f3n do aceiro e dar unha caracter\u00edstica especial a este.\nAs ferroaliaxes m\u00e1is com\u00fans son o ferromanganeso, o ferrosilicio e o ferrocromo. Cada elemento d\u00e1 unha propiedade especial ao aceiro como o aumento da s\u00faa dureza, resistencia \u00e1 corrosi\u00f3n, maior maleabilidade, etc.\nProduci\u00f3n e utilizaci\u00f3n.\nUnha ferroaliaxe par\u00e9cese m\u00e1is a unha materia prima que a un produto acabado ou semiacabado. Xeralmente \u00e9 un produto secundario da produci\u00f3n de metais non ferrosos; a s\u00faa pureza e a s\u00faa riqueza neste metal depende esencialmente do proceso de fabricaci\u00f3n (xeralmente nun forno de arco el\u00e9ctrico, pero tam\u00e9n \u00e1s veces nun alto forno ou nun proceso de reduci\u00f3n directa.\n\u00c9 de notar, a este respecto, que en 2004 o n\u00famero de fornos rotatorios de reduci\u00f3n directa operativos no Xap\u00f3n era: en Hyuga: 2; en Pamco 3; en Nippon Yakin (en Oheyama): 2.\nOs fornos de Nippon Yakin foron constru\u00eddos en 1939 e son os \u00fanicos que non est\u00e1n asociados a un forno el\u00e9ctrico de fusi\u00f3n.\nAs ferroaliaxes comercial\u00edzanse como 'ingredientes' para a obtenci\u00f3n de aliaxes na siderurxia.\nUtil\u00edzanse nas acer\u00edas, onde o seu contido en ferro conf\u00edrelle a densiade necesaria para estar mergullado no aceiro l\u00edquido.\nAs s\u00faas cualidades son coidadosamente seleccionadas en funci\u00f3n do contido en metais non ferrosos, das impurezas que o produto final pode tolerar, as\u00ed como o seu custo."}
{"id": "310410", "revid": "22795", "url": "https://gl.wikipedia.org/wiki?curid=310410", "title": "Ferroliga", "text": ""}
{"id": "310417", "revid": "1131", "url": "https://gl.wikipedia.org/wiki?curid=310417", "title": "Edici\u00f3ns Celta", "text": "Edici\u00f3ns Celta \u00e9 unha empresa editorial fundada en Lugo en 1938. Publicou libros en galego e castel\u00e1n, tanto de narrativa como de poes\u00eda. Entre os autores que colaboraron no proxecto editorial c\u00f3mpre salientar a Castelao, Xos\u00e9 Neira Vilas, Manuel Mar\u00eda e Xes\u00fas Alonso Montero.\nHistoria e caracter\u00edsticas.\nEdici\u00f3ns Celta foi creada en Lugo inicialmente como imprenta en 1938 por Francisco Esteban Gonz\u00e1lez, quen tam\u00e9n tivo unha librer\u00eda co mesmo nome. Esta empresa comezou a editar ao ano seguinte, 1939, o seu primeiro t\u00edtulo \"El correo de los enamorados\", de Adela D\u00edaz Gonz\u00e1lez.\nCar\u00e1cter editorial.\nEdici\u00f3ns Celta mantivo un papel de referente pola difusi\u00f3n da cultura galega durante o Franquismo. A s\u00faa primeira publicaci\u00f3n en galego foi \"Contos en cuarto crecente e outras prosas\" de Manuel Mar\u00eda en 1952.\nA\u00ednda sen ter unha li\u00f1a editorial claramente definida, tivo un meritorio labor na visualizaci\u00f3n dalg\u00fans autores galegos, alg\u00fans deles (como o caso de Manuel Mar\u00eda) sen posibilidade real de publicar noutras editoriais.\nTipo de publicaci\u00f3ns.\nPresentou un dos best-s\u00e9ller da \u00e9poca: \"Supersticiones de Galicia y preocupaciones vulgares\", de Xes\u00fas Rodr\u00edguez L\u00f3pez (5 edici\u00f3ns), varios poemarios de Manuel Mar\u00eda e publicaci\u00f3ns t\u00e9cnicas, como os manuais de tr\u00e1fico e os textos de diferentes leis e decretos do estado, que son os que axudar\u00edan a manter unha actividade editorial que chegou aos 144 t\u00edtulos no per\u00edodo 1939-1975\nD\u00e9cada dos 50.\nA editorial continuou coas s\u00faas publicaci\u00f3ns lexislativas, e foi engadindo t\u00edtulos de interese como \"Contribuci\u00f3n ao estudo das fontes literarias de Rosal\u00eda\", de Carballo Calero en 1959. Editou tam\u00e9n outro tipo de publicaci\u00f3ns, do tipo dos almanaques e gu\u00edas tur\u00edsticas, como a da propia cidade de Lugo tam\u00e9n en 1959\n1960-61.\nNo curso dos anos 1960-61 chegou a Lugo como catedr\u00e1tico de Literatura do Instituto Masculino Xes\u00fas Alonso Montero, e a Librar\u00eda e Editora Celta converteuse nun dos seus centros de acci\u00f3n. En Edici\u00f3ns Celta non hab\u00eda director, nin consello asesor (eran o propietario, Francisco Esteban e o seu fillo Paulino, os que se ocupaban de todo), mais foi evidente que Alonso Montero exerceu de asesor, ou case de director, nos anos que pasou na cidade (1960-1976).\nT\u00edtulos importantes.\nEn 1962, Alonso Montero encargouse da publicaci\u00f3n, cun limiar seu, da segunda edici\u00f3n de \"Retrincos\" de Castelao, con gravados de Maside. Ao ano seguinte (1963), Alonso Montero publicou na editora o seu primeiro libro lucense, \"La palabra en la realidad\", e foi o editor literario e respons\u00e1bel da aparici\u00f3n doutras moitas obras: \"Textos literarios sobre Lugo y su provincia\" (1963), \"O clero i-o uso do idioma galego\", de Xos\u00e9 Alvilares Moure (1965), e a \"Conferencia de Castelao na Habana, Galicia y Valle-Incl\u00e1n\" (1971). \nEn 1969 publicou unha das s\u00faas obras m\u00e1is vendidas, \"Os cen mellores poemas da lingua galega\", unha antolox\u00eda que tivo moi boa acollida de p\u00fablico e chegou \u00e1s catro edici\u00f3ns en 1975. Por iniciativa de Alonso Montero xurdiu a publicaci\u00f3n das \"Prosas recuperadas\" de Castelao en 1974.\nOs autores.\nPodemos salientar algunhas das obras dos autores mencionados como colaboradores do proxecto editorial:\nManuel Mar\u00eda publicou tam\u00e9n en Celta: "}
{"id": "310418", "revid": "23204", "url": "https://gl.wikipedia.org/wiki?curid=310418", "title": "Ocapi", "text": "O ocapi (\"Okapia johnstoni\"), \u00e9 un mam\u00edfero xir\u00e1fido artiod\u00e1ctilo nativo do nordeste da Rep\u00fablica Democr\u00e1tica do Congo, en \u00c1frica Central. A\u00ednda que as raias listadas do ocapi lembren \u00e1s dunha cebra, est\u00e1 m\u00e1is estreitamente relacionada coa xirafa. O ocapi e a xirafa son os \u00fanicos membros vivos da familia giraffidae. O ocapi ten unha altura de 1,5 m at\u00e9 a cruz e unha lonxitude media do corpo duns 2,5 m. O seu peso rolda entre os 200 e os 350\u00a0kg. Ten un longo pescozo e unhas orellas grandes e flexibles. A s\u00faa pelaxe var\u00eda dende a cor chocolate at\u00e9 o marr\u00f3n avermellado, que contrasta moito coas raias e aneis horizontais cruzan as s\u00faas pernas e os seus nocellos totalmente brancos. Os ocapis machos te\u00f1en cornos curtos, cubertos de pelo chamado ossicones, con menos de 15\u00a0cm de lonxitude. As femias pos\u00faen espirais nos cabelos, e carecen de ossicones.\nOs ocapis son principalmente di\u00farnos, pero poden estar activos durante unhas horas na escuridade. Son esencialmente solitarios, xunt\u00e1ndose s\u00f3 para a reproduci\u00f3n. Son herb\u00edvoros, aliment\u00e1ndose de follas de \u00e1rbores e flores, froitas e fungos. Os celos en machos e femias non dependen da tempada. En catividade, o seu ciclo pode reaparecer cada 15 d\u00edas. O per\u00edodo de xestaci\u00f3n \u00e9 de preto de 440 ou 450 d\u00edas de duraci\u00f3n, tralo cal nace normalmente un \u00fanico becerro. As cr\u00edas comezan a tomar o alimento s\u00f3lido \u00f3 cabo de tres meses,e desleitados \u00f3s seis meses.\nO seu h\u00e1bitat son os bosques en altitudes de 500 a 1\u00a0500. Son end\u00e9micos dos bosques tropicais da Rep\u00fablica Democr\u00e1tica do Congo, onde est\u00e1n presentes en todas as rexi\u00f3ns centrais, norte e leste. A Uni\u00f3n Internacional para a Conservaci\u00f3n da Natureza e dos Recursos Naturais (UICN) clasifica o ocapi como unha especie ameazada. As principais ameazas incl\u00faen a perda de h\u00e1bitat por mor da deforestaci\u00f3n e os asentamentos humanos. A caza extensiva para aproveitar a carne dos animais salvaxes e a minar\u00eda ilegal tam\u00e9n son responsables do descenso das poboaci\u00f3ns. O Proxecto de Conservaci\u00f3n do Ocapi foi creado en 1987 para protexer a s\u00faa poboaci\u00f3n."}
{"id": "310419", "revid": "3541237", "url": "https://gl.wikipedia.org/wiki?curid=310419", "title": "Okapia johnstoni", "text": ""}
{"id": "310420", "revid": "3541240", "url": "https://gl.wikipedia.org/wiki?curid=310420", "title": "Okapia", "text": ""}
{"id": "310421", "revid": "3541245", "url": "https://gl.wikipedia.org/wiki?curid=310421", "title": "Capparis spinosa", "text": ""}
{"id": "310422", "revid": "22570", "url": "https://gl.wikipedia.org/wiki?curid=310422", "title": "Cuarcita armoricana", "text": "A cuarcita armoricana (denominada tam\u00e9n como cuarcita ordov\u00edcica) \u00e9 unha formaci\u00f3n xeol\u00f3xica composta por cuarcitas e cuarzoarenitas con cemento sil\u00edcico, que se formou no ordov\u00edcico inferior.\n\u00c9 unha formaci\u00f3n rochosa moi t\u00edpica dos macizos, como no macizo Ib\u00e9rico (nas zonas Asturoccidental-Leonesa, Cant\u00e1brica, Centroib\u00e9rica e Ossa-Morena) e no macizo Armoricano, que \u00e9 o que lle d\u00e1 o nome, xa que este procede das descrici\u00f3ns realizadas neste macizo situado na antiga Arm\u00f3rica, rexi\u00f3n xeol\u00f3xica da Breta\u00f1a.\nAparici\u00f3ns na pen\u00ednsula Ib\u00e9rica.\nExisten exemplos na pen\u00ednsula Ib\u00e9rica, como no Parque Nacional de Monfrag\u00fce ou na Serra Morena, as\u00ed como no cabo de Pe\u00f1as, os montes de Toledo e na serra da Culebra (provincia de Zamora). En Galicia at\u00f3pase, por exemplo, na serra do Courel."}
{"id": "310424", "revid": "1888", "url": "https://gl.wikipedia.org/wiki?curid=310424", "title": "Anxo A. Rei Ballesteros", "text": ""}
{"id": "310425", "revid": "1888", "url": "https://gl.wikipedia.org/wiki?curid=310425", "title": "Xos\u00e9 Ram\u00f3n Quintana Garrido", "text": ""}
{"id": "310426", "revid": "5863", "url": "https://gl.wikipedia.org/wiki?curid=310426", "title": "Zapateiro, zapateira", "text": "O zapateiro ou a zapateira \u00e9 a persoa que fai ou ama\u00f1a zapatos.\nHistoria.\nA protecci\u00f3n dos p\u00e9s m\u00e1is simple e empregada dende a antig\u00fcidade na zona do Mediterr\u00e1neo foi a sandalia, que consist\u00eda na protecci\u00f3n do p\u00e9 cun anaco de coiro amarrado con tiras tam\u00e9n de coiro. Un calzado similar empregado no Extremo Oriente fac\u00edase con de tiras obtidas do ramo da palmeira. Nos lugares onde o clima esix\u00eda unha cobertura completa do p\u00e9 fac\u00edase cunha soa peza de coiro atado a trav\u00e9s dun cord\u00f3n.\nA produci\u00f3n de zapatos de madeira comeza a estenderse por Europa durante a Idade Media, elabor\u00e1ndose de xeito artesanal. O calzado fac\u00edase a partir dunha \u00fanica peza de madeira cortada de maneira basta en forma de zapato. Dunha variaci\u00f3n deste proceso resultou facer a sola de madeira cubrindo a parte superior do p\u00e9 con coiro. A sola e o tal\u00f3n fac\u00edase a partir dun anaco de madeira de pradairo ou de capudre, sempre m\u00e1is folgado que o p\u00e9. A madeira traball\u00e1base coa trencha e a gubia e m\u00e1is outros instrumentos para modelar a sola. Coa e outros instrumentos traball\u00e1base o coiro. As partes superiores de coiro eran logo montadas \u00f3 redor da sola, o que permit\u00eda manter os p\u00e9s secos e confortables.\nNo s\u00e9culo XVII hab\u00eda dous tipos principais de zapatos de coiro. Un calzado fino e flexible que se cos\u00eda virada a parte interior cara a f\u00f3ra, d\u00e1ndolle a volta unha vez rematado; mediante este proceso fac\u00edanse chinelas e zapatos semellantes. O segundo tipo de calzado ti\u00f1a sola de madeira.\nO zapateiro tradicional med\u00eda o p\u00e9 para cortar as pezas de coiro segundo o tama\u00f1o necesario, varias pezas de coiro \u00edan logo cosidas para facer o zapato. As solas engad\u00edanse \u00f3 final do proceso quedando feitos deste xeito os zapatos. O procedemento que permitiu facer un calzado duradeiro foi asegurando o coiro superior \u00e1 sola mediante chatolas; as plantas martel\u00e1banse na forma, cravando as brochas na peza de madeira.\nEra industrial.\nA comercializaci\u00f3n do calzado incrementouse a mediados do s\u00e9culo XVIII, expand\u00edndose como unha industria artesanal. Grandes almac\u00e9ns comezaron a almacenar o calzado feito polos pequenos zapateiros da zona. Ata o s\u00e9culo XIX os zapatas fix\u00e9ronse de forma artesanal tradicional pero xa a finais deste s\u00e9culo o proceso foi case completamente mecanizado, produc\u00edndose de xeito industrial nas grandes f\u00e1bricas.\nNa cultura popular.\nTradicionalmente consid\u00e9rase o luns o d\u00eda dos zapateiros. O santo patr\u00f3n dos zapateiros \u00e9 san Crisp\u00edn. O conto de fadas \"O zapateiro e os trasnos\" recompilado polos irm\u00e1ns Grimm en \"Kinder- und Hausm\u00e4rchen\" narra a historia dun zapateiro humilde."}
{"id": "310428", "revid": "25871", "url": "https://gl.wikipedia.org/wiki?curid=310428", "title": "Ferrosilicio", "text": "O ferrosilicio \u00e9 o nome das aliaxes de ferro e silicio nas que a proporci\u00f3n de silicio oscila entre o 15 e o 90 % en peso, das que a que cont\u00e9n un 75 % de Si \u00e9 a m\u00e1is utiliada.\nOs ferrosilicios representan as 3/4 da utilizaci\u00f3n do silicio metal (ag\u00e1s o SiO2) e o 20 % da produci\u00f3n de ferroaliaxes.\nObtenci\u00f3n.\nExisten dou m\u00e9todos de produci\u00f3n:\nUtilizaci\u00f3n en siderurxia.\nO ferrosilicio \u00e9 un produto destinado \u00e1 siderurxia, xa que a s\u00faa alta densidade e baixo custo fan del un elemento de aliaxe corrente na fabricaci\u00f3n de aceiros.\nEn Galicia.\nC\u00f3mpre sinalar que a f\u00e1brica da empresa FerroAtl\u00e1ntica en Cee, a de maior antig\u00fcidade e cabeceira do complexo industrial Cee-Dumbr\u00eda, ten unha capacidade anual de produci\u00f3n de 18.000 t de ferrosilicio (ademais doutras ferroaliaxes: 37.000 de silicomanganeso e 5.000 de ferromanganeso, entre outros produtos)."}
{"id": "310432", "revid": "55340", "url": "https://gl.wikipedia.org/wiki?curid=310432", "title": "Aminata", "text": "Aminata Savadogo, tam\u00e9n co\u00f1ecida como Aminata, \u00e9 unha cantante e compositora letoa. Representou a Letonia no Festival de Eurovisi\u00f3n 2015 coa canci\u00f3n \"Love Injected\". Ela tam\u00e9n intentou representar a Letonia en 2014 coa canci\u00f3n \"I Can Breathe\", quedando quinta na final da selecci\u00f3n nacional."}
{"id": "310434", "revid": "89787", "url": "https://gl.wikipedia.org/wiki?curid=310434", "title": "C\u00e1ndido Hermida", "text": "C\u00e1ndido Hermida \u00e9 unha empresa galega da madeira xurdida en 1984 en Valdovi\u00f1o, actualmente ten a s\u00faa sede no Pol\u00edgono industrial R\u00edo do Pozo, Nar\u00f3n.\nAs orixes da empresa est\u00e1n nun pequeno obradoiro de carpintar\u00eda artes\u00e1n. En 1991 a empresa comezou a traballar para Inditex. A empresa ten feito traballos para marcas como Guess, Loewe, Michael Korrs, Bimba y Lola, Mango ou a xoiar\u00eda Tiffany. A empresa fai mobles de dese\u00f1o por encargo e mobiliario para iates.\nHistoria.\nC\u00e1ndido Hermida, nado en 1939 en Ferreira (San Sadurni\u00f1o). Traballou de labrego ata os 17 anos que marchou a Ferrol onde traballou de carpinteiro ata que pechou a empresa, ti\u00f1a ent\u00f3n 45 anos. Aos 15 d\u00edas f\u00edxose aut\u00f3nomo e comezou a traballar de contratista en obras. En 1991 Inditex f\u00edxolle un pedido de mostradores para as tendas. No primeiro ano traballando para Inditex venderon 80 mill\u00f3ns de pesetas. En 2017 a empresa vende 58 mill\u00f3ns de euros, e con Inditex entre 31 e 32.\nA empresa ten certificaci\u00f3ns ISO 9001, ISO 14001, OHSAS 18001 e FSC.\nEstrutura.\nO grupo C\u00e1ndido Hermida est\u00e1 formado por:\nAccidente laboral.\nEn 2016 morreu un traballador da empresa Casti\u00f1eira de la Fuente ao caer dende o tellado da nave de C\u00e1ndido Hermida, en Loira cando estaba a realizar tarefas de mantemento."}
{"id": "310435", "revid": "56817", "url": "https://gl.wikipedia.org/wiki?curid=310435", "title": "Love Injected", "text": "\"Love Injected\" \u00e9 unha canci\u00f3n interpretada e composta pola cantante letoa Aminata. A canci\u00f3n representar\u00e1 a Letonia no Festival de Eurovisi\u00f3n 2015 en Viena, Austria."}
{"id": "310437", "revid": "23204", "url": "https://gl.wikipedia.org/wiki?curid=310437", "title": "Monika Kuszy\u0144ska", "text": "Monika Kuszy\u0144ska \u00e9 unha cantante e compositora polaca que representar\u00e1 a Polonia no Festival de Eurovisi\u00f3n 2015 coa canci\u00f3n \"In the Name of Love\". Ela tam\u00e9n \u00e9 co\u00f1ecida por ser a antiga cantante da banda polaca Varius Manx."}
{"id": "310440", "revid": "1131", "url": "https://gl.wikipedia.org/wiki?curid=310440", "title": "Viaduto do Ulla (AP-53)", "text": " \nO viaduto do Ulla, tam\u00e9n co\u00f1ecido como viaduto de Reguenga, \u00e9 unha infraestrutura constru\u00edda para salvar o paso do r\u00edo Ulla, situada na autoestrada AP-53 (sector dependente do ministerio de Fomento da Autoestrada Central Galega) entre os concellos de Vedra (A Coru\u00f1a) e Silleda (Pontevedra).\nCaracter\u00edsticas.\nEnc\u00f3ntrase no Tramo I, Santiago-Silleda, da autoestrada central galega, de 33,6\u00a0km de lonxitude, sendo o viaduto m\u00e1is longo dos doce que ten este tramo.\nO viaduto, sobre o r\u00edo Ulla, no l\u00edmite das provincias da Coru\u00f1a e Pontevedra, conta 700 m de lonxitude, ten 16 vans e calzadas separadas que franquean o val do Ulla. A altura sobre o r\u00edo no van que o cruza \u00e9 de 65 m.\nO viaduto arranca na parroquia Santa Cruz de Ribadulla (Vedra), preto do lugar do Coto, onde se encontra a \"\u00c1rea recreativa de Agronovo\", e remata no lugar de Reguenga da parroquia de Cerva\u00f1a (Silleda). moi preto da lim\u00edtrofe parroquia de Arnois, xa no concello da Estrada."}
{"id": "310441", "revid": "89787", "url": "https://gl.wikipedia.org/wiki?curid=310441", "title": "In the Name of Love", "text": "\"In the Name of Love\" \u00e9 unha canci\u00f3n da cantante polaca Monika Kuszy\u0144ska. Foi lanzado como o primeiro sinxelo do seu segundo \u00e1lbum de estudio o 9 de marzo de 2015. A canci\u00f3n est\u00e1 composta por Monika Kuszy\u0144ska, Jakub Raczy\u0144ski e producida por Rafa\u0142 St\u0119pie\u0144. A canci\u00f3n representar\u00e1 a Polonia no Festival de Eurovisi\u00f3n 2015.\nO sinxelo tam\u00e9n foi gravado en lingua polaca, chamado \"Obud\u017a si\u0119 i \u017cyj\"."}
{"id": "310444", "revid": "5132", "url": "https://gl.wikipedia.org/wiki?curid=310444", "title": "Liga LEB Ouro 2014-15", "text": "A tempada 2014-15 da LEB Ouro foi a 19\u00aa edici\u00f3n da segunda competici\u00f3n nacional de liga de baloncesto en Espa\u00f1a coa denominaci\u00f3n actual, chamada tam\u00e9n Adecco Ouro debido a motivos de patrocinio. O campi\u00f3n de liga conseguiu praza de ascenso directo \u00e1 Liga ACB, mentres que os clasificados do segundo \u00f3 noveno posto disputaron un playoff onde o ga\u00f1ador conseguiu tam\u00e9n praza de ascenso \u00e1 primeira categor\u00eda do baloncesto espa\u00f1ol. O torneo estivo composto por 15 equipos, 3 deles galegos: o CB Breog\u00e1n, o CB Coru\u00f1a e o Club Ourense Baloncesto.\n\u00d3 remate da tempada regular, o Ford Burgos conseguiu a primeira posici\u00f3n e o ascenso directo \u00e1 Liga ACB. O CB Prat Joventut, pola contra, rematou na derradeira posici\u00f3n e descendeu \u00e1 LEB Prata.\nTempada regular.\nAs\u00ed rematou a tempada regular despois de 28 xornadas. O Ford Burgos acadou o ascenso \u00e1 Liga ACB coa primeira posici\u00f3n da t\u00e1boa:\nEliminatorias polo ascenso.\nTrala tempada regular disput\u00e1ronse as eliminatorias polo ascenso, nas que competiron os equipos que remataron entre a 2\u00aa e a 9\u00aa posici\u00f3n da t\u00e1boa.\nCuartos de final.\nOs cuartos de final dos playoffs da Liga LEB Ouro 2014/15 comezaron o 24 de abril, e remataron o 1 de maio de 2015. Esta rolda xogouse \u00f3 mellor de tres partidos, e os ga\u00f1adores pasaron \u00e1s semifinais dos playoffs.\nSemifinais.\nA rolda de semifinais comezou o 8 de maio de 2015. A diferencia da primeira rolda, esta disputouse \u00f3 mellor de 5 partidos. Os ga\u00f1adores accederon \u00e1 final do playoff polo ascenso.\nFinal.\nA final dos playoffs polo ascenso \u00e1 Liga ACB comezou o 22 de maio de 2015, co primeiro partido entre o Club Ourense Baloncesto e o Ribeira Sacra Breog\u00e1n Lugo. Rematou o 2 de xu\u00f1o de 2015."}
{"id": "310445", "revid": "89787", "url": "https://gl.wikipedia.org/wiki?curid=310445", "title": "Marta Jandov\u00e1", "text": "Marta Jandov\u00e1 \u00e9 unha cantante e actriz checa, m\u00e1is co\u00f1ecida por ser a cantante da banda de metal alternativo Die Happy. Ela representou \u00e1 Rep\u00fablica Checa no Festival de Eurovisi\u00f3n 2015 con V\u00e1clav Noid B\u00e1rta coa canci\u00f3n \"Hope Never Dies\".\nEn 2005, Jandov\u00e1 actuou coa banda finlandesa Apocalyptica e representou a Baden-W\u00fcrttemberg no Festival de Bundevisi\u00f3n 2005 coa canci\u00f3n \"Wie weit\", quedando 5\u00aa con 77 puntos. Jandov\u00e1 volveu no Festival de Bundevisi\u00f3n 2007 con Neue Deutsche H\u00e4rte da banda Oomph! representando \u00e1 Baixa Saxonia coa canci\u00f3n \"Tr\u00e4umst Du?\", ga\u00f1ando o certame con 147 puntos. A canci\u00f3n conseguiu entrar no TOP 10 da lista da German Media Control."}
{"id": "310448", "revid": "89787", "url": "https://gl.wikipedia.org/wiki?curid=310448", "title": "Nezara viridula", "text": "O zapateiro, de nome cient\u00edfico Nezara viridula, \u00e9 un insecto hem\u00edptero da familia Pentatomidae.\nDescrici\u00f3n.\nO macho adulto pode acadar unha lonxitude corporal (da fronte \u00f3 extremo elitral) de preto de 12,1 mm, mentres que as femias son de maior tama\u00f1o, alcanzando un tama\u00f1o de aproximadamente 13,1\u00a0mm. O corpo en forma de escudo \u00e9 verde brillante, o extremo das antenas de tonaidades casta\u00f1as e os ollos son en xeral avermellados, pero tam\u00e9n poden ser de cor negra.\nNalg\u00fans exemplares, pero non sempre, na parte anterior do peito, da cabeza e no abdome son de cor palido amarela. Coa idade o corpo pode escurecer de verde a marr\u00f3n. Difire doutras especies similares polas tres pequenas manchas amarelo p\u00e1lido ali\u00f1adas entre dous puntos de cor negra no v\u00e9rtice do escudo.\nEstes insectos pos\u00faen unhas gl\u00e1ndulas que expelen un cheiro desagradable cando se senten ameazados.\nDistribuci\u00f3n e h\u00e1bitat.\n\"Nezara viridula\" \u00e9 unha especie cosmopolita, que vive nas rexi\u00f3ns tropicais e subtropicais de Am\u00e9rica, \u00c1frica, Asia, Australasia e Europa entre 45 graos norte e 45 graos sur."}
{"id": "310449", "revid": "98629", "url": "https://gl.wikipedia.org/wiki?curid=310449", "title": "Mexill\u00f3n cebra", "text": "O mexill\u00f3n cebra (\"Dreissena polymorpha\") \u00e9 un molusco bivalvo de auga doce e salobre. Alim\u00e9ntase de plancto e materia org\u00e1nica en suspensi\u00f3n. Est\u00e1 inclu\u00eddo na lista \"100 das especies ex\u00f3ticas invasoras m\u00e1is dani\u00f1as do mundo\" da Uni\u00f3n Internacional para a Conservaci\u00f3n da Natureza.\nDescrici\u00f3n.\nA s\u00faa cuncha ten forma triangular con bandas amarelas e pardo-escuras en zig-zag, e pode chegar a medir tres cent\u00edmetros en estado adulto. Forma densas colonias de miles de individuos por metro cadrado sobre substratos duros.\nDistribuci\u00f3n e car\u00e1cter invasivo.\n\u00c9 orixinario dos mares Caspio, Aral e Negro. A partir do s\u00e9culo XIX estendeuse por Europa central coa navegaci\u00f3n fluvial e no 1985 chegou a Am\u00e9rica do Norte, \u00f3s Grandes Lagos, desde onde se estendeu pola conca do r\u00edo Mississippi ata o Caribe. Actualmente at\u00f3pase nun proceso de expansi\u00f3n e est\u00e1 colonizando augas doces en Europa, Asia e Norte Am\u00e9rica, causando enormes perdas econ\u00f3micas.\nReproduci\u00f3n e invasi\u00f3n do h\u00e1bitat.\nF\u00f3ra da s\u00faa zona de orixe, p\u00f3dese considerar unha especie invasora que ten serias consecuencias para o medio natural pois produce graves danos no ecosistema pola eliminaci\u00f3n ou desprazamento de especies aut\u00f3ctonas ameazadas, o que sup\u00f3n un empobrecemento do patrimonio natural. Tam\u00e9n causa danos en infraestruturas alleas \u00e1 auga como dep\u00f3sitos, embarcaci\u00f3ns, motores, turbinas etc. Coloniza tubos e conduci\u00f3ns de auga po\u00f1endo en perigo o abastecemento agr\u00edcola, industrial e dos n\u00facleos urbanos, pois tapona as conduci\u00f3ns e obstr\u00fae os filtros.\nA base do dano ocasionado polo mexill\u00f3n cebra radica na s\u00faa r\u00e1pida proliferaci\u00f3n (a presenza dun exemplar adulto augas arriba sup\u00f3n o vertido \u00f3 leito dun mill\u00f3n de larvas: \u00e9 un claro \"estratega da reproduci\u00f3n\"), que pode ter dous ciclos reprodutivos \u00f3 ano (primavera e outono aproximadamente); \u00e1 extraordinaria resistencia do molusco \u00e1 temperatura, \u00e1 salinidade, \u00e1 presenza de cloro (o que na pr\u00e1ctica sup\u00f3n que para eliminalo en sistemas abertos eliminar\u00edase tam\u00e9n case a totalidade dos habitanters do ecosistema); e \u00f3 sistema de crecemento en colonias, medrando uns individuos sobre outros, polo que rapidamente colmatan, atoran e inutilizan canos, bombas, dep\u00f3sitos, filtros...\nF\u00e1lase en ocasi\u00f3ns dos efectos beneficiosos do mexill\u00f3n cebra, \u00e1s veces moi valorado en zonas do norte de Europa, como clarificador das augas. As grandes colonias deste animal, e a s\u00faa gran capacidade de filtrado - ata 8,5 l \u00f3 d\u00eda- fan que descenda de maneira moi importante a turbidez das augas. Estes efectos beneficiosos sempre suscitaron unha grande controversia, e en todo caso non deixan de ser unha alteraci\u00f3n producida no ecosistema por unha especie invasora.\nA loita conta o mexill\u00f3n cebra centrouse ata o presente fundamentalmente en evitar a s\u00faa proliferaci\u00f3n. \u00c9 un feito que non se puido expulsar das zonas que colonizou, e se ben o seu n\u00famero tende a descender tras a primeira invasi\u00f3n e estabilizarse rapidamente, non adoita quedar m\u00e1is alternativa que a convivencia co molusco e a s\u00faa loita e erradicaci\u00f3n dos sistemas cerrados, por m\u00e9todos agresivos.\nNo caso do mexill\u00f3n cebra, tanto o impacto ecol\u00f3xico como o impacto econ\u00f3mico que sup\u00f3n o seu control son enormes. A prevenci\u00f3n da invasi\u00f3n de novas \u00e1reas e o control da s\u00faa expansi\u00f3n nos sistemas cerrados xa ocupados, provoca gastos important\u00edsimos e en continuo crecemento. Probablemente a estratexia m\u00e1is eficaz ata a data contra a s\u00faa dispersi\u00f3n fose a divulgaci\u00f3n do co\u00f1ecemento da praga e os seus defectos, e as medidas profil\u00e1cticas.\nA introduci\u00f3n do mexill\u00f3n cebra no Ebro.\nO mexill\u00f3n cebra introduciuse nas augas do Ebro e adaptouse con \u00e9xito \u00f3 novo h\u00e1bitat, chegando a constitu\u00edr unha verdadeira praga. Por este motivo, os temores sobre a posible invasi\u00f3n deste molusco fix\u00e9ronse realidade cando en agosto do 2001 un grupo de malac\u00f3logos de Catalu\u00f1a, especialistas en n\u00e1iades e un grupo de naturalistas de Flix (Tarragona) detectaron a s\u00faa presenza no baixo Ebro, desde Xerta ata o encoro de Ribarroja.\nOs primeiros datos co\u00f1ecidos desta especie no Ebro (setembro do 2001) daban a cifra duns 500 mexill\u00f3ns cebra por m2; a s\u00faa elevad\u00edsima capacidade de reproduci\u00f3n (cada adulto pode orixinar unha descendencia de 1,5 mill\u00f3ns de exemplares por tempada) conv\u00e9rteo nun axente de cambio ecol\u00f3xico radical xa que dimin\u00fae a concentraci\u00f3n de fitoplancto na auga e altera completamente a cadea tr\u00f3fica dos r\u00edos. Evitar a s\u00faa diseminaci\u00f3n cara a outros r\u00edos ib\u00e9ricos \u00e9 a m\u00e1xima prioridade.\nDespois detectouse a s\u00faa presenza noutras concas mediterr\u00e1neas, como as do X\u00facar e do Segura e en tramos m\u00e1is altos do Ebro, ata o encoro de Sobr\u00f3n, entre as provincias de Burgos e \u00c1raba, chegando \u00e1 vertente cant\u00e1brica en Biscaia en 2011 (Encoro de Undurraga en Arratia).\nNa conca do r\u00edo Ebro, o molusco bloqueou e inutilizou numerosas infraestruturas, obrigando a realizar abundantes e custosas operaci\u00f3ns de limpeza. Detectado tam\u00e9n no X\u00facar, t\u00e9mese que a s\u00faa expansi\u00f3n provoque graves danos na econom\u00eda agraria a escala nacional se se estende \u00e1 conca dos demais r\u00edos.\nLoita contra a especie.\nDada a s\u00faa perigosidade, desenvolv\u00e9ronse varias t\u00e9cnicas para combater as larvas do mexill\u00f3n cebra. As m\u00e1is com\u00fans son os sistemas mec\u00e1nicos (filtros); qu\u00edmicos (cloro); t\u00e9rmicos (o mexill\u00f3n non resiste m\u00e1is de 38\u00a0\u00b0C) e s\u00f3nicos. Axi\u00f1a se iniciaron outras investigaci\u00f3ns para combater o mexill\u00f3n cebra a grande escala. Unha delas, realizada pola Universitat Polit\u00e9cnica de Valencia en Alcoi desde 2008, con financiamento do Ministerio de Medio Ambiente, pretend\u00eda identificar un reactivo qu\u00edmico que fose pouco agresivo con outras especies e co resto de ecosistemas, pero capaz de acabar coa resistencia do mexill\u00f3n cebra.\nO oxidante elixido \u00e9 unha mestura de auga osixenada con sales de ferro potenciada pola luz do sol. Hai que traballar para definir as doses m\u00e1is apropiadas e o seu custo econ\u00f3mico, as\u00ed como avanzar na s\u00faa posible aplicaci\u00f3n realizando ensaios no regad\u00edo. \u00c9 letal para o mexill\u00f3n cebra, pero debe ser inocuo para o resto das especies.\nOutra soluci\u00f3n contra o mexill\u00f3n cebra \u00e9 o ozono. A investigaci\u00f3n foi desenvolvida e posta en pr\u00e1ctica en Zaragoza pola empresa Actualia, con sede en Alacant, base\u00e1ndose en estudos e experiencias americanas. Foi ent\u00f3n, cando Actualia realizou o primeiro tratamento de Espa\u00f1a para controlar o crecemento do mexill\u00f3n cebra en sistemas de auga baseado no ozono.\nO obxectivo era frear a deterioraci\u00f3n dos sistemas de rega causados pola praga invasora. Para iso, aplicouse unha cantidade alta de ozono na entrada de auga mediante un ozonizador; co fin de que sempre houbese unha cantidade m\u00ednima de ozono residual nas conduci\u00f3ns. Este feito elimina as larvas de mexill\u00f3n, previndo a adherencia cando maduran.\nO ozono elimina os veligers, larvas microsc\u00f3picas de mexill\u00f3n cebra, pois do contrario en 8-14 d\u00edas fixar\u00edanse en superficies s\u00f3lidas, iniciando o problema. Ademais de previr a praga, comprobouse que o ozono non dana o medio ambiente; \u00e9 m\u00e1is, beneficia a calidade da auga, do solo e dos cultivos.\nM\u00e1is recentemente, comprobouse que certas cepas da bacteria \"Pseudomonas fluorescens\" (como a Pf-CL145A) son unha prometedora soluci\u00f3n para o control dos mexill\u00f3ns cebra. Esta cepa pode matar &gt;90% destes mexill\u00f3ns por intoxicaci\u00f3n cando os mexill\u00f3ns se alimentan dela (\u00e9 dicir, non mediante infecci\u00f3n), tanto se a bacteria est\u00e1 viva coma morta. As investigaci\u00f3ns feitas ata agora indican unha alta especificidade por estes mexill\u00f3ns, sen afectar practicamente a outras especies. A Pf-CL145A foi agora comercializada co nome Zequanox, cuxo ingrediente activo son c\u00e9lulas bacterianas mortas."}
{"id": "310452", "revid": "89787", "url": "https://gl.wikipedia.org/wiki?curid=310452", "title": "Billetes da coroa checoslovaca (1919)", "text": "Os primeiros billetes da Primeira Rep\u00fablica Checoslovaca eran antigos billetes do Banco Austroh\u00fangaro que foron \"re-acu\u00f1ados\" con selos adhesivos. Os valores faciais eran 10, 20, 50, 100 e 1.000 Korun (edici\u00f3n provisional). Os billetes ordinarios da coroa checoslovaca foron emitidos posteriormente (a partir do 15 de abril de 1919) pola Rep\u00fablica de Checoslovaquia entre 1919 e 1926, cos valores de 1, 5, 10, 20, 50, 100, 500, 1.000 e 5.000 Korun . O Banco Nacional de Checoslovaquia asumiu a produci\u00f3n no ano 1926, coa emisi\u00f3n de billetes de 10, 20, 50, 100, 500 e 1.000 Korun. Os novos dese\u00f1os foron encargados a Alfons Mucha, un dos fundadores da Art Nouveau e nacionalista eslavo."}
{"id": "310453", "revid": "23204", "url": "https://gl.wikipedia.org/wiki?curid=310453", "title": "V\u00e1clav Noid B\u00e1rta", "text": "V\u00e1clav Noid B\u00e1rta, nado como V\u00e1clav B\u00e1rta, \u00e9 un cantante, compositor, modelo e actor checo.\nEn 2015 foi elixido para representar \u00e1 Rep\u00fablica Checa, xunto a Marta Jandov\u00e1, no Festival de Eurovisi\u00f3n 2015 coa canci\u00f3n \"Hope Never Dies\"."}
{"id": "310455", "revid": "89787", "url": "https://gl.wikipedia.org/wiki?curid=310455", "title": "David Lee (baloncestista)", "text": "David Lee, nado o 29 de abril de 1983 en St. Louis, Missouri, \u00e9 un ex xogador profesional de baloncesto estadounidense. Cunha altura de 2,06 m e 111 kg de peso, Lee pod\u00eda xogar nas posici\u00f3ns de ala-pivote e pivote. D\u00faas veces All-Star e campi\u00f3n en 2015 cos Golden State Warriors, foi elixido no \u00faltimo posto da primeira rolda do Draft da NBA de 2005 polos New York Knicks.\nCarreira.\nInstituto e universidade.\nLee xogou no instituto \"Chaminade College Preparatory School\". Por aquel ent\u00f3n era unicamente zurdo, mais converteuse en ambidestro xa que rompeu o brazo. Antes de pasar \u00e1 Universidade de Florida, Lee foi McDonald's All American e ga\u00f1ou o concurso de mates da edici\u00f3n de 2001. David Lee pasou o ciclo universitario de catro anos en Florida cos Gators. Al\u00ed destapouse como un corre\u00fado ala-pivote, fisicamente moi duro e batallador baixo aros. No seu ano freshman asinou 7 puntos e 4,7 rebotes par partido, aumentado at\u00e9 os 11,2 e 6,8 como sophomore. Por\u00e9n, as s\u00faas mellores tempadas estar\u00edan por chegar, mellorou na 2004-05 onde se foi at\u00e9 os 13,3 puntos e 6,8 rebotes. No seu \u00faltimo ano en Florida despediuse con 13,6 puntos e 9 rebotes. Acabou no Top 15 en anotaci\u00f3n hist\u00f3rica en Florida, oitavo en dobres-dobres totais (22), quinto en porcentaxe en tiros de campo (58,1), sexto en tap\u00f3ns (109) e terceiro en mates (157).\nNBA.\nLee foi elixido polos New York Knicks no \u00faltimo lugar da primeira rolda do Draft da NBA draft de 2005. Aquela foi a terceira elecci\u00f3n en primeira rolda dos neoiorquinos tras Channing Frye e Nate Robinson. A s\u00faa elecci\u00f3n espertou tantas d\u00fabidas nos afeccionados dos Knicks que asubiaron cando se produciu a elecci\u00f3n e mentres se encami\u00f1aba at\u00e9 David Stern. Lee asinou coa franqu\u00eda o 1 de xullo de 2005. Na liga de ver\u00e1n de Las Vegas e Minneapolis fixo unha media de 11,5 puntos (56,7% en tiros) e 5,6 rebotes no que supuxo o seu primeiro acto como \"Knick\".\nNo seu ano rookie, a temporada , Lee disputou 14 encontros de titular, 13 deles seguidos e correspondentes aos meses de decembro de 2005 e xaneiro de 2006. Nese espazo de tempo marcouse o seu mellor partido como novato, asinou 23 puntos (con 10 de 11 en tiro) e 15 rebotes na vitoria sobre Phoenix Suns despois de tres pr\u00f3rrogas. Lee acabou a s\u00faa primeira tempada na NBA cunha media de 5,2 puntos (59,6% en tiro) e 4,5 rebotes. Na , dar\u00eda un salto cualitativo impresionante, os seus n\u00fameros foron de 10,7 puntos e 10,4 rebotes, convert\u00e9ndose nun dos posibles candidatos a xogador m\u00e1is mellorado a medida que avanzaba a tempada. Outro dos \u00e9xitos a nivel persoal que cultivou Lee foi o MVP do \"Rookie Challenge\" de 2007, despois de asinar 30 puntos (con 14-14 en tiros) e 11 rebotes. Empezou a campa\u00f1a de titular pola lesi\u00f3n de Channing Frye e a finais de ano foi un dos 10 xogadores expulsados na pelexa que tivo lugar no Denver Nuggets-New York Knicks. Con todo, Lee non foi suspendido pola liga.\nA s\u00faa canastra m\u00e1is importante chegou un 20 de decembro de 2006 nun encontro que os enfrontaba a Charlotte Bobcats. Con s\u00f3 0,1 segundos por xogar, Le aproveitou un h\u00edbrido entre alley-hoop e palmeo (en realidade foi isto, mais o de alley hoop referido \u00e1 maneira de dar o pase) para dar a vitoria ao seu equipo. At\u00e9 o par\u00f3n do All Star, Lee fixo unha media de 11,1 puntos (con 61% en tiros, 1\u00ba na liga), 10,8 rebotes e 1,8 asistencias en 30,9 minutos de xogo. Por\u00e9n, desgrazadamente, tam\u00e9n se viu involucrado na praga de lesi\u00f3ns que arrasou aos Knicks e que os minguou nas s\u00faas opci\u00f3ns de playoffs. No caso de Lee, a s\u00faa lesi\u00f3n produciuse o 23 de febreiro de 2007 fronte a Milwaukee Bucks, cando caeu sobre o p\u00e9 de Andrew Bogut e torceuse o xeonllo. O primeiro diagn\u00f3stico reflect\u00eda que o xogador poder\u00eda regresar en poucos d\u00edas, pero tras estar f\u00f3ra tres semanas e non volver a\u00ednda \u00e1s pistas os servizos m\u00e9dicos tiveron que volver a examinalo e atoparon que a torcedura era moito m\u00e1is importante do que indicaba o primeiro diagn\u00f3stico.\nNa tempada , empezou de gran forma promediando uns magn\u00edficos n\u00fameros de 20 puntos e 11 rebotes. Ao chegar ao All-Star, David, non foi escollido polos adestradores, xa que sorprendeu que houbese un home como Al Horford (estatisticamente peor). Mais como consecuencia das lesi\u00f3ns previas \u00e1 gran cita, David Lee substitu\u00edu a Allen Iverson para participar o seu primeiro All Star. En xullo de 2010, foi traspasado a Golden State Warriors a cambio de Anthony Randolph, Kelenna Azubuike, Ronny Turiaf e unha futura elecci\u00f3n de segunda rolda. No equipo californaniano manter\u00eda uns destac\u00e1beis n\u00fameros pr\u00f3ximos aos 19 puntos e 10 rebotes de media por encontro. Estas boas actuaci\u00f3n lev\u00e1rono a ser na temporada de novo All-Star e a formar parte do terceiro equipo All-NBA."}
{"id": "310456", "revid": "5132", "url": "https://gl.wikipedia.org/wiki?curid=310456", "title": "David Lee (xogador de baloncesto)", "text": ""}
{"id": "310457", "revid": "23204", "url": "https://gl.wikipedia.org/wiki?curid=310457", "title": "Kjetil M\u00f8rland", "text": "Kjetil M\u00f8rland, mellor co\u00f1ecido como M\u00f8rland, \u00e9 un cantante e compositor noruegu\u00e9s. Representou a Noruega no Festival de Eurovisi\u00f3n 2015 xunto a Debrah Scarlett coa canci\u00f3n \"A Monster Like Me\"."}
{"id": "310461", "revid": "23204", "url": "https://gl.wikipedia.org/wiki?curid=310461", "title": "Dreissena polymorpha", "text": ""}
{"id": "310462", "revid": "23204", "url": "https://gl.wikipedia.org/wiki?curid=310462", "title": "Debrah Scarlett", "text": "Joanna Deborah Bussinger, co\u00f1ecida tam\u00e9n como Debrah Scarlett, \u00e9 unha cantante su\u00edza-norueguesa. Ela repesentar\u00e1 a Noruega no Festival de Eurovisi\u00f3n 2015 xunto a M\u00f8rland coa canci\u00f3n \"A Monster Like Me\".\nBiograf\u00eda.\nScarlett naceu en Basel, Su\u00edza, o 20 de xullo de 1993 pero mudouse a Hakadal cando ti\u00f1a seis anos. Ela volveu a Su\u00edza cando ti\u00f1a dez anos. Ela participou na versi\u00f3n de The Voice de Noruega en 2013."}
{"id": "310464", "revid": "1131", "url": "https://gl.wikipedia.org/wiki?curid=310464", "title": "Viaduto de Reguenga", "text": ""}
{"id": "310465", "revid": "23204", "url": "https://gl.wikipedia.org/wiki?curid=310465", "title": "Monika Linkyt\u0117", "text": "Monika Linkyt\u0117 \u00e9 unha cantante lituana que representar\u00e1 a Lituania no Festival de Eurovisi\u00f3n 2015 xunto a Vaidas Baumila coa canci\u00f3n \"This Time\". Linkyt\u0117 intentou representar a Lituania no Festival de Eurovisi\u00f3n no 2010, 2011, 2012, 2013 e 2014 e no Festival de Eurovisi\u00f3n J\u00fanior 2007."}
{"id": "310469", "revid": "23204", "url": "https://gl.wikipedia.org/wiki?curid=310469", "title": "Vaidas Baumila", "text": "Vaidas Jacob Baumila \u00e9 un actor e cantante lituano. Representou o seu pa\u00eds no Festival de Eurovisi\u00f3n 2015 xunto a Monika Linkyt\u0117 coa canci\u00f3n \"This Time\".\n\u00c9 tam\u00e9n co\u00f1ecido por rematar 3\u00ba no reality \"Dangus\". En 2014 ficou na final da selecci\u00f3n lituana para o Festival de Eurovisi\u00f3n 2014 onde rematou terceiro."}
{"id": "310473", "revid": "89787", "url": "https://gl.wikipedia.org/wiki?curid=310473", "title": "Gerris lacustris", "text": "A pita cega, cabra cega, costureira, mari\u00f1eiro, xastre, zapateira, muxirico ou zapateiro, de nome cient\u00edfico Gerris lacustris, \u00e9 un insecto hem\u00edptero da familia Gerridae com\u00fan nos h\u00e1bitats acu\u00e1ticos de Europa.\nDescrici\u00f3n.\nO tama\u00f1o do \"Gerris lacustris\" var\u00eda entre 8 mm e 10\u00a0mm de lonxitude. O corpo \u00e9 moi estilizado e alargado. Te\u00f1en seis patas; o primeiro par \u00e9 curto e groso, mentres que os outros dous pares, que son finos e alongados, empr\u00e9gonos para desprazarse sobre a superficie da auga. Co primeiro par de patas capturan as s\u00faas presas, co par de patas do medio imp\u00falsase pola superficie da auga, a modo de remo ou ben dando chimpos, o par posterior empr\u00e9gao como lemes. Todo o corpo de \"G. lacustris\" inclu\u00edndo as patas est\u00e1 cuberto de moitos pelos min\u00fasculos que te\u00f1en un revestimento c\u00e9reo. A tensi\u00f3n superficial da auga permite que estes insectos hem\u00edpteros se poidan desprazar pola superficie sen afundir. Os \"G. lacustris\" son de cor marr\u00f3n escuro e te\u00f1en un forte aparato bucal succionador.\nAlimentaci\u00f3n.\n\"G. lacustris\" \u00e9 un insecto depredador. Captura \u00e1s s\u00faas presas baixo a auga ou na superficie, insectos e outros invertebrados pequenos, usando as s\u00faas fortes patas dianteiras que rematan en poutas. Perforan e zugan coas s\u00faas pezas bucais os pequenos insectos que caen na auga, alim\u00e9ntanse de insectos vivos e mortos. Co seu par dianteiro de patas son capaces de detectar as ondas e sentir vibraci\u00f3ns na superficie de insectos que loitan por sa\u00edr da auga.\nReproduci\u00f3n.\nAs femias de \"G. lacustris\" son significativamente maiores que os individuos de sexo masculino e a taxa de produci\u00f3n de ovos est\u00e1 limitada pola cantidade de recursos alimentarios dispo\u00f1ibles para as femias; canto m\u00e1is alimentos para o eu sustento m\u00e1is ovos pon. Os adultos emerxen entre abril e maio. \u00c9 nesta \u00e9poca cando as femias po\u00f1en os ovos, a eclosi\u00f3n prod\u00facese entre 12 e 14 d\u00edas despois. A eclosi\u00f3n non se produce necesariamente cando os ovos est\u00e1n desenvolvidos por completo, sen\u00f3n que depende da temperatura no ambiente.\nTrala eclosi\u00f3n, \"G. lacustris\" pasa por un proceso de desenvolvemento denominado metamorfose incompleta. Durante o proceso as larvas ou ninfas pasan por unha serie de fases co\u00f1ecidas como instares. Hai cinco estadios no proceso de desenvolvemento, cada un progresivamente m\u00e1is longo que o anterior. O proceso de metamorfose incompleta dura de 24 a 30 d\u00edas ata chegar a adulto. Os machos de \"G. lacutris\" prolongan o per\u00edodo apareamento en presenza doutros machos da s\u00faa especie para impedir a inxerencia destes na reproduci\u00f3n."}
{"id": "310474", "revid": "51040", "url": "https://gl.wikipedia.org/wiki?curid=310474", "title": "Pita cega (xogo)", "text": ""}
{"id": "310475", "revid": "5749", "url": "https://gl.wikipedia.org/wiki?curid=310475", "title": "Fen\u00e9tica", "text": "En biolox\u00eda sistem\u00e1tica a fen\u00e9tica, autora dos m\u00e9todos de construci\u00f3n de fenogramas chamados en conxunto taxonom\u00eda num\u00e9rica, \u00e9 unha escola de taxonom\u00eda cuxa finalidade \u00e9 a clasificaci\u00f3n dos organismos base\u00e1ndose nunha similitude, xeralmente na s\u00faa morfolox\u00eda, ou en cantidades observables, sen ter en conta que caracteres ser\u00e1n homolox\u00edas e homoplasias \u00f3 constru\u00edr o fenograma.\nA fen\u00e9tica como escola non ten m\u00e1is seguidores entre os tax\u00f3nomos. Por\u00e9n, s\u00e9guense utilizando os seus m\u00e9todos num\u00e9ricos e actualizaci\u00f3ns posteriores dos mesmos como axuda para determinar as \u00e1rbores filoxen\u00e9ticas.\nHistoria e metodolox\u00eda.\nA taxonom\u00eda num\u00e9rica \u00e9 unha escola de clasificaci\u00f3n xurdida como reacci\u00f3n \u00e1 crenza da \u00e9poca (finais dos 50 e principios dos 60) de que se pod\u00eda determinar con precisi\u00f3n a filoxenia dos organismos. Segundo os seus fundadores, especialmente Sokal e Sneath nun libro de 1963 considerado fundador, a sistem\u00e1tica debe estar exenta de toda teor\u00eda previa.\nSegundo esta escola, todo o que co\u00f1ecemos e podemos esperar co\u00f1ecer \u00e9 a similitude morfol\u00f3xica, o resto son hip\u00f3teses previas suxeitas \u00e1 subxectividade de cada investigador. Consecuentemente, os organismos son agrupados sobre a base da s\u00faa similitude global (overall similarity); clasif\u00edcanse no mesmo grupo os organismos que te\u00f1an a maior cantidade de caracteres en com\u00fan, os que son m\u00e1is parecidos, sen facer unha apreciaci\u00f3n da validez dos caracteres para co\u00f1ecer a filoxenia, nin do peso que deber\u00eda ter cada car\u00e1cter na an\u00e1lise. A fen\u00e9tica ten en conta a maior cantidade de caracteres dispo\u00f1ibles, calquera que sexa a s\u00faa natureza, e d\u00e1lles a todos os caracteres o mesmo peso na an\u00e1lise. Dado que o n\u00famero de especies e de caracteres a estudar pode ser moi elevado, \u00e9 imprescindible a axuda de programas inform\u00e1ticos espec\u00edficos, e polo tanto o uso de computadoras (de dif\u00edcil acceso nesa \u00e9poca). O resultado \u00e9 un agrupamento xer\u00e1rquico dos organismos que pode ser debuxado en forma de fenograma, no que se establecen as relaci\u00f3ns de similitude (ou disimilitude) entre os organismos estudados).\nNun dos m\u00e9todos num\u00e9ricos m\u00e1is t\u00edpicos desenvolvidos dentro desta escola, no fenograma expr\u00e9sanse distancias; 0 representan as especies que non te\u00f1en ning\u00fan car\u00e1cter en com\u00fan e 1.000 aquelas con todos os seus caracteres iguais. A categor\u00eda taxon\u00f3mica pod\u00eda decidirse en base \u00e1s distancias; p\u00f3dese convir que, por exemplo, 900 represente o nivel subx\u00e9nero, 800 o de x\u00e9nero, 600 o de tribo, etc.\nOs obxectos de estudo (os tax\u00f3ns terminais) poden ser especies, x\u00e9neros ou calquera outra categor\u00eda taxon\u00f3mica e reciben o nome de UTO (unidades taxon\u00f3micas operacionais) (en ingl\u00e9s, \"OTU, operational taxonomic units\").\nObxecci\u00f3ns \u00e1 fen\u00e9tica.\nA fen\u00e9tica foi criticada desde moitos puntos de vista. A cr\u00edtica principal \u00e9 que a estabilidade das clasificaci\u00f3ns tampouco se consegue mediante os m\u00e9todos fen\u00e9ticos, xa que a elecci\u00f3n dos caracteres a ingresar na an\u00e1lise e unha operaci\u00f3n subxectiva (a decisi\u00f3n de \"a que se chama car\u00e1cter\", un mesmo car\u00e1cter pode ser subdividido en caracteres m\u00e1is pequenos, ou agrupado, ou estar subdivido en caracteres m\u00e1is pequenos, ou agrupado, ou delimitado de forma diferente, ou os seus estados delimitarse de diferentes formas, ou descartado por non corresponderse cos xenes, etc.); ademais se se agregan caracteres de novas li\u00f1as de evidencia d\u00e9bese realizar a an\u00e1lise computacional de novo resultando nun fenograma diferente moi probablemente dando como resultado unha clasificaci\u00f3n diferente.\nSe ben os m\u00e9todos num\u00e9ricos s\u00e9guense utilizando, a fen\u00e9tica como m\u00e9todo de clasificaci\u00f3n util\u00edzase pouco na actualidade. Pode ser \u00fatil como primeira aproximaci\u00f3n no estudo de organismos pouco co\u00f1ecidos como bacterias ou virus para os cales non se disp\u00f3n de suficientes caracteres polarizados para aplicar os m\u00e9todos que fan uso de apomorf\u00edas, como os utilizados na escola cladista e a evolucionista."}
{"id": "310483", "revid": "5863", "url": "https://gl.wikipedia.org/wiki?curid=310483", "title": "Mupega", "text": ""}
{"id": "310485", "revid": "23204", "url": "https://gl.wikipedia.org/wiki?curid=310485", "title": "Marcha eslava", "text": "A Marcha eslava en Si bemol menor, Op. 31 (tam\u00e9n comunmente co\u00f1ecida polo seu nome en franc\u00e9s Marche slave) ou Marcha serbo-rusa \u00e9 unha composici\u00f3n orquestral de Petr Ilich Chaikovskii.\nAntecedentes.\nEn xu\u00f1o de 1876, Serbia\u00a0e o Imperio Otom\u00e1n\u00a0estaban enfrontados na guerra serbo-turca, na que o Imperio Ruso apoiou abertamente a Serbia. A Sociedade Musical Rusa encargou unha peza orquestral a Chaikovski para un concerto ben\u00e9fico en favor da Cruz Vermella e como apoio aos veteranos de Serbia. Moitos rusos simpatizaban cos seus irm\u00e1ns eslavos e ortodoxos\u00a0e marcharon como voluntarios para axudar a Serbia durante os combates.\nChaikovski referiuse a esta peza como a \"Marcha Serbo-Rusa\" mentres a escrib\u00eda. Foi estreada en Moscova o , dirixida por Nikolai Rubinstein.\nDescrici\u00f3n.\nA marcha \u00e9 moi program\u00e1tica na s\u00faa forma e organizaci\u00f3n. Na primeira secci\u00f3n descr\u00edbese a opresi\u00f3n dos serbios polos turcos. Utiliza d\u00faas canci\u00f3ns populares serbias. A primeira, \"Sol brillante, xa non brillas igual\" (en serbio: \"Sunce jarko, ne sija\u0161 jednako\"), \u00e9 interpretada desde o principio, segundo a indicaci\u00f3n de Chaikovskii, \"\u00e1 velocidade dunha marcha f\u00fanebre\". A segunda canci\u00f3n popular \"\"Con alegr\u00eda o serbio conv\u00e9rtese en soldado\" (en serbio: \"Rado ide Srbin u vojnike\"\") \u00e9 m\u00e1is optimista no seu car\u00e1cter.\nNo episodio seguinte, que describe as atrocidades nos Balc\u00e1ns e no que Chaikovskii utiliza o seu dominio da orquestra para crear un tremendo cl\u00edmax no momento no que reaparece a primeira canci\u00f3n popular, as trompetas tocan moi forte como un grito de auxilio. O tempestuoso \u00e1nimo amaina dando paso \u00e1 segunda secci\u00f3n en clave relativamente m\u00e1is severa, que describe a reuni\u00f3n rusa para axudar aos serbios. Isto bas\u00e9ase nunha simple melod\u00eda de car\u00e1cter r\u00fastico dunha danza que desfila pola orquestra ata que finalmente d\u00e1 paso a unha pasaxe solemne co himno nacional ruso \"Deus salve o Tsar\".\nA terceira secci\u00f3n da peza \u00e9 unha repetici\u00f3n do furioso cl\u00edmax orquestral de Chaikovskii, no que se reitera a chamada de auxilio serbia. A \u00faltima secci\u00f3n describe a marcha dos voluntarios rusos para axudar aos serbios. Utiliza un ton ruso, esta vez nunha clave maior t\u00f3nica e incl\u00fae outra ardente versi\u00f3n de \"Deus salve o Tsar\" profetizando o triunfo da poboaci\u00f3n eslava sobre a tiran\u00eda. A abertura compl\u00e9tase cunha virtuosa coda da orquestra completa.\nA peza mant\u00e9n algunhas relaci\u00f3ns coa \"Abertura 1812\", coa que se relaciona frecuentemente na s\u00faa interpretaci\u00f3n.\nInstrumentaci\u00f3n.\nA marcha \u00e9 tocada por d\u00faas frautas, dous fraut\u00edns, dous \u00f3boes, dous clarinetes en Si bemol, dous fagots, catro trompas en Fa, d\u00faas cornetas en Si bemol, 2 trompetas en Si bemol, tres tromb\u00f3ns (dous tenores e un baixo), unha tuba, tres timbais, caixas orquestrais, c\u00edmbalos, bombos, gongs e instrumentos de cordas."}
{"id": "310486", "revid": "7802", "url": "https://gl.wikipedia.org/wiki?curid=310486", "title": "Deus salve ao tsar", "text": ""}
{"id": "310492", "revid": "56817", "url": "https://gl.wikipedia.org/wiki?curid=310492", "title": "Hope Never Dies", "text": "\"Hope Never Dies\" \u00e9 unha canci\u00f3n dos cantantes checos Marta Jandov\u00e1 e V\u00e1clav Noid B\u00e1rta. A canci\u00f3n representar\u00e1 \u00e1 Rep\u00fablica Checa no Festival de Eurovisi\u00f3n 2015, sendo esta a cuarta vez que o pa\u00eds europeo participa no certame.\nA selecci\u00f3n de \"Hope Never Dies\" como representante da Rep\u00fablica Checa foi anunciada o 31 de xaneiro de 2015."}
{"id": "310496", "revid": "56817", "url": "https://gl.wikipedia.org/wiki?curid=310496", "title": "A Monster Like Me", "text": "\"A Monster Like Me\" \u00e9 unha canci\u00f3n escrita polo cantautor noruegu\u00e9s Kjetil M\u00f8rland e cantada por M\u00f8rland e Debrah Scarlett. A canci\u00f3n representar\u00e1 a Noruega no Festival de Eurovisi\u00f3n 2015. Foi lanzada de forma dixital en Noruega o 17 de febreiro de 2015.\nMelodi Grand Prix 2015.\nDuranto unha rolda de prensa do \"Melodi Grand Prix 2015\" o 21 de xaneiro de 2015, \"A Monster Like Me\" foi anunciada como unha das once canci\u00f3ns que competir\u00edan neste certame para representar a Noruega no Festival de Eurovisi\u00f3n 2015 en Viena, Austria. A canci\u00f3n actuou na novena posici\u00f3n e foi unha das catro canci\u00f3ns que chegaron \u00e1 \"Gold Final\". \"A Monster Like Me\" recibiu 88,869 votos, s\u00f3 3,496 votos m\u00e1is que o segundo, ga\u00f1ando o certame.\nVideoclip.\nO videoclip da canci\u00f3n foi lanzado no YouTube o 20 de febreiro de 2015, tendo unha duraci\u00f3n de tres minutos e trece segundos."}
{"id": "310499", "revid": "1410", "url": "https://gl.wikipedia.org/wiki?curid=310499", "title": "This Time", "text": "\"This Time\" \u00e9 a canci\u00f3n que representar\u00e1 a Lituania no Festival de Eurovisi\u00f3n 2015. Monika Linkyt\u0117 e Vaidas Baumila foron seleccionados para cantar a canci\u00f3n o 21 de febreiro de 2015.\nVideoclip.\nO videoclip da canci\u00f3n foi lanzado o 13 de abril de 2015."}
{"id": "310502", "revid": "89787", "url": "https://gl.wikipedia.org/wiki?curid=310502", "title": "Chipre no Festival de Eurovisi\u00f3n", "text": "Chipre debutou no Festival de Eurovisi\u00f3n 1981 e dende ent\u00f3n ficou presente en todas as edici\u00f3ns, excepto en 1988, ano en que a s\u00faa canci\u00f3n foi eliminada, e no Festival de Eurovisi\u00f3n 2011 e no Festival de Eurovisi\u00f3n 2014.\nO seu mellor resultado foi o quinto lugar, o cal o logrou en tres ocasi\u00f3ns: no 1982 con Anna Vissi, no 1997 con Chara e Andreas Constantinou e no 2004 con Lisa Andreas.\nA maior parte das canci\u00f3ns chipriotas foron cantadas en grego ou en ingl\u00e9s, habendo excepci\u00f3ns como no ano 2000 cando a canci\u00f3n \"Nomiza\" inclu\u00eda grego e italiano, e no 2007 cando Evridiki interpretou \"Comme Ci, Comme \u00c7a\" en franc\u00e9s. A\u00ednda que o turco \u00e9 unha das linguas oficiais do pa\u00eds, ningunha canci\u00f3n chipriota o usou, xa que nung\u00fan turcochipriota representou a Chipre no certame."}
{"id": "310504", "revid": "5863", "url": "https://gl.wikipedia.org/wiki?curid=310504", "title": "De Vries", "text": ""}
{"id": "310506", "revid": "23204", "url": "https://gl.wikipedia.org/wiki?curid=310506", "title": "Rhythm Inside", "text": "\"Rhythm Inside\" \u00e9 unha canci\u00f3n do cantante belga Lo\u00efc Nottet, segundo da 3\u00aa edici\u00f3n de The Voice Belgique. A canci\u00f3n representar\u00e1 a B\u00e9lxica en Viena, Austria no Festival de Eurovisi\u00f3n 2015, na 1\u00aa semifinal, o d\u00eda 19 de maio de 2015. O cantante foi escollido internamente pola televisi\u00f3n nacional belga o d\u00eda 3 de novembro de 2014."}
{"id": "310508", "revid": "98629", "url": "https://gl.wikipedia.org/wiki?curid=310508", "title": "Aleida March", "text": "Aleida March, nada en Santa Clara (Cuba) o 19 de outubro de 1936, \u00e9 unha muller cubana co\u00f1ecida principalmente por ser a segunda muller de Ernesto Che Guevara. Preside o Centro de Estudos Che Guevara e \u00e9 titular dos dereitos de autor dos escritos deste, entre eles varios textos a\u00ednda in\u00e9ditos.\nTraxectoria.\nAleida March naceu e medrou nunha leira de 20 hect\u00e1reas, propiedade do seu pai, na zona rural de Santa Clara. Integraba unha familia de campesi\u00f1os brancos pobres, levemente diferenciados no social dos guajiros, ou campesi\u00f1os negros, m\u00e1is pobres a\u00ednda.\nDe nova estudou Pedagox\u00eda na Universidade de Santa Clara. Comezou a interesarse pola pol\u00edtica cando Fidel Castro levou adiante o ataque \u00f3 Cuartel Moncada en 1953. Vinculouse \u00f3 Movemento 26 de xullo, e ingresou oficialmente nel en 1956.\nIniciada a guerra civil en 1957, Aleida militou de xeito activo na clandestinidade para o M-26-7 como mensaxeira do responsable de Villa Clara, con fama de audaz e valente. Lolita Rossell, a s\u00faa amiga \u00edntima, tam\u00e9n militante do M-26-7 naquela \u00e9poca dixo dela: \"Non ti\u00f1a medo a nada. Era moi abnegada, seria, solteira e non ti\u00f1a afecci\u00f3n \u00e1s festas e esa clase de cousas\".\nAs ideas de Aleida, coma moitos dos militantes do M-26-7 \"del llano\", estaban marcadas pola s\u00faa oposici\u00f3n frontal \u00e1 ditadura de Fulgencio Batista e o desexo de establecer unha democracia liberal.\nCo\u00f1eceu \u00f3 Che en plena guerra civil, cando este chegou coa Columna Oito a combater \u00e1 rexi\u00f3n en outubro de 1958. Namor\u00e1ronse nese momento e comezaron a convivir, malia que el estaba casado con Hilda Gadea e ti\u00f1a unha filla.\nUnha vez ca\u00edda a ditadura de Batista o 1 de xaneiro de 1959 e tomado o poder o novo goberno, Hilda Gadea e a s\u00faa filla traslad\u00e1ronse a Cuba, onde se divorciaron. March e Guevara casaron o 9 de xu\u00f1o de 1959 na Habana.\nXuntos tiveron catro fillos: \nAleida March preside o Centro de Estudos Che Guevara, situado na casa que compartiron na Habana.\nEn agosto de 1961, Ernesto Guevara viaxou a Punta do Leste, Uruguai para representar a Cuba nunha reuni\u00f3n da OEA. Aproveitando a proximidade coa Arxentina, a s\u00faa familia e amizades foron visitalo. Nesas circunstancias, Jon Lee Anderson relata na s\u00faa biograf\u00eda de Guevara un di\u00e1logo entre este e a s\u00faa querida \"t\u00eda Beatriz\"."}
{"id": "310510", "revid": "89787", "url": "https://gl.wikipedia.org/wiki?curid=310510", "title": "Anti Social Media", "text": "Anti Social Media \u00e9 unha banda pop rock danesa que representar\u00e1 a Dinamarca no Festival de Eurovisi\u00f3n 2015 coa canci\u00f3n \"The Way You Are\". Os integrantes do grupo son Philip Thornhill, Nikolaj T\u00f8th, David Vang e Emil Vissing.\nCarreira.\n2015-actualidade: Festival de Eurovisi\u00f3n.\nEn 2015, Anti Social Media foi anunciado como un dos dez competidores do Dansk Melodi Grand Prix do 2015 coa canci\u00f3n \"The Way You Are\". O 7 de febreiro de 2015, Anti Social Media actuou e ga\u00f1ou o Dansk Melodi Grand Prix, e grazas a isto, representar\u00e1n a Dinamarca no Festival de Eurovisi\u00f3n 2015."}
{"id": "310511", "revid": "89787", "url": "https://gl.wikipedia.org/wiki?curid=310511", "title": "Ego\u00edsmo moral", "text": "O ego\u00edsmo moral, ou ego\u00edsmo \u00e9tico, \u00e9 unha doutrina \u00e9tico filos\u00f3fica que afirma que as persoas deben ter a normativa \u00e9tica de obrar para o seu propio interese, e que esa \u00e1 a \u00fanica forma moral de obrar, a\u00ednda que permite realizar acci\u00f3ns que axuden a outros, pero coa finalidade de que o axudar nos dea un beneficio propio tom\u00e1ndoo como un medio para lograr algo proveitoso. Afirma que a validez dunha teor\u00eda ou praxe se encontra na s\u00faa achega directa \u00e1 edificaci\u00f3n positiva e responsable do eu ou desenvolvemento persoal.\nO ego\u00edsta moral bas\u00e9ase na afirmaci\u00f3n de si mesmo; que o converte no seu propio soberano \u00f3 tornalo consciente da s\u00faa realidade moral e persoal. A realidade \u00e9 a da s\u00faa propia existencia e o seu vivir nunha realidade determinada. Est\u00e1 vencellado \u00e1 dimensi\u00f3n moral de formas de subxectivismo ou solipsismo radical.\nL\u00f3xica privada e autoedificaci\u00f3n.\nO sentido do eu e os seus intereses s\u00f3 poden ser determinados ou interpretados polo eu mesmo; dentro desta l\u00f3xica enc\u00f3ntrase o principio de acci\u00f3n moral do ego\u00edsta. Frases como \"o persoal \u00e9 o real\" de S\u00f8ren Kierkegaard ou \"a mi\u00f1a causa \u00e9 o meu\" de Max Stirner reflicten este criterio. A base para xulgar o beneficio propio \u00e9 o nivel de edificaci\u00f3n ou desenvolvemento persoal que produce a nivel material, intelectual e emocional.\nA \"edificaci\u00f3n dun mesmo\" \u00e9 o resultado e o obxectivo do exercicio responsable da soberan\u00eda individual cando a trav\u00e9s desta se logra autodeterminaci\u00f3n e autorrealizaci\u00f3n . Esta actitude \u00e9tica do ego\u00edsta moral foi explicada por medio de figuras identitarias como: o \"\u00fanico\" ou o \"subxectivo\"\nTipos de ego\u00edsmo moral.\nIdentif\u00edcanse tres diferentes formulaci\u00f3ns do ego\u00edsmo \u00e9tico ou moral: \nUnha filosof\u00eda que defenda o que se debe ser honesto, xusto e ben\u00e9volo porque esas virtudes serven \u00f3 beneficio propio \u00e9 unha filosof\u00eda ego\u00edsta; soster que esas virtudes deber\u00edan practicarse por raz\u00f3ns que non sexan de interese propio non \u00e9 filosof\u00eda ego\u00edsta.\nArgumentos a favor do ego\u00edsmo \u00e9tico.\nA maior\u00eda dos que apoian o ego\u00edsmo \u00e9tico pensan que a verdade \u00e9 moi obvia e polo tanto non se necesitan argumentos que o comproben.\nXeralmente \u00fasanse tres li\u00f1as de razoamento \u00f3 seu favor:\nO argumento de que o altru\u00edsmo \u00e9 contraproducente.\nOfrecerlle caridade a outra persoa \u00e9 facela dependente doutra, \u00e9 dicirlle que non \u00e9 capaz ...; en vez de agradec\u00e9rnolo, sentirase resentida pola axuda ofrecida. Estar pendente do benestar dos demais \u00e9 unha invasi\u00f3n \u00e1 s\u00faa privacidade. Se cada persoa se preocupara dos seus propios intereses, haber\u00eda unha mellora na sociedade. Como di Robert G. Olson no seu libro \"The Morality of self-interest\"(1965): \u201c\u00c9 m\u00e1is probable que o individuo contrib\u00faa \u00f3 melloramento social cando procura racionalmente os seus mellores intereses de longo prazo\u201d.\nA \u00e9tica do \u201daltru\u00edsmo\u201d \u00e9 algo destrutivo para a sociedade. \nPola contra, no ego\u00edsmo \u00e9tico cada persoa debe velar polo seu propio ben; d\u00e1selle un valor fundamental \u00f3 individuo.\nO ego\u00edsmo \u00e9tico \u00e9 compatible coa moral do sentido com\u00fan.\nO principio do ego\u00edsmo \u00e9tico conduce a unha regra de ouro do axioma de non-agresi\u00f3n: \"non lles debes facer \u00f3s demais o que non queiras que te fagan, por que se o fas, os demais moi probablemente far\u00e1ncho.\" As\u00ed que se deben seguir certas normas ou obrigas onde non se debe danar a outros para un fin ou interese propio. Este razoamento l\u00e9vanos \u00e1 seguinte situaci\u00f3n: se o ego\u00edsta \u00e9tico estivese nunha posici\u00f3n tan vantaxosa que lle garantizase a s\u00faa propia seguridade ante os demais..., nada lle impedir\u00eda facerlles a estes o que non querer\u00eda que lle fixesen a el..., por iso o ego\u00edsmo moral encaixa dentro do relativismo cultural.\nArgumentos en contra do ego\u00edsmo \u00e9tico.\nAf\u00edrmase que o ego\u00edsmo \u00e9tico non pode resolver conflitos de interese. Kurt Baier, escritor do libro \"The Moral Point of View\" (1958) di que o ego\u00edsmo \u00e9tico non pode ser correcto porque non pode darlles soluci\u00f3ns \u00f3s conflitos de interese. \u00c9 dicir, se n\u00f3s s\u00f3 tomasemos en conta intereses propios, nunca aceptariamos que estes quedasen arruinados, polo tanto, non poder\u00eda haber soluci\u00f3ns morais a problemas de intereses. Non obstante, e como resposta, os partidarios do ego\u00edsmo \u00e9tico afirman que o acordo pac\u00edfico ou negociaci\u00f3n que permite solucionar un conflito de interese, pode ser ben\u00e9fico para todos os ego\u00edstas involucrados. Autores como David Gauthier, autor de \"La moral por acuerdo\" (Gedisa, Barcelona, 1994), responden \u00e1s cr\u00edticas contra o ego\u00edsmo moral afirmando que a soluci\u00f3n de conflitos de interese pode explicarse por interese.\nO dilema do prisioneiro, en teor\u00eda de xogos, amosa que a\u00ednda cando as actitudes cooperativas poidan supo\u00f1er un sacrificio inmediato de intereses individuais, a longo prazo a cooperaci\u00f3n beneficia a todas as partes en xogo. Os ego\u00edstas \u00e9ticos responden a isto dicindo que isto resulta ser un ego\u00edsmo sociocentrista, que denominamos colusi\u00f3n.\nO ego\u00edsmo \u00e9tico no individual di:\n(A1) \u201cDebemos actuar de maneira racional\u201d.\n(A2) \u201cO racional \u00e9 mirar sempre polo propio interese\u201d.\n(A3) Como (A1) e (A2) \u00e9 verdadeiro, daquela \u201cdebemos mirar sempre polo propio interese\u201d.\ne engaden \"ego\u00edsmo \u00e9tico\" (realmente ser\u00eda altru\u00edsmo) no social:\n(A4) \u201cA\u00ednda que o altru\u00edsmo fose o correcto, non estamos familiarizados cos desexos e necesidades dos demais, polo tanto, se os axudamos entremet\u00e9monos nas s\u00faas vidas e far\u00e9moslles m\u00e1is mal que ben\u201d.\n(A5) \u201cA\u00ednda que \u00f3 axudar \u00f3s demais lles fagamos ben, estamos degrad\u00e1ndoos, roub\u00e1ndolles a s\u00faa dignidade e o seu respecto propio; est\u00e1moslles dicindo que non son competentes para coidarse a si mesmos\u201d.\n(A6) Como (A3) e (A4) e (A5) son verdade, ent\u00f3n \u201cdebemos rexeitar as pol\u00edticas que velan polos intereses doutros, pois cando cada un mira polo seu propio interese \u00e9 m\u00e1is probable que contrib\u00faa \u00f3 melloramento social\u201d.\n(A7) Como (A6) \u00e9 verdade ent\u00f3n \u201cdebemos promover unha sociedade capitalista\u201d."}
{"id": "310512", "revid": "22570", "url": "https://gl.wikipedia.org/wiki?curid=310512", "title": "Boggie", "text": "Bogl\u00e1rka Csemer, nada en Budapest o 30 de outubro de 1986, \u00e9 unha cantante e compositora h\u00fangara, tam\u00e9n co\u00f1ecida como Boggie.\nCarreira.\nFestival de Eurovisi\u00f3n.\nBoggie representou Hungr\u00eda no Festival de Eurovisi\u00f3n 2015 coa canci\u00f3n \"Wars for nothing\" ap\u00f3s alzarse coa vitoria no A Dal 2015 o 28 de febreiro de 2015. A canci\u00f3n actuar\u00e1 na primeira semifinal o d\u00eda 19 de maio de 2015, na d\u00e9cima posici\u00f3n."}
{"id": "310514", "revid": "56817", "url": "https://gl.wikipedia.org/wiki?curid=310514", "title": "Pertti Kurikan Nimip\u00e4iv\u00e4t", "text": "Pertti Kurikan Nimip\u00e4iv\u00e4t, tam\u00e9n co\u00f1ecido como PKN, \u00e9 un grupo musical de punk finland\u00e9s formado en 2009 formado por adultos con s\u00edndrome de Down. Son famosos polo documental The Punk Syndrome e ser os representantes de Finlandia no Festival de Eurovisi\u00f3n 2015."}
{"id": "310518", "revid": "23204", "url": "https://gl.wikipedia.org/wiki?curid=310518", "title": "Maria Elena Kyriakou", "text": "Maria Elena Kyriakou \u00e9 unha cantante chipriota co\u00f1ecida por ga\u00f1ar a primeira tempada de The Voice of Greece, versi\u00f3n grega e chipriota de \"The Voice\". Ela representar\u00e1 a Grecia no Festival de Eurovisi\u00f3n 2015 coa canci\u00f3n \"One Last Breath\"."}
{"id": "310520", "revid": "89787", "url": "https://gl.wikipedia.org/wiki?curid=310520", "title": "Elina Born", "text": "Elina Born \u00e9 unha cantante estoniana que representar\u00e1 a Estonia no Festival de Eurovisi\u00f3n 2015 xunto a Stig R\u00e4sta coa canci\u00f3n \"Goodbye to Yesterday\". Born intentou representar a Estonia no Festival de Eurovisi\u00f3n 2013 coa canci\u00f3n \"Enough\". Ela quedou segunda da quinta tempada do \"talent-show\" estoniano \"Eesti otsib superstaari\".\nCarreira.\nFestival de Eurovisi\u00f3n.\nElina Born formou parte do \"Eesti Laul 2015\" xunto a Stig R\u00e4sta. Fixo a s\u00faa actuaci\u00f3n na segunda semifinal coa canci\u00f3n \"Goodbye to Yesterday\" o d\u00eda 14 de febreiro de 2015, conseguindo pasando \u00e1 final do 21 de febreiro. O d\u00eda 19 de maio ga\u00f1aron a final, conseguindo as\u00ed representar a Estonia no Festival de Eurovisi\u00f3n 2015."}
{"id": "310523", "revid": "89787", "url": "https://gl.wikipedia.org/wiki?curid=310523", "title": "Stig R\u00e4sta", "text": "Raul-Stig R\u00e4sta \u00e9 un cantante e compositor estoniano que representar\u00e1 a Estonia no Festival de Eurovisi\u00f3n 2015 xunto a Elina Born coa canci\u00f3n \"Goodbye to Yesterday\".\nEntre 2002 e 2006 formou parte da banda Slobodan River con Ithaka Maria e Tomi Rahula. Dende 2006 el tocou en Traffic e en Outloudz en 2010.\nEn 2011 concursou na quinta tempada de \"Let`s Dance\", quedando finalmente nunha cuarta posici\u00f3n."}
{"id": "310525", "revid": "27155", "url": "https://gl.wikipedia.org/wiki?curid=310525", "title": "Acu\u00edfero do arenito nubio", "text": "O acu\u00edfero do arenito nubio tam\u00e9n chamado sistema de acu\u00edferos do Arenito Nubio (SAAN, ou, en ingl\u00e9s, NSAS, por \"Nubian Sandstone Aquifer System\") ou sistema de acu\u00edferos nubio \u00e9 o sistema de acu\u00edferos de auga f\u00f3sil m\u00e1is grande do mundo. Est\u00e1 localizado no subsolo de toda a parte leste do deserto do S\u00e1hara estend\u00e9ndose por unha \u00e1rea de dous mill\u00f3ns de km2 pertencente aos seguintes catro pa\u00edses: Sud\u00e1n (parte noroeste), Chad (nordeste), Libia (sueste), e Exipto (a maior parte). Est\u00edmase que cont\u00e9n 150.000\u00a0km3 de augas subterr\u00e1neas. O Centro Medioambiental de Desenvolvemento para a Rexi\u00f3n \u00c1rabe e Europa (CEDARE) considera que este sistema de acu\u00edfero \u00e9 de grande importancia como recurso h\u00eddrico para os programas de desenvolvemento futuro nos pa\u00edses da rexi\u00f3n. Na d\u00e9cada de 1990 constru\u00edse en Libia o chamado proxecto do Gran r\u00edo artificial que empezou extraendo cantidades substanciais de auga deste acu\u00edfero, retirando uns 2,37\u00a0km3 de auga ao ano. Este sistema utilizouse principalmente para subministrar auga \u00e1 zona do oasis de Kufra, pero tam\u00e9n \u00e1s cidades de Tr\u00edpoli, Bengasi e Sirte, entre outras.\nA auga do acu\u00edfero procede principalmente de auga de precipitaci\u00f3ns que se infiltraron hai miles de anos cando o clima era m\u00e1is h\u00famido na rexi\u00f3n, polo que a recarga actual do acu\u00edfero \u00e9 moi baixa ou nula, e consid\u00e9rase unha auga f\u00f3sil (o que se demostra polos estudos dos is\u00f3topos de deuterio, oxixeno-18 e carbono-14 que cont\u00e9n), pero tam\u00e9n pode haber infiltraci\u00f3ns de augas do Nilo nalgunhas zonas (por exemplo entre Wadi Halfa e Quena ou entre Khartum e Karma) ou unha feble infiltraci\u00f3n por precipitaci\u00f3ns actuais noutras partes.\nCaracter\u00edsticas.\nDesde 2001, o acu\u00edfero do arenito nubio situado en Exipto entre as \u00e1reas de Toshka e Abu Simbel sufriu unha intensa perforaci\u00f3n e desenvolvemento como parte dun proxecto de rehabilitaci\u00f3n de terras. A informaci\u00f3n das perforaci\u00f3ns foi utilizada para realizar varios estudos sobre as caracter\u00edsticas hidroxeol\u00f3xicas da \u00e1rea do acu\u00edfero. Os resultados indicaron que as caracter\u00edsticas litol\u00f3xicas e tect\u00f3nicas te\u00f1en un efecto substancial sobre os padr\u00f3ns de fluxo de auga e sobre a potencialidade global do acu\u00edfero, a cal nesas zonas \u00e9 considerada relativamente baixa en comparaci\u00f3n con \u00e1reas veci\u00f1as do leste de Oweinat ou Dakhla.\nXeolox\u00eda.\nO acu\u00edfero foi moi estudado en Exipto e est\u00e1 en gran parte composto por arenito ferruxinoso duro con grandes intercalaci\u00f3ns de lousas e arxilas, cun grosor que vai de 140 a 230 metros. O tipo de auga subterr\u00e1nea que cont\u00e9n var\u00eda de auga doce a lixeiramente salobre (a salinidade est\u00e1 entre 240 e 1300 ppm). A orde de dominancia de i\u00f3ns mostra que o cati\u00f3n sodio \u00e9, comunmente, o que predomina sobre o calcio e o magnesio, mentres que entre os ani\u00f3ns o cloruro \u00e9 predominante sobre o sulfato e o bicarbonato. A auga subterr\u00e1nea \u00e9 de orixe mete\u00f3rica (de precipitaci\u00f3ns). As altas concentraci\u00f3ns de sodio, cloruro, e sulfatos indican procesos de lixiviaci\u00f3n e disoluci\u00f3n nas lousas e arxilas xes\u00edferas, e unha longa duraci\u00f3n da permanencia da auga no subsolo.\nProxectos de desenvolvemento internacionais.\nDesde 2006, a Axencia Internacional da Enerx\u00eda At\u00f3mica (IAEA) est\u00e1 a traballar en cooperaci\u00f3n cos pa\u00edses do acu\u00edfero do arenito nubio para axudar a incrementar os co\u00f1ecementos sobre as complexidades deste acu\u00edfero a trav\u00e9s do Proxecto Nubio da IAEA-UNDP-GEF. Entre os participantes no proxecto est\u00e1n o Programa de Desenvolvemento das Naci\u00f3ns Unidas (UNDP)/Global Environment Facility (GEF), IAEA, UNESCO e representantes dos gobernos dos pa\u00edses locais. A meta global a longo prazo do proxecto \u00e9 establecer unha xesti\u00f3n racional e equitativa do acu\u00edfero como unha maneira produtiva de avanzar no desenvolvemento socioecon\u00f3mico da rexi\u00f3n e protexer a biodiversidade e recursos desas terras."}
{"id": "310526", "revid": "27155", "url": "https://gl.wikipedia.org/wiki?curid=310526", "title": "Sistema de Acu\u00edferos do Arenito Nubio", "text": ""}
{"id": "310528", "revid": "56817", "url": "https://gl.wikipedia.org/wiki?curid=310528", "title": "Brian Kobilka", "text": "Brian Kobilka \u00e9 un cient\u00edfico estadounidense galardoado co Premio Nobel de Qu\u00edmica no ano 2012 xunto a Robert Lefkowitz."}
{"id": "310531", "revid": "5863", "url": "https://gl.wikipedia.org/wiki?curid=310531", "title": "Jes\u00fas Hermida", "text": "Jes\u00fas Hermida Pineda, nado en Huelva o 27 de xu\u00f1o de 1937, e finado en Madrid o 4 de maio de 2015, foi un xornalista espa\u00f1ol, entre cuxos m\u00e9ritos contaba o de ter sido o primeiro correspondente de Televisi\u00f3n Espa\u00f1ola en Nova York."}
{"id": "310533", "revid": "23204", "url": "https://gl.wikipedia.org/wiki?curid=310533", "title": "Jes\u00fas Hermida Pineda", "text": ""}
{"id": "310536", "revid": "89787", "url": "https://gl.wikipedia.org/wiki?curid=310536", "title": "Enric Duran", "text": "Enric Duran Giralt, nado en Vilanova i la Geltr\u00fa en 1976, \u00e9 un activista catal\u00e1n polo decrecemento e a revoluci\u00f3n integral.\nTraxectoria.\nEnric Dur\u00e1n estivo moi implicado en iniciativas como a \"Consulta pola abolici\u00f3n da d\u00e9beda externa\" (1999/2000), o Movemento de Resistencia Global (MRG) (2000/2002), a \"Campa\u00f1a contra o Banco Mundial\" (2001) e a \"Campa\u00f1a contra a Europa do Capital\" (2002). Foi promotor de proxectos como a axencia de novas liberinfo.net (2002), de l'Infoespai de Gr\u00e0cia (2003-2007), do colectivo Temps de re-voltes (2008), da Cooperativa Integral Catalana (2010 - actualidade), e dende 2014, de FairCoop.\nO 17 de setembro de 2008 anunciou que, como parte dunha acci\u00f3n pol\u00edtica, estafou preto de medio mill\u00f3n de euros a diferentes entidades financeiras co obxectivo de denunciar, segundo as s\u00faas propias palabras, o \"depredador sistema capitalista\" e de financiar diferentes movementos sociais anticapitalistas."}
{"id": "310537", "revid": "23204", "url": "https://gl.wikipedia.org/wiki?curid=310537", "title": "Enric Duran Giralt", "text": ""}
{"id": "310540", "revid": "23204", "url": "https://gl.wikipedia.org/wiki?curid=310540", "title": "Cascante", "text": "Cascante \u00e9 un concello e da Navarra, situada na comarca da Ribera de Navarra. At\u00f3pase a 104\u00a0km da capital da comunidade, Pamplona. A s\u00faa poboaci\u00f3n no 2014 era de 3\u00a0888 habitantes."}
{"id": "310541", "revid": "85894", "url": "https://gl.wikipedia.org/wiki?curid=310541", "title": "Condado de Taboada", "text": "O Condado de Taboada foi un t\u00edtulo nobiliario ligado ao territorio do actual concello de Taboada. Foi concedido polo rei Filipe IV de Espa\u00f1a a mediados do s\u00e9culo XVII. Despois do falecemento da XIX Condesa de Taboada, Amelia Gonz\u00e1lez de la Maza, que doou o seu patrimonio \u00e1 Fundaci\u00f3n Condado de Taboada, o actual titular \u00e9 Vicente Arias Mosquera.\nHistoria.\nOrixes.\nO Condado de Taboada foi fundado por Lope de Taboada, orixinario de Castro Candaz, quen constru\u00edu un pazo-fortaleza en San Pedro de Bembibre no 1413.\nDurante o reinado do emperador Carlos I, o se\u00f1or de Taboada era Lope de Taboada e Lemos, que ti\u00f1a o cargo de\u00a0\"Alf\u00e9rez Real de los Hijosdalgo del Reyno de Galicia\"\u00a0e loitou polos intereses da monarqu\u00eda castel\u00e1. A mediados do s\u00e9culo, Lope enfermou e reclamoulle ao seu irm\u00e1n Galeor que loitase en favor do emperador, polo que recibiu o estandarte da casa. As\u00ed, no 1553, Carlos I concedeulle os dereitos da casa e o Morgado.\nS\u00e9culo XVII.\nFoi durante o reinado de Filipe IV cando Xo\u00e1n Taboada de Ribadeneira de Figueroa\u00a0recibiu\u00a0\"de facto\"\u00a0o t\u00edtulo de Conde de Taboada. Esta serodia concesi\u00f3n xustificouse coa relevancia que o nobre tivo no campo militar e pol\u00edtico: foi Maestre de Campo de Infanter\u00eda e Cabalar\u00eda, Cabaleiro de Santiago, rexedor en Ourense e Procurador en Cortes. O seu matrimonio con Aldonza de Castro Vilamar\u00edn, se\u00f1ora de Vilamar\u00edn, sumou importantes propiedades, chegando a considerarse por alg\u00fans autores como a xurisdici\u00f3n m\u00e1is importante do Reino de Galiza.\u00a0\nFaleceu con s\u00f3 46 anos, o 10 de decembro de 1681 e recibiu sepultura na igrexa de San Pedro de Bembibre. O sartego conta cunha estatua xacente e unha inscrici\u00f3n que di:\n\u201c\"Respira mas que yace en este arco el que merecio vivendo muchos triumphales\"\n\"El grande heroe D. Juan Taboada Rivadeneira y Figueroa\"\n\"Cavallero de la Orden de Santiago, Maestre de Campo de Infanteria Espanola, Senor de la casa de Taboada.\"\n\"Por cuyas hazanas y servicios y con los de sus antepassados le hizo su Magestad Merced de Titulo de Castilla y Conde de Taboada.\"\n\"Murio a los 46 anos de su edad en 10 de diziembre de 1681.\"\n\"Celebrale bien le ruega qualquiera que le miras. Que te lo merecen su valor cortesano discrecion piedad dadivosa.\"\n\"Mucha christiandad y zelo fino por la Ley y por el Rey\"\u201d (sic.)\nA filla de Xo\u00e1n Taboada e Aldonza de Castro, Mar\u00eda Teresa de Taboada Vilamar\u00edn e Castro foi nomeada Condesa de Taboada en 1683 e casou en 1687 co conde de Maceda, a\u00ednda que ambos condados non se fusionan, sen\u00f3n que conservaron a s\u00faa identidade e administraci\u00f3n propias. A pesar de contar con numerosas propiedades por todo o pa\u00eds, o matrimonio estableceu a s\u00faa residencia en Madrid.\nS\u00e9culo XVIII.\nDurante a Guerra de Sucesi\u00f3n espa\u00f1ola, o conde de Taboada era Xos\u00e9 Bieito de Lanz\u00f3s, que sendo Maestre de Campo loitou no bando borb\u00f3nico. No 1709 obtivo o condado de Maceda e converteuse en \"Grande de Espa\u00f1a\". A el e \u00e1 s\u00faa muller d\u00e9bese a construci\u00f3n do retablo barroco da igrexa de San Pedro en 1701.\nActualidade.\nO pazo de San Pedro deixou de ser frecuentado polos seus propietarios e no s\u00e9culo XX era empregado como casa de labranza rexentada por caseiros. A comezos do s\u00e9culo, o ent\u00f3n conde de Taboada, Leopoldo Gonz\u00e1lez de la Maza, inicia un proceso de restauraci\u00f3n. No 2010, a \u00faltima condesa de Taboada e irm\u00e1 do anterior, Amelia Gonz\u00e1lez de la Maza (e parentes de Pedro Barri\u00e9 de la Maza), creou a fundaci\u00f3n Condado de Taboada (vinculada \u00e1 loita contra o cancro) e legoulle todo o seu patrimonio.\u00a0\nDesde febreiro de 2018, Vicente Arias Mosquera ostenta o t\u00edtulo de Conde de Taboada, tres anos ap\u00f3s o pasamento da s\u00faa predecesora. \nExtensi\u00f3n.\nO Condado de Taboada administrou, at\u00e9 a data da ca\u00edda do Antigo R\u00e9xime, as parroquias de Ansar, Frad\u00e9, Gondulfe, Couto, Vilame\u00f1e, Campo, Castelo, Vilela, Sobrecedo e Bembibre (que deu lugar \u00e1 de Carballo en 1898).\nEn 1840, ano en que nace o concello de Taboada, a capital municipal estaba na parroquia de San Pedro de Bembibre (lugar patrucial de orixe do Condado). Isto explica que se tomara o escudo do Condado (con modificaci\u00f3ns) como municipal."}
{"id": "310542", "revid": "25871", "url": "https://gl.wikipedia.org/wiki?curid=310542", "title": "Elpidia Carrillo", "text": "Elpidia Carrillo, nada en Par\u00e1cuaro, Michoac\u00e1n o 16 de agosto de 1961, \u00e9 unha actriz e directora de cine mexicana. \u00c9 co\u00f1ecida por aparecer nos filmes \"Predator\", \"Bread and Roses\" e \"Nine Lives\"."}
{"id": "310543", "revid": "23204", "url": "https://gl.wikipedia.org/wiki?curid=310543", "title": "Aleida Guevara March", "text": "Aleida Guevara, nada na Habana o 24 de novembro de 1960, \u00e9 unha pediatra cubana.\nTraxectoria.\n\u00c9 a maior dos catro fillos de Ernesto Che Guevara coa s\u00faa segunda muller, Aleida March. Ernesto Guevara tivo outra filla, Hilda Beatriz Guevara, nada en 1956, coa s\u00faa primeira muller, Hilda Gadea.\nAleida \u00e9 doutora en medicina e especializada en pediatr\u00eda. Traballa no Hospital para nenos William Soler da Habana, e \u00e9 colaboradora do Centro de Estudios Che Guevara. Tam\u00e9n exerceu en Angola, Ecuador e Nicaragua. \nAs\u00ed mesmo, \u00e9 militante do Partido Comunista de Cuba. Na s\u00faa pel\u00edcula \"Sicko\", Michael Moore entrev\u00edstaa acerca da filosof\u00eda que sost\u00e9n o sistema de sa\u00fade universal en Cuba.\nGuevara foi unha militante dos dereitos humanos e de reduci\u00f3ns de d\u00e9beda soberana para naci\u00f3ns en desenvolvemento. \u00c9 autora do libro \"Ch\u00e1vez, Venezuela y la nueva Am\u00e9rica Latina\"."}
{"id": "310546", "revid": "5132", "url": "https://gl.wikipedia.org/wiki?curid=310546", "title": "David Lee (baloncesto)", "text": ""}
{"id": "310548", "revid": "111586", "url": "https://gl.wikipedia.org/wiki?curid=310548", "title": "Joakim Noah", "text": "Joakim Simon Noah, nado o 25 de febreiro de 1985 en Nova York, \u00e9 un ex xogador profesional internacional de baloncesto. Neoiorquino de nacemento, \u00e9 fillo de nai sueca (a escultura e modelo C\u00e9cilia Rodhe) e de pai franc\u00e9s (o tenista e m\u00fasico Yannick Noah, fillo do futbolista camerun\u00e9s Zacharie Noah), tendo as nacionalidades estadounidense, sueca e francesa, con cuxa selecci\u00f3n nacional foi internacional. A nivel universitario xogou para a Universidade de Florida, onde ga\u00f1ou dous campionatos da NCAA de xeito consecutivo: 2006 e 2007. Xa como profesional foi seleccionado no Draft da NBA de 2007 polos Chicago Bulls no noveno posto da primeira rolda. Noah \u00e9 d\u00faas veces All-Star da NBA e ga\u00f1ou o premio ao Defensor do Ano da competici\u00f3n en 2014.\nTraxectoria deportiva.\nInstituto e universidade.\nNoah xogou a baloncesto en diferentes institutos da contorna de Nova York e Nova Jersey, participando ademais en numerosos torneos na r\u00faa, onde recib\u00eda o alcume de \"The Noble One\" (do ingl\u00e9s: \"o da nobreza\"), xa que algu\u00e9n ouviu dicir que era fillo dun famoso tenista profesional. No seu \u00faltimo ano de instituto alcanzou o t\u00edtulo estatal tras facer unha media de 24 puntos e 12 rebotes por partido. Tras o instituto ingresa na Universidade de Florida.\nDurante a s\u00faa primeira temporada cos Florida Gators xogou pouco m\u00e1is de 10 minutos por partido, facendo unha media de tan s\u00f3 3,9 puntos e 2,7 rebotes por encontro. Mellorou notabelmente no seu segundo ano, liderando ao seu equipo en puntos (14,2 por partido) e tap\u00f3ns (2,4), sendo segundo en rebotes (7,1), s\u00f3 por detr\u00e1s do seu compa\u00f1eiro Al Horford. De ser case un desco\u00f1ecido ao comezo da temporada, pasou a ser un xogador moi considerado en todo o pa\u00eds, tendo moitas opci\u00f3ns dunha boa posici\u00f3n no Draft da NBA de 2006. Por\u00e9n, tras ga\u00f1ar o t\u00edtulo da NCAA, anunciou, xunto aos seus compa\u00f1eiros Al Horford e Corey Brewer, a s\u00faa intenci\u00f3n de permanecer un ano m\u00e1is na universidade, repetindo triunfo por segundo ano consecutivo. No torneo de 2006 Noah foi nomeado Xogador m\u00e1is destacado. O 3 de abril de 2006 liderou aos Gators na vitoria na final ante os UCLA Bruins por 73-57, conseguindo 16 puntos, 9 rebotes e o r\u00e9cord de tap\u00f3ns nunha final con 6.\nNBA.\nFoi elixido na novena posici\u00f3n do Draft da NBA de 2007 por Chicago Bulls, sendo a primeira vez na historia do draft que un tr\u00edo de xogadores procedentes da mesma universidade (Noah, Horford e Brewer) logran colocarse entre as 9 primeiras posici\u00f3ns do mesmo. O 6 de novembro debuta na liga sa\u00edndo desde o banco, despois de terse perdido os tres primeiros partidos da temporada por mor dunha lesi\u00f3n no nocello. O seu primeiro ano non foi moi destacado, mais o seu decoro xa comezara a gustar aos seareiros de Chicago.\nA s\u00faa segunda temporada na NBA non empezou demasiado ben. Tras un ver\u00e1n dif\u00edcil no que se viu envolvido en asuntos de alcol e drogas, Noah non chegou nun bo momento, realizando unha primeira parte da temporada p\u00e9sima. Tanto que Aaron Gray chegou a quitarlle o posto de pivote titular, at\u00e9 que o Noah combativo dos seus anos de universidade e a s\u00faa primeira temporada na liga rexurdiu e f\u00edxose de novo co posto de 5 titular. Terminou a temporada regular a gran nivel e chegou co seu equipo na primeira rolda dos playoffs da Conferencia Leste, onde esperaban os vixentes campi\u00f3ns: Boston Celtics. Al\u00ed terminou de estoupar e foi unha das claves duns Bulls que forzar\u00edan o s\u00e9timo partido, a\u00ednda que acabaron perdendo nunha eliminatoria de gran nivel. Con todo, foi no sexto partido onde Noah se amosou decisivo de verdade: co marcador 123-123, na terceira pr\u00f3rroga, roubou un bal\u00f3n a Paul Pierce e percorreu o campo para acabar cun mate que se converteu nun 2+1 e que ademais significou a sexta falta do xogador dos Celtics. Os Bulls ga\u00f1ar\u00edan ese partido por 128-127.\nO 21 de abril de 2014, Noah foi nomeado Mellor Defensor da NBA. \u00c9 o segundo xogador dos Chicago Bulls en ga\u00f1ar este premio, despois de que Michael Jordan o ga\u00f1ase na temporada 1987-88. O 4 de xu\u00f1o de 2014, Noah foi nomeado no Mellor Quinteto da NBA de 2014."}
{"id": "310549", "revid": "89787", "url": "https://gl.wikipedia.org/wiki?curid=310549", "title": "Clint Capela", "text": "Clint N'Dumba-Capela, nado o 18 de maio de 1994 en Xenebra, \u00e9 un xogador su\u00edzo de baloncesto profesional que xoga nos Atlanta Hawks da National Basketball Association (NBA).\nTraxectoria profesional.\nFrancia.\nCapela chegou a Chalon en 2009, e en 2012 uniuse \u00f3 equipo profesional do \u00c9lan Chalon da LNB Pro A. En maio de 2014, foi elixido mellor xogador novo e xogador con maior progresi\u00f3n da tempada 2013-14 da LNB Pro A.\nNBA.\nO 26 de xu\u00f1o de 2014, Capela foi seleccionado na 25\u00aa posici\u00f3n do Draft da NBA de 2014 polos Houston Rockets. O 25 de xullo de 2014, asinou cos Rockets. Durante a s\u00faa tempada de rookie, foi asignado en varias ocasi\u00f3ns \u00f3s Rio Grande Valley Vipers da NBA Development League.\nO 5 de febreiro de 2020, os Rockets traspasaron a Capela e a Nen\u00ea \u00f3s Atlanta Hawks e recibiron a Robert Covington e Jordan Bell nun traspaso entre catro equipos."}
{"id": "310557", "revid": "5132", "url": "https://gl.wikipedia.org/wiki?curid=310557", "title": "Mellor Quinteto da NBA", "text": ""}
{"id": "310558", "revid": "5132", "url": "https://gl.wikipedia.org/wiki?curid=310558", "title": "Mellor quinteto da NBA", "text": ""}
{"id": "310561", "revid": "7523", "url": "https://gl.wikipedia.org/wiki?curid=310561", "title": "Goran Dragi\u0107", "text": "Goran Dragi\u0107, nado o 6 de maio de 1986 en Liubliana\u200e, \u00e9 un xogador profesional de baloncesto esloveno que xoga nos Milwaukee Bucks da National Basketball Association (NBA). Pode xogar nas posici\u00f3ns tanto de base como de escolta. \u00c9 o irm\u00e1n m\u00e1is vello de Zoran Dragi\u0107, tam\u00e9n xogador de baloncesto.\nTraxectoria.\nAntes de entrar no Draft da NBA de 2008, onde foi seleccionado por San Antonio Spurs, xogou profesionalmente en Eslovenia e en Espa\u00f1a. No baloncesto profesional norteamericano, Dragi\u0107 xogou en d\u00faas etapas nos Phoenix Suns, nos Houston Rockets e en Miami Heat."}
{"id": "310562", "revid": "5132", "url": "https://gl.wikipedia.org/wiki?curid=310562", "title": "Goran Dragic", "text": ""}
{"id": "310568", "revid": "92340", "url": "https://gl.wikipedia.org/wiki?curid=310568", "title": "Jean Philippe", "text": "Jean Philippe, nado en 1931 \u00e9 un cantante franc\u00e9s que representou a Francia no\u00a0Festival de Eurovisi\u00f3n 1959 e a Su\u00edza no Festival de 1962.\nEurovisi\u00f3n 1959.\nO Festival de Eurovisi\u00f3n 1959 tivo lugar en Cannes, Francia, xa que o ano anterior o franc\u00e9s Andr\u00e9 Claveau ga\u00f1ou o certame en Hilversum, Pa\u00edses Baixos. Baixo o nome de \"Grand Prix de la chanson Europ\u00e9enne\", o Festival de Eurovisi\u00f3n 19159 celebrouse no Palacio de Festivais e Congresos de Cannes o 11 de marzo de 1959. Jean Philippe foi o encargado de representar ao seu pa\u00eds coa canci\u00f3n \"Oui, oui, oui, oui\", que finalmente quedou en terceira posici\u00f3n obtendo 15 votos. A canci\u00f3n ter\u00eda gran difusi\u00f3n uns anos despois grazas \u00e1 versi\u00f3n de Sacha Distel.\nUnha particularidade dese ano foi que as tres canci\u00f3ns clasificadas nas primeiras posici\u00f3ns volveron a ser representadas ao final do Festival, polo que Jean Philippe tivo que actuar de novo.\nEurovisi\u00f3n 1962.\nNo ano 1962, Jean Philippe volveu a participar no Festival de Eurovisi\u00f3n. Ese ano representou a Su\u00edza coa canci\u00f3n \"Le Retour\". Quedou clasificado en d\u00e9cima posici\u00f3n con s\u00f3 dous puntos outorgados polo xurado alem\u00e1n. Nesta ocasi\u00f3n o pa\u00eds ga\u00f1ador foi a s\u00faa Francia natal."}
{"id": "310583", "revid": "22570", "url": "https://gl.wikipedia.org/wiki?curid=310583", "title": "Mecas FG", "text": "O Mecas F\u00fatbol Ga\u00e9lico Ogrobe \u00e9 un club de f\u00fatbol ga\u00e9lico galego, da vila do Grove. \u00c9 a secci\u00f3n feminina do club Mecos FG Ogrobe e foi fundada en 2013 e xoga na Liga Galega de F\u00fatbol Ga\u00e9lico. \u00c9 o primeiro equipo feminino nacido na comarca do Saln\u00e9s.\nHistoria.\nNaceu en xu\u00f1o de 2013, conta cunhas 20 xogadoras e que milita na Liga Galega de F\u00fatbol Ga\u00e9lico Feminina xunto coas Fillas de Breog\u00e1n Coru\u00f1a e as Irmandinhas da Estrada. Participan, ademais, na Copa Galega de F\u00fatbol Ga\u00e9lico Feminina e no Campionato Ib\u00e9rico de F\u00fatbol Ga\u00e9lico Feminino.\nNa tempada 2013/14 a marcha do equipo foi moi irregular rematando a liga cun 3\u00ba posto. Na Copa Galega de F\u00fatbol Ga\u00e9lico rematou en 4\u00ba lugar.\nClasificaci\u00f3n feminina.\n2013/2014.\n3\u00aa Liga Galega de F\u00fatbol Ga\u00e9lico \n4\u00aa Copa Galega de F\u00fatbol Ga\u00e9lico\n2014/2015.\n4\u00aa Liga Galega de F\u00fatbol Ga\u00e9lico\n3\u00aa Copa Galega de F\u00fatbol Ga\u00e9lico (combinado con Auriense FG)\n6\u00aa Campionato Ib\u00e9rico de F\u00fatbol Ga\u00e9lico\n2015/2016.\n6\u00aa Liga Galega de F\u00fatbol Ga\u00e9lico\n2016/2017.\n8\u00aa Liga Galega de F\u00fatbol Ga\u00e9lico"}
{"id": "310602", "revid": "89787", "url": "https://gl.wikipedia.org/wiki?curid=310602", "title": "Giorgio Gallaro", "text": "Giorgio Demetrio Gallaro, nado o 16 de xaneiro de 1948 en Pozzallo (Italia), \u00e9 un eclesi\u00e1stico greco-cat\u00f3lico italiano, bispo de Piana degli Albanesi dende o 31 de marzo de 2015.\nTraxectoria.\nNaceu en Pozzallo (Sicilia) o 16 de xaneiro de 1948. Rematou os estudos de Filosof\u00eda no seminario diocesano de Noto en 1968, e os de Teolox\u00eda no seminario de San Xo\u00e1n en Camarillo (California). Foi ordenado di\u00e1cono en 1971, e o 27 de maio de 1972 foi ordenado sacerdote da arquidiocese dos \u00c1nxeles, onde serviu como vigairo parroquial e catequista.\nEn 1980 licenciouse en Teolox\u00eda lit\u00farxica polo Pontificio Instituto Lit\u00farxico, e en 1981 doutorouse en Dereito can\u00f3nico oriental polo Pontificio Instituto Oriental.\nEn setembro de 1987 incardinouse na eparqu\u00eda greco-melquita de Newton, logo de exercer o seu ministerio na mesma dende 1982, traballando no tribunal matrimonial, como profesor do seminario, como secretario do arcebispo e como vigairo xudicial. Entre 1983 e 1990 foi tam\u00e9n sacerdote visitante na comunidade grecocat\u00f3lica ucra\u00edna de Manchester.\nEn 1994 licenciouse en Teolox\u00eda ecum\u00e9nica pola Pontificia Universidade de San Tom\u00e9 de Aquino, e posteriormente foi profesor no Seminario Cat\u00f3lico Bizantino dos Santos Cirilo e Metodio en Pittsburgh. Compaxinou isto co seu ministerio na arquieparqu\u00eda de Pittsburgh como vigairo xudicial. Foi tam\u00e9n consultor da Congregaci\u00f3n para as Igrexas Orientais.\nO 31 de marzo de 2015 o papa Francisco nomeouno bispo de Piana degli Albanesi. Recibiu a consagraci\u00f3n episcopal o 28 de xu\u00f1o na Divina Liturxia celebrada na catedral de San Demetrio Megalom\u00e1rtir, de mans do bispo de Lungro Donato Oliverio, e tendo como co-consagradores ao bispo de Newton Nicholas Samra e ao exarca de Grecia Dimitrios Salachas.\nObra.\nGiorgio Gallaro ten escrito varios libros e numerosos artigos relacionados coas igrexas cat\u00f3licas orientais. Foi tam\u00e9n autor de moitos artigos en \"SOPHIA\", a publicaci\u00f3n da eparqu\u00eda de Newton, baixo diferentes pseud\u00f3nimos. Ademais de ingl\u00e9s e italiano, fala franc\u00e9s, castel\u00e1n, lat\u00edn e grego, e ten co\u00f1ecementos de alban\u00e9s, portugu\u00e9s e \u00e1rabe."}
{"id": "310605", "revid": "89787", "url": "https://gl.wikipedia.org/wiki?curid=310605", "title": "Gran r\u00edo artificial", "text": "O Gran r\u00edo artificial (en \u00e1rabe , al-Nehr al-\u1e62n\u0101\u2018\u012b al-\u2018\u1e92\u012bm) \u00e9 unha rede de tubaxes, pozos e dep\u00f3sitos de auga constru\u00eddos no deserto do S\u00e1hara en Libia, que se alimenta das augas f\u00f3siles do Sistema de acu\u00edferos do Arenito Nubio. A auga util\u00edzase para a subministraci\u00f3n a cidades e para a rega agr\u00edcola. \u00c9 o proxecto de irrigaci\u00f3n m\u00e1is grande do mundo.\nConsta dunha extensa rede de tubaxes enterradas de 2.820\u00a0km de longo, acuedutos, pozos e dep\u00f3sitos. Consta de m\u00e1is de 1.300 pozos, a maior\u00eda de m\u00e1is de 500 m de profundidade, e produce 6.500.000 m3 de auga doce ao d\u00eda para fornecer as cidades de Tr\u00edpoli, Bengasi, Sirte e moitas outras. Iniciouse a s\u00faa construci\u00f3n en tempos do l\u00edder libio Muammar al-Gaddafi.\nHistoria.\nEn 1953, os intentos por atopar petr\u00f3leo no sur de Libia levaron ao descubrimento colateral de grandes cantidades de auga doce subterr\u00e1nea. O proxecto do gran r\u00edo artificial concibiuse m\u00e1is tarde, na d\u00e9cada de 1960, e os traballos no mesmo comezaron en 1984. A construci\u00f3n do proxecto foi dividida en cinco fases. A primeira fase necesitou que se escavasen 85 mill\u00f3ns de m3 e foi inaugurada en 1991. A segunda fase (denominada \"Primeira auga para Tr\u00edpoli\") inaugurouse en 1996.\nO proxecto estaba a cargo da Autoridade do Proxecto do Gran R\u00edo Artificial e foi financiado polo goberno de Muammar al-Gaddafi. O primeiro contratista foi o Dong Ah Consortium e despois a Al Nahr Company Ltd. Os materiais necesarios proced\u00edan de Corea e da propia Libia, e posteriormente o aceiro para os tubos era de procedencia italiana.\nO custo previsto total do proxecto era duns 25 mil mill\u00f3ns de d\u00f3lares, financiados con recursos libios. Desde 1990 a UNESCO proporcionou adestramento para enxe\u00f1eiros e t\u00e9cnicos implicados no proxecto.\nO acu\u00edfero f\u00f3sil do que se extrae a auga \u00e9 o acu\u00edfero do arenito nubio. A s\u00faa auga acumulouse fundamentalmente durante a \u00faltima era glacial, pero co clima actual non se recarga. O proxecto xerou certa controversia. Se a taxa de extracci\u00f3n de auga de 2007 non se incrementa, as s\u00faas reservas de auga poder\u00edan durar mil anos segundo algunhas estimaci\u00f3ns. Por\u00e9n, outras estimaci\u00f3ns independentes indican que o acu\u00edfero poder\u00eda quedar esgotado en s\u00f3 de 60 a 100 anos. Alg\u00fans analistas indicaron que custo do proxecto era un 10% inferior ao de obter esa auga por desalinizaci\u00f3n de auga de mar.\nDurante a guerra civil libia de 2011, na que foi derrocado Muammar al-Gadaffi, a planta de Brega, que era unha das que fabricaba tubaxes para o proxecto, foi bombardeada pola OTAN, alegando que albergaba material militar."}
{"id": "310609", "revid": "98629", "url": "https://gl.wikipedia.org/wiki?curid=310609", "title": "Jean Gabin", "text": "Jean-Alexis Moncorg\u00e9, nado en Par\u00eds o 17 de maio de 1904 e finado en Neuilly-sur-Seine (Altos do Sena) o 15 de novembro de 1976 foi un actor franc\u00e9s co\u00f1ecido como Jean Gabin ([\u0292\u0251\u0303 gab\u025b\u0303]).\nTraxectoria.\nGabin naceu en Par\u00eds, fillo de Madeleine Petit e Ferdinand Moncorg\u00e9, artista de caf\u00e9 que empregaba como nome art\u00edstico Gabin. Criouse en M\u00e9riel (Val do Oise) e abandonou o colexio axi\u00f1a, traballando como pe\u00f3n ata os dezanove anos, cando entrou no mundo do espect\u00e1culo cun pequeno papel nunha produci\u00f3n de Folies Berg\u00e8res.\nContinuou a interpretar papeis ata que entrou no servizo militar. Cando o rematou, volveu traballar co nome de Jean Gabin en music halls e operetas de Par\u00eds imitando o estilo de Maurice Chevalier. Participou nunha xira por Suram\u00e9rica e \u00e1 volta conseguiu traballo no Moulin Rouge, facendo personaxes cada vez m\u00e1is importantes e protagonizando en 1928 dous filmes mudos.\nDous anos despois pasou ao cinema sonoro coa produci\u00f3n \"Chacun sa Chance\". Conseguiu sona coa s\u00faa interpretaci\u00f3n en \"Maria Chapdelaine\", dirixido en 1934 por Julien Duvivier. En 1937, de novo con Duvivier, protagonizou o \u00e9xito \"P\u00e9p\u00e9 le Moko\", que lle deu fama internacional. Participou tam\u00e9n en filmes de Jean Renoir coma \"La Grande Illusion\" ou \"A besta humana\".\nChamado por Hollywood, rexeitou as ofertas ata o inicio da segunda guerra mundial. Trala ocupaci\u00f3n de Francia, uniuse a Renoir e Duvivier nos Estados Unidos. Divorciado da s\u00faa segunda esposa en 1939, durante a s\u00faa estad\u00eda en Hollywood Gabin iniciou un t\u00f3rrido romance con Marlene Dietrich. Por\u00e9n, os seus filmes estadounidenses non tiveron \u00e9xito. Cunha personalidade dif\u00edcil, feriu a s\u00faa carreira en Hollywood mentres traballaba para a RKO Pictures: contratado nun filme, no \u00faltimo momento esixiu que Dietrich fixera o papel coprotagonista e o estudio rexeitouna. Cando Gabin insistiu foi despedido e abandonouse o proxecto.\nImpert\u00e9rrito, uniuse \u00e1s forzas militares do xeneral Charles de Gaulle e foi condecorado polo seu valor no norte de \u00c1frica. Tralo desembarco de Normand\u00eda Gabin formou parte do continxente militar que liberou Par\u00eds.\nEn 1946 foi contratado por Marcel Carn\u00e9 para \"Les Portes de la Nuit\", pero o seu comportamento fixo que fose despedido de novo. Atopou ent\u00f3n un director e produtor franc\u00e9s disposto a contratalo a el e a Marlene Dietrich, pero o filme, \"Martin Roumagnac\", foi un fracaso e acabou a s\u00faa relaci\u00f3n persoal. En 1947 Gabin volveu o teatro, mais a produci\u00f3n tam\u00e9n foi un fracaso.\nA pesar de que a carreira parec\u00eda destinada ao esquecemento, volveu \u00e1 primeira li\u00f1a co \"Touchez pas au grisbi\" (1954), de Jacques Becker, que foi un \u00e9xito internacional. Nos seguinte vinte anos participou en m\u00e1is de cincuenta filmes, moitos deles \u00e9xitos de cr\u00edtica e p\u00fablico.\nFaleceu de leucemia no Hospital Americano de Par\u00eds. Foi incinerado e as s\u00faas cinzas foron lanzadas ao mar dende un barco con honores militares."}
{"id": "310612", "revid": "27155", "url": "https://gl.wikipedia.org/wiki?curid=310612", "title": "Gran R\u00edo Artificial", "text": ""}
{"id": "310613", "revid": "98629", "url": "https://gl.wikipedia.org/wiki?curid=310613", "title": "Cancro de est\u00f3mago", "text": "O cancro de est\u00f3mago ou cancro g\u00e1strico \u00e9 un tipo de crecemento celular maligno producido con capacidade de invasi\u00f3n e destruci\u00f3n doutros tecidos e \u00f3rganos , en particular o es\u00f3fago e o intestino delgado, causando cerca dun mill\u00f3n de mortes no mundo anualmente. Nas formas metast\u00e1sicas, as c\u00e9lulas tumorais poden infiltrar os vasos linf\u00e1ticos dos tecidos, diseminarse aos ganglios linf\u00e1ticos e, superando esta barreira, penetrar na circulaci\u00f3n sangu\u00ednea, despois do cal queda aberto virtualmente o cami\u00f1o a calquera \u00f3rgano do corpo.\nIncidencia.\nA pesar da diminuci\u00f3n da incidencia do carcinoma nos \u00faltimos anos, esta enfermidade a\u00ednda \u00e9 a causa de morte m\u00e1is com\u00fan por cancro en todo o mundo. A incidencia \u00e9 moi variable por pa\u00edses. Por exemplo, nos Estados Unidos de Am\u00e9rica pres\u00e9ntase unha incidencia de 11,1, en Inglaterra de 22,1 e no Xap\u00f3n de 100,2 por 100.000 habitantes. O que demostra a gran variabilidade que existe entre distintas rexi\u00f3ns. A nivel mundial \u00e9 a cuarta causa de casos novos de cancro por ano segundo un estudo do ano 2000, con 945.000 casos novos. O feito de que as poboaci\u00f3ns que migran dun pa\u00eds con alta incidencia a outro onde \u00e9 baixa mostren a partir da segunda xeraci\u00f3n, un descenso significativo de casos de cancro g\u00e1strico suxire que a causa pode ser ambiental, e que existe un factor causal nos h\u00e1bitos alimenticios. A pesar de que as diferenzas internacionais na incidencia son moi pronunciadas, as variaci\u00f3ns con respecto ao sexo son escasas, pero \u00e9 d\u00faas veces m\u00e1is frecuente en homes que en mulleres. A maior incidencia por idade enc\u00f3ntrase entre os 50 e 70 anos, cunha incidencia m\u00e1xima arredor dos 60 anos, sendo infrecuente antes dos 30 anos. Petterson en 1987 nun estudo retrospectivo demostrou un incremento na incidencia de carcinomas da rexi\u00f3n do cardias. Por outra parte ; Meyer no mesmo ano publicou un descenso dos carcinomas da rexi\u00f3n antral. En Latinoam\u00e9rica, Chile e Costa Rica destacan pola s\u00faa mortalidade de m\u00e1is de 40 por 100.000 habitantes.\nS\u00edntomas.\nO cancro de est\u00f3mago pode ser dif\u00edcil de detectar nos seus inicios xa que acot\u00edo non presenta s\u00edntomas, e en moitos casos , o cancro xa est\u00e1 estendido cando se encontra. Cando ocorren os s\u00edntomas, son a mi\u00fado tan discretos que a persoa non se preocupa por eles. Pode causar os seguintes efectos:\nCalquera destes s\u00edntomas pode ser causado polo cancro ou por outros problemas de sa\u00fade menos serios, tales como un virus que afecta ao est\u00f3mago ou unha \u00falcera. Polo tanto, soamente un m\u00e9dico pode determinar a causa real. Se unha persoa ten calquera destes s\u00edntomas debe visitar un profesional da medicina. Despois, este m\u00e9dico, pode enviar ao paciente a un especialista en problemas dixestivos. Ser\u00e1 este \u00faltimo, o gastroenter\u00f3logo, quen diagnisticar\u00e1 e determinar\u00e1 exactamente o diagn\u00f3stico correcto."}
{"id": "310617", "revid": "85894", "url": "https://gl.wikipedia.org/wiki?curid=310617", "title": "Sousse", "text": "Sousse ou Soussa (en \u00e1rabe: \u0633\u0648\u0633\u0629 \"S\u016bsa\u200e\"; en b\u00e9rber: \"Susa\") \u00e9 unha cidade de Tunisia, capital da gobernaci\u00f3n de Sousse. Sit\u00faase a 140\u00a0km da capital do pa\u00eds, Tunes. Sousse fica no parte leste-central do pa\u00eds, no Golfo de Hammamet, no mar Mediterr\u00e1neo. A s\u00faa econom\u00eda bas\u00e9ase na produci\u00f3n de aceite de oliva, t\u00e9xtil, comida preparada e turismo. \u00c9 a sede da Universit\u00e9 de Sousse.\nEconom\u00eda.\nTurismo.\nSousse \u00e9 un importante \"resort\" tur\u00edstico. Os complexos hoteleiros te\u00f1en unha capacidade de 40,000 camas, est\u00e9ndese a 20\u00a0km \u00f3 norte da cidade vella (Medina) no paseo mar\u00edtimo de \"Porto El-Kantaoui\".\nEst\u00e1 a 20\u00a0km do aeroporto internacional de Monastir. As praias de area fina est\u00e1n rodeadas por hortas e olivares. Ten un clima mediterr\u00e1neo, con ver\u00e1ns calorosos e secos e invernos h\u00famidos, c\u00e1lidos e suaves. A situaci\u00f3n xunto ao mar modera o clima, polo que \u00e9 un \"resort\" tur\u00edstico todo o ano.\nC\u00e1lculase de media que 1.200.000 visitantes acoden cada ano a gozar dos seus hoteis, restaurantes, discotecas, casinos, praias e instalaci\u00f3ns deportivas."}
{"id": "310621", "revid": "98629", "url": "https://gl.wikipedia.org/wiki?curid=310621", "title": "Transpiraci\u00f3n vexetal", "text": "A transpiraci\u00f3n vexetal consiste na perda de auga en forma de vapor que se produce nas plantas. \u00c1s follas das plantas chega gran cantidade de auga que foi absorbida polas ra\u00edces, mais s\u00f3 unha pequena parte se utiliza na fotos\u00edntese, e o resto transp\u00edrase. Unha planta de millo perde uns 200\u00a0kg de auga por transpiraci\u00f3n durante o seu ciclo de vida, e unha \u00e1rbore mediana pode perder uns 5000\u00a0kg nun mes. Entre un 50 e un 85 % da auga de chuvia que cae nun terreo con vexetaci\u00f3n volve \u00e1 atmosfera pola transpiraci\u00f3n das plantas.\nA principal funci\u00f3n da transpiraci\u00f3n \u00e9 eliminar en forma de vapor a auga que non \u00e9 utilizada polas plantas. Ademais, a auga transpirada permite o arrefriamento da planta, debido \u00e1 elevada calor de vaporizaci\u00f3n da auga (\u00e9 dicir, para evaporarse necesita consumir moitas calor\u00edas). Por esta causa a temperatura da folla pode ser de 10 a 15\u00a0\u00b0C menor que a do aire circundante.\nNormalmente \u00e9 moi dif\u00edcil distinguir a transpiraci\u00f3n da evaporaci\u00f3n procedente do solo polo que o fen\u00f3meno completo se denomina \"evapotranspiraci\u00f3n\", a cal \u00e9 un par\u00e1metro importante no dese\u00f1o das t\u00e9cnicas de regad\u00edo que \u00e9 m\u00e1is conveniente utilizar.\nProceso.\nCo desenvolvemento de ra\u00edces, epidermes impermeables e cortizas e de sistemas condutores (xilema e floema), as plantas solucionaron ao longo da s\u00faa evoluci\u00f3n os problemas b\u00e1sicos dun organismo pluricelular fotosint\u00e9tico de vida terrestre, que se orixinou a partir de algas acu\u00e1ticas, ao poder captar auga xunto con nutrientes minerais e repartilos por todas as c\u00e9lulas do vexetal. O xilema transporta auga e i\u00f3ns minerais desde as ra\u00edces ata as follas. O floema transporta sacarosa en soluci\u00f3n e outros produtos da fotos\u00edntese desde as follas cara \u00e1s c\u00e9lulas non fotosint\u00e9ticas da planta.\nO proceso de transpiraci\u00f3n das plantas \u00e9 o principal factor que produce a presi\u00f3n que empurra a auga cara a arriba, desde as ra\u00edces a todas as c\u00e9lulas da planta. Este proceso in\u00edciase nas ra\u00edces, onde a auga nos espazos extracelulares que rodean ao \"xilema\" \u00e9 empurrada cara a dentro a trav\u00e9s das perforaci\u00f3ns das paredes dos elementos dos vasos e as traqueidas. Este movemento da auga cara a arriba e cara a dentro finalmente causa que a auga presente no solo se mova cara ao cilindro vascular por osmose a trav\u00e9s das c\u00e9lulas endod\u00e9rmicas. Esta forza xerada pola evaporaci\u00f3n da auga desde as follas, e transmitida polo xilema cara \u00e1s ra\u00edces, \u00e9 tan forte que pode facer que a planta absorba auga de chans bastante secos. O fluxo de auga \u00e9 unidireccional desde a ra\u00edz ao talo porque s\u00f3 as follas deste poden transpirar.\nA transpiraci\u00f3n ten efectos positivos e negativos. Os positivos son proporcionan a enerx\u00eda capaz de transportar auga e nutrientes minerais \u00e1s follas da parte superior da planta. Os negativos son que \u00e9 a maior fonte de perda de auga, que pode ameazar a supervivencia da planta, por deshidrataci\u00f3n, especialmente en climas moi secos e quentes.\nCase toda a auga transp\u00edrase polos estomas das follas e do talo, por tanto, unha planta ao abrir e pechar os seus estomas debe atopar un equilibrio entre a absorci\u00f3n de di\u00f3xido de carbono para a fotos\u00edntese (que tam\u00e9n entra polos estomas) e a perda de auga por transpiraci\u00f3n.\nUnha planta require para subsistir maior cantidade de auga que un animal de peso semellante. Nun animal a maior parte da auga retense no corpo e continuamente se recicla. Ao contrario, nunha planta, preto do 90 % da auga que entra polo sistema de ra\u00edces p\u00e9rdese no aire en forma de vapor (por transpiraci\u00f3n).\nOutro feito que tam\u00e9n infl\u00fae na absorci\u00f3n de auga polas ra\u00edces \u00e9 que as c\u00e9lulas das ra\u00edces e doutras partes da planta conte\u00f1en unha concentraci\u00f3n maior que a dos solutos da auga do solo, ent\u00f3n a auga entra nas ra\u00edces debido ao fen\u00f3meno da osmose, e \u00e1 presi\u00f3n resultante ch\u00e1maselle presi\u00f3n radicular.\nA propia apertura e peche dos estomas est\u00e1n relacionadas co movemento osm\u00f3tico da auga. Un estoma est\u00e1 delimitado por d\u00faas c\u00e9lulas oclusivas que abren o ostiolo (abertura) do estoma cando est\u00e1n turxentes e p\u00e9chano cando perden turxencia por perda de auga. A turxencia x\u00e9raa a osmose.\nA velocidade de transpiraci\u00f3n das plantas pode medirse utilizando diversas t\u00e9cnicas, como pot\u00f3metros, lis\u00edmetros, por\u00f3metros, sistemas fotosint\u00e9ticos e estimaci\u00f3n do balance de calor e fluxo de zumes elaborados. As medidas isot\u00f3picas indican que a transpiraci\u00f3n \u00e9 o principal compo\u00f1ente da evapotranspiraci\u00f3n.\nFactores que infl\u00faen no proceso de transpiraci\u00f3n.\nO fluxo de auga na planta depende da anatom\u00eda interna da planta e das propiedades da auga. A medida que se fai m\u00e1is intenso o proceso de transpiraci\u00f3n da planta (o fluxo de auga polo xilema \u00e9 maior) dimin\u00fae a presi\u00f3n do xilema, o que favorece o proceso de transpiraci\u00f3n.\nO movemento da auga pola planta pode explicarse pola teor\u00eda tenso-coheso-transpiratoria, que se basea nas propiedades da auga como a polaridade da mol\u00e9cula de auga (debida \u00e1 electronegatividade do ox\u00edxeno), que fai que se formen pontes de hidr\u00f3xeno entre mol\u00e9culas de auga, o que xera forzas de cohesi\u00f3n e adhesi\u00f3n e a presi\u00f3n de vapor da auga.\nO grao de evaporaci\u00f3n de auga por unha planta depende de factores como a temperatura, humidade relativa do ambiente, o vento, a luminosidade, concentraci\u00f3n de gases atmosf\u00e9ricos e a subministraci\u00f3n de auga dispo\u00f1ible \u00e1 planta. O factor que m\u00e1is infl\u00fae no proceso de transpiraci\u00f3n das plantas \u00e9 a abertura dos estomas. A enerx\u00eda solar, ao incrementar a temperatura acelera a velocidade de transpiraci\u00f3n (dupl\u00edcase por cada incremento de 10\u00a0\u00b0C). Un aumento da iluminaci\u00f3n fai que se abran os estomas e, por tanto, aumenta a transpiraci\u00f3n. A humidade atmosf\u00e9rica infl\u00fae porque a perda de auga \u00e9 moito m\u00e1is lenta cando o aire circundante est\u00e1 saturado de vapor de auga. Canta maior humidae no solo, maior transpiraci\u00f3n. En canto ao vento, o gradiente de concentraci\u00f3n de vapor de auga entre o interior da folla e o aire circundante aumenta cando as correntes de aire arrastran o vapor de auga da superficie foliar. Tam\u00e9n infl\u00faen as concentraci\u00f3ns dos gases atmosf\u00e9ricos. En xeral, unha concentraci\u00f3n alta de O2 favorece o peche de estomas e dimin\u00fae a transpiraci\u00f3n. Canta maior \u00e9 a concentraci\u00f3n de CO2 na atmosfera hai unha menor abertura estom\u00e1tica e menor transpiraci\u00f3n.\nMecanismos de defensa.\nAs plantas xer\u00f3fitas de climas estacionalmente secos, semi\u00e1ridos ou des\u00e9rticos desenvolveron na s\u00faa evoluci\u00f3n numerosos mecanismos especiais: almacenamento de auga en partes carnosas, reduci\u00f3n da densidade de estomas ou da superficie das follas, recubrimento impermeable de cera, tricomas, secreci\u00f3n de ves\u00edculas de aceites esenciais, criptas estom\u00e1ticas etc. ou outros procesos moito m\u00e1is elaborados como os metabolismos fotosint\u00e9ticos CAM ou C4, todo o cal contrib\u00fae a reducir a perda de auga e a optimizar a fotos\u00edntese."}
{"id": "310627", "revid": "12452", "url": "https://gl.wikipedia.org/wiki?curid=310627", "title": "Santo Eleuterio", "text": ""}
{"id": "310628", "revid": "1131", "url": "https://gl.wikipedia.org/wiki?curid=310628", "title": "Sinfon\u00eda n\u00ba 9 (Mahler)", "text": "A Sinfon\u00eda n\u00ba 9 de Mahler estreouse en xu\u00f1o do 1912 pola orquestra filharm\u00f3nica de Viena dirixida por Bruno Walter.\nEstrutura.\nTr\u00e1tase dunha obra puramente orquestral, dividida en catro movementos. Segu\u00eda, por tanto, o modelo cl\u00e1sico de sinfon\u00eda. Por\u00e9n esta obra mostra unha tensi\u00f3n entre estrutura e estilo, propia das \u00faltimas obras de Mahler. Esta tensi\u00f3n expr\u00e9sase a trav\u00e9s das novas t\u00e9cnicas musicais atonais, que naqueles momentos estaban desenvolvendo paralelamente Arnold Sch\u00f6nberg e Anton Webern. As\u00ed, non existe unha tonalidade central que se distrib\u00faa uniformemente \u00f3 longo da obra, sen\u00f3n que Mahler var\u00eda constantemente as notas, buscando unha maior expresividade musical.\nOs catros movementos que conforman a peza son:"}
{"id": "310630", "revid": "98510", "url": "https://gl.wikipedia.org/wiki?curid=310630", "title": "Ross Lynch", "text": "Ross Shor Lynch \u00e9 un cantante, compositor, actor e m\u00fasico estadounidense. \u00c9 un dos membros fundadores da banda de pop rock R5. \u00c9 mellor co\u00f1ecido polo seu rol debut como Austin Moon na serie de Disney Channel \"Austin &amp; Ally\".\nBiograf\u00eda.\nRoss Lynch naceu e creceu en Littleton, Colorado, como segundo fillo m\u00e1is novo dun total de cinco irm\u00e1ns (Riker, Rydel, Rocky e Ryland). Foi educado na casa dende o cuarto grado. \u00c9 curm\u00e1n dos bailar\u00edns Derek Hough e Julianne Hough. Lynch e a s\u00faa familia mud\u00e1ronse a Os \u00c1nxeles, California, no 2007.\nCarreira.\nLynch sabe tocar o piano, a bater\u00eda, a guitarra e o baixo. El bailou para os \"Rage Boyz Crew\", un grupo fundado por unha compa\u00f1\u00eda de danza de California do Sur. Estivo en So You Think You Can Dance e apareceu en espect\u00e1culos como Moises Rules!, e en filmes como Grapple, con Anton Troy. En 2009, apareceu no videoclip de Kidz Bop da canci\u00f3n \"Let It Rock\" e no de Cymphonique \"Lil' Miss Swagger\". A principios de 2011 forma parte do elenco da serie orixinal de Disney Channel \"Austin &amp; Ally', co papel protagonista masculino de Austin Moon, un cantante adolescente que se converte nunha sensaci\u00f3n da m\u00fasica ap\u00f3s subir unha actuaci\u00f3n a internet e m\u00e1is tarde al\u00edase con Ally, interpretada por Laura Marano. O episodio piloto fixo que a serie aumentara a unha tempada completa; a serie tivo a s\u00faa estrea en decembro de 2011, e renovou para unha segunda tempada en marzo de 2012. En primavera de 2013 fi anunciada unha terceira tempada.\nEn 2012, Lynch comeza a traballar no filme orixinal de Disney Channel, Teen Beach Movie. O filme foi gravada en Porto Rico. El ti\u00f1a o papel de \"Brady\", o protagonista masculino do filme. O seu primeiro sinxelo promocional, \"A Billion Hits\" foi lanzado o 2 de abril de 2012.\nCon R5.\nEn marzo de 2010, eles sacaron o seu primeiro EP, \"Ready Set Rock\" e en setembro firmaron co selo Hollywood Records. O segundo EP, \"Loud\", foi lanzado o 19 de febreiro de 2013, xunto a o sinxelo \"Loud\". A banda lanzou o seu primeiro \u00e1lbum, \"Louder\" o 24 de setembro de 2013 e o \u00e1lbum non conti\u00f1a catro das canci\u00f3ns de \"Loud\" e sete novas canci\u00f3ns. O terceiro EP da banda, chamado \"Heart Made Up on You\", foi lanzado o 22 de xullo de 2014."}
{"id": "310633", "revid": "47401", "url": "https://gl.wikipedia.org/wiki?curid=310633", "title": "Hossein Shahabi", "text": "Hossein Shahabi (), nado en Tabriz o 20 de xu\u00f1o de 1967 e finado o 22 de xaneiro de 2023, foi un director de cine, guionista e produtor iraniano. Pertenc\u00eda \u00e1 terceira xeraci\u00f3n da nova onda do cine iraniano."}
{"id": "310634", "revid": "23204", "url": "https://gl.wikipedia.org/wiki?curid=310634", "title": "Kike Sola", "text": "Enrique Sola Clemente, co\u00f1ecido coma Kike Sola, nado en Cascante (Navarra) o 25 de febreiro de 1986, \u00e9 un exfutbolista navarro que xogaba como delanteiro centro.\nBiograf\u00eda.\nFormouse nas canteiras do Athletic Club e do CA Osasuna, debutou no primeiro equipo na Primeira Divisi\u00f3n no ano 2007, marcando dous goles no partido no seu debut ante o Real Betis Balompi\u00e9 en Sevilla.\nNo ver\u00e1n de 2009, foi cedido durante unha temporada ao CD Numancia, da Segunda Divisi\u00f3n de Espa\u00f1a. Posteriormente marchou a metade da temporada 2009-2010 ao Levadiakos FC grego tras non contar con moitos minutos no equipo soriano.\nO 3 de xullo de 2013, f\u00edxose oficial a s\u00faa fichaxe polo Athletic Club por catro mill\u00f3ns de euros."}
{"id": "310638", "revid": "5312", "url": "https://gl.wikipedia.org/wiki?curid=310638", "title": "Suspensi\u00f3n", "text": "O termo suspensi\u00f3n, do lat\u00edn \"suspens\u012do\", -\"\u014dnis\", \"acci\u00f3n e efecto de suspender, ou de interromper\", pode referirse, entre outras cousas, a:"}
{"id": "310640", "revid": "98629", "url": "https://gl.wikipedia.org/wiki?curid=310640", "title": "Blond Ambition World Tour", "text": "O Blond Ambition World Tour\u00a0foi a terceira xira\u00a0da cantante americana\u00a0Madonna. Foi posta en marcha en apoio \u00f3 seu cuarto \u00e1lbum de estudio\u00a0, \"Like a Prayer\", e da banda sonora, \"I'm Breathless\". O tour percorr\u00eda\u00a0\u00a0Norteam\u00e9rica, Europa e Asia. Foi unha xira extremadamente controvertida, sobre todo debido \u00e1 xustaposici\u00f3n de iconograf\u00eda cat\u00f3lica e sexualidade. A revista\u00a0\"Rolling Stone\"\u00a0dixo da mesma que \"posu\u00eda unha coreograf\u00eda moi elaborada e que se trataba dun espect\u00e1culo sexualmente provocativa\" e proclamou que o mesmo era \"o mellor tour de 1990\". No ano\u00a01991, foi lanzado o documental \"Truth or Dare\" (\"In Bed with Madonna\" f\u00f3ra dos Estados Unidos), unha cr\u00f3nica da xira. O espect\u00e1culo recibiu o premio \u00e1 \"produci\u00f3n esc\u00e9nica m\u00e1is creativa\" nos premios da industria de\u00a0Pollstar Concert. Esta xira atinxiu a cifra de m\u00e1is de 60 mill\u00f3ns de d\u00f3lares norteamericanos, vendendo tan s\u00f3 en Norteam\u00e9rica 482,832 entradas \u00e1s d\u00faas primeiras horas da pre-venda, conseguindo as\u00ed 14,237,000 $.\nA xira topouse cunha forte reacci\u00f3n por parte de grupos relixiosos debido \u00e1 actuaci\u00f3n de \"Like a Virgin\", durante a cal dous bailar\u00edns acariciaban o corpo de Madonna antes de que esta simulase unha masturbaci\u00f3n. A Igrexa de Inglaterra e a Igrexa Cat\u00f3lica criticaron a s\u00faa actuaci\u00f3n e incluso o Papa Xo\u00e1n Paulo II pediu \u00f3 p\u00fablico en xeral e \u00e1 comunidade cristi\u00e1 que non acudisen \u00f3 concerto.\u00a0Unha asociaci\u00f3n privada de cat\u00f3licos os cales se nomeaban a si mesmos como\u00a0\"Famiglia Domani\"\u00a0tam\u00e9n boicotearon o tour debido \u00f3 seu erotismo. En resposta a toda esta controversia, a cantante dixo, \"O tour non fere os sentimentos de ningu\u00e9n\". \u00c9 unha xira que axuda a abrir as mentes e que mostra a sexualidade dende outro punto de vista. A s\u00faa e a dos demais.\"\nO tour foi gravado en diferentes ocasi\u00f3ns, inclu\u00edndo concertos nos Estados Unidos, Francia, o Xap\u00f3n e Espa\u00f1a. Tam\u00e9n se fixo un especial de televisi\u00f3n para\u00a0\u00a0HBO TV, titulado\u00a0\"Madonna - Live! Blond Ambition World Tour 90\", filmado en Niza.\u00a0\nTrasfondo.\nOrixinalmente, o tour \u00eda ser chamado \"Like a Prayer World Tour\". Sire Records\u00a0anunciou o Blond Ambition World Tour en novembro de 1989, seguindo o \u00e9xito do cuarto \u00e1lbum de estudio de Madonna , \"Like a Prayer\", e a representaci\u00f3n de \"Express Yourself\" na cerimonia de 1989 dos MTV Video Music Awards.\u00a0Nun principio, a xira tan s\u00f3 \u00eda chegar ao Xap\u00f3n e Norteam\u00e9rica, xa que Madonna estaba considerando diversos papeis en filmes. A finais de 1989, e debido a presi\u00f3n de fans, anunciouse que o tour tam\u00e9n pasar\u00eda por Europa.\u00a0\nA xira incorporaba como temas centrais a sexualidade e o catolicismo, unha combinaci\u00f3n que causou controversia. O show conseguiu co tempo acadar un status de culto, con elementos que se converteron en iconas culturais tales como o suxeitador de conos ou a falsa cola de cabalo.\nMadonna denominou o seu propio concerto como \"teatro musical\" e o core\u00f3grafo Vincent Paterson\u00a0afirmou que ela quer\u00eda \"romper cada regra que puid\u00e9semos... Ela quer\u00eda falar sobre sexualidade, homosexualidade, a Igrexa... Pero a maior cousa que tratamos de facer foi cambiar a forma dos concertos. En vez de tan s\u00f3 presentar canci\u00f3ns, quer\u00edamos combinar moda, Broadway e a arte da interpretaci\u00f3n\".\nO ton expl\u00edcito do show causou varios problemas, en\u00a0Toronto, a polic\u00eda foi alertada de que o concerto seguramente contivese contido lascivo e obsceno e ameazou con presentar cargos a non ser que algunhas partes do show fosen cambiadas.\u00a0A actuaci\u00f3n continuou inalterada, no entanto, non se efectuou ning\u00fan cargo despois de que o representante dese un ultimato \u00e1 polic\u00eda: \"Cancelen o show e ter\u00e1n que explicarlle a 30.000 persoas por que\".\nO dese\u00f1ador franc\u00e9s Jean Paul Gaultier\u00a0creou os traxes para o tour, e o resto de pezas adicionais foron creadas por\u00a0Marlene Stewart, a cal traballara anteriormente con Madonna en 1987 no\u00a0\"Who's That Girl World Tour\".\nDebido a problemas coa gorxa, seis shows tiveron que cancelarse, levando \u00f3 tour de 63 actuaci\u00f3ns orixinalmente a 57; 125.000 entradas tiveron que ser reembolsadas. As ganancias da \u00faltima data en Norteam\u00e9rica foron doadas \u00e1 organizaci\u00f3n sen \u00e1nimo de lucro\u00a0\"AMFAR\"\u00a0e dedicouse \u00f3 seu amigo\u00a0\"Keith Haring,\"\u00a0o cal faleceu debido a complicaci\u00f3ns co VIH.\u00a0\nSinopse do concerto.\n O show estaba dividido en cinco secci\u00f3ns diferentes:\u00a0\"Metropolis\", \"Relixiosa\", \"Dick Tracy\", \"Art Deco\"\u00a0e\u00a0\"Encore\". Comezaba co fragmento de\u00a0\"Metropolis\", inspirado polo filme mudo de Fritz Lang. Esta secci\u00f3n comezaba coa canci\u00f3n\u00a0\"Express Yourself\", a cal inclu\u00eda unha introduci\u00f3n \u00e1 s\u00faa canci\u00f3n do 1982 \"Everybody\". O escenario estaba inspirado no videoclip de\u00a0\"Express Yourself\", no cal aparec\u00eda unha gran m\u00e1quina industrial e bailar\u00edns sen camiseta. Madonna entraba en escena na cima dunha longa escaleira, vestida nun traxe pinup, co seu suxeitador de conos visible. Neste segmento, Madonna tam\u00e9n interpreta\u00a0\"Open Your Heart\" e ten unha pelexa simulada cos seus bailar\u00edns en \"Causing a Commotion\". A actuaci\u00f3n final deste segmento \u00e9 \"Where's the Party\"; Madonna deixa o escenario axi\u00f1a para un cambio de traxe, mentres tres bailar\u00edns contin\u00faan bailando ata que a canci\u00f3n remata.\u00a0\nO segundo segmento era de tema apaixonado e relixioso, comezando cunha versi\u00f3n do medio-leste de \"Like a Virgin\", cantado nunha cama vermella de seda.\u00a0Madonna aparece vestida cun cors\u00e9 dourado e act\u00faa con dous bailar\u00edns hermafroditas a cada lado da cama e concl\u00fae cunha simulaci\u00f3n de masturbaci\u00f3n. O escenario \u00e9 transformado despois nunha igrexa. Madonna leva un vestido negro e un crucifixo grande durante a actuaci\u00f3n de\u00a0\"Like a Prayer\", cos seus bailar\u00edns convertidos en sacerdotes e monxas. Un popurr\u00ed de\u00a0\"Live to Tell\", \"Oh Father\" e unha actuaci\u00f3n de \"Papa Don't Preach\" rematan esta secci\u00f3n.\nA terceira parte era un cabar\u00e9\u00a0inspirado pola pel\u00edcula do 1990\u00a0\"Dick Tracy\", na cal Madonna aparec\u00eda como \"Breathless Mahoney\". No transcurso deste segmento, Madonna levaba un traxe a raias verdes e brancas, de tipo cabar\u00e9.\u00a0Inclu\u00eda interpretaci\u00f3ns de \"Sooner or Later\", cantada subida a un gran piano, \"Hanky Panky\" e \"Now I'm Following You\".\nA cuarta parte estaba inspirada polas pel\u00edculas do Hollywood de 1930, usando pezas art\u00edsticas de Tamara de Lempicka\u00a0e un dese\u00f1o do escenario Art Deco. Madonna interpretaba nesta parte \"Material Girl\" nun ton burl\u00f3n facendo referencia a unha muller loira, con rulos na cabeza e albornoz (quitado despois para mostrar un vestido de cor rosa con pel).\u00a0\"Cherish\" \u00e9 interpretada con tres bailar\u00edns vestidos como trit\u00f3ns mentres Madonna simulaba tocar a arpa.\u00a0Madonna remata esta secci\u00f3n con \"Into The Groove\" e unha versi\u00f3n minimal de\u00a0\"Vogue\" representando a coreograf\u00eda do seu videoclip, vestida cun suxeitador negro de deporte e bermudas de licra.\u00a0\nNa secci\u00f3n final, interpret\u00e1banse temas anteriores de Madonna, tales como \"Holiday\", no cal Madonna aparec\u00eda vestida cunha camiseta de lunares e volantes dos anos 70. Tam\u00e9n se interpretou \"Do the Bus Stop\" e \"Keep It Together\" inspirado polo traballo de Bob Fosse.\u00a0"}
{"id": "310641", "revid": "1576", "url": "https://gl.wikipedia.org/wiki?curid=310641", "title": "Sedimentaci\u00f3n", "text": "A sedimentaci\u00f3n \u00e9 o proceso polo cal o sedimento en movemento se deposita.\nUn tipo com\u00fan de sedimentaci\u00f3n ocorre cando o material s\u00f3lido, transportado por unha corrente de auga, depos\u00edtase no fondo dun r\u00edo, un encoro, un canal artificial ou nun dispositivo constru\u00eddo especialmente para tal fin (por exemplo, nunha estaci\u00f3n depuradora de augas residuais).\nToda corrente de auga, caracterizada polo seu caudal, velocidade e forma da secci\u00f3n, ten unha capacidade de transportar material s\u00f3lido en suspensi\u00f3n e outras substancias en disoluci\u00f3n. O cambio dalgunha destas caracter\u00edsticas da corrente pode facer que o material transportado se deposite ou precipite; ou que o material existente no fondo ou nas marxes do leito sexa erosionado.\nPosto que a maior parte dos procesos de sedimentaci\u00f3n prod\u00facense baixo a acci\u00f3n da gravidade, as \u00e1reas elevadas da litosfera terrestre tenden a seren suxeitas predominantemente de fen\u00f3menos erosivos, mentres que as zonas deprimidas est\u00e1n suxeitas predominantemente \u00e1 sedimentaci\u00f3n. As depresi\u00f3ns da litosfera na que se acumulan sedimentos, denom\u00ednanse concas sedimentarias.\nO proceso de sedimentaci\u00f3n.\nO proceso de sedimentaci\u00f3n pode ser beneficioso, cando pensamos no tratamento da auga, ou prexudicial, cando pensamos na reduci\u00f3n do volume \u00fatil dos encoros, ou na reduci\u00f3n da capacidade dunha canle de rega ou de drenaxe.\nA sedimentaci\u00f3n \u00e9 un proceso que forma parte da potabilizaci\u00f3n da auga e do tratamento de depuraci\u00f3n de augas residuais.\nNa potabilizaci\u00f3n da auga, o proceso de sedimentaci\u00f3n est\u00e1 gobernado pola lei de Stokes, que indica que as part\u00edculas sedimentan m\u00e1is facilmente canto maior \u00e9 o seu di\u00e1metro, o seu peso espec\u00edfico comparado co do l\u00edquido, e canto menor \u00e9 la viscosidade do mesmo. Por iso, cando se quere favorecer a sedimentaci\u00f3n tr\u00e1tase de aumentar o di\u00e1metro das part\u00edculas, facendo que se agreguen unhas a outras, proceso denominado coagulaci\u00f3n e floculaci\u00f3n.\nNo tratamento das augas residuais, este proceso real\u00edzase para retirar a materia s\u00f3lida fina, org\u00e1nica ou non, das augas residuais.\nNas estaci\u00f3ns depuradoras a auga pasa por un dispositivo de sedimentaci\u00f3n onde se depositan os materiais para a s\u00faa posterior eliminaci\u00f3n.\nO proceso de sedimentaci\u00f3n pode reducir dun 20 a un 40% a demanda biol\u00f3xica de ox\u00edxeno, e dun 40 a un 60% os s\u00f3lidos en suspensi\u00f3n.\nDispositivos sedimentadores.\nOs dispositivos constru\u00eddos para que se produza a sedimentaci\u00f3n neles son:"}
{"id": "310642", "revid": "22795", "url": "https://gl.wikipedia.org/wiki?curid=310642", "title": "Conca sedimentaria", "text": ""}
{"id": "310643", "revid": "22795", "url": "https://gl.wikipedia.org/wiki?curid=310643", "title": "Bac\u00eda sedimentaria", "text": ""}
{"id": "310644", "revid": "98629", "url": "https://gl.wikipedia.org/wiki?curid=310644", "title": "Dobova", "text": "Dobova \u00e9 unha pequena poboaci\u00f3n de 712 habitantes (2012) no municipio de Bre\u017eice, no leste de Eslovenia, preto da fronteira con Croacia.\nA li\u00f1a ferroviaria que vai de Liubliana a Zagreb pasa pola estaci\u00f3n de tren de Dobova, a cal est\u00e1 preto da fronteira croata. A \u00e1rea era tradicionalmente parte da Baixa Est\u00edria (en lingua eslovena \"Spodnja \u0160tajerska\").\nNa actualidade est\u00e1 inclu\u00edda co resto do municipio na rexi\u00f3n do Baixo Posavje.\nA igrexa parroquial da localidade est\u00e1 adicada a Santa Mar\u00eda e pertence \u00e1 diocese cat\u00f3lica romana de Celje. \u00c9 un edificio neo-rom\u00e1nico, cunha nave tripla, constru\u00eddo no lugar de d\u00faas igrexas anteriores en 1865."}
{"id": "310646", "revid": "22570", "url": "https://gl.wikipedia.org/wiki?curid=310646", "title": "Acrostemon", "text": "Acrostemon \u00e9 un x\u00e9nero de plantas faner\u00f3gamas pertencente \u00e1 familia Ericaceae. Comprende 15 especies descritas e destas, s\u00f3 11 aceptadas. \nTaxonom\u00eda.\nO x\u00e9nero foi descrito por Johann Friedrich Klotzsch e publicado en \"Linnaea\" 12: 227. 1838. \nEspecies aceptadas.\nA continuaci\u00f3n d\u00e1se unha lista das especies do x\u00e9nero \"\" aceptadas at\u00e9 febreiro de 2014, ordenadas alfabeticamente. Para cada unha ind\u00edcase o nome binomial seguido do autor, abreviado segundo as convenci\u00f3ns e usos."}
{"id": "310647", "revid": "22570", "url": "https://gl.wikipedia.org/wiki?curid=310647", "title": "Acrotriche", "text": "Acrotriche \u00e9 un x\u00e9nero de plantas con flores pertencente \u00e1 familia Ericaceae. Son nativos de Australia. Comprende 25 especies descritas e destas, s\u00f3 17 aceptadas. \nTaxonom\u00eda.\nO x\u00e9nero foi descrito por Robert Brown e publicado en \"Prodromus Florae Novae Hollandiae 547. 1810. \nEspecies aceptadas.\nA continuaci\u00f3n d\u00e1se unha lista das especies do x\u00e9nero \" aceptadas at\u00e9 febreiro de 2014, ordenadas alfabeticamente. Para cada unha ind\u00edcase o nome binomial seguido do autor, abreviado segundo as convenci\u00f3ns e usos."}
{"id": "310648", "revid": "23204", "url": "https://gl.wikipedia.org/wiki?curid=310648", "title": "Agapetes", "text": "Agapetes \u00e9 un x\u00e9nero de arbustos pertencentes \u00e1 familia Ericaceae. Comprende 198 especies descritas e destas, s\u00f3 147 aceptadas.\nTaxonom\u00eda.\nO x\u00e9nero foi descrito por D.Don ex G.Don e publicado en \"A General History of the Dichlamydeous Plants\" 3: 862. 1834. A especie tipo \u00e9: \"Agapetes setigera\" D. Don ex G. Don"}
{"id": "310650", "revid": "5863", "url": "https://gl.wikipedia.org/wiki?curid=310650", "title": "Premio Pr\u00edncipe de Asturias das Artes", "text": ""}
{"id": "310651", "revid": "5863", "url": "https://gl.wikipedia.org/wiki?curid=310651", "title": "Premio de poes\u00eda Novacaixagalicia", "text": ""}
{"id": "310655", "revid": "5863", "url": "https://gl.wikipedia.org/wiki?curid=310655", "title": "Luis de Argud\u00edn Bolivar", "text": ""}
{"id": "310656", "revid": "5863", "url": "https://gl.wikipedia.org/wiki?curid=310656", "title": "Concepci\u00f3n Arenal Ponte", "text": ""}
{"id": "310657", "revid": "5863", "url": "https://gl.wikipedia.org/wiki?curid=310657", "title": "Xusto Eliseo Areal Barros", "text": ""}
{"id": "310659", "revid": "5863", "url": "https://gl.wikipedia.org/wiki?curid=310659", "title": "Ux\u00edo Arbones Castellanzuelo", "text": ""}
{"id": "310660", "revid": "5863", "url": "https://gl.wikipedia.org/wiki?curid=310660", "title": "Miguel Anxo Ara\u00fajo Iglesias", "text": ""}
{"id": "310661", "revid": "5863", "url": "https://gl.wikipedia.org/wiki?curid=310661", "title": "Anxo Anido", "text": ""}
{"id": "310662", "revid": "5863", "url": "https://gl.wikipedia.org/wiki?curid=310662", "title": "Domingo Antonio de Andrade", "text": ""}
{"id": "310663", "revid": "5863", "url": "https://gl.wikipedia.org/wiki?curid=310663", "title": "Xo\u00e1n Bautista Andrade Tojedo", "text": ""}
{"id": "310664", "revid": "5863", "url": "https://gl.wikipedia.org/wiki?curid=310664", "title": "Manuel Pascual Amor Meil\u00e1n", "text": ""}
{"id": "310666", "revid": "5863", "url": "https://gl.wikipedia.org/wiki?curid=310666", "title": "Pedro Arias Veira", "text": ""}
{"id": "310667", "revid": "5863", "url": "https://gl.wikipedia.org/wiki?curid=310667", "title": "Juan Bautista Armada Losada", "text": ""}
{"id": "310668", "revid": "98629", "url": "https://gl.wikipedia.org/wiki?curid=310668", "title": "Festival de Eurovisi\u00f3n 1960", "text": "O V Festival de Eurovisi\u00f3n celebrouse o 29 de marzo de 1960 en Londres. A presentadora foi Katie Boyle e a vencedora Jacqueline Boyer co tema \"Tom Pillibi\".\nEste foi o \u00faltimo festival que se realizou entre semana, xa que ata esta edici\u00f3n o festival se celebraba sempre en xoves.\nA\u00ednda que os Pa\u00edses Baixos ga\u00f1aran o festival de 1959, decidiron non organizar de novo a edici\u00f3n de 1960; a BBC, que quedara en segundo lugar, f\u00edxose cargo de devandita organizaci\u00f3n.\nNeste ano instaurouse por primeira vez o que o int\u00e9rprete ganador do ano anterior entregase o trofeo ao ga\u00f1ador do ano en curso, tradici\u00f3n que, con algunhas excepci\u00f3ns, se mantivo ata a actualidade. Este ano foi a ganadora de 1959, a neerlandesa Teddy Scholten, quen se desprazou ata Londres para entregar o premio \u00e1 ga\u00f1adora.\nResultados.\nA rolda de votaci\u00f3ns comezounas liderando Alema\u00f1a Occidental e m\u00e1is tarde M\u00f3naco, a gran parte das votaci\u00f3ns liderounas Reino Unido, que parec\u00eda que por fin se alzar\u00eda coa vitoria, pero nas catro \u00faltimas votaci\u00f3ns, Francia alcanzou ao Reino Unido, finalmente o pa\u00eds galo sacoulle vantaxe aos brit\u00e1nicos, que votaban \u00faltimos."}
{"id": "310669", "revid": "5863", "url": "https://gl.wikipedia.org/wiki?curid=310669", "title": "Constantino Armesto", "text": ""}
{"id": "310687", "revid": "839", "url": "https://gl.wikipedia.org/wiki?curid=310687", "title": "Yusuf Sa\u011f", "text": "Yusuf Sa\u011f, nado en 1935 en \u0130dil (\u015e\u0131rnak, Turqu\u00eda) \u00e9 un eclesi\u00e1stico cat\u00f3lico sir\u00edaco, exarca patriarcal de Turqu\u00eda entre 1991 e 2017.\nTraxectoria.\nNaceu en 1935 en \u0130dil, na provincia de \u015e\u0131rnak (Turqu\u00eda). Logo da escola primaria, estudou Filosof\u00eda e Teolox\u00eda en Beirut, foi ordenado sacerdote o 14 de febreiro de 1964, e posteriormente pasou a exercer o seu ministerio pastoral na provincia de Mardin. En 1985 foi nomeado vigairo patriarcal, e posteriormente, en 1991, foi designado exarca patriarcal en Turqu\u00eda.\nRetirouse ao superar amplamente o l\u00edmite de idade, sendo sucedido por Orhan \u00c7anl\u0131 o 1 de xullo de 2017."}
{"id": "310690", "revid": "23204", "url": "https://gl.wikipedia.org/wiki?curid=310690", "title": "Trijntje Oosterhuis", "text": "Judith Katrijntje \"Trijntje\" Oosterhuis \u00e9 unha cantante e compositora holandesa de pop e jazz que representar\u00e1 \u00f3s Pa\u00edses Baixos no Festival de Eurovisi\u00f3n 2015 coa canci\u00f3n \"Walk Along\".\nCarreira.\nEn 1990 fundou co seu irm\u00e1n Tjeerd Oosterhuis o grupo Total Touch. En 1994 colaborou con Candy Dulfer para o \u00e1lbum \"Big Girl\". O seu grupo, a pesar de dous \u00e1lbums moi exitosos lanzados entre 1996 e 1998, separouse en 2001 e a cantante decidiu converterse en solista.\nEn 2004 firmou un contrato con Blue Note Records e lanzou o \u00e1lbum \"Strange Fruit\". O \u00e9xito confirmouse con \"See You As I Do\" (2005) e \"The Look of Love\" (2006).\nEn 2012, Trijntje converteuse nunha das coach de \"The Voice of HOlland\" e ficou no programa durante tres tempadas.\nEn 2015 participar\u00e1 no Festival de Eurovisi\u00f3n 2015 coa canci\u00f3n \"Walk Along\"."}
{"id": "310692", "revid": "89787", "url": "https://gl.wikipedia.org/wiki?curid=310692", "title": "The Way You Are", "text": "\"The Way You Are\" \u00e9 unha canci\u00f3n da banda de pop rock danesa Anti Social Media. A canci\u00f3n representar\u00e1 a Dinamarca no Festival de Eurovisi\u00f3n 2015. Foi lanzada de forma dixital o 26 de xaneiro de 2015. A canci\u00f3n acadou o n\u00famero 38 no Tracklisten.\nVideoclip.\nO videoclip da canci\u00f3n lanzouse no YouTube o 31 de xaneiro de 2015 cunha duraci\u00f3n de tres minutos e dezanove segundos."}
{"id": "310697", "revid": "98629", "url": "https://gl.wikipedia.org/wiki?curid=310697", "title": "Varva", "text": "Unha varva \u00e9 unha capa anual de sedimento ou rocha sedimentaria. As varvas cl\u00e1sicas eran capas sedimentarias depositadas en lagos de zonas glaciares, pero posteriormente a definici\u00f3n f\u00edxose menos restritiva.\nA palabra varva deriva do voc\u00e1bulo sueco \"varv\" entre cuxos significados e connotaci\u00f3ns incl\u00faense: \"revoluci\u00f3n\", \"en capas\" e \"c\u00edrculo\". A primeira aparici\u00f3n do termo foi como \"Hvarfig lera\" (varva de arxila) no primeiro mapa realizado polo \"Servizo Xeol\u00f3xico de Suecia\" en 1862. Inicialmente, varva utiliz\u00e1rase para describir cada un dos compo\u00f1entes dunha capa anual nos sedimentos de lagos glaciares, pero no Congreso Xeol\u00f3xico de 1910, o xe\u00f3logo sueco Gerard De Geer (1858-1943) propuxo unha nova definici\u00f3n formal que describ\u00eda unha varva como o conxunto de calquera capa anual de orixe sedimentario. Outros termos, introducidos m\u00e1is recentemente, como \"laminado anual\", son sin\u00f3nimos de varva.\nEntre os moitos acontecementos peri\u00f3dicos que podemos atopar no rexistro xeol\u00f3xico, as varvas son un dos m\u00e1is importantes e esclarecedores para estudar os cambios clim\u00e1ticos do pasado. As varvas enc\u00f3ntranse entre os acontecementos a pequena escala reco\u00f1ecidos pola estratigraf\u00eda.\nUnha capa anual de sedimentos pode ser moi visible cando as part\u00edculas arrastradas polas augas \u00e1 capa en primavera, cando hai maior forza da corrente, son moito m\u00e1is grosas que as depositadas ao resto do ano. Isto forma un par de capas, unha de sedimentos grosos e outra de finos, en cada ciclo anual. O arquetipo cl\u00e1sico de varva \u00e9 unha parella de capas sedimentarias clara/escura depositada nun lago glacial. A capa clara xeralmente cont\u00e9n limos grosos e areas finas depositados en condici\u00f3ns de alta enerx\u00eda cando a auga do desxeo arrastra unha carga de sedimentos ao lago. Durante os meses de inverno, cando se reduce a cantidade de sedimentos que chegan ao lago, ou cando o lago se conxela, depos\u00edtase unha fina capa de arxilas, que forma a capa escura. Ademais da variaci\u00f3n estacional no proceso de sedimentaci\u00f3n e deposici\u00f3n, a formaci\u00f3n das varvas require a ausencia de bioturbaci\u00f3n. En consecuencia, as varvas f\u00f3rmanse comunmente en condici\u00f3ns an\u00f3xicas.\nAdemais de en dep\u00f3sitos lacustres, as variaci\u00f3ns na sedimentaci\u00f3n estacional nos procesos cl\u00e1sticos, biol\u00f3xicos e qu\u00edmicos poden orixinar en certos casos varvas en ambientes mari\u00f1os. Por exemplo atop\u00e1ronse sedimentos de tipo varva na conca de Santa Barbara na costa de California.\nHistoria.\nA\u00ednda que o termo varva non foi introducido ata finais do s\u00e9culo XIX, o concepto de dep\u00f3sito anual peri\u00f3dico conta con, polo menos, douscentos anos de antig\u00fcidade. Na d\u00e9cada de 1840, Edward Hitchcock sospeitou que os sedimentos laminados encontrados en norteam\u00e9rica poder\u00edan ser estacionais, e en 1884 Warren Upham propuxo que as parellas de capas clara-escura de sedimentos representaban un \u00fanico dep\u00f3sito anual. Malia estas contribuci\u00f3ns iniciais ao concepto de varva, o verdadeiro pioneiro e quen popularizou a investigaci\u00f3n das varvas foi Gerard De Geer. Mentres traballaba para o \"Servizo Xeol\u00f3xico de Suecia\", advertiu unha certa similitude visual entre os sedimentos laminados e os aneis das \u00e1rbores. Isto f\u00edxolle suxerir que as parellas de sedimentos groso-fino encontrados con frecuencia nos lagos glaciares eran en realidade capas anuais.\nA primeira cronolox\u00eda constru\u00edna De Geer en Estocolmo a finais do s\u00e9culo XIX. O seu traballo continuou e axi\u00f1a estableceu toda unha rede de lugares ao longo da costa leste de Suecia. As varvas expostas nestes lugares form\u00e1ronse na conca do B\u00e1ltico en condici\u00f3ns glaciolacustres ou glaciomari\u00f1as mentres que os xeos se retiraban cara ao norte. En 1914, De Geer descubrira que era posible comparar secuencias de varvas situadas a gran distancia emparellando as variaci\u00f3ns no espesor das varvas. Por\u00e9n, este descubrimento fixo que De Geer, e moitos dos seus colegas, fixeran correlaci\u00f3ns incorrectas, como o que chamou \"teleconexi\u00f3n\" entre continentes, proceso criticado por outros estudosos das varvas como Ernst Antevs.\nEn 1924 fundouse o Instituto Xeocronol\u00f3xico, un laboratorio dedicado especialmente ao estudo das varvas. De Geer, os seus colegas e estudantes realizaron viaxes a outros pa\u00edses e continentes para investigaren as varvas sedimentarias. Ernst Antevs estudou lugares desde Long Island nos Estados Unidos ata o lago Timiskaming e a Ba\u00eda de Hudson no Canad\u00e1, creando unha cronolox\u00eda das varvas de Norteam\u00e9rica. Carl Caldenius visitou a Patagonia e Tierra del Fuego e Erik Norin viaxou a Asia central. Nesta etapa, outros xe\u00f3logos estudaron as secuencias de varvas, como Matti Sauramo, que constru\u00edu unha cronolox\u00eda da \u00faltima deglaciaci\u00f3n en Finlandia.\nEn 1940, De Geer publica \"Geochronologia Suecica\", un documento cient\u00edfico que hoxe \u00e9 considerado un cl\u00e1sico. Nel pres\u00e9ntase a \"Escala Sueca do Tempo\", unha cronolox\u00eda flotante de varvas da retirada dos xeos desde Escania ata Indals\u0161lven Lid\u00e9n, que constit\u00fae o primeiro intento de unir esta escala temporal co momento presente. Desde ent\u00f3n, houbo revisi\u00f3ns, descubr\u00edronse novos lugares e outros antigos foron valorados de novo. Como consecuencia, hoxe, a cronolox\u00eda das varvas en Suecia bas\u00e9ase en miles de lugares e cobre un per\u00edodo de 13.200 anos."}
{"id": "310699", "revid": "56817", "url": "https://gl.wikipedia.org/wiki?curid=310699", "title": "Wars for Nothing", "text": "\"Wars for Nothing\" \u00e9 unha canci\u00f3n da cantante h\u00fangara Boggie. A canci\u00f3n representar\u00e1 a Hungr\u00eda no Festival de Eurovisi\u00f3n 2015."}
{"id": "310702", "revid": "23204", "url": "https://gl.wikipedia.org/wiki?curid=310702", "title": "Eleanor F. Helin", "text": "Eleanor Key Francis \"Glo\" Helin, nada o 9 de\u00a0novembro de 1932 e finada o 25 de xaneiro de 2009, foi unha astr\u00f3noma norteamericana. Foi investigadora do programa \u00a0Near-Earth Asteroid Tracking (NEAT) do\u00a0Laboratorio de Propulsi\u00f3n a Chorro.\u00a0da NASA ata a s\u00faa xubilaci\u00f3n en\u00a02002.\nTraxectoria.\nHelin traballou en ciencia planetaria e astronom\u00eda no\u00a0Instituto Tecnol\u00f3xico de California e o Laboratorio de Propulsi\u00f3n a Chorro durante tres d\u00e9cadas. A principiar a d\u00e9cada de 1970 iniciou o\u00a0Palomar Planet-Crossing Asteroid Survey (PCAS, programa responsable do descubrimento de milleiros de asteroides de todos os tipos, inclu\u00edndo m\u00e1is de 200 en \u00f3rbitas de inclinaci\u00f3n altas, e en \u00f3rbitas raras e tipos \u00fanicos de \u00f3rbitas, as\u00ed como 20 cometas e aproximadamente o 30 por cento dos asteroides pr\u00f3ximos \u00e1 Terra descubertos en todo o mundo.\nHelin organizou e coordinou o \u00a0International Near-Earth Asteroid Survey (INAS) durante a d\u00e9cada de 1980, animando e estimulando o interese internacional polos asteroides.\nTras dirixir o programa de busca fotogr\u00e1fica do PCAS durante case vinte e cinco anos, Helin concentrouse no programa de busca\u00a0Near Earth Asteroid Tracking (NEAT) usando sensores electr\u00f3nicos nun telescopio de gran apertura, que logrou detectar m\u00e1is de 26000 obxectos.\nHelin pesoalmente descubriu ou codescubriu \u00a0872 asteroides, entre eles os primeiros dous\u00a0At\u00f3n: 2062 At\u00f3n e 2100 Ra-Shalom; os\u00a0asteroides apolo 4660 Nereus, 4769 Castalia e outros; varios\u00a0Asteroides Amor; tres asteroides troianos\u00a0inclu\u00edndo o\u00a03240 Laocoon; e 9969 Braille. Tam\u00e9n descubriu varios\u00a0cometas, como os cometas peri\u00f3dicos\u00a0111P/Helin\u2013Roman\u2013Crockett, 117P/Helin\u2013Roman\u2013Alu e 132P/Helin\u2013Roman\u2013Alu.\nNa s\u00faa honra bautizouse o asteroide\u00a03267 Glo."}
{"id": "310703", "revid": "89787", "url": "https://gl.wikipedia.org/wiki?curid=310703", "title": "Goodbye to Yesterday", "text": "\"Goodbye to Yesterday\" \u00e9 unha canci\u00f3n dos cantantes estonianos Elina Born e Stig R\u00e4sta. A canci\u00f3n representar\u00e1 a Estonia no Festival de Eurovisi\u00f3n 2015, na primeira parte da primeira semifinal. Foi lanzada de forma dixital en Estonia o 8 de xaneiro de 2015.\nEurovisi\u00f3n.\nO 21 de febreiro de 2015 foron escollidos para representar a Estonia no Festival de Eurovisi\u00f3n 2015 co 79% dos 90 000 votos dos tres super-finalistas Elina Born e Stig R\u00e4sta, Daniel Levi e Elisa Kolk. Estonia foi posta na primeira semifinal, que ter\u00e1 lugar o 19 de maio, e foi elixida para actuar na primeira metade do espect\u00e1culo."}
{"id": "310708", "revid": "109216", "url": "https://gl.wikipedia.org/wiki?curid=310708", "title": "Amantea", "text": "Amantea \u00e9 un\u00a0concello italiano, situado na\u00a0provincia de Cosenza, e que limita cos de Belmonte Calabro, Lago, San Pietro in Amantea, Serra d'Aiello, Cleto na mesma provincia, e con\u00a0Nocera Terinese na de\u00a0Catanzaro."}
{"id": "310709", "revid": "23204", "url": "https://gl.wikipedia.org/wiki?curid=310709", "title": "Aina mun pit\u00e4\u00e4", "text": "\"Aina mun pit\u00e4\u00e4\" (en galego: \"Eu sempre te\u00f1o que\") \u00e9 unha canci\u00f3n do grupo finland\u00e9s de punk Pertti Kurikan Nimip\u00e4iv\u00e4t. A canci\u00f3n ga\u00f1ou o Uuden Musiikin Kilpailu 2015 e representar\u00e1 a Finlandia no Festival de Eurovisi\u00f3n 2015.\nLanzamento.\nO 7 de xaneiro de 2015, a canci\u00f3n foi lanzada en Spotify no \u00e1lbum de Uunden Musiikin Kilpailu 2015, xunto \u00e1s outras dezasete canci\u00f3ns. O v\u00eddeo oficial foi presentado o 13 de xaneiro no YouTube. Publicouse no iTunes un d\u00eda despois."}
{"id": "310715", "revid": "23204", "url": "https://gl.wikipedia.org/wiki?curid=310715", "title": "Bat\u00f3lito", "text": "Un bat\u00f3lito (do grego, \"bathos\" e \"lithos\" que significan profundo e pedra, respectivamente) \u00e9 unha masa extensa de granitoides que se estende por centos de quil\u00f3metros e cobre m\u00e1is de 100 quil\u00f3metros cadrados na codia terrestre. Os bat\u00f3litos est\u00e1n compostos por m\u00faltiples plut\u00f3ns individuais os cales poden solaparse ou intersecarse. Os grandes volumes dos bat\u00f3litos d\u00e9bense a unha cuantiosa e repetida produci\u00f3n de magma durante per\u00edodos de orox\u00e9nese."}
{"id": "310718", "revid": "98629", "url": "https://gl.wikipedia.org/wiki?curid=310718", "title": "T\u00fanel do Corno", "text": "O t\u00fanel do Corno \u00e9 unha construci\u00f3n do tramo ferroviario Lubi\u00e1n-Ourense, un dos segmentos m\u00e1is complexos xeogr\u00e1fica e tecnicamente da \u00a0 li\u00f1a de alta velocidade Olmedo-Zamora-Galicia, debido \u00e1 accidentada orograf\u00eda que atravesa. Ten 100\u00a0km de lonxitude e sup\u00f3n a entrada da LAV en Galicia, cruzando transversalmente a provincia de Ourense desde o seu l\u00edmite coa de Zamora. As obras discorren pola localidade da Gudi\u00f1a, onde se localizar\u00e1 a estaci\u00f3n proxectada de Porta de Galicia, dirix\u00edndose despois, ao norte da autov\u00eda A-52, at\u00e9 Ourense.\nOs grandes t\u00faneles son as infraestruturas m\u00e1is salient\u00e1beis deste tramo. O seu trazado conta cun total de 18 t\u00faneles, alg\u00fans coa dificultade engadida de que se dividen en d\u00faas v\u00edas, esquerda e dereita. A principal peculiaridade, que distingue este tramo do resto da li\u00f1a, reside en que dos 100\u00a0km de lonxitude total, 77,8 se constr\u00faen mediante 2 v\u00edas \u00fanicas paralelas.\nNo c\u00f3mputo global das infraestruturas proxectadas e xa constru\u00eddas dentro da LAV Madrid-Galicia os t\u00faneles deste tramo son os de maior extensi\u00f3n, sobre todo comparados cos escavados no tramo Ourense-Santiago, xa en funcionamento, onde o t\u00fanel da Burata, entre os concellos de Ourense e Amoeiro, \u00e9 o de maior lonxitude, con 4068 m.\nCaracter\u00edsticas.\nEntre os 18 t\u00faneles do tramo Lubi\u00e1n-Ourense destaca o t\u00fanel do Corno, un dos poucos que son monotubo, que se constr\u00fae na v\u00eda dereita, e que ser\u00e1 o m\u00e1is longo do tramo, con 8570 m. Na v\u00eda esquerda contraese o t\u00fanel Cerdedelo-Prado, s\u00f3 un pouco m\u00e1is curto, cos seus 8574,44 m. O t\u00fanel do Corno exec\u00fatase en mina (baixo terra) na s\u00faa maior parte, a\u00ednda que nas bocas prev\u00edronse estruturas en t\u00fanel artificial para mellorar a integraci\u00f3n das ladeiras. O procedemento construtivo \u00e9 o denominado \"novo m\u00e9todo austr\u00edaco\", no que durante a primeira fase, de avance, esc\u00e1vase a metade superior do t\u00fanel (b\u00f3veda), empregando como sostemento cerchas met\u00e1licas (celos\u00edas), formig\u00f3n proxectado (gunitado) e bul\u00f3ns. Estes elementos met\u00e1licos, de 4 ou 6 m, cr\u00e1vanse no terreo desde o interior da escavaci\u00f3n para fixala e aumentar a s\u00faa estabilidade. Esta primeira fase permite abrir a secci\u00f3n superior do t\u00fanel para facilitar o acceso da maquinaria pesada. Posteriormente contin\u00faase coa segunda fase, que \u00e9 a escavaci\u00f3n da parte inferior do t\u00fanel (contrab\u00f3veda).\nConclu\u00eddas as tarefas de perforaci\u00f3n procederase a executar a drenaxe, impermeabilizaci\u00f3n, formigonado da contrab\u00f3veda e revestimento do t\u00fanel cunha capa de formig\u00f3n reforzado con fibras, o que xerar\u00e1 a secci\u00f3n definitiva na que se instalar\u00e1 a v\u00eda, electrificaci\u00f3n, sinalizaci\u00f3n e comunicaci\u00f3ns.\nAdxudicaci\u00f3n e comezo das obras.\nO 30 de marzo de 2012 Adif adxudicou o contrato de construci\u00f3n do subtramo Cerdedelo-Prado. Nel se inclu\u00edu a construci\u00f3n do t\u00fanel do Corno, que se adxudicou \u00e1 Uni\u00f3n Temporal de Empresas (UTE) formada por Cors\u00e1n-Corviam e \u00e1 empresa de Lal\u00edn Taboada y Ramos, cun orzamento de 88.445.654 euros e un prazo de execuci\u00f3n de 36 meses.\nAdif iniciou a perforaci\u00f3n do t\u00fanel o 29 de outubro de 2012.\nIncidentes.\nProtestas sindicais.\nDurante a primeira fase da construci\u00f3n do t\u00fanel do Corno produc\u00edronse diversos incidentes, e as conseguintes protestas dos traballadores. Xornadas de m\u00e1is de 12 horas, d\u00edas que se encadean sen o per\u00edodo m\u00ednimo de descanso, e accidentes. O \u00faltimo accidente laboral nesta obra rexistrouse o domingo 3 de agosto de 2014 provocando a segunda queixa en dous meses da CIG ante a Inspecci\u00f3n de Traballo e Seguridade Social por supostas carencias en medidas de seguridade e prevenci\u00f3n na construci\u00f3n do trazado en Ourense. Esta central sindical pediu \u00e1 autoridade que realizara unha inspecci\u00f3n do t\u00fanel do Corno, no que se rexistrou un incendio nun cadro el\u00e9ctrico que activou o plan de emerxencias e obrigou a desaloxar a trece operarios ante o risco de explosi\u00f3n, xa que no tubo encontr\u00e1banse 101 detonadores, e pediu tam\u00e9n que se investigara se ademais dos detonadores exist\u00eda alg\u00fan dep\u00f3sito de explosivos no interior do t\u00fanel, extremo que a central considera que poder\u00eda producirse dado o \"modus operandi\" co que lle consta que traballa a adxudicataria dos traballos, a UTE Isolux-Cors\u00e1n e Taboada y Ramos. O lume rexistrouse a uns 3\u00a0km da boca oeste da v\u00eda, segundo os Bombeiros de Ver\u00edn, que formaron parte do operativo de emerxencias.\nDous falecidos desde 2013.\nEn xu\u00f1o de 2013, un operario de 41 anos natural de M\u00e1laga perdeu a s\u00faa vida ao caer coa s\u00faa retroescavadora por un talude moi pronunciado, nunha pista de servizo para as obras. Compa\u00f1eiros seus afirmaron daquela que o home queix\u00e1rase de que a s\u00faa m\u00e1quina freaba mal por deficiencias nos manguitos. Xa antes, en abril do mesmo ano, un enxe\u00f1eiro de 37 anos, Carlos V\u00edctor Zabala Fern\u00e1ndez, madrile\u00f1o de Tres Cantos, encargado de supervisar a quenda de noite nas obras da li\u00f1a de alta velocidade Madrid-Galicia, no subtramo en execuci\u00f3n do t\u00fanel de Prado, no concello de Vilar de Barrio, perdeu a vida ao ser atropelado por un cami\u00f3n con caixa abatible de grandes dimensi\u00f3ns que realizaba manobras no tubo do t\u00fanel. \nParalizaci\u00f3n das obras.\nAs obras do AVE en Ourense, a d\u00faas velocidades.\nA finais de 2014 semellaba que as obras en Ourense \u00edan a d\u00faas velocidades. Nos concellos ourens\u00e1ns que se viran beneficiados pola presenza dos traballadores desde que se iniciaran as obras, alg\u00fans viven agora o seu maior auxe, mentres que outros fraquean \u00e1 espera de que os orzamentos do Estado permitan reiniciar os traballos que se pararon, ou acelerar os que xa est\u00e1n en marcha. De cami\u00f1o \u00e1 meseta, a actividade cambia e agora son, entre outros, os municipios de Laza e A Gudi\u00f1a os que ven como a actividade se multiplicou. Non en van, a ministra de Infraestruturas, Ana Pastor Juli\u00e1n, visitar\u00e1 estes concellos; en concreto percorrer\u00e1 o traxecto entre Vilari\u00f1o de Conso, A Gudi\u00f1a e a parroquia da Vilavella (A Mezquita), no tramo Lubi\u00e1n-Ourense. Al\u00ed dar\u00e1 conta da marcha dos traballos que, ao contrario que en Vilar de Barrio ou Ba\u00f1os de Molgas, aumentou nos \u00faltimos meses. Pero a velocidade do AVE en Ourense vai por tramos. Os veci\u00f1os dos concellos que ven pasar as v\u00edas polas s\u00faas terras \u2014lugares polos que non parar\u00e1 o tren\u2014 intentan facerse agora cos beneficios da construci\u00f3n. Pero na actualidade a conclusi\u00f3n \u00e9 clara: o AVE marcha por Ourense a d\u00faas velocidades.\nDespedimentos masivos.\nO feito \u00e9 que as diferenzas entre o Adif e as uni\u00f3ns temporais de empresas (UTE) que traballan nas obras do AVE a Galicia est\u00e1n a levar por diante centos de empregos, as\u00ed como as condici\u00f3ns laborais m\u00ednimas exix\u00edbeis nestes labores. As\u00ed o denuncia a CIG e o confirmar\u00edan varios documentos que est\u00e1 a difundir no conflito que mant\u00e9n co administrador ferroviario. Desde o pasado xaneiro, e segundo o sindicato nacionalista, foron despedidos m\u00e1is de 200 traballadores en m\u00e1is dunha decena de tramos entre Zamora e Ourense. Na \u00faltima vaga de despedimentos, foron uns 70 os operarios expulsados polas empresas en Galicia. Outros 200 m\u00e1is foron despedidos nos traballos que se desenvolven na parte castel\u00e1. E as obras, tal e como reco\u00f1ece o Adif, acumulan atrasos e seguen ralentiz\u00e1ndose desde principios do ano 2015.\nXustificaci\u00f3ns das empresas e explicaci\u00f3ns da CIG.\nA xustificaci\u00f3n das empresas adxudicatarias para explicar estas masivas rescisi\u00f3ns de contratos c\u00e9ntranse no remate da carga de traballo de especialidade ou pola imposibilidade de realizar algunhas obras antes de que se aproben cambios t\u00e9cnicos. Pero a CIG insiste en que non son m\u00e1is que \u00abproblemas de contrataci\u00f3n p\u00fablica\u00bb entre o Adif e as UTE. E o que cada vez parece m\u00e1is obvio \u00e9 que o intento das adxudicatarias non \u00e9 outro que forzar cambios t\u00e9cnicos nos proxectos que supo\u00f1en o incremento do custo no seu beneficio. Mentres esta liorta sucede, centos de traballadores van ao paro ou ven ameazados os seus postos de traballo. A CIG explica como tres meses despois de que unha das UTE do tramo Cerdedelo-Prado comezase a despedir todos os traballadores, a empresa env\u00eda unha comunicaci\u00f3n sobre os motivos desta decisi\u00f3n \u00e1 Comisi\u00f3n Paritaria do Convenio Colectivo para o sector da construci\u00f3n co que, segundo a central, \u00abprocura legalizar, a touro pasado, as infracci\u00f3ns laborais\u00bb que cometera. Anuncia mesmo un \"inexistente\" compromiso de readmisi\u00f3n. A empresa argumenta a existencia dunha \"causa imprevis\u00edbel\" que obrigar\u00eda \u00e1 firma a despedir os traballadores. Pero faino tres meses despois, algo que tornar\u00eda \u00aben nula de pleno dereito\u00bb a acci\u00f3n segundo a CIG, e xustificando o despedimento masivo nunha \u00abcausa allea \u00e1 vontade do empresario\u00bb dificilmente xustific\u00e1bel\u00bb.\nReclamaci\u00f3ns da CIG.\nPor todo isto, a CIG reclama que o Ministerio de Fomento interve\u00f1a, ao tratarse dunha obra p\u00fablica da que \u00e9 o \u00faltimo respons\u00e1bel. A CIG presentar\u00e1 denuncia diante da Inspecci\u00f3n de Traballo \u2014ser\u00e1 a cuarta xa\u2014, neste caso por infracci\u00f3n en materia laboral dos dereitos dos despedidos. Ademais, presentar\u00e1 demanda de conflito colectivo perante os xulgados do social da provincia, reclamando o pagamento dos salarios xerados desde xaneiro de 2015 dos operarios despedidos e a s\u00faa alta na Seguridade Social por \u00abconsiderar fraudulentas as extinci\u00f3ns de contrato\u00bb ao agocharse baixo a aparencia de fin de contrato que \u00abdeber\u00edan vehiculizarse por medio dun ERE, con suspensi\u00f3n de contratos e cotizaci\u00f3ns\u00bb. Ao tempo, reclamar\u00e1 ante a Subdelegaci\u00f3n do Goberno para que o Executivo \u00abtome as medidas precisas\u00bb.\nFomento nega a paralizaci\u00f3n das obras.\nAdif nega que as obras de construci\u00f3n do AVE entre Zamora e Ourense estean paralizadas, nin por parte do Administrador de Infraestruturas Ferroviarias nin unilateralmente por parte das empresas adxudicatarias, a\u00ednda que admite \u00abdeterminadas diferenzas de criterio coas adxudicatarias sobre algunhas modificaci\u00f3ns relacionadas co proxecto\u00bb, polas que, iso si, \u00abnon se pagar\u00e1 un euro de m\u00e1is que non estea xustificado\u00bb.\nPero o feito \u00e9 que as obras da li\u00f1a ferroviaria Zamora-Galicia est\u00e1n practicamente paralizadas na maior parte dos treitos desde Zamora cara ao norte. Hai treitos onde hai meses que non pasa ningunha m\u00e1quina. Adif matizou algunhas cuesti\u00f3ns en relaci\u00f3n \u00e1 suposta \"paralizaci\u00f3n\" das obras. En primeiro lugar, \u00abnon estamos ante unha paralizaci\u00f3n dos traballos; Adif non parou ningunha obra, e as obras non se poden parar unilateralmente por parte das adxudicatarias; por\u00e9n, admite que \u00ab\u00e9 certo que hai determinadas diferenzas de criterio coas adxudicatarias sobre algunhas modificaci\u00f3ns relacionadas co proxecto\u00bb e que \u00abest\u00e1 revisando \"con lupa\" eses expedientes para avaliar se est\u00e1n xustificados, dado que exixen investimentos adicionais\u00bb. O departamento respons\u00e1bel da construci\u00f3n da infraestrutura asegura por \u00faltimo que \u00aben ning\u00fan caso esa revisi\u00f3n afectar\u00e1 aos prazos\u00bb anunciados pola ministra de Fomento, Ana Pastor, \u00abque fixan a finalizaci\u00f3n da obra para o ano 2018\u00bb.\nUnha esperanza: rean\u00fadanse as obras do t\u00fanel do Corno.\nAdif anunciou, o 6 de maio de 2015, que se desbloqueara a paralizaci\u00f3n dos traballos no t\u00fanel do Corno. A disparidade de criterios que provocara a tensi\u00f3n entre as empresas adxudicatarias e o administrador ferroviario semella quedar definitivamente atr\u00e1s e, segundo informaron fontes de Adif, as obras retom\u00e1ronse a comezos desta semana na boca oeste; as mesmas fontes apuntaron que entre o 7 ou o 8 tam\u00e9n se reanudar\u00e1n as obras na boca leste. Con esta reanudaci\u00f3n o Goberno central transmite novamente a mensaxe de que o seu compromiso \u00e9 de que para o 2018 estar\u00e1 rematada a li\u00f1a entre Zamora e Ourense, tal como prometera a ministra Ana Pastor."}
{"id": "310732", "revid": "7523", "url": "https://gl.wikipedia.org/wiki?curid=310732", "title": "Russell Westbrook", "text": "Russell Westbrook III, nado en Long Beach (California) o 12 de novembro de 1988, \u00e9 un xogador profesional de baloncesto estadounidense que xoga nos Los Angeles Clippers da National Basketball Association (NBA). Foi seleccionado polos Seattle SuperSonics no Draft da NBA de 2008 tras formarse na Universidade de California (UCLA).\nTraxectoria.\nUniversidade.\nCriouse na cidade de Hawthorne, no condado dos \u00c1nxeles. Tras acudir ao Instituto Leuzinger en Lawndale, no mesmo condado, Westbrook xogou d\u00faas tempadas na Universidade de California dos \u00c1nxeles. Na s\u00faa primeira campa\u00f1a nos Bruins, os seus minutos de xogo foron moi limitados, facendo unha discreta media de 3,4 puntos e 0,7 asistencias nunha media de 9 minutos por partido. A pesar diso, conseguiu facer dobres-figuras en tres ocasiones. Na seguinte tempada, Westbrook liderou aos Bruins en asistencias (4,3 por partido) e finalizou terceiro en anotaci\u00f3n (12,7). Nas Finais Rexionais do Oeste do Torneo da NCAA, eliminaron a Xavier con Westbrook anotando 17 puntos. Xa na Final Four, caeron ante Memphis con outro gran partido de Westbrook (22 puntos). Westbrook foi nomeado Xogador Defensivo do Ano da Pacific Ten Conference, ademais de formar parte do terceiro mellor quinteto da conferencia e do mellor quinteto defensivo da liga.\nNBA.\nTras destacar na universidade, Westbrook decide presentarse ao Draft da NBA en 2008, sendo seleccionado polos Seattle SuperSonics na cuarta posici\u00f3n. Tras o traslado do equipo desde Seattle at\u00e9 Oklahoma City, o 5 de xullo de 2008 asina o seu primeiro contrato cos Oklahoma City Thunder xunto con D.J. White. Westbrook foi nomeado mellor \"rookie\" da Conferencia Oeste no mes de decembro e febreiro. En decembro, Westbrook fixo unha media de 15,5 puntos, 5,1 rebotes e 5,1 asistencias por partido, mentres que en febreiro mellorou os seus n\u00fameros at\u00e9 os 20,6 puntos, 6,1 rebotes e 5,9 asistencias. O 1 de febreiro, o xogador anotou 34 puntos na derrota dos Thunder fronte a Sacramento Kings na pr\u00f3rroga.\nO 2 de marzo de 2009, Westbrook realizou a s\u00faa primeira tripla-dobre na NBA con 17 puntos, 10 rebotes e 10 asistencias, sendo o primeiro \"rookie\" en conseguilo desde Chris Paul na tempada 2005-06, e o terceiro xogador dos Sonics/Thunder (os outros foron Art Harris e Gary Payton). Finalizou cuarto na votaci\u00f3n polo Rookie do Ano da NBA e foi inclu\u00eddo no mellor quinteto de \"rookies\" da tempada. Tras converterse nunha das pezas m\u00e1is importantes dos Thunder, na tempada 2014/15 culmina a s\u00faa mellor tempada na NBA, quedando 4\u00ba na carreira polo MVP e acabando a tempada como m\u00e1ximo anotador, segundo xogador con m\u00e1is roubos e cuarto m\u00e1ximo asistente. Fixo ademais 11 triplas-dobres na campa\u00f1a (sendo o que m\u00e1is nesa tempada) e sendo tres veces mellor xogador do mes. Ademais conseguiu a s\u00faa mellor anotaci\u00f3n nun partido, con 53 puntos anotados fronte a Indiana Pacers. Tam\u00e9n foi elixido ao MVP do partido das estrelas (All-Star Game)."}
{"id": "310733", "revid": "5863", "url": "https://gl.wikipedia.org/wiki?curid=310733", "title": "Circulaci\u00f3n sangu\u00ednea", "text": ""}
{"id": "310734", "revid": "5863", "url": "https://gl.wikipedia.org/wiki?curid=310734", "title": "Cancro g\u00e1strico", "text": ""}
{"id": "310735", "revid": "98629", "url": "https://gl.wikipedia.org/wiki?curid=310735", "title": "Turbocompresor", "text": "Un turbocompresor ou turbo (expresi\u00f3n coloquial), do grego \"\u03c4\u03cd\u03c1\u03b2\u03b7\" (\"ra\u00edz\"), (tam\u00e9n do lat\u00edn \"turbo\" (\"trompo\"), \u00e9 un dispositivo de sobrealimentaci\u00f3n que \u00e9 alimentado polo fluxo de gases de escape. Utiliza esta enerx\u00eda para comprimir o gas de admisi\u00f3n, forzando m\u00e1is aire ao motor para producir m\u00e1is potencia para un determinado desprazamento.\nA historia dos turbocompresores comezou en 1878 coa invenci\u00f3n dos sobrealimentadores mec\u00e1nicos. O nacemento do turbocompresor atrib\u00faese a mi\u00fado \u00e1 patente do enxe\u00f1eiro su\u00edzo Alfred B\u00fcchi en 1905, co primeiro prototipo rematado en 1915. Os turbocompresores foron utilizados comercialmente por primeira vez en 1925, aumentando a potencia dos motores di\u00e9sel en dous grandes buques de pasaxeiros. Durante a segunda guerra mundial, foron utilizados en varios motores de avi\u00f3ns, e o fabricante su\u00edzo de cami\u00f3ns Saurer foi pioneiro no seu uso na d\u00e9cada de 1930.\nOs turbocompresores para turismos ga\u00f1aron popularidade na d\u00e9cada de 1980, sendo os primeiros modelos o Chevrolet Corvair Monza e o Oldsmobile Jetfire en 1962. Os principais compo\u00f1entes dun turbocompresor incl\u00faen unha turbina, un compresor e un conxunto xiratorio do cubo da carcasa central. A turbina extrae enerx\u00eda cin\u00e9tica dos gases de escape para alimentar o compresor, que presuriza o aire de admisi\u00f3n antes de entrar no motor.\nA clasificaci\u00f3n actual \u00e9 que un turbocompresor \u00e9 alimentado pola enerx\u00eda cin\u00e9tica dos gases de escape, mentres que un supercargador \u00e9 accionado mecanicamente (xeralmente por unha correa do cego\u00f1al do motor). Por\u00e9n, ata mediados do s\u00e9culo XX, o turbocompresor cham\u00e1base \"turbosupercargador\" e era considerado un tipo de sobrealimentador.\nHistoria.\nA sobrealimentaci\u00f3n data de finais do s\u00e9culo XIX, cando Gottlieb Daimler patentou a t\u00e9cnica de usar unha engrenaxe impulsada por unha bomba para forzar o aire nun motor de combusti\u00f3n interna en 1885. O turbocompresor foi inventado polo enxe\u00f1eiro su\u00edzo Alfred B\u00fcchi (1879-1959), xefe de investigaci\u00f3n de motores Diesel en Gebr\u00fcder Sulzer, empresa de fabricaci\u00f3n de motores en Winterthur, que recibiu unha patente en 1905 para o uso dun compresor accionado polos gases de escape para forzar o aire nun motor de combusti\u00f3n interna para aumentar a potencia de sa\u00edda, pero tardouse 20 anos para que a idea chegase a bo termo. Durante a primeira guerra mundial o enxe\u00f1eiro franc\u00e9s Auguste Rateau equipou con turbocompresores aos motores Renault dos franceses con certo \u00e9xito. En 1918, o enxe\u00f1eiro de General Electric Sanford Alexander Moss conectou un turbocompresor a un motor de avi\u00f3n V12 \" Liberty\". O motor foi probado en Pikes Peak de Colorado a 4.300 m. para demostrar que poder\u00eda compensar a perda de potencia nos motores de combusti\u00f3n interna, como resultado da reduci\u00f3n da presi\u00f3n de aire e da densidade a grande altura. General Electric chamou ao sistema turbosupercharging. Nese momento, todos os dispositivos de sobrealimentaci\u00f3n foron co\u00f1ecidos como supercompresores, pero, m\u00e1is recentemente, o termo \"sobrealimentaci\u00f3n\" \u00e9 polo xeral aplicado soamente aos dispositivos de sobrealimentaci\u00f3n mecanicamente.\nOs turbocompresores foron utilizados por primeira vez na produci\u00f3n de motores de avi\u00f3ns, como o Napier Lion na d\u00e9cada de 1920, a\u00ednda que eran menos com\u00fans que os compresores centr\u00edfugos accionados por motor. Naves e locomotoras equipadas con motores turbo di\u00e9sel comezaron a aparecer na d\u00e9cada de 1920. Os turbocompresores tam\u00e9n foron utilizados na aviaci\u00f3n, m\u00e1is amplamente utilizados polos Estados Unidos. Durante a segunda guerra mundial, exemplos notables de avi\u00f3ns estadounidenses con turbocompresores foron os B-17 Flying Fortress, B-24 Liberator, P-38 Lightning e P-47 Thunderbolt. A tecnolox\u00eda tam\u00e9n se utilizou en accesorios experimentais por moitos outros fabricantes, en particular unha variedade de modelos Focke-Wulf Fw 190, pero a necesidade de utilizar avanzados materiais resistentes \u00e1s altas temperaturas que se alcanzaban na turbina, impediron o seu uso xeneralizado.\nFuncionamento.\nNos motores sobrealimentados mediante este sistema, o turbocompresor consiste nunha turbina accionada polos gases de escape do motor de explosi\u00f3n, en cuxo eixe fixase un compresor centr\u00edfugo que toma o aire a presi\u00f3n atmosf\u00e9rica logo de pasar polo filtro de aire, logo compr\u00edmeo para introducilo nos cilindros a maior presi\u00f3n.\nOs gases de escape inciden radialmente na turbina, sa\u00edndo axialmente, logo de ceder gran parte da s\u00faa enerx\u00eda interna (mec\u00e1nica + t\u00e9rmica) \u00e1 mesma.\nO aire entra ao compresor axialmente, sa\u00edndo radialmente, co efecto secundario negativo dun aumento da temperatura m\u00e1is ou menos considerable. Este efecto se contrarresta en gran medida co intercooler.\nEste aumento da presi\u00f3n consegue introducir no cilindro unha maior cantidade de os\u00edxeno (masa) que a masa normal que o cilindro aspirar\u00eda a presi\u00f3n atmosf\u00e9rica, obt\u00e9ndose m\u00e1is par motor en cada carreira \u00fatil (carreira de expansi\u00f3n) e polo tanto m\u00e1is potencia que un motor atmosf\u00e9rico de cilindrada equivalente, e cun incremento de consumo proporcional ao aumento de masa de aire no motor de gasolina. Nos di\u00e9sel a masa de aire non \u00e9 proporcional ao caudal de combustible, sempre entra aire en exceso ao carecer de bolboreta, por iso \u00e9 neste tipo de motores onde se atopou a s\u00faa m\u00e1xima aplicaci\u00f3n (motor turbodi\u00e9sel).\nOs turbocompresores m\u00e1is pequenos e de presi\u00f3n de soprado m\u00e1is baixa exercen unha presi\u00f3n m\u00e1xima de 0,25 bar (3,625 psi), mentres que os m\u00e1is grandes alcanzan os 1,5 bar (21,75 psi). En motores de competici\u00f3n ch\u00e9gase a presi\u00f3ns de 3 e 8 bares dependendo de se o motor \u00e9 gasolina ou di\u00e9sel.\nComo a enerx\u00eda utilizada para comprimir o aire de admisi\u00f3n prov\u00e9n dos gases de escape, que se desbota nun motor atmosf\u00e9rico, non resta potencia ao motor cando o turbocompresor est\u00e1 traballando, tampouco provoca perdas fora do rango de traballo do turbo, a diferenza doutros, como os sistemas con compresor mec\u00e1nico (sistemas nos que o compresor \u00e9 accionado por unha polea conectada ao veo de manivelas)."}
{"id": "310736", "revid": "89787", "url": "https://gl.wikipedia.org/wiki?curid=310736", "title": "Taboada y Ramos", "text": "Construcciones Taboada y Ramos, tam\u00e9n co\u00f1ecida como Taboada y Ramos, SL, \u00e9 unha sociedade limitada constitu\u00edda en Silleda en 1988 (a\u00ednda que opera en Lal\u00edn). Foi fundada polo albanel Manuel Taboada G\u00f3mez, e a s\u00faa esposa Elisa Ramos Vali\u00f1as, cun capital dun mill\u00f3n de pesetas.\nNos seus primeiros anos de actividade facturou miles de mill\u00f3ns de pesetas por obras da Xunta de Galicia, a Deputaci\u00f3n Provincial de Pontevedra e varios concellos galegos gobernados polo PP. S\u00f3 en 1993, a\u00ednda que dispo\u00f1\u00eda unicamente de seis traballadores fixos, o seu volume de negocio foi de 858 mill\u00f3ns.\nTaboada logrou contratas da Consellar\u00eda de Obras P\u00fablicas para constru\u00edr estradas, abastecementos de augas a municipios e os pol\u00edgonos industriais de Silleda e Lal\u00edn, ambos os dous con outras empresas. No parque de Lal\u00edn foi unha das primeiras sociedades en adquirir unha parcela.\nConstrucciones Taboada y Ramos SL naceu froito da fundaci\u00f3n dunha pequena empresa familiar dedicada \u00e1 execuci\u00f3n de obra civil e construci\u00f3n, na que o traballo realizado ao longo dos anos consolidou un crecemento constante que lle permitiu alcanzar progresivamente maiores cotas de volume de contrataci\u00f3n e a execuci\u00f3n de obras de maior complexidade t\u00e9cnica, dentro da s\u00faa actividade inicial, as\u00ed como a ampliaci\u00f3n e diversificaci\u00f3n das li\u00f1as de negocio cara obras ferroviarias, de augas, edificaci\u00f3n, xesti\u00f3n de servizos e enerx\u00edas renov\u00e1beis, que a sit\u00faan como unha empresa de referencia en sectores clave da actividade econ\u00f3mica, entre os que destaca pola s\u00faa relevancia o sector de Infraestruturas e Servizos.\nTaboada y Ramos, xunto coa tam\u00e9n lalinense La Veneciana Iberiaglass SL e con Conejos Gallegos SL (Cogal) de Rodeiro, son tres empresas da Comarca do Deza que figuraban entre as 5000 primeiras de Espa\u00f1a por volume de vendas no ano 2013.\nPrincipais obras.\nObras civ\u00eds.\nEntre outras, Taboada y Ramos efectuou as seguintes obras:\nEdificaci\u00f3ns.\nEntre outros, constru\u00edu os edificios:\nEnerx\u00edas renov\u00e1beis.\nA empresa, consciente da transcendencia que ten o impulso dun desenvolvemento sost\u00edbel, participa como socio maioritario en varias sociedades especializadas na promoci\u00f3n e desenvolvemento de proxectos en diversos \u00e1mbitos das enerx\u00edas renov\u00e1beis, como na enerx\u00eda fotovoltaica no ano 2008, mediante a promoci\u00f3n, xesti\u00f3n administrativa integral e construci\u00f3n dunha instalaci\u00f3n solar fotovoltaica de 600\u00a0kW de potencia instalada en Lal\u00edn, tam\u00e9n no campo da enerx\u00eda e\u00f3lica, as\u00ed mesmo no 2008, alcanza un importante impulso no ano 2010, ao resultar seleccionados pola Xunta de Galicia catro anteproxectos de novos parques e\u00f3licos cunha asignaci\u00f3n de potencia total de 96 MW.\nLi\u00f1a de alta velocidade Olmedo-Zamora-Galicia.\nEn (2015) participa, xunto con Isolux-Cors\u00e1n, na construci\u00f3n do t\u00fanel do Corno, na li\u00f1a de alta velocidade Olmedo-Zamora-Galicia.\nOficinas.\nA empresa actualmente ten oficinas en:"}
{"id": "310737", "revid": "5863", "url": "https://gl.wikipedia.org/wiki?curid=310737", "title": "Construcciones Taboada y Ramos", "text": ""}
{"id": "310738", "revid": "89787", "url": "https://gl.wikipedia.org/wiki?curid=310738", "title": "Louis Williams", "text": "Louis Tyrone \"Lou\" Williams, nado o 27 de outubro de 1986 en Memphis, Tennessee, \u00e9 un xogador estadounidense de baloncesto profesional que xoga en Atlanta Hawks da National Basketball Association (NBA).\nTraxectoria profesional.\nPhiladelphia 76ers.\nWilliams foi elixido na 45\u00aa posici\u00f3n do Draft da NBA de 2005 polos Philadelphia 76ers. Na s\u00faa tempada de rookie, xogou en 30 partidos nos que fixo 1.9 puntos e 0.3 asistencias por encontro. Na seguinte tempada, foi enviado \u00f3s Fort Worth Flyers da NBA Development League o 28 de novembro de 2006. Tras facer un bo papel na D-League, Williams foi chamado de volta polos Sixers o 5 de decembro.\nDurante a tempada 2007-08, Williams acadou 11.3 puntos, 3.2 asistencias e 2.0 rebotes por partido. \u00d3 rematar a tempada, converteuse en axente libre restrinxido e asinou un novo contrato con Philadelphia de cinco anos e 25 mill\u00f3ns de d\u00f3lares.\nNa tempada 2011-12, Williams liderou os Sixers en anotaci\u00f3n con 14.9 puntos por partido malia non xogar ning\u00fan partido coma titular. \u00d3 remate da tempada, rematou segundo na votaci\u00f3n \u00f3 Sexto Home do Ano da NBA, por detr\u00e1s de James Harden dos Oklahoma City Thunder.\nAtlanta Hawks.\nO 12 de xullo de 2012, Williams asinou cos Atlanta Hawks coma axente libre. O 18 de xaneiro de 2013 nun partido contra os Brooklyn Nets, Williams mancouse o ligamento cruzado anterior do seu xeonllo esquerdo, o que lle fixo perderse o resto da tempada.\nWilliams non participou nos primeiros encontros da tempada 2013-14 debido \u00f3 seu proceso de recuperaci\u00f3n, e volveu a xogar o 20 de novembro de 2013, anotando 6 puntos sa\u00edndo dende o banco. Rematou a tempada con 10.4 puntos, 3.5 asistencias e 2.1 rebotes por encontro.\nToronto Raptors.\nO 30 de xu\u00f1o de 2014, Williams foi traspasado xunto \u00f3s dereitos de Lucas Nogueira \u00f3s Toronto Raptors, a cambio de John Salmons e unha elecci\u00f3n da segunda rolda do Draft de 2015. O 20 de abril de 2015, Williams ga\u00f1ou o galard\u00f3n \u00f3 Sexto Home do Ano da NBA, convert\u00e9ndose no primeiro xogador da historia dos Raptors en conseguir dito premio."}
{"id": "310739", "revid": "7523", "url": "https://gl.wikipedia.org/wiki?curid=310739", "title": "Lou Williams", "text": ""}
{"id": "310740", "revid": "7523", "url": "https://gl.wikipedia.org/wiki?curid=310740", "title": "Louis Tyrone Williams", "text": ""}
{"id": "310746", "revid": "5863", "url": "https://gl.wikipedia.org/wiki?curid=310746", "title": "Enrique Sola", "text": ""}
{"id": "310747", "revid": "5863", "url": "https://gl.wikipedia.org/wiki?curid=310747", "title": "Enrique Sola Clemente", "text": ""}
{"id": "310751", "revid": "5863", "url": "https://gl.wikipedia.org/wiki?curid=310751", "title": "Seraf\u00edn Xoaqu\u00edn Avenda\u00f1o Mart\u00ednez", "text": ""}
{"id": "310752", "revid": "5863", "url": "https://gl.wikipedia.org/wiki?curid=310752", "title": "Alberto Avenda\u00f1o Prieto", "text": ""}
{"id": "310753", "revid": "5863", "url": "https://gl.wikipedia.org/wiki?curid=310753", "title": "Xes\u00fas Bal y Gay", "text": ""}
{"id": "310754", "revid": "5863", "url": "https://gl.wikipedia.org/wiki?curid=310754", "title": "Xo\u00e1n Manuel Balboa V\u00e1zquez", "text": ""}
{"id": "310755", "revid": "5863", "url": "https://gl.wikipedia.org/wiki?curid=310755", "title": "Xos\u00e9 Baldomir Rodr\u00edguez", "text": ""}
{"id": "310756", "revid": "5863", "url": "https://gl.wikipedia.org/wiki?curid=310756", "title": "Ant\u00f3n Baltar Dom\u00ednguez", "text": ""}
{"id": "310758", "revid": "5863", "url": "https://gl.wikipedia.org/wiki?curid=310758", "title": "Taboada y Ramos, S. L.", "text": ""}
{"id": "310761", "revid": "98629", "url": "https://gl.wikipedia.org/wiki?curid=310761", "title": "Festival de Eurovisi\u00f3n 1971", "text": "O XVI Festival de Eurovisi\u00f3n tivo lugar o 3 de abril de 1971 en Dubl\u00edn. A vitoria foi para o diminuto principado de M\u00f3naco, quen ga\u00f1aba por primeira e \u00faltima vez o festival ata a data, co tema \"Un Banc, Un Arbre, Une Rue\" da cantante francesa S\u00e9verine.\nO novo sistema de votaci\u00f3n instaurado este ano presentaba o problema de que moitos xurados pod\u00edan realizar votos t\u00e1cticos, outorgando unha pequena suma de votos en total e esperando recibir moitos votos, o que, nalg\u00fans casos, poder\u00eda observarse como un modo de beneficiar \u00e1s canci\u00f3ns dos seus propios pa\u00edses. A modo de exemplo, Luxemburgo concedeu 43 puntos, mentres que Francia concedeu 107 puntos.\nNesta edici\u00f3n derr\u00f3gase a regra anterior que s\u00f3 permit\u00eda participar a solistas e d\u00faos acompa\u00f1ados por coros, e introd\u00facese a limitaci\u00f3n de que cada pa\u00eds poder\u00e1 subir a escena ata seis acodes en total, te\u00f1an a funci\u00f3n que te\u00f1an, int\u00e9rpretes principais, coristas, m\u00fasicos, bailarines, etc. Esta regra permanece vixente ata a actualidade.\nEspa\u00f1a ocupou por primeira vez a segunda posici\u00f3n das catro veces que o conseguiu coa canci\u00f3n \"En un mundo nuevo\" de Karina, con 116 puntos, doce menos que a ganadora.\nAlema\u00f1a finalizou na terceira posici\u00f3n coa cantante que mellores resultados deu a devandito pa\u00eds, Katja Ebstein, quen na edici\u00f3n anterior ocupou a terceira posici\u00f3n, do mesmo xeito que este e m\u00e1is adiante en 1980 quedar\u00eda segunda tras Johnny Logan (m\u00e1ximo ganador do festival, en d\u00faas ocasi\u00f3ns). A s\u00faa canci\u00f3n \"Dese Welt\" (\"Este mundo\") non foi votada con ningunha m\u00e1xima puntuaci\u00f3n, con todo, foi unha das canci\u00f3ns m\u00e1is populares da cantante xermana.\nAlema\u00f1a finalizou por diante do Reino Unido, cuarto neste festival con 98 puntos, sen ningunha d\u00fabida un dos m\u00e1ximos rivais en todas as edici\u00f3ns ata 1999, ano no que empezou o declive do pa\u00eds anglosax\u00f3n no festival obtendo malos resultados.\nResultados.\nAs votaci\u00f3ns f\u00f3ronas dando de tres en tres xurados, para que fose m\u00e1is r\u00e1pida. Na primeira votaci\u00f3n Espa\u00f1a situouse a primeira, Italia rouboulle o posto na segunda rolda. Na segunda parte das votaci\u00f3ns, Italia foise debilitando, Espa\u00f1a e M\u00f3naco ent\u00f3n pux\u00e9ronse primeira e segunda, sempre indo un paso por diante o principado. Xa na \u00faltima votaci\u00f3n, M\u00f3naco ga\u00f1ou a Espa\u00f1a.\nVotaci\u00f3n.\nT\u00e1boa de votaci\u00f3n.\n!colspan=\"2\" rowspan=\"2\" |\n!colspan=\"43\"|Resultados\n \n \n \n \n \n \n \n \n \n&lt;/TR&gt;\n&lt;/TABLE&gt;"}
{"id": "310762", "revid": "12452", "url": "https://gl.wikipedia.org/wiki?curid=310762", "title": "JRT", "text": ""}
{"id": "310768", "revid": "88215", "url": "https://gl.wikipedia.org/wiki?curid=310768", "title": "Viktor Onopko", "text": "V\u00edktor Sav\u00e9lievich Onopko, nado o 14 de outubro de 1969 en Luhansk \u00e9 un exfutbolista e actual adestrador de f\u00fatbol ucra\u00edno con nacionalidade rusa que xogaba na demarcaci\u00f3n de defensa. No seu momento foi considerado como un dos mellores de Europa na s\u00faa posici\u00f3n.\nTraxectoria.\nO seu primeiro club profesional foi o FC Shakhtar Donetsk\u200e con apenas 19 anos, tres anos despois fichou polo Spartak Moscova, sendo unha peza clave no equipo que ga\u00f1ou tres tempadas seguidas a Liga rusa e alcanzou as semifinais da Liga de Campi\u00f3ns. Militando no Spartak ga\u00f1ou o premio ao futbolista ruso do ano en 1993 e 1994.\nEn 1995 fichou polo Real Oviedo, onde militou sete anos. En 2002 fichou polo Rayo Vallecano antes de deixar a Liga Espa\u00f1ola ao ano seguinte. Retirouse en 2006 tras xogar na Liga rusa no FC Alania Vladikavkaz e no FC Saturn.\nNo ano 2007 asumiu o cargo de Director Deportivo da Uni\u00f3n de f\u00fatbol de Rusia, posto que desempe\u00f1ou ata 2009, cnado pasou a ser segundo adestrador do PFC CSKA Moscova, por aquel ent\u00f3n dirixido por Juande Ramos."}
{"id": "310769", "revid": "1888", "url": "https://gl.wikipedia.org/wiki?curid=310769", "title": "Jos\u00e9 D\u00edez de Isla", "text": "Jos\u00e9 D\u00edez de Isla, finado en Madrid o 21 de maio de 1928, foi un xornalista galego.\nTraxectoria.\nFillo de Jos\u00e9 D\u00edez de Isla, que foi interventor de Facenda de Pontevedra en 1895 e colaborou en \"El Impertinente\". Jos\u00e9 D\u00edez traballou en \"La Tribuna\" e \"La Prensa\" de Barcelona. Regresou a Galicia en outubro de 1924, foi redactor de \"Galicia\" e entrou a formar en parte do corpo de redacci\u00f3n de \"El Pueblo Gallego\". Tam\u00e9n colaborou en \"El Progreso\". En Vigo artellou a Agrupaci\u00f3n Tal\u00eda e dirixiu un cadro de teatro e declamaci\u00f3n. En decembro de 1927 marchou enfermo a Madrid, onde morreu ao ano seguinte."}
{"id": "310772", "revid": "47401", "url": "https://gl.wikipedia.org/wiki?curid=310772", "title": "AC-211", "text": "A AC-211 \u00e9 unha estrada da rede secundaria de Galicia, que une as localidades coru\u00f1esas de San Pedro de N\u00f3s (Oleiros) e Pasaxe ao Burgo (A Coru\u00f1a), ao longo de 3,5 quil\u00f3metros. Forma parte da antiga estrada A Coru\u00f1a - Madrid, posteriormente N-VI.\nPercorrido.\nA estrada, plenamente urbana, inicia o seu percorrido no Seixal, Oleiros, no l\u00edmite co concello de Cambre. Baixa \u00e1 Costa da Tapia, na parroquia do Temple (Cambre) at\u00e9 a ponte da r\u00eda do Burgo, na desembocadura do r\u00edo Mero.\nPasa ao concello de Culleredo, por onde discorre, \u00e1 beira da r\u00eda, polos lugares do Burgo e Acea de Ama, da parroquia do Burgo, e Fonteculler, da parroquia de Rutis, at\u00e9 chegar \u00e1 rotonda da Ponte da Pasaxe, en Pasaxe ao Burgo, na parroquia de Elvi\u00f1a, no concello da Coru\u00f1a.\nCambio de titularidade.\nO 16 de marzo de 2016 o Consello da Xunta de Galicia aprobou ceder ao concello de Culleredo a titularidade e a xesti\u00f3n desta estrada no treito comprendido entre A Pasaxe e a ponte do Burgo., amais dunha caseta de legoeiros en Acea de Ama.\nTr\u00e1tase dun treito de 2,67 km de lonxitude dunha v\u00eda (case a s\u00faa totalidade) que alberga localidades moi poboadas como Fonteculler, Acea de Ama e O Burgo e que, ademais, soporta unha carga diaria de aproximadamente 3.000 veh\u00edculos. Con isto, o concello a transformar\u00e1 nunha aut\u00e9ntica v\u00eda urbana. O cambio de titularidade ser\u00e1 efectivo ao d\u00eda seguinte da publicaci\u00f3n do decreto no DOG (\u00e9 dicir, o d\u00eda 18 de marzo de 2016) e a entrega dos bens formalizarase no prazo de dous meses mediante a sinatura da acta. Desde o goberno local explicaron que unha das primeiras medidas que se tomar\u00e1 na AC-211 ser\u00e1 a renovaci\u00f3n do sistema de sem\u00e1foros e a eliminaci\u00f3n do cambio de sentido fronte \u00e1 urbanizaci\u00f3n \"La R\u00eda\". O cambio empezouse a notar cando nos indicadores de tr\u00e1fico tapouse o antigo nome da estrada, AC-211."}
{"id": "310774", "revid": "839", "url": "https://gl.wikipedia.org/wiki?curid=310774", "title": "Ignacio Efr\u00e9n II Karim", "text": "Ignacio Efr\u00e9n II (en ; en ), nado como Said Karim (en ) o 3 de maio de 1965 en Qamixli (Siria), \u00e9 o 123\u00ba patriarca de Antioqu\u00eda da Igrexa ortodoxa sir\u00edaca, no cargo dende o 31 de marzo de 2014."}
{"id": "310782", "revid": "839", "url": "https://gl.wikipedia.org/wiki?curid=310782", "title": "Ignacio Xos\u00e9 III Iunan", "text": "Ignacio Xos\u00e9 III (en ; en ), nado o 15 de novembro de 1944 en Al-Hasaka (Siria), \u00e9 o patriarca de Antioqu\u00eda da Igrexa Cat\u00f3lica Sir\u00edaca, no cargo dende o 20 de xaneiro de 2009."}
{"id": "310786", "revid": "1131", "url": "https://gl.wikipedia.org/wiki?curid=310786", "title": "Praia de San Lorenzo", "text": "A praia de San Lorenzo (en asturiano San Llorienzo) est\u00e1 situada no centro de Xix\u00f3n. Acunchada e cunha lonxitude de 1550 metros, \u00e9 unha das praias m\u00e1is \u00a0emblem\u00e1ticas do Principado de Asturias. Est\u00e9ndese desde a escaleira 0 (\"La Cant\u00e1brica\"), situada tras da Igrexa de San Pedro, ata a escaleira n\u00famero 16 (zona co\u00f1ecida popularmente como \"el Tostaderu\"), na embocadura do r\u00edo Piles, despois prol\u00f3ngase nun lareiro durante trescentos metros m\u00e1is ata a zona co\u00f1ecida como\u00a0\"May\u00e1n de Tierra\", chegando a totalizar unha lonxitude de \u00a01,8\u00a0km. Paralela \u00e1 praia est\u00e1 o Paseo do Muro de San Lorenzo, que contin\u00faa cara ao leste m\u00e1is al\u00f3 da propia praia co sendeiro costeiro do Cervig\u00f3n, un percorrido de m\u00e1is de 2 quil\u00f3metros que conecta con outras praias como a do Rincon\u00edn ou a de Pe\u00f1arrubia.\nCaracter\u00edsticas.\nCaracter\u00edzase por unha area fina e dourada, e por unha auga de boa calidade. As ondas son dun nivel moderado/forte e dist\u00ednguenese tres zonas de ba\u00f1o diferenciadas e vixiadas por socorristas: Escalerona (escaleira 4), Centro (escaleiras 7-8) e Piles (escaleira 12). Normalmente a zona da Escalerona \u00e9 a que presenta unhas ondas m\u00e1is aptas para o ba\u00f1o. A grande amplitude das mareas desta praia condiciona moito a s\u00faa anchura.\nServizos.\nA s\u00faa localizaci\u00f3n no centro urbano e a alta concentraci\u00f3n de xente garanten que estea dotada de todo tipo de servizos: duchas, a s\u00faa alta ocupaci\u00f3n e localizaci\u00f3n en pleno centro urbano garantizan todo tipo de servizos: duchas, lavap\u00e9s, alugueiro de hamacas, gardarroupa, consignas, aseos, fontes etc.\n\u00c1 altura da escaleira 4 hai unha oficina de turismo e conta tam\u00e9n con servizo de salvamento, a s\u00faa central est\u00e1\u00a0instalada na escaleira n\u00famero 12 e ten megafon\u00eda para transmitir partes meteorol\u00f3xicos e estado do mar cada hora, e no mesmo edificio local\u00edzase tam\u00e9n unha comisar\u00eda da polic\u00eda local.\u00a0\nDeportes.\nA praia est\u00e1 acondicionada para xogar ao volei praia, con d\u00faas pistas na escaleira 15, e ao\u00a0f\u00fatbol praia, que se practica na zona da escaleira 4 \u00a0cando o permite a\u00a0marea. Outros deportes mar\u00edtimos como o surf\u00a0ou\u00a0windsurf tam\u00e9n son habituais na praia.\nReco\u00f1ecementos.\nNo ver\u00e1n do ano 2010 izouse pola primeira vez a bandeira \"Ecopraias\" que se concedeu de novo para a temporada 2011. Tam\u00e9n no ano 2011 logrouse o reco\u00f1ecemento \"Q\" de Calidade Tur\u00edstica."}
{"id": "310787", "revid": "89787", "url": "https://gl.wikipedia.org/wiki?curid=310787", "title": "Wayne Simien", "text": "Wayne Anthony Simien, Jr., nado o 9 de marzo de 1983 en Leavenworth, Kansas, \u00e9 un ex xogador americano de baloncesto profesional. Foi membro dos Miami Heat que conseguiron o seu primeiro campionato da NBA na tempada 2005-06.\nTraxectoria deportiva.\nSimien foi seleccionado na 29\u00aa posici\u00f3n do Draft da NBA de 2005 polos Miami Heat, equipo co que ga\u00f1ou a NBA na tempada 2005-06. Durante a tempada regular dese mesmo ano, participou en 43 partidos, acadando 3 puntos e 2 rebotes en 10 minutos de xogo por encontro. Nos Playoffs, tan s\u00f3 xogou en dous partidos.\nSimien foi traspasado o 24 de outubro de 2007 xunto a Antoine Walker e Michael Doleac \u00f3s Minnesota Timberwolves, a cambio de Ricky Davis e Mark Blount. O 29 de outubro, Simien foi cortado polos Wolves.\nEn outubro de 2008, Simien fichou polo C\u00e1ceres Ciudad del Baloncesto da Liga LEB Ouro. O 5 de maio de 2009, Simien decidiu retirarse do baloncesto profesional."}
{"id": "310790", "revid": "22795", "url": "https://gl.wikipedia.org/wiki?curid=310790", "title": "R\u00edo Trabe", "text": ""}
{"id": "310791", "revid": "839", "url": "https://gl.wikipedia.org/wiki?curid=310791", "title": "Tigmotropismo", "text": "O tigmotropismo \u00e9 a resposta vexetal ante un contacto, como, por exemplo, a disposici\u00f3n que adquiren os talos (gabi\u00e1ns) que se envolven ao redor dun eixe. A resposta prod\u00facese porque as c\u00e9lulas que est\u00e1n en contacto con obxecto medran menos que as mesmas do lado oposto."}
{"id": "310792", "revid": "22795", "url": "https://gl.wikipedia.org/wiki?curid=310792", "title": "R\u00edo dos Sapos", "text": ""}
{"id": "310793", "revid": "65337", "url": "https://gl.wikipedia.org/wiki?curid=310793", "title": "Moedas da coroa checoslovaca (1945)", "text": "Entre 1946 e 1948, foron introducidas moedas de 20 e 50 hal\u00e9\u0159\u016f, e de 1 e 2 koruny. As d\u00faas de valor facial m\u00e1is baixo foron acu\u00f1adas en bronce, as d\u00faas de maior valor facial foron acu\u00f1adas nunha aliaxe de cobre-n\u00edquel. Os dese\u00f1os de t\u00f3dalas moedas excepto a de 2 koruny, foron baseados nos das moedas de entre guerras, sendo estas moedas eran m\u00e1is pequenas. En 1950, foron introducidas moedas en aluminio de 1 korun, seguidas en 1951 de 20 e 50 haleru feitos en aluminio. Foron acu\u00f1adas moedas de 5 korun, pero non foron introducidas. M\u00e1is tarde, en 1953 ocorrer\u00eda unha das reformas monetarias m\u00e1is profundas durante a existencia de Checoslovaquia ."}
{"id": "310794", "revid": "22795", "url": "https://gl.wikipedia.org/wiki?curid=310794", "title": "Lacoada", "text": ""}
{"id": "310795", "revid": "12452", "url": "https://gl.wikipedia.org/wiki?curid=310795", "title": "Turbocharger", "text": ""}
{"id": "310796", "revid": "23204", "url": "https://gl.wikipedia.org/wiki?curid=310796", "title": "Tiken Jah Fakoly", "text": "Tiken Jah Fakoly, nado en Odienn\u00e9 o 23 de xu\u00f1o de 1968, \u00e9 un cantante marfil\u00e9s de reggae.\nTraxectoria.\nMoussa Doumbia, co\u00f1ecido como Tiken Jah Fakoly, naceu o 23 de xu\u00f1o de 1968 in Odienn\u00e9, no noroeste de Costa do Marfil. Descubriu o reggae moi novo, formando o seu primeiro grupo, \"Djelys\", en 1987. Co tempo converteuse nun figura co\u00f1ecida a nivel rexional, pero axi\u00f1a acadar\u00eda o reco\u00f1ecemento nacional."}
{"id": "310797", "revid": "23204", "url": "https://gl.wikipedia.org/wiki?curid=310797", "title": "Doumbia Moussa Fakoly", "text": ""}
{"id": "310800", "revid": "56817", "url": "https://gl.wikipedia.org/wiki?curid=310800", "title": "Kevin Peter Hall", "text": "Kevin Peter Hall, nado en Pittsburgh, Pensilvania, o 9 de maio de 1955, e finado en Hollywood o 10 de abril de 1991, foi un actor estadounidense. \u00c9 co\u00f1ecido por ser o Predator dos dous primeiros filmes da franqu\u00eda \"Predator\", e por interpretar a Harry no filme \"Bigfoot\" e na serie de televisi\u00f3n \"Harry and the Hendersons\"."}
{"id": "310801", "revid": "23204", "url": "https://gl.wikipedia.org/wiki?curid=310801", "title": "Gran Premio do Brasil de 1984", "text": "O Gran Premio do Brasil de 1984 foi unha carreira de automobilismo de F\u00f3rmula 1, celebrada o 25 de marzo de 1984 no circu\u00edto de Jacarepagu\u00e1 de R\u00edo de Xaneiro. Foi a primeira carreira da tempada de e tam\u00e9n foi o d\u00e9cimo terceiro Gran Premio do Brasil, e a primeira carreira na que a FISA introduciu o l\u00edmite de 220 litros de combustible por carreira, prohibindo as repostaxes que se fac\u00edan ata agora. Moitos dos pilotos predixeron correctamente que isto converter\u00eda os Grandes Premios en carreiras de aforro de combustible en lugar de carreiras reais. Tam\u00e9n foi a primeira carreira de F\u00f3rmula Un para o futuro triplo campi\u00f3n do mundo, Ayrton Senna.\nCualificaci\u00f3n.\nElio de Angelis logrou a primeira pole da tempada no seu Lotus - Renault por diante do Ferrari de Michele Alboreto na s\u00faa primeira carreira para o Cavallino Rampante. Derek Warwick, na s\u00faa primeira carreira con Renault, foi terceiro na grella co McLaren - TAG, Alain Prost foi cuarto, Prost regresaba ao equipo no que comezou a s\u00faa carreira logo de tres tempadas con Renault. O actual campi\u00f3n mundial (e o favorito local) Nelson Piquet cualificou s\u00e9timo co Brabham - BMW, mentres que outro brasileiro, un novato da F\u00f3rmula Un chamado Ayrton Senna clasificouse 17\u00ba no seu primeiro Gran Premio no seu Toleman - Hart.\nCarreira.\nAlboreto conseguiu adiantarse na sa\u00edda e liderou ao principio por diante de Warwick e de Angelis, e os McLaren de Niki Lauda e Prost. O franc\u00e9s fixera unha mala sa\u00edda logo de sa\u00edr con moi poucas revoluci\u00f3ns e era d\u00e9cimo ao final da primeira volta. Prost non fixera pr\u00e1cticas de sa\u00edda no coche, e na warm-up preguntoulle a Lauda que aceleraci\u00f3n deb\u00eda usar na sa\u00edda. Lauda d\u00edxolle que non menos de 10 mil, pero na grella Prost sent\u00eda que isto era demasiado alto e reduciunas a 8000 s\u00f3 para decatarse de que Lauda ti\u00f1a raz\u00f3n. Malia isto xa empezaba a mostrar a superior velocidade en carreira que se converter\u00eda na historia da tempada. Cando Lauda pasou a Warwick para o segundo posto ao final da recta de atr\u00e1s na volta 10, a parte traseira dereita do McLaren golpeou o pneum\u00e1tico dianteiro esquerdo do Renault. O golpe danou a suspensi\u00f3n de Warwick, o fallo na suspensi\u00f3n obrigouno posteriormente a abandonar a carreira cando se era segundo.\nSenna sufriu o seu primeiro abandono da tempada 1984 pola rotura do turbo na volta 8.\nA carreira de Alboreto foi arruinada por un perno solto na pinza dereita do freo dianteiro do seu coche, que liberou todo o l\u00edquido de freos e provocou o sobre quecemento do freo, dando lugar a un par de trompos. Lauda lideraba por uns 40 segundos na volta 34, cando os cables da bater\u00eda do seu McLaren solt\u00e1ronse, provocando un fallo el\u00e9ctrico. Piquet, que case calara o seu Brabham cando caeu a bandeira, terminou a carreira na volta 32 cando o motor BMW fallou na recta de boxes.\nLogo de pasar a Warwick no liderado, Prost, que estaba nos pits para cambiar pneum\u00e1ticos cando Lauda retirouse, perdeu o liderado de novo co ingl\u00e9s cando fixo a s\u00faa segunda parada para cambiar pneum\u00e1ticos. Recuperou a vantaxe definitiva trala retirada de Warwick e ga\u00f1ou por 40\u00b4514 segundos por diante do Williams - Honda de Keke Rosberg e o Lotus de de Angelis. Para Rosberg foi o seu terceiro segundo posto consecutivo no Gran Premio do Brasil, malia que foi o \u00fanico no que non foi descualificado. Eddie Cheever pilotou ben para terminar cuarto no Alfa Romeo moitos dixeran que non terminar\u00eda a carreira antes de quedar sen combustible, mentres que o Renault de Patrick Tambay clasificouse sexto logo de correr seco na \u00faltima volta, perdendo o quinto posto co outro novato na F1 Martin Brundle no seu Tyrrell - Ford.\nBrundle, e todo o equipo Tyrrell ser\u00edan m\u00e1is tarde descualificados da tempada por infracci\u00f3ns t\u00e9cnicas. Isto deu lugar ao quinto posto de Tambay con Thierry Boutsen elevado ao sexto no seu Arrows - Ford.\nReferencias.\n\"A menos que se indique o contrario, todos os resultados da carreira t\u00f3manse de "}
{"id": "310802", "revid": "5863", "url": "https://gl.wikipedia.org/wiki?curid=310802", "title": "Xarrete", "text": "O xarrete \u00e9 a parte carnosa da perna dun animal cuadr\u00fapede situada debaixo da sofraxe, ou sexa, a parte superior das polpas.\nEtimolox\u00eda.\nXarrete deriva do franc\u00e9s \"jarret\", e este do franc\u00e9s dialectal \"jarre\" e do provenzal antigo \"garra\", e ambos os termos do galo \"*garra\" (en gal\u00e9s, \"garr\"; en bret\u00f3n \"g\u00e2r\").\nGastronom\u00eda.\nDesde un punto de vista gastron\u00f3mico, o xarrete de tenreira \u00e9 un corte de carne moi apreciado en Galicia, tradicionalmente como ingrediente dos cocidos. A dicir de \u00c1lvaro Cunqueiro, o xarrete e a faldra son as mellores carnes de vitela para un cocido. E para outro sibarita, Jorge V\u00edctor Sueiro, o xarrete de tenreira \u00e9 o primeiro dos ingredientes do seu cocido preferido.\nA d\u00eda de hoxe tam\u00e9n \u00e9 unha peza moi solicitada para estufar ou guisar, e como tal aparece nas cartas dos mellores restaurantes e nas mesas de moitos galegos.\nSueiro achega unha receita para o xarrete guisado tomada da \"Casa Vilas\", restaurante lendario de Santiago, na que se pon o xarrete en adobo con vi\u00f1o branco, allo e sal entre 6 e 8 horas. Despois d\u00f3uranse nunha ola, cun pouco de aceite, a carne e unhas cebolas pequenas. Unha vez que est\u00e1n douradas, eng\u00e1dese o adobo, t\u00e1pase e d\u00e9ixase ferver lentamente. Cando est\u00e1 medio feita a carne, eng\u00e1denselle patacas cortadas en anacos e m\u00e9tese a ola no forno at\u00e9 que as patacas estean feitas."}
{"id": "310803", "revid": "98629", "url": "https://gl.wikipedia.org/wiki?curid=310803", "title": "Roupa vella", "text": "A roupa vella \u00e9 unha preparaci\u00f3n a base de carnes e outros produtos sobrantes dun cocido (ou dunha lacoada), t\u00edpico da gastronom\u00eda de Galicia, a\u00ednda que tam\u00e9n, on algunhas variantes, doutros pa\u00edses de fala hispana, onde se co\u00f1ece como \"ropa vieja\".\nPreparaci\u00f3n.\nPara a s\u00faa preparaci\u00f3n, nunha tixola e cun pouco aceite de oliva d\u00f3urase un pouco (at\u00e9 que queden transparentes) cebola picada, que se pasar\u00e1 a unha gran tixola; d\u00f3uranse, un pouco m\u00e1is, pementos (verdes, ou vermellos, ou ambos) cortados en tiras e estas divididas en dous ou tres partes, que se pasan tam\u00e9n \u00e1 tixola grande, que estar\u00e1 a un lume moi baixo. Noutra tixola pequena, fr\u00edtense varios tomates cortados en cuarteir\u00f3ns, e machuc\u00e1ndoos cunha culler de pau, para que se desfagan ben, e incorp\u00f3ranse \u00e1 gran tixola.\nA continuaci\u00f3n, noutra tixola limpa, e en aceite limpo, d\u00f3uranse os restos c\u00e1rnicos do cocido, cortados en pequenos anacos (a poder ser, non deben faltar o lac\u00f3n, a costela de porco, o xarrete, o polo, o chourizo e o touci\u00f1o; segundo \"Picadillo\", se houber tam\u00e9n gali\u00f1a, a\u00ednda ser\u00eda mellor).\nA medida que quedan dourados, v\u00e9rquense tam\u00e9n na tixola grande. \u00c1 parte, d\u00f3uranse os garavanzos, pouco, procurando que non \"salten\", e tam\u00e9n e incorporan \u00e1 gran tixola. Saz\u00f3nase con pementas branca e negra e un pouco de sal. Rem\u00f3vese e mest\u00farase todo coa culler de pau.\nMentres se fai todo isto, c\u00f3cense varios ovos que despois, costados en gallos, servir\u00e1n para adornar a fonte onde se servir\u00b4a roupa vella.\nVariantes.\nAlg\u00fans engaden, xunto coas pementas, especies de callos e comi\u00f1o mo\u00eddo.\nEste prato \u00e9, como vimos, para aproveitar as sobras dun cocido. Se \u00e1 s\u00faa ve houbera sobras desta preparaci\u00f3n, o mestre \"Picadillo\" suxire unha forma para aproveitala, a \"roupa inserv\u00edbel\"."}
{"id": "310804", "revid": "1505", "url": "https://gl.wikipedia.org/wiki?curid=310804", "title": "Barbo", "text": ""}
{"id": "310805", "revid": "5749", "url": "https://gl.wikipedia.org/wiki?curid=310805", "title": "Jes\u00fas Corredoyra", "text": ""}
{"id": "310806", "revid": "32797", "url": "https://gl.wikipedia.org/wiki?curid=310806", "title": "Gran Premio de Sur\u00e1frica de 1984", "text": "O Gran Premio de Sur\u00e1frica de F\u00f3rmula 1 de , celebrouse no Circu\u00edto de Kyalami Kyalami, Gauteng, o 7 de abril de 1984. Foi a segunda rolda da tempada de F\u00f3rmula Un de . Foi o 30\u00ba Gran Premio de Sur\u00e1frica desde o primeiro Gran Premio disputado en 1934 e o d\u00e9cimo sexto que se celebrou en Kyalami, nos arredores de Xohanesburgo. Disputouse sobre 75 voltas ao circu\u00edto de catro quil\u00f3metros para unha distancia de carreira de 309 quil\u00f3metros.\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "310807", "revid": "1987", "url": "https://gl.wikipedia.org/wiki?curid=310807", "title": "A ciencia no s\u00e9culo das luces", "text": "A historia da ciencia durante a Ilustraci\u00f3n estivo caracterizada polos avances cient\u00edficos e tecnol\u00f3xicos propios da Era da Raz\u00f3n cando as ideas ilustradas estaban sendo divulgadas por toda Europa e Am\u00e9rica do Norte. Esta etapa abrangue dende a revoluci\u00f3n cient\u00edfica dos s\u00e9culos XVI e XVII ata aproximadamente o s\u00e9culo XIX, despois da Revoluci\u00f3n Francesa (1789) e a era napole\u00f3nica (1799-1815). A creaci\u00f3n das primeiras sociedades cient\u00edficas, o auxe do copernicanismo, as\u00ed como o abandono da filosof\u00eda natural aristot\u00e9lica e a doutrina m\u00e9dica de Galeno foron alg\u00fans dos feitos de maior relevancia desta revoluci\u00f3n. Cara \u00f3 s\u00e9culo XVIII, a relixi\u00f3n ficou desprazada e disciplinas como a alquimia e a astrolox\u00eda perderon credibilidade.\nA\u00ednda que ningunha disciplina ou \u00e1mbito destacou de xeito significativo, \u00e9 xusto subli\u00f1ar o papel determinante da ciencia no pensamento e discurso da \u00e9poca. Alg\u00fans pensadores ilustrados relacionaban o avance cient\u00edfico co derrocamento das autoridades tradicionais relixiosas en prol do desenvolvemento da liberdade de expresi\u00f3n e pensamento. En termos xerais a ciencia valoraba en gran medida o empirismo e o pensamento racional e estaba fortemente ligada o ideal de progreso e avance. Non obstante, como a maior\u00eda das ideas ilustradas, os beneficios da ciencia non eran reco\u00f1ecidos universalmente. Jean-Jacques Rousseau, por exemplo, criticou este \u00e1mbito do saber por distanciar o ser humano da natureza e non contribu\u00edr \u00e1 s\u00faa felicidade.\nAs sociedades e academias, que xa substitu\u00edran as universidades como centros de investigaci\u00f3n e desenvolvemento, dominaban a ciencia durante esta \u00e9poca. Estes colectivos foron clave no proceso de maduraci\u00f3n da profesi\u00f3n cient\u00edfica, que se viu moi favorecido pola divulgaci\u00f3n da ciencia entre unha poboaci\u00f3n cada vez m\u00e1is alfabetizada. Os \"philosophes\" (un grupo de intelectuais) achegaron moitas teor\u00edas cient\u00edficas, de xeito m\u00e1is notable a trav\u00e9s da \"Encyclop\u00e9die\" e da popularizaci\u00f3n do newtonismo levada a cabo por Voltaire e por \u00c9milie du Ch\u00e2telet (tradutora dos \"Principia\" de Newton).\nMalia que certos historiadores cualifican o s\u00e9culo XVIII como un per\u00edodo an\u00f3dino, esta \u00e9poca foi testemu\u00f1a de avances significativos na pr\u00e1ctica da medicina, das matem\u00e1ticas, da f\u00edsica e do desenvolvemento da taxonom\u00eda biol\u00f3xica. Do mesmo xeito, deu orixe a unha nova comprensi\u00f3n do magnetismo e da electricidade, e ao desenvolvemento da qu\u00edmica, consolid\u00e1ndoa como a disciplina que estableceu as bases da qu\u00edmica moderna."}
{"id": "310808", "revid": "72012", "url": "https://gl.wikipedia.org/wiki?curid=310808", "title": "Ultimate (deporte)", "text": "O Ultimate ou Ultimate frisbee \u00e9 un deporte de equipo de pouco contacto que se xoga cun disco voador (frisbee). Os puntos an\u00f3tanse cando un xogador pasa o frisbee a outro xogador do seu mesmo equipo e este o colle na zona de anotaci\u00f3n. Cada xogada coma esta vale 1 punto. Esta zona de anotaci\u00f3n \u00e9 similar \u00e1s zonas de ensaio do f\u00fatbol americano ou do rugby. Co frisbee nas mans non se pode correr nin andar s\u00f3 moverse sobre un mesmo (pivotar) e pasar. O m\u00e1is caracter\u00edstico do deporte \u00e9 que nos partidos non hai \u00e1rbitro, polo tanto, o deporte reg\u00falase polo esp\u00edrito deportivo de cada xogador. Este deporte tam\u00e9n \u00e9 distinguido polo seu principio \u00a8Esp\u00edrito do xogo\u00a8. Est\u00edmase que en todo o mundo existen 300.000 xogadores e 5.000 equipos.\nA Federaci\u00f3n Mundial de Disco Volador (WFDF) foi fundada no ano 1985 e \u00e9 o organismo internacional respons\u00e1bel dos deportes de disco voador. \u00c9 unha federaci\u00f3n formada por Asociaci\u00f3ns Internacionais de Disco Voador, sen membros individuais, e est\u00e1 a cargo de eventos como os campionatos mundiais, as normativas e as regras do xogo.\nRegras.\nTipos de regras.\nHai dous sistemas de regras moi semellantes e case id\u00e9nticas: as regras UPA, usadas en Am\u00e9rica do Norte; e as regras da WFDF, utilizadas no resto do mundo. Os dous sistemas son id\u00e9nticos en case todo con algunhas diferenzas de pouca importancia.\nPero nos dous sistemas \u00e9 igual:\nEquipos.\nDependendo da superficie o n\u00famero de xogadores no ultimate var\u00eda. O m\u00e1is popular \u00e9 sobre herba que se xoga con 7 xogadores en cada equipo. No ultimate na praia ou en pista cuberta adoita haber 5 xogadores por equipo. En partidos informais, o n\u00famero de xogadores \u00e9 ilimitado poden haber ata 20 xogadores por cada equipo.\nTerreo de xogo.\nO terreo de xogo do ultimate normal \u00e9 un rect\u00e1ngulo con herba dividido en tres partes: d\u00faas zonas de anotaci\u00f3n e un campo de xogo. Este ten 110 metros de longo e 37 de ancho. Os 110 m de longo est\u00e1n divididos nos 18 de cada zona de anotaci\u00f3n (ou 23 no sistema UPA) e nos 64 do campo de xogo. Os campos de ultimate praia e de ultimate en pista cuberta te\u00f1en medidas diferentes a estas."}
{"id": "310810", "revid": "1131", "url": "https://gl.wikipedia.org/wiki?curid=310810", "title": "Perlora", "text": "Perlora \u00e9 unha parroquia das doce que compo\u00f1en o concello asturiano de Carre\u00f1o. Segundo o INE en 2011 ti\u00f1a 729 habitantes (351 homes e 378 mulleres).\nLocalizaci\u00f3n.\nA parroquia, de 10,96\u00a0km\u00b2, local\u00edzase na zona central da costa de Carre\u00f1o, estend\u00e9ndose cara ao interior, ata a zona central do concello. Limita co mar Cant\u00e1brico ao NE, coas parroquias de Priendes e de Albandi ao leste, coa de Quimar\u00e1n ao sueste, coa de Llorgozana ao sur, coa de El Pieloro ao suroeste e a de Cand\u00e1s ao nordeste. A distancia media con Cand\u00e1s, a capital do concello, \u00e9 de 2,95\u00a0km, a 1\u00a0km da entidade de Per\u00e1n e a 4,90\u00a0km de Colloto.\nPoboaci\u00f3n.\nEntidades de poboaci\u00f3n:"}
{"id": "310811", "revid": "111586", "url": "https://gl.wikipedia.org/wiki?curid=310811", "title": "Obxectivismo (filosof\u00eda)", "text": "O obxectivismo \u00e9 un sistema filos\u00f3fico desenvolvido pola escritora e fil\u00f3sofa ruso-estadounidense Ayn Rand (pseud\u00f3nimo de Alisa Zin\u00f3vievna Rosenbaum; San Petersburgo, 1905 - Nova York, 1982). Presenta posici\u00f3ns propias en metaf\u00edsica, epistemolox\u00eda, \u00e9tica, pol\u00edtica e est\u00e9tica.\nO obxectivismo sost\u00e9n que existe unha realidade independente da mente do ser humano, que este est\u00e1 en contacto con esa realidade a trav\u00e9s da percepci\u00f3n dos sentidos e que adquire co\u00f1ecemento procesando os datos desa percepci\u00f3n por medio da raz\u00f3n (ou a \u00abidentificaci\u00f3n non-contraditoria\u00bb). O obxectivismo sost\u00e9n que a realidade (natureza das cousas) s\u00f3 se domina obedec\u00e9ndoa, que o prop\u00f3sito moral da vida \u00e9 a busca da propia felicidade ou o \u00abinterese propio racional\u00bb, que o \u00fanico sistema social conforme con este fin \u00e9 o capitalismo puro (chamado tam\u00e9n capitalismo \"laissez-faire\") e que o rol da arte na vida humana \u00e9 a transformaci\u00f3n das ideas metaf\u00edsicas nunha forma f\u00edsica (obra de arte) que se poida comprender e \u00e1 que se poida responder emocionalmente.\nRand presenta a s\u00faa filosof\u00eda como unha \u00abpara vivir na Terra\u00bb, enraizada na realidade e orientada \u00f3 alcance do co\u00f1ecemento do mundo natural, para o cal se rexeita a relixi\u00f3n e se busca unha interacci\u00f3n harmoniosa e mutuamente beneficiosa entre os seres humanos. A\u00ednda que pouco co\u00f1ecido, o obxectivismo \u00e9 unha influencia filos\u00f3fica importante no pensamento moderno, \u00e1 vez que controvertido.\nA esencia do obxectivismo.\nAyn Rand definiu o obxectivismo como unha filosof\u00eda \u00abpara vivir na Terra\u00bb.\nPouco antes da publicaci\u00f3n de \"Atlas Shrugged\", ped\u00eduselle a Rand que resumira o obxectivismo nunhas poucas palabras. A s\u00faa resposta foi:\nMetaf\u00edsica: realidade obxectiva.\nOs principios fundamentais da metaf\u00edsica obxectivista son:\nDe acordo co obxectivismo, estas proposici\u00f3ns son axiom\u00e1ticas, isto \u00e9, evidentes por si mesmas e calquera argumento na s\u00faa contra ter\u00eda que supo\u00f1er a s\u00faa verdade.\nEpistemolox\u00eda: raz\u00f3n.\n O todo \u00e9 maior que as s\u00faas partes. \nOs seres humanos individuais fanse conscientes da realidade a trav\u00e9s dos seus sentidos. Non hai, pois, \u00abracionalidade colectiva\u00bb. A raz\u00f3n \u00e9 o \u00fanico modo de conseguir co\u00f1ecemento (\u00abas emoci\u00f3ns non son instrumentos cognitivos\u00bb).\n\u00c9tica: ego\u00edsmo \u00abracional\u00bb.\nAyn Rand propugnaba o ego\u00edsmo racional, isto \u00e9, a autoestima baseada en valores obxectivos e que, por tanto, nunca tivese sequera a pretensi\u00f3n de violentar de ning\u00fan modo a vida ou a liberdade dos demais. \u00c1s veces acusouse a Ayn Rand de plaxiar o concepto de vontade de poder de Nietzsche, o cal \u00e9 err\u00f3neo posto que a autora define a \u00abvontade de poder\u00bb como un ego\u00edsmo \u00abirracional\u00bb, posto que sup\u00f3n a imposici\u00f3n da propia vontade \u00f3s demais.\nAyn Rand condenaba inequivocamente o ego\u00edsmo \"irracional\" de entregarse \u00f3s propios caprichos irracionais. Chamaba a esta actitude \u00abwhim-worshipping\u00bb (adoraci\u00f3n do capricho), e \u00f3s seus practicantes d\u00e1balles o gr\u00e1fico nome de \u00abego\u00edstas sen ego\u00bb.\nPol\u00edtica: capitalismo.\nSegundo Ayn Rand, o capitalismo puro \u00e9 o sistema econ\u00f3mico m\u00e1is produtivo que existe e o que xerou maior benestar. Pero, dic\u00eda, \"este non debe ser o motivo principal para defendelo\". Segundo Ayn Rand o capitalismo debe ser defendido prioritariamente en termos \"morais\", non \"pr\u00e1cticos\". E o principio desta moral ser\u00eda o respecto \u00e1 liberdade de todos os individuos, que se relacionan e cooperan de forma voluntaria e non imposta.\nSegundo ela, o \u00fanico sistema social moral \u00e9 o do puro capitalismo \u00ablaissez-faire\u00bb, cun goberno estritamente limitado a xestionar as instituci\u00f3ns destinadas a impedir ou castigar o inicio de violencia por parte duns seres humanos sobre outros, isto \u00e9: Sistema Xudicial, Polic\u00eda e Ex\u00e9rcito.\nEst\u00e9tica.\nO obxectivismo sost\u00e9n que a arte \u00e9 \u00f3 esp\u00edrito do home o que a tecnolox\u00eda \u00e9 \u00e1 s\u00faa vida material, e, por conseguinte, a arte debe mostrarlle \u00f3 home \u00abcomo poder\u00eda e deber\u00eda ser\u00bb.\nAs teor\u00edas est\u00e9ticas obxectivistas pl\u00e1smanse nunha escola art\u00edstica chamada realismo rom\u00e1ntico, que tende a plasmar seres humanos en situaci\u00f3ns de alegr\u00eda e triunfo.\nO obxectivismo considera que a pr\u00e1ctica totalidade da arte moderna non \u00e9 tal arte, e que a s\u00faa orixe est\u00e1 na corrupci\u00f3n filos\u00f3fica pretendidamente introducida por Kant na filosof\u00eda occidental.\nConceptos obxectivistas a contracorrente.\nAlg\u00fans conceptos obxectivistas resultan chocantes e requiren un pouco de explicaci\u00f3n.\nO ego\u00edsmo \u00e9 unha virtude.\nPara o obxectivismo, o ego\u00edsmo racional \u00e9 unha virtude e calquera forma de altru\u00edsmo \u00e9 inmoral, xa que non hai ning\u00fan motivo \"racional\" para po\u00f1er as necesidades dos demais por diante das necesidades \"racionais\" propias. Para Ayn Rand, o ego\u00edsmo \u00e9 unha autoestima baseada na raz\u00f3n e na reflexi\u00f3n. O altru\u00edsmo, pola contra, \u00e9 descrito por ela (adher\u00edndose \u00e1 definici\u00f3n orixinal de Auguste Comte) como unha filosof\u00eda segundo a cal un individuo non debe vivir para si mesmo, sen\u00f3n para outro. Ela v\u00eda isto como un atentado contra a autoestima e diferenciouno claramente da xenerosidade, a amabilidade e a compaix\u00f3n que unha persoa pode sentir cara a outras sen deixar de quererse a si mesma.\n\u00d3s ego\u00edstas irracionais (por exemplo \u00f3s nietzscheanos), Ayn Rand cham\u00e1baos \u00abego\u00edstas sen ego\u00bb, reivindicando as\u00ed que o ego consciente \u00e9 simplemente a raz\u00f3n, non os caprichos emocionais.\nO orgullo \u00e9 unha virtude.\nPara o obxectivismo, o orgullo \"racional\" \u00e9 a coroa de todas as demais virtudes. Se un se esforza en levar unha vida racional e produtiva, un ga\u00f1a o dereito de ser orgulloso dos valores morais e materiais que se obte\u00f1an.\nA humildade \u00e9 un vicio.\nInversamente, a humildade (entendida como a baixa autoestima) \u00e9 un vicio, xa que o humilde consid\u00e9rase a si mesmo como de pouco valor e non mellor que os demais. Para o obxectivismo, encontrarse neste estado e consideralo como algo bo mata calquera tipo de \"ambici\u00f3n moral\" no individuo.\nO extremismo \u00e9 bo.\nPara o obxectivismo, os cultos \u00f3 \u00abtermo medio\u00bb, \u00f3 compromiso e \u00f3 consenso son sintom\u00e1ticos de inseguridade nos propios valores e nas propias decisi\u00f3ns, consecuencia inevitable da filosof\u00eda de Plat\u00f3n e Kant e dos seus derivados, que soste\u00f1en que o co\u00f1ecemento seguro sobre o mundo \u00e9 inalcanzable. \u00c9 por isto que, para o obxectivismo, o extremismo \u00e9 considerado como algo \u00abbo\u00bb.\nO obxectivismo sost\u00e9n que, se partindo de premisas correctas e seguindo unha epistemolox\u00eda correcta un identifica algo como bo, o moral \u00e9 levalo ata as s\u00faas \u00faltimas consecuencias.\nO sacrificio persoal sempre \u00e9 inmoral.\nUn non debe sacrificarse nunca, baixo ningunha circunstancia.\nOs actos encomiables \u00f3s que se denomina \u00absacrificios\u00bb non son tales. Por exemplo, un home arrisca a s\u00faa vida por salvar a da s\u00faa muller ou as dos seus fillos e perde a s\u00faa. Este home non se est\u00e1 \u00absacrificando\u00bb, xa que a s\u00faa vida sen esas persoas carecer\u00eda de valor, polo que est\u00e1 facendo simplemente unha transacci\u00f3n ou intercambio racional, base\u00e1ndose en algo que este home co\u00f1ece e sabe que valora. Se ese home arriscase a s\u00faa vida por salvar a desco\u00f1ecidos, estar\u00eda cometendo un acto gravemente inmoral.\nIgualmente, os obreiros dunha f\u00e1brica non se \u00absacrifican\u00bb nunca traballando para o seu empresario, xa que o soldo que cobran recompensa o seu traballo. Se o soldo lles parece insuficiente, son libres de marchar e buscar un traballo mellor pagado.\nNon existen os dereitos positivos.\nO obxectivismo sost\u00e9n que os dereitos positivos (dereito \u00f3 traballo, \u00e1 vivenda, \u00e1 atenci\u00f3n sanitaria...) son loxicamente contraditorios na s\u00faa soa enunciaci\u00f3n, unha \"contradictio in terminis\", xa que xerar\u00edan obrigas que destruir\u00edan os dereitos negativos (os \u00fanicos que hai) de terceiros.\nPor exemplo, se un individuo ten dereito \u00f3 traballo ou \u00e1 atenci\u00f3n sanitaria, outros individuos ter\u00e1n a obriga de contratar a ese individuo e sufragar os gastos que a s\u00faa atenci\u00f3n sanitaria xere, o cal supor\u00eda a destruci\u00f3n dos dereitos de propiedade e liberdade de terceiros. Os obxectivistas afirman: \u00abOs mal chamados dereitos positivos supor\u00edan un dereito a escravizar os demais, e non existe o dereito a escravizar\u00bb.\nDe acordo con este argumento, s\u00f3 existir\u00edan dereitos negativos, isto \u00e9, dereitos a non sufrir interferencias na propia vida, mentres un non interfira nos dereitos dos demais. Estes son os dereitos recollidos na Constituci\u00f3n dos Estados Unidos de Am\u00e9rica: vida, liberdade e a busca da felicidade.\nRaz\u00f3n do nome \u00abobxectivismo\u00bb.\nO obxectivismo deriva o seu nome do concepto do co\u00f1ecemento e dos valores como \u00abobxectivos\u00bb, en vez de intr\u00ednsecos ou subxectivos. De acordo con Ayn Rand, nin os conceptos nin os valores son \u00abintr\u00ednsecos\u00bb \u00e1 realidade externa, pero tampouco son soamente \u00absubxectivos\u00bb (con \u00absubxectivo\u00bb Ayn Rand quer\u00eda dicir \u2018arbitrarios\u2019 ou \u2018creados polos sentimentos, desexos, intuici\u00f3ns ou caprichos\u2019). Antes ben, os valores e conceptos debidamente formados son obxectivos no sentido de que est\u00e1n \u00abdeterminados pola natureza da realidade, pero han de ser descubertos pola mente do home\u00bb. Un non pode cambiar a realidade simplemente desexando que sexa diferente. O home debe interactuar coa realidade comprend\u00e9ndoa, asumindo as limitaci\u00f3ns propias e interactuando con ela de acordo coa propia capacidade para realizar cambios materiais consistentes cos desexos racionais propios. De acordo co obxectivismo, un subxectivista considerar\u00e1 os valores como arbitrarios, e un \u00abintrinsicista\u00bb considerar\u00edaos como algo non relacionado cos seres humanos.\n\u00abObxectivismo\u00bb foi en realidade unha segunda elecci\u00f3n como nome para a s\u00faa filosof\u00eda. Rand afirmou que \u00abexistencialismo\u00bb era en realidade un nome m\u00e1is apropiado, xa que o axioma m\u00e1is b\u00e1sico da filosof\u00eda \u00e9 a afirmaci\u00f3n \u00aba existencia existe\u00bb. Non obstante, Jean Paul Sartre \u00abcorrompeu\u00bb, nas s\u00faas propias palabras, o significado do termo \u00abexistencialismo\u00bb.\nRelaci\u00f3ns do obxectivismo con outras filosof\u00edas.\nRand consideraba os seus esforzos filos\u00f3ficos como o inicio da correcci\u00f3n dos problemas do mundo, problemas que, ela sosti\u00f1a, eran consecuencia da aceptaci\u00f3n de filosof\u00edas err\u00f3neas: a filosof\u00eda m\u00edstica relixiosa en xeral e do kantianismo en particular.\nNo Gr\u00e1fico de Pournelle, o obxectivismo \u00e9 situado no cuadrante superior esquerdo (alto grao de liberdade e racionalidade), xunto \u00f3 libertarismo.\nFil\u00f3sofos \u00f3s que Ayn Rand consideraba positivamente.\nRand consider\u00e1base a si mesma como unha correctora e continuadora da obra filos\u00f3fica de Arist\u00f3teles, a quen consideraba o m\u00e1is grande fil\u00f3sofo da historia.\nAyn Rand tam\u00e9n encomiou a Tom\u00e9 de Aquino por introducir a filosof\u00eda aristot\u00e9lica, especialmente a epistemolox\u00eda aristot\u00e9lica, no mundo cat\u00f3lico.\nComo se fixo p\u00fablica a obra de Ayn Rand.\nRand publicou a maior parte dos seus ensaios (a s\u00faa obra de non ficci\u00f3n) no seu propio newsletter \"The Objectivist\", e, con anterioridade, na revista que ela mesma editaba, na cal s\u00f3 se publicaban traballos de acordo coas teor\u00edas obxetivistas. Nunca publicou en revistas acad\u00e9micas convencionais. Gran parte do corpus de non-ficci\u00f3n de Ayn Rand quedou rexistrado unicamente na ampla colecci\u00f3n de arquivos de son das s\u00faas conferencias.\nA produci\u00f3n de obras de non ficci\u00f3n de Ayn Rand aumentou enormemente tras publicar a s\u00faa \"Opus Magnum\" de ficci\u00f3n, Atlas Shrugged (1957). A creaci\u00f3n desta novela demandou de Rand a maior parte das s\u00faas enerx\u00edas desde 1943 ata 1957.\nEscisi\u00f3ns dentro do obxectivismo.\nO obxectivismo co\u00f1eceu d\u00faas escisi\u00f3ns ou \u00abcismas\u00bb maiores:\n1968: Escisi\u00f3n Ayn Rand \u2013 Nathaniel Branden.\nEn 1968 Ayn Rand expulsou a Nathaniel Branden do movemento obxectivista. Ata ese momento, Rand afirmaba publicamente que Branden era a persoa que mellor entend\u00eda o obxectivismo e consider\u00e1bao como o seu \u00abherdeiro intelectual\u00bb.\nOs motivos da expulsi\u00f3n son discutidos. Os que quedaron con Ayn Rand aducen que a expulsi\u00f3n se debeu a unha xesti\u00f3n econ\u00f3mica deshonesta e a tendencias irracionalistas por parte de Nathaniel Branden. Nathaniel Branden cualificou de difamaci\u00f3n estas acusaci\u00f3ns e explicou a s\u00faa expulsi\u00f3n por motivos puramente persoais, xa que Ayn Rand soubo daquela que Branden manti\u00f1a relaci\u00f3ns cunha terceira muller (Branden estaba casado e fora amante de Ayn Rand).\nInmediatamente despois da expulsi\u00f3n, Ayn Rand desmantelou toda a puxante organizaci\u00f3n ata daquela existente para propagar o obxectivismo, o Nathaniel Branden Institute.\nTrala ruptura, Branden sostivo que o obxectivismo, a pesar de ter moitos valores positivos, carece dunha comprensi\u00f3n profunda da psicolox\u00eda humana, e advirte o estudante obxectivista ne\u00f3fito a que, a\u00ednda persistindo no seu estudo, te\u00f1a isto presente. Finalmente, Branden pasou a colaborar co tam\u00e9n obxectivista \u00abdisidente\u00bb David Kelley.\n1985: Escisi\u00f3n Leonard Peikoff - David Kelley.\nLeonard Peikoff, o \u00abherdeiro intelectual\u00bb de Ayn Rand no momento da s\u00faa morte e detentador de todos os dereitos sobre as s\u00faas obras, afirma que o obxectivismo \u00e9 un \u00absistema cerrado\u00bb, que consiste no que Ayn Rand escribiu ou dixo, e demais elaboraci\u00f3ns posteriores baseadas nos fundamentos orixinais. Peikoff considera calquera desacordo en asuntos esenciais co que Rand afirmou como unha traiz\u00f3n \u00f3 obxectivismo, e oponse \u00e1 colaboraci\u00f3n con non obxectivistas.\nNo 1985, Leonard Peikoff expulsou a David Kelley do Ayn Rand Institute.\nDavid Kelley escribiu un ensaio titulado \u00abUnha cuesti\u00f3n de sanci\u00f3n\u00bb, no que argumentaba a favor da colaboraci\u00f3n con non obxectivistas. Peikoff argumenta que todos aqueles que non son obxectivistas est\u00e1n evadindo a realidade, e que, polo tanto, colaborar con eles sup\u00f3n unha sanci\u00f3n (\u00absanci\u00f3n\u00bb no sentido de \u2018aprobaci\u00f3n\u2019) desa evasi\u00f3n.\nEn cambio Kelley avoga tam\u00e9n por unha concepci\u00f3n do obxectivismo como un \u00absistema aberto\u00bb, que pode incorporar novos conceptos m\u00e1is al\u00e1 do que Ayn Rand escribiu ou dixo, e corrixir os seus supostos erros.\nPeikoff expuxo os seus argumentos contra as teses de Kelley no seu artigo \u00abFact and value\u00bb. Pensadores obxectivistas como Peter Schwartz e Harry Bisnwanger apoiaron a Peikoff.\nKelley fundou en 1990 o Instituto de Estudos Obxectivista (chamado m\u00e1is tarde O Centro Obxectivista e posteriormente The Atlas Society) para difundir a s\u00faa interpretaci\u00f3n do obxectivismo. Kelley colabora co movemento libertariano estadounidense, e con outros grupos cos que Peikoff se nega a colaborar. Peikoff e outros membros do Ayn Rand Institute negan que Kelley sexa un obxectivista. Citan, por exemplo, a oposici\u00f3n de Ayn Rand \u00f3 libertarianismo na d\u00e9cada de 1960 como un motivo para condenar a Kelley, quen se defende aducindo que Peikoff e os seus asociados toman a oposici\u00f3n de Rand \u00f3 libertarianismo f\u00f3ra de contexto."}
{"id": "310813", "revid": "98629", "url": "https://gl.wikipedia.org/wiki?curid=310813", "title": "Gran Premio de B\u00e9lxica de 1984", "text": "O Gran Premio de B\u00e9lxica de F\u00f3rmula 1 de disputouse en Zolder o 29 de abril de 1984. Foi a terceira carreira da tempada de F\u00f3rmula Un de , e o 42\u00ba Gran Premio de B\u00e9lxica e o d\u00e9cimo e \u00faltimo Gran Premio que se celebrou en Zolder. A carreira disputouse sobre 70 voltas ao circu\u00edto de catro quil\u00f3metro nunha distancia de carreira de 298 quil\u00f3metros.\nA carreira foi ga\u00f1ada polo piloto italiano Michele Alboreto pilotando un Ferrari 126C4. Foi a terceira vitoria nun Gran Premio de Alboreto e a s\u00faa primeira desde que chegara a Scuderia Ferrari para a tempada 1984 e converteuse no primeiro Italiano en ga\u00f1ar para o Cavallino Rampante desde que Ludovico Scarfiotti ga\u00f1ara o Gran Premio de Italia de 1966. Alboreto sacoulle 42 segundos ao piloto brit\u00e1nico Derek Warwick que pilotaba un Renault RE50. Foi o mellor resultado hist\u00f3rico nun Gran Premio de Warwick, mellorando o terceiro lugar que alcanzara na carreira anterior en Sur\u00e1frica. O compa\u00f1eiro de Alboreto o franc\u00e9s Ren\u00e9 Arnoux foi terceiro.\nA vitoria de Alboreto foi a primeira e \u00fanica vitoria para Ferrari en 1984 e confirmou a fe de Ferrari na contrataci\u00f3n do italiano. Con todo Alboreto non lograr\u00eda outro podio ata o Gran Premio de Austria en agosto. Alain Prost terminou f\u00f3ra dos puntos a s\u00faa vantaxe no campionato do mundo reduciuse a cinco puntos con Warwick no segundo lugar por diante de Niki Lauda.\nResumo.\nGoodyear dominou a clasificaci\u00f3n logrando seis dos sete primeiros lugares con Michele Alboreto asegurando a s\u00faa primeira pole position. O seu compa\u00f1eiro de equipo Ren\u00e9 Arnoux foi o segundo clasificado, no que ser\u00eda a \u00faltima primeira fila ata o Gran Premio do Reino Unido de 1988. O campi\u00f3n do mundo de 1982 Keke Rosberg, terceiro cualificado no seu Williams FW09, demostrou a velocidade de crecemento da combinaci\u00f3n de Williams-Honda. Derek Warwick (Michelin) foi cuarto por diante de Elio de Angelis (Lotus 95T) e a sorprendente velocidade do ATS D7 do piloto emerxente Manfred Winkelhock. Os McLaren estaban f\u00f3ra de ritmo co l\u00edder do mundial Alain Prost no oitavo posto e Niki Lauda no 14\u00ba. O vixente campi\u00f3n do mundo Nelson Piquet cualificou o seu Brabham BT53 noveno. O mellor dos pilotos Pirelli foi Johnny Cecotto no 16\u00ba no seu Toleman TG183B. O \u00fanico non cualificado foi Philippe Alliot no seu RAM.\nAlboreto liderou as 70 voltas e ata foi capaz de reter o liderado durante as paradas en boxes, malia que Piquet abr\u00edase paso sen deterse. Warwick empezou ben marchando segundo durante gran parte da carreira con Arnoux, Winkelhock e de Angelis persegu\u00edndoo. Prost e Riccardo Patrese (Alfa Romeo 184T) retir\u00e1ronse pronto e Cecotto abandonou na volta 1 co embrague roto.\nO McLaren MP4 / 2 de Lauda rompeu a s\u00faa bomba de auga a media carreira. Pouco despois Winkelhock det\u00edvose e Andrea de Cesaris estrelou o seu Ligier JS23. Piquet atop\u00e1base terceiro logo das paradas, pero desvaneceuse cando a carreira acheg\u00e1base \u00e1 s\u00faa conclusi\u00f3n. Arnoux p\u00faxose terceiro, ata que foi adiantado por Rosberg. O motor BMW de Piquet rebentou e a falta dunha volta para meta Rosberg quedou sen combustible, o que permitiu a Arnoux unirse a Alboreto e Warwick no podio. Alboreto dera a Goodyear a s\u00faa primeira vitoria na F\u00f3rmula Un. Rosberg clasificouse cuarto. De Angelis terminou quinto no seu Lotus con Stefan Bellof completando os puntos finais no seu Tyrrell 012. Apenas nove coches terminaron a\u00ednda que clasificaron once inclu\u00edndo os retirados Rosberg e Piquet.\nO Gran Premio de B\u00e9lxica de 1984 foi a \u00faltima carreira na que verdadeiros equipos de f\u00e1brica e non equipos apoiados de facto por f\u00e1brica (como Euroracing que corr\u00eda co equipo Alfa Romeo) encheron o podio ata o Gran Premio de Espa\u00f1a de 2003, onde o podio encheuse de novo con Ferrari, Renault e Ferrari.\nConsecuencias.\nOs resultados cambiar\u00edan meses m\u00e1is tarde como resultado da descualificaci\u00f3n de Tyrrell Racing da tempada de 1984, con Stefan Bellof eliminado da sexta posici\u00f3n, Ayrton Senna (Toleman TG183B) entrou nos puntos.\nO Gran Premio de B\u00e9lxica regresar\u00eda \u00e1 s\u00faa sede tradicional no Circu\u00edto de Spa-Francorchamps en 1985.\nV\u00e9xase tam\u00e9n.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de \""}
{"id": "310814", "revid": "47401", "url": "https://gl.wikipedia.org/wiki?curid=310814", "title": "Manuel Jim\u00e9nez", "text": ""}
{"id": "310815", "revid": "6279", "url": "https://gl.wikipedia.org/wiki?curid=310815", "title": "Manolo Jim\u00e9nez", "text": ""}
{"id": "310818", "revid": "98629", "url": "https://gl.wikipedia.org/wiki?curid=310818", "title": "Terra vermella", "text": "A terra vermella\u2014\"yvy pyt\u00e3\" en guaran\u00ed\u2014\u00e9 un tipo de solo considerado como un dos m\u00e1is f\u00e9rtiles do mundo polo seu alto contido en nutrientes para plantas e \u00e1rbores, A s\u00faa orixe est\u00e1 na\u00a0descomposici\u00f3n durante mill\u00f3ns de anos de rochas bas\u00e1lticas. A s\u00faa principal caracter\u00edstica \u00e9 a s\u00faa cor vermella inconfundible, por mor da presenza de minerais de laterita, especialmente o\u00a0ferro; \u00e9 ademais rica en nitr\u00f3xeno, potasio e f\u00f3sforo.\nNa Arxentina e Paraguai co\u00f1\u00e9cese como \"tierra colorada \"e abrangue a totalidade da provincia de Misiones, e a rexi\u00f3n nord\u00e9s da provincia de\u00a0Corrientes\u00a0no primeiro caso e todo o Departamento do Alto Paran\u00e1 e parte dos departamentos de Caagauz\u00fa, Canindey\u00fa e Itap\u00faa no segundo\nNo Brasil, co\u00f1\u00e9cese como \"terra roxa, \"forma que procede dun equ\u00edvoco, xa que os inmigrantes italianos que traballaban nas facendas de caf\u00e9 d\u00e1banlle o nome de\u00a0\"terra rossa, \"e os brasileiros\"\u00a0\"aportuguesaron o termo italiano, no canto de traducilo. Este tipo de solo aparece no interior do estado de S\u00e3o Paulo, sur de Minas Gerais e ao norte de\u00a0Paran\u00e1. ."}
{"id": "310819", "revid": "7802", "url": "https://gl.wikipedia.org/wiki?curid=310819", "title": "Marquesado de Misa", "text": "O Marquesado de Misa concedeuno, con Grandeza de Espa\u00f1a, a ra\u00ed\u00f1a rexente Mar\u00eda Cristina de Habsburgo-Lorena, en nome do seu fillo Afonso XIII (menor de idade), por Real Decreto de 21 de outubro de 1889, a Manuel de Misa y Bertemani, Conde de Baiona.\nO marquesado est\u00e1 vacante dende 1954."}
{"id": "310820", "revid": "1505", "url": "https://gl.wikipedia.org/wiki?curid=310820", "title": "Touci\u00f1o do ceo", "text": "O touci\u00f1o do ceo \u00e9 un doce feito con xemas de ovo e azucre. que \u00e9 unha das sobremesas tradicionais de Espa\u00f1a e Portugal.\nConsiste nunha especie de torta, moi parecida a un flan, feita con azucre caramelizado e unha gran cantidade de xemas de ovo, compacta e de cor amarelo intenso. Nalgunhas partes de Portugal eng\u00e1dense tam\u00e9n am\u00e9ndoas mo\u00eddas e, \u00e1s veces, cabelo de anxo.\nFaise en toda a pen\u00ednsula Ib\u00e9rica, pero \u00e9 sobre todo t\u00edpico de Andaluc\u00eda, especialmente en Xerez da Fronteira (C\u00e1diz) e en Asturias, onde ten moita sona o que se fai en Grau, en Espa\u00f1a, e de Guimar\u00e3es, Braga e Tras os Montes, en Portugal.\nEtimolox\u00eda pos\u00edbel.\nO nome \"touci\u00f1o do ceo\" d\u00e9bese ao feito de que, ao parecer, a versi\u00f3n orixinal ti\u00f1a graxa de porco como ingrediente, e que a sobremesa tivo a s\u00faa orixe nos conventos.\nHistoria.\nA tradici\u00f3n sit\u00faa a s\u00faa orixe en Xerez da Fronteira hai m\u00e1is de 500 anos. As primeiras noticias do touci\u00f1o do ceo rem\u00f3ntanse ao ano 1324 e, segundo as fontes, foi creado polas monxas do Convento do Esp\u00edrito Santo desa localidade andaluza.\nA s\u00faa orixe est\u00e1 ligada \u00e1 elaboraci\u00f3n do vi\u00f1o da zona e ao emprego masivo de claras de ovo usadas para a clarificaci\u00f3n do vi\u00f1o de Xerez. O resto, as xemas, os fabricantes do vi\u00f1o d\u00e1banllas ao convento de monxas, as que, co fin de reutilizalas, dese\u00f1aron a sobremesa \"touci\u00f1o do ceo\".\nActualmente o concello de Xerez da Fronteira est\u00e1 realizando tr\u00e1mites para a concesi\u00f3n dunha Indicaci\u00f3n Xeogr\u00e1fica Protexida.\nReceita.\nPara realizar un touci\u00f1o do ceo s\u00f3 se necesita xema de ovo, azucre e auga. Para realizalo basicamente hai que facer un almibre co azucre en auga. Cando est\u00e1 t\u00e9pedo vanse engadindo as xemas, bat\u00e9ndoas. Ponse a mestura nun recipiente caramelizado e qu\u00e9ntase ao ba\u00f1o mar\u00eda at\u00e9 que estea coagulado, \u00e9 dicir, con consistencia de flan. Debe servirse fr\u00edo."}
{"id": "310821", "revid": "27155", "url": "https://gl.wikipedia.org/wiki?curid=310821", "title": "Quelaci\u00f3n", "text": ""}
{"id": "310822", "revid": "23204", "url": "https://gl.wikipedia.org/wiki?curid=310822", "title": "Intercalaci\u00f3n (bioqu\u00edmica)", "text": "En bioqu\u00edmica, a intercalaci\u00f3n \u00e9 a inclusi\u00f3n de mol\u00e9culas entre as bases planares do ADN. O proceso da intercalaci\u00f3n util\u00edzase como m\u00e9todo para analizar o ADN e \u00e9 a base para explicar certos tipos de envelenamento.\nExisten mol\u00e9culas, chamadas ligandos, que poden interaccionar co ADN. Os ligandos poden interaccionar co ADN formando enlaces covalentes, mediante uni\u00f3ns electrost\u00e1ticas, ou por intercalamento. A intercalaci\u00f3n ocorre cando ligandos dun tama\u00f1o e natureza qu\u00edmica apropiados encaixan entre pares de bases do ADN. Estes ligandos son maiormente polic\u00edclicos, arom\u00e1ticos e planares, polo que adoitan ser bos axentes para a tinguidura de \u00e1cidos nucleicos. Alg\u00fans intercaladores de ADN estudados intensivamente son o bromuro de etidio, a proflavina, daunomicina, doxorrubicina, e talidomida. Os intercaladores de ADN util\u00edzanse en quimioterapia para inhibir a replicaci\u00f3n do ADN en c\u00e9lulas cancer\u00edxenas que crecen rapidamente. Alg\u00fans exemplos son a doxorrubicina (adriamicina) e a daunorrubicina (ambos os dous usados no tratamento do linfoma de Hodgkin), e a dactinomicina (usada no tumor de Wilm, no sarcoma de Ewing, e no rabdomiosarcoma).\nPara que un intercalador encaixe entre pares de bases, o ADN debe abrir dinamicamente un espazo entre os seus pares de bases por desenrolamento. O grao de desenrolamento var\u00eda dependendo do intercalador, por exemplo, o cati\u00f3n etidio (a forma i\u00f3nica do bromuro de etidio que se encontra en soluci\u00f3n acuosa) desenrola o ADN aproximadamente 26\u00b0, mentres que a proflavina o fai en aproximadamente 17\u00b0. Este desenrolamento fai que os pares de bases se separen, ou \"xurdan\" cara a f\u00f3ra, creando unha abertura de aproximadamente 0,34\u00a0nm. Este desenrolamento induce cambios estruturais locais na cadea de ADN, tales como o elongamento da cadea de ADN, ou a torsi\u00f3n dos pares de bases. Estas modificaci\u00f3ns estruturais poden producir cambios funcionais, frecuentemente a inhibici\u00f3n da transcrici\u00f3n e a replicaci\u00f3n e procesos de reparaci\u00f3n do ADN, o que fai que os intercaladores sexan potentes mut\u00e1xenos. Por esta raz\u00f3n, os intercaladores do ADN adoitan ser carcin\u00f3xenos, tales como o exo 8,9-ep\u00f3xido (pero non o endo) da aflatoxina B1, acridinas como a proflavina ou a quinacrina, ou o bromuro de etidio.\nA intercalaci\u00f3n como mecanismo de interacci\u00f3n entre sistemas arom\u00e1ticos polic\u00edclicos, planos, cati\u00f3nicos do tama\u00f1o correcto foi proposta por primeira vez por Leonard Lerman en 1961. Un mecanismo proposto de intercalaci\u00f3n \u00e9 o seguinte: en soluci\u00f3n acuosa isot\u00f3nica, o intercalador cati\u00f3nico \u00e9 atra\u00eddo electrostaticamente ao ADN poliani\u00f3nico. O ligando despraza un cati\u00f3n sodio e/ou magnesio que sempre rodea ao ADN (para equilibrar a s\u00faa carga) e forma un feble enlace electrost\u00e1tico coa superficie exterior do ADN. A partir desta posici\u00f3n, o ligando pode ent\u00f3n moverse no medio hidrof\u00f3bico que se encontra entre os pares de bases e lonxe do ambiente exterior hidrof\u00edlico que rodea ao ADN, coloc\u00e1ndose no sitio de intercalaci\u00f3n. Os pares de bases forman transitoriamente aberturas debido \u00e1 enerx\u00eda adquirida durante colisi\u00f3ns con mol\u00e9culas do solvente."}
{"id": "310823", "revid": "56817", "url": "https://gl.wikipedia.org/wiki?curid=310823", "title": "Imaxe \u00f3ptica", "text": "Unha imaxe \u00f3ptica \u00e9 unha figura formada polo conxunto de puntos onde converxen os raios que prove\u00f1en de fontes puntuais do obxecto tras a s\u00faa interacci\u00f3n co sistema \u00f3ptico. A imaxe pode ser real ou virtual.\nA imaxe real \u00e9 a que se forma cando, tras pasar polo sistema \u00f3ptico, os raios de luz son converxentes. Esta imaxe non se pode percibir directamente co sentido da\u00a0vista, pero se pode rexistrar colocando unha\u00a0pantalla no lugar onde converxen os raios.\nA imaxe virtual \u00e9 a que se forma cando, tras pasar polo sistema \u00f3ptico, os raios diverxen. Para o sentido da vista, os raios parecen vir dende un punto polo que non pasaron realmente. A imaxe perc\u00edbese no lugar onde converxen as prolongaci\u00f3ns deses raios diverxentes. \u00c9 o caso da imaxe formada por un espello plano. As imaxes virtuais non se poden proxectar sobre unha pantalla."}
{"id": "310824", "revid": "1131", "url": "https://gl.wikipedia.org/wiki?curid=310824", "title": "Dega\u00f1a, Dega\u00f1a", "text": "Dega\u00f1a \u00e9 unha parroquia do concello\u00a0asturiano\u00a0de igual nome. Ocupa a parte centro-occidental do mesmo, e conta con 388 habitantes nos seus 46,64\u00a0km\u00b2 de superficie (INE, 2007). Comprende a vila de Dega\u00f1a, capital do concello (240 habitantes; INE, 2007) e os lugares de Fonduveigas (66 habitantes 2007) e El Rebollal (82 habitantes 2007)."}
{"id": "310825", "revid": "25871", "url": "https://gl.wikipedia.org/wiki?curid=310825", "title": "Pau para selfie", "text": "Un pau para selfie ou selfie-pau \u00e9 unha vara extensora empregada para a obtenci\u00f3n de autofotos, abranguendo un maior \u00e1ngulo que nunha autofoto com\u00fan. A meirande parte dos paus para \"selfie\" son compat\u00edbeis cos sistemas Android e iOS, mediante conexi\u00f3n por Bluetooth ou por USB.\nEste invento f\u00edxose mundialmente famoso desde o ano 2014, sendo nomeado pola revista Time coma unha das maiores invenci\u00f3ns do 2014."}
{"id": "310828", "revid": "29398", "url": "https://gl.wikipedia.org/wiki?curid=310828", "title": "Jos\u00e9 Dur\u00e1n Rivas", "text": "Jos\u00e9 Antonio Dur\u00e1n Rivas, nado o 29 de xu\u00f1o de 1974 en Lugo \u00e9 un adestrador de f\u00fatbol galego, que dende 2023 dirixe o Berganti\u00f1os. \nTraxectoria.\nDebutou coma adestrador de f\u00fatbol fac\u00e9ndose cargo do primeiro equipo do CD Lugo mediada a tempada 2003-04 na Terceira Divisi\u00f3n Espa\u00f1ola, en substituci\u00f3n de Quique Prado. Comezada a tempada seguinte f\u00edxose cargo do CD Foz para tentar salvalo do descenso, obxectivo que non acadou e deixou o club a final de tempada. Pouco despois fichou polo Viveiro CF de onde sa\u00edu ao acabar o curso tras desencontros coa directiva. En 2008 fichou outra vez polo CD Foz, onde permaneceu at\u00e9 o final da temporada. Posteriormente exerce o cargo de adestrador nas categor\u00edas inferiores do Club Deportivo Lugo, at\u00e9 que en febreiro de 2016 se fixo cargo do primeiro equipo tras a renuncia de Luis Milla. A pesar de perder o seu primeiro partido como adestrador en Segunda Divisi\u00f3n, tras conseguir unha xeira de tres vitorias e un empate recibiu o premio ao mellor adestrador da Liga Adelante do mes de marzo. A final de temporada, tras conseguir a salvaci\u00f3n do club, deixa o banco para volver formar parte do organigrama deportivo do Lugo.\nEntre 2016 e 2020 adestrou o Polvor\u00edn, antes de marchar a B\u00e9lxica para dirixir o K. Rupel Boom F.C. da Nationale 1, primeira divisi\u00f3n afeccionada da liga belga."}
{"id": "310831", "revid": "98629", "url": "https://gl.wikipedia.org/wiki?curid=310831", "title": "Speedway", "text": "O speedway \u00e9 un deporte motociclista no que 4 ou 6 pilotos corren carreiras de 4 voltas en sentido contrario ao reloxo arredor dun \u00f3valo. As motos de speedway utilizan unha soa engrenaxe e non te\u00f1en freos. As carreiras disp\u00fatanse en \u00f3valos e normalmente consisten en derrapar e luxarse. Nas partes rectas dos trazados, as motos deste deporte chegan a alcanzar os 110\u00a0km/h.\nAs orixes exactas deste deporte son desco\u00f1ecidas pero p\u00e9nsase que antes da primeira guerra mundial se comezou a correr cun tipo de motos de speedway nos Estados Unidos e en Australia. Agora hai moitas competici\u00f3ns de speedway (ligas nacionais, trofeos internacionais...). Tam\u00e9n existe a Speedway World Cup que \u00e9 o mundial do deporte e no que hai grandes premios arredor de todo o mundo. O speedway \u00e9 moi popular sobre todo en Centroeuropa, no Norte de Europa, en Australia e nos Estados Unidos.\nTrazado.\nOs trazados profesionais est\u00e1n regulados pola F\u00e9d\u00e9ration Internationale de Motocyclisme (FIM) e te\u00f1en que cumprir certas normas de construci\u00f3n, de medidas e de seguridade. A lonxitude do circu\u00edto pode ir dende os 240 metros de longo at\u00e9 os 450. A anchura do trazado ten que ser de polo menos 10 metros de ancho. As barreiras de protecci\u00f3n te\u00f1en que ter un m\u00ednimo de 1 metro de grosor.\nAdemais disto, os circu\u00edtos con licenza da FIM te\u00f1en que contar con garaxes ou zona de \"boxes\", un centro m\u00e9dico e instalaci\u00f3ns para a prensa.\nAs superficies dos circu\u00edtos consisten en catro capas de materiais. Conte\u00f1en xisto, granito, grans de ladrillo e outros materiais soltos que non poden medir m\u00e1is de 7 mm de tama\u00f1o. Os corredores utilizan esta superficie para escorregarse. O uso do asfalto, formig\u00f3n ou pista est\u00e1 prohibido nestes circu\u00edtos.\nOs circu\u00edtos requiren unha seguridade con cercos de arame, valos de madeira e valos a\u00e9reos. Os valos a\u00e9reos son paneis con aire que se instalan nas curvas. Os valos est\u00e1n dese\u00f1ados pra reducir a forza dos impactos dos pilotos ao sa\u00edrse da pista. Estes son de uso obrigado en campionatos como a Elite League de Gran Breta\u00f1a, a Speedway Ekstraliga de Polonia, a Speedway Grand Prix ou a Speedway World Cup. A maior\u00eda dos trazados de speedway son tam\u00e9n ultilizados para outros deportes semellantes como o sidecar speedway ou o banger racing.\nCarreiras.\nAs carreiras consisten en catro corredores que percorren catro voltas arredor dun \u00f3valo a partir dunha sa\u00edda en parada. Os corredores levan cascos de diferentes cores. Tradicionalmente, en competici\u00f3ns de equipos, as cores azul e vermello denotan \"equipo local\", mentres que o branco e amarelo ou negro denotan \"equipo visitante\". A zona de sa\u00edda est\u00e1 dividida en 4 li\u00f1as de inicio.\nAs cores tam\u00e9n denotan a li\u00f1a de sa\u00edda de cada piloto:\nA porta de sa\u00edda consta de d\u00faas ou m\u00e1is cintas que se sit\u00faan en toda a li\u00f1a de sa\u00edda. No comezo da carreira, cada un dos pilotos debe estar a non m\u00e1is de 10 cent\u00edmetros. Cando isto se incumpre, a sa\u00edda \u00e9 nula e o piloto que a fai mal \u00e9 penalizado.\nMotos.\nS\u00f3 hai un tipo de moto de speedway e este tipo de moto est\u00e1 regulado pola FIM. No pasado, us\u00e1banse motocicletas con motores verticais (pola forma na que estaba colocado), pero actualmente util\u00edzanse motos laydown xa que son m\u00e1is doadas de manexar. Non poden pesar menos de 70\u00a0kg sen combust\u00edbel. O metanol produce m\u00e1is potencia que outros combust\u00edbeis e por iso estas motocicletas chegan a alcanzar m\u00e1is de 130 quil\u00f3metros por hora.\nActualmente as motos de speedway deben:\nAs speedways non deben:"}
{"id": "310832", "revid": "1505", "url": "https://gl.wikipedia.org/wiki?curid=310832", "title": "Londra de r\u00edo", "text": ""}
{"id": "310833", "revid": "1505", "url": "https://gl.wikipedia.org/wiki?curid=310833", "title": "Quenlla branca", "text": ""}
{"id": "310834", "revid": "5863", "url": "https://gl.wikipedia.org/wiki?curid=310834", "title": "Borja Fern\u00e1ndez", "text": "O nome de Borja Fern\u00e1ndez pode referirse a:"}
{"id": "310835", "revid": "6279", "url": "https://gl.wikipedia.org/wiki?curid=310835", "title": "Borja Fern\u00e1ndez Fern\u00e1ndez", "text": ""}
{"id": "310836", "revid": "25871", "url": "https://gl.wikipedia.org/wiki?curid=310836", "title": "Lombo (anatom\u00eda)", "text": "Denom\u00ednase lombo \u00e1 parte posterior do corpo humano que vai desde os ombros at\u00e9 a cintura, e tam\u00e9n \u00e1 parte superior do corpo dos animais cuadr\u00fapedes, que vai desde o pescozo at\u00e9 os cadr\u00eds.\nNos animais, por extensi\u00f3n, tam\u00e9n se denomina as\u00ed a carne desa parte.\nEsta carne, especialmente a dos gandos vac\u00fan e porcino (tam\u00e9n do cabalar e, nalg\u00fans pa\u00edses, a doutros animais de consumo, como varios ant\u00edlopes) \u00e9 moi apreciada gastronomicamente, por ser especialmente suave.\nEtimolox\u00eda.\nA palabra lombo deriva do lat\u00edn \"lumbus\", -\"i\", \"a parte inferior das costas\".\nAnatom\u00eda.\nO lombo \u00e9 cada unha das d\u00faas pezas da carne ao longo do espi\u00f1azo e sobre as costelas do animal. Adoita ter unha forma cil\u00edndrica.\nA musculatura do lombo, \u00e9 dicir, os m\u00fasculos esquel\u00e9ticos principais, en direcci\u00f3n cara ao est\u00f3mago, son o m\u00fasculo psoas maior, o psoas menor e o cadrado lumbar. Estes m\u00fasculos est\u00e1n innervados a trav\u00e9s das ramificaci\u00f3ns anteriores (\"Rami anteriores\") dos nervios espi\u00f1ais lumbares e as ramificaci\u00f3ns posteriores (\"Rami posteriores\") destes nervios.\nA rega sangu\u00ednea real\u00edzase mediante as arterias do lombo (arterias lumbares), que nacen de forma segmentada a partir da aorta.\nLombos de tenreira e de porco.\nGastronom\u00eda.\nDic\u00eda Cunqueiro que, a pesar do que dixeran alg\u00fans, as carnes do gando vac\u00fan son moi boas, especialmente as dos xatos algo feitos, e verdadeiramente boa a dos ceb\u00f3ns. En Galicia, como en todas partes, esc\u00f3llense carnes para o cocido (xarrete, faldra), ou para fritir, ou para asar. A xente, cando pode, t\u00edrase para o que lle parece \"m\u00e1is fino\", que son os filetes e as costeletas e, os d\u00edas de festa, o estufado de carne. E, que dicir do porco, o animal tot\u00e9mico dos galegos? En tempos do mindoniense a\u00ednda fac\u00edase a matanza en case todas as casas do rural. O segundo d\u00eda era o \"gran d\u00eda\". Chegara a hora de despezar ou partir o porco e, ao almorzo, nos m\u00e1is dos lugares frit\u00edanse uns filetes de porco, adobados con allo e pirixel, e rebozados en pan relado.\nSegundo Jorge V\u00edctor Sueiro, a carne, en Galicia, \u00e9 sempre boa e, normalmente, s\u00f3 se consome a de tenreiro; carne branca, diriamos, para distinguila da vermella que dan o ceb\u00f3ns. \u00c1 parte de utilizarse para o cocido (especialmente o xarrete), o lombo cons\u00f3mese sobre todo en filetes, pero tam\u00e9n en estufados.\nO lombo de porco ou raxo \u00e9 frecuente consumilo como embutido, secado ao aire, ou coci\u00f1ado de diversas formas, en adobo ou sen el; asado, guisado ou en filetes. Na coci\u00f1a galega \u00e9 moi frecuente, e moi popular, coci\u00f1ado en anacos pequenos en forma de dados, adobado ou sen adobar, e co\u00f1ecido como raxo por antonomasia.\nInformaci\u00f3n nutricional.\nO lombo de porco \u00e9 unha carne rica en prote\u00ednas e en vitamina B12, cunha taxa menor de colesterol que outros cortes de carne de porco. O lombo de tenreira \u00e9 algo menos graxo que o de porco.\nA cantidade de calor\u00edas proporcionada por unha cantidade dada de carne depende non soamente das prote\u00ednas que cont\u00e9n (do 10 a 20 %) sen\u00f3n tam\u00e9n do seu contido en graxa, que \u00e9 moi vari\u00e1bel (do 4 ao 30 %).\nObs.: Valores diarios para unha porci\u00f3n de 100 g, para unha dieta de 2.500 calor\u00edas."}
{"id": "310837", "revid": "2338", "url": "https://gl.wikipedia.org/wiki?curid=310837", "title": "Hiderabad", "text": ""}
{"id": "310838", "revid": "5863", "url": "https://gl.wikipedia.org/wiki?curid=310838", "title": "Marqu\u00e9s de Misa", "text": ""}
{"id": "310839", "revid": "5863", "url": "https://gl.wikipedia.org/wiki?curid=310839", "title": "Jos\u00e9 de Santiago G\u00f3mez", "text": ""}
{"id": "310840", "revid": "22570", "url": "https://gl.wikipedia.org/wiki?curid=310840", "title": "Asaf Avidan", "text": "Asaf Avidan (en ), nado en Xerusal\u00e9n o 23 de marzo de 1980, \u00e9 un cantautor israel\u00ed. Tam\u00e9n \u00e9 l\u00edder de Asaf Avidan &amp; the Mojos, un grupo musical de folk rock creado en 2006 en Xerusal\u00e9n. O grupo lanzou tres discos, \"The Reckoning\" no 2008, \"Poor Boy / Lucky Man\" no 2009 e \"Through the Gale\" no 2010.\nAsaf Avidan \u00e9 co\u00f1ecido polo seu \u00e9xito internacional \"One Day / Reckoning Song (Wankelmut Rmx)\"."}
{"id": "310841", "revid": "23204", "url": "https://gl.wikipedia.org/wiki?curid=310841", "title": "Asaf Avidan &amp; the Mojos", "text": ""}
{"id": "310842", "revid": "89787", "url": "https://gl.wikipedia.org/wiki?curid=310842", "title": "Manny Pacquiao", "text": "Emmanuel \"Manny\" Dapidran Pacquiao, nado en Kibawe, Bukidnon o 17 de decembro de 1978, \u00e9 un boxeador filipino campi\u00f3n do mundo, que tam\u00e9n \u00e9 actor e cantante, e que dende xu\u00f1o de 2016 \u00e9 senador de Filipinas.\nEst\u00e1 considerado como un dos mellores p\u00faxiles da actualidade segundo a revista \"The Ring\", as\u00ed como un dos mellores da historia. En palabras do promotor de boxeo Bob Arum: \" Pacquiao \u00e9 o mellor boxeador que xamais se viu, inclu\u00edndo Ali\u201d.\nNomeado \"Boxeador da D\u00e9cada\" polo CMB, \u00e9 o \u00fanico p\u00faxil que logrou oito t\u00edtulos mundiais en oito categor\u00edas diferentes: Peso mosca, peso supergalo, peso pluma, peso superpluma, peso lixeiro, peso superlixeiro, peso welter e superwelter.\nAl\u00e9n do boxeo, Pacquiao participou no baloncesto, nos negocios, como presentador de televisi\u00f3n, actor, produtor musical e pol\u00edtico. En maio de 2010, Pacquiao foi elixido na Casa de Representantes do 15\u00ba Congreso de Filipinas, representando a provincia de Sarangani. Foi reelixido en 2013 para o 16\u00ba Congreso de Filipinas. En xu\u00f1o de 2016, Pacquiao foi elixido como senador e servir\u00e1 durante seis anos, at\u00e9 o ano 2022.\nEn setembro de 2021, Manny Pacquiao anunciou a s\u00faa candidatura \u00e1s elecci\u00f3ns presidenciais de 2022."}
{"id": "310843", "revid": "23204", "url": "https://gl.wikipedia.org/wiki?curid=310843", "title": "Emmanuel Dapidran Pacquiao", "text": ""}
{"id": "310844", "revid": "22570", "url": "https://gl.wikipedia.org/wiki?curid=310844", "title": "Son Lux", "text": "Ryan Lott, m\u00e1is co\u00f1ecido polo seu nome art\u00edstico Son Lux, \u00e9 un m\u00fasico e produtor estadounidense nado en Denver, Colorado. \u00c9 reco\u00f1ecido polo seu estilo post-rock e de hip hop alternativo, o cal lle valeu varios premios. Tam\u00e9n fixo composici\u00f3ns para filmes como \"Looper\" (2012) e \"The Disappearance of Eleanor Rigby\" (2013). A finais de 2014, asinou co selo discogr\u00e1fico Glassnote Records."}
{"id": "310845", "revid": "23204", "url": "https://gl.wikipedia.org/wiki?curid=310845", "title": "Ryan Lott", "text": ""}
{"id": "310846", "revid": "1888", "url": "https://gl.wikipedia.org/wiki?curid=310846", "title": "Manuel Misa Bertemati", "text": "Manuel Mar\u00eda Misa y Bertemati, nado en Baiona o 15 de maio de 1815 e finado en Londres o 9 de xaneiro de 1904, foi un empresario adegueiro e fil\u00e1ntropo galego, primeiro conde de Baiona e primeiro marqu\u00e9s de Misa.\nTraxectoria.\nA s\u00faa familia era de fortuna modesta mais non pobre, o que lles permit\u00eda vivir con comodidade. Manuel, o irm\u00e1n m\u00e1is vello, fixo estudos de Mari\u00f1a en Tui e Filosof\u00eda e Leis na Universidade de Santiago de Compostela, doutor\u00e1ndose en 1840 e exercendo de avogado en Baiona ata 1844.\nEntre 1844 e 1846, Manuel foi chamado polo seu irm\u00e1n Ventura para que fose a Xerez da Fronteira. De Xerez envi\u00e1rono a Inglaterra para estudar a posibilidade de exportar al\u00ed os vi\u00f1os da adega de Ventura. En 1844 fundou unha compa\u00f1\u00eda propia, na que se integrou o seu irm\u00e1n e en 1846 xa ti\u00f1a residencia definitiva en Londres, casando en 1867. Os irm\u00e1ns Misa chegaron a acadar o segundo posto entre todos os exportadores de vi\u00f1o de Xerez, unicamente superados por Gonz\u00e1lez Byass.\nBeneficencia.\nEntre outras actividades ben\u00e9ficas, Manuel Misa doou \u00e1 Baiona unha casa escola, inaugurada en 1886, onde hoxe est\u00e1 a Casa do Mar. Financiou a restauraci\u00f3n da Ex-Colexiata de Santa Mar\u00eda de Baiona en 1888. Constru\u00edu a tra\u00edda da auga. Costeou durante un ano, xunto co seu irm\u00e1n Ventura, o alumeado p\u00fablico. Doou cartos para as persoas necesitadas. Xirou 3.000 reais para as vi\u00favas e orfos de vinte e oito mari\u00f1eiros naufragados en Porto do Son. Puxo os cartos para un premio musical celebrado en Vigo. En Xerez contribu\u00edu a construci\u00f3n de escolas e o cuartel de infanter\u00eda. Puxo cartos para os feridos da guerra de Cuba e as inundaci\u00f3ns en Murcia e Consuegra e para paliar a traxedia do vapor \"Cabo Machichaco\". Sufragou a creaci\u00f3n da C\u00e1mara de Comercio de Espa\u00f1a en Londres, da que foi presidente e presidente de honra. Costeou as vidreiras da Catedral de Westminster e doou a Espa\u00f1a un edificio para uso como embaixada.\nReco\u00f1ecementos.\nEn 1875 a coroa outorgoulle o t\u00edtulo de Conde de Baiona e en 1889 o de Marqu\u00e9s de Misa, con Grandeza de Espa\u00f1a de primeira clase. Foi condecorado coa Gran Cruz de Carlos III e a Gran Cruz de Isabel a Cat\u00f3lica. \nO concello de Xerez p\u00faxolle o seu nome a unha r\u00faa e nomeouno fillo adoptivo. O concello de Baiona tam\u00e9n bautizou na s\u00faa honra a r\u00faa do Conde, na zona hist\u00f3rica da vila. "}
{"id": "310847", "revid": "839", "url": "https://gl.wikipedia.org/wiki?curid=310847", "title": "Igrexa de Irlanda", "text": "A Igrexa de Irlanda \u00e9 unha provincia aut\u00f3noma da Comu\u00f1\u00f3n anglicana. Ten xurisdici\u00f3n sobre a totalidade da illa de Irlanda, e \u00e9 a segunda crenza en n\u00famero de fieis por detr\u00e1s do catolicismo. Como outras igrexas anglicanas, mant\u00e9n elementos anteriores \u00e1 reforma protestante, en particular o goberno episcopal. Por\u00e9n, en materia teol\u00f3xica e lit\u00farxica, incorpora moitos dos principios da reforma inglesa. A igrexa consid\u00e9rase ao mesmo tempo \"cat\u00f3lica e reformada\", como a maior\u00eda de igrexas anglicanas, \u00e9 acolle tanto membros m\u00e1is pr\u00f3ximos ao catolicismo (co\u00f1ecidos como \"high church\") como outros m\u00e1is achegados ao protestantismo (\"low church\" ou evanx\u00e9licos). Na Rep\u00fablica \u00e9 a segunda tradici\u00f3n relixiosa, e a terceira en Irlanda do Norte."}
{"id": "310848", "revid": "89787", "url": "https://gl.wikipedia.org/wiki?curid=310848", "title": "James Bay (cantante)", "text": "James Bay, nado en Hitchin, Hertfordshire o 4 de setembro de 1990, \u00e9 un cantautor e guitarrista ingl\u00e9s. Lanzou varios EPs e un \u00e1lbum de estudio \"Chaos and the Calm\" (2015). O \u00e1lbum acadou o n\u00famero 1 nas listas do Reino Unido e dos Estados Unidos de Am\u00e9rica. O sinxelo de Bay \"Hold Back the River\" acadou o n\u00famero 2 nas listas brit\u00e1nicas."}
{"id": "310850", "revid": "23204", "url": "https://gl.wikipedia.org/wiki?curid=310850", "title": "Arturo M\u00e1rquez", "text": "Arturo M\u00e1rquez Navarro, nado en \u00c1lamos, Sonora o 20 de decembro de 1950, \u00e9 un compositor mexicano reco\u00f1ecido por empregar formas e estilos musicais mexicanos e incorporalos nas s\u00faas composici\u00f3ns.\nObra.\nCronolox\u00eda musical"}
{"id": "310851", "revid": "23204", "url": "https://gl.wikipedia.org/wiki?curid=310851", "title": "Arturo M\u00e1rquez Navarro", "text": ""}
{"id": "310852", "revid": "839", "url": "https://gl.wikipedia.org/wiki?curid=310852", "title": "Igrexa polaco-cat\u00f3lica", "text": "A Igrexa Polaco-Cat\u00f3lica (en ) \u00e9 unha igrexa v\u00e9tero-cat\u00f3lica da Uni\u00f3n de Utrecht. \u00c9 membro do Consello Mundial de Igrexas e do Consello Ecum\u00e9nico Polaco. O seu bispo superior \u00e9 Wiktor Wysocza\u0144ski."}
{"id": "310856", "revid": "1131", "url": "https://gl.wikipedia.org/wiki?curid=310856", "title": "Vila Franca do Campo", "text": "Vila Franca do Campo \u00e9 unha vila portuguesa na illa de S\u00e3o Miguel, Rexi\u00f3n Aut\u00f3noma dos Azores, capital dun\u00a0municipio con 78,00\u00a0km\u00b2 de superficie e 11 229 habitantes (2011), subdividido en 6 fregues\u00edas. O concello limita polo norte con Ribeira Grande, ao leste con Povoa\u00e7\u00e3o, ao oeste con Lagoa e ao sur co Oc\u00e9ano Atl\u00e1ntico.\nFronte a Vila Franca do Campo, a uns 1200 m do porto do Tagarete, est\u00e1 o illote de Vila Franca, \u00a0un cono litoral de\u00a0\u00a0litoral de tufos palagon\u00edticos fortemente litificados, que cont\u00e9n no seu interior unha caldeira inundada de forma case perfectamente circular. O illote \u00e9 desde 1993 unha reserva natural, constitu\u00edndo tam\u00e9n un importante lugar de veraneo. \nHistoria.\nVila Franca do Campo foi, durante o primeiro s\u00e9culo de poboamento, a m\u00e1is importante localidade da illa, onde resid\u00eda\u00a0Gon\u00e7alo Vaz Botelho, o capit\u00e1n do donatario, e as principais instituci\u00f3ns oficiais, como a Alf\u00e1ndega e a Ouvidoria, de onde procede o ep\u00edteto de \"primeira capital micaelense\" que recibe a localidade. Foi elevada a vila en\u00a01472, a segunda no arquip\u00e9lago.Ti\u00f1a xa hospital mesmo antes da fundaci\u00f3n da Santa Casa da Misericordia de Lisboa (1498), por mor dunha disposici\u00f3n testamentaria de\u00a0Isabel Gon\u00e7alves que, en 1483, legou os seus bens para a s\u00faa instituci\u00f3n.\nNa noite de 21 ao\u00a022 de outubro de 1522, a vila sufriu un violento terremoto que causou un grande escorregamento de terras nas vertentes que dominan a vila, causando un lahar que soterrou a maior parte da localidade. Como consecuencia est\u00edmase que pereceron milleiros de persoas en toda a rexi\u00f3n Para reedificar a vila cort\u00e1ronse as \u00a0forestas do\u00a0Val das Furnas,\u00a0desaparecendo gran n\u00famero de cedros que a\u00ed abundaban, para seren distribu\u00eddos gratuitamente \u00e1s fam\u00edlias pobres na construci\u00f3n dos seus fogares.\nMalia a destruci\u00f3n, Vila Franca mantivo importancia rexional ata o\u00a0s\u00e9culo XVIII, por tras de Ponta Delgada, ata que\u00a0Ribeira Grande a suplantou.\u00a0\nEn Vila Franca tiveron lugar alg\u00fans dos m\u00e1is importantes eventos das loitas entre os partidarios de Antonio I de Portugal e de Filipe II de Espa\u00f1a, que culminaron na batalla naval de Vila Franca, que se desenvolveu no litoral sur da illa de S\u00e3o Miguel o 26 de xullo de 1582.\nDespois da batalla, \u00a0\u00c1lvaro de Baz\u00e1n, marqu\u00e9s de Santa Cruz de Mudela, desembarcou na vila, \u00a0estabelecendo o seu cuartel xeral e enforcando\u00a0a uns 800 prisioneiros franceses e portugueses."}
{"id": "310857", "revid": "98629", "url": "https://gl.wikipedia.org/wiki?curid=310857", "title": "Vasyl Lomachenko", "text": "Vasyl Anatoliiovich Lomachenko (en ), nado o 17 de febreiro de 1988, \u00e9 un boxeador ucra\u00edno profesional, actual campi\u00f3n mundial dos pesos pluma da OMB e campi\u00f3n nos Xogos Ol\u00edmpicos de Pequ\u00edn 2008 e Londres 2012.\nCarreira como afeccionado.\nNo Campionato Mundial de Boxeo Afeccionado de 2007, Lomachenko acadou a medalla de prata tras perder na final contra Albert Selimov, vencendo a Abner Cotto na primeira rolda e a Theodoros Papazov, Mikhail Bernadski, Arturo Santos Reyes e Li Yang en roldas posteriores.\nA s\u00faa primeira medalla ol\u00edmpica foi a conseguida nas Ol\u00edmpiadas de Pequ\u00edn 2008, vencendo a todos os seus opo\u00f1entes, inclu\u00eddo Selimov, a quen derrotou na primeira rolda, e ga\u00f1ando o Trofeo Val Barker.\nNas olimp\u00edadas de Londres 2012, Lomachenko ga\u00f1ou a s\u00faa segunda medalla de ouro consecutiva derrotando na final ao surcoreano Han Soon-Chul.\nLomachenko finalizou a s\u00faa carreira como afeccionado cun impresionante r\u00e9cord de 396-1, perdendo s\u00f3 ante Albert Selimov.\nCarreira profesional.\nDespois de ga\u00f1ar a s\u00faa segunda medalla ol\u00edmpica de ouro, Lomachenko deu o salto ao boxeo profesional, firmando un contrato co promotor Top Rank. Fixo o seu debut profesional o 12 de outubro do 2013 contra Jos\u00e9 Ram\u00edrez.\nLomachenko vs Salido.\nLomachenko retou no seu segundo combate profesional a Orlando Salido polo campionato de peso pluma da OMB, buscando bater o r\u00e9cord de Saensak Muangsurin (quen ga\u00f1ara o seu primeiro campionato ao teceiro combate) e ga\u00f1ar un campionato tan s\u00f3 no seu segundo combate. Salido aceptou o combate e terminou ga\u00f1ando por decisi\u00f3n dos xu\u00edces, malia a controversia do combate, tras afirmarse que o mexicano pesaba 147 libras, 11 libras m\u00e1is (5\u00a0kg) que Lomachenko ."}
{"id": "310859", "revid": "27155", "url": "https://gl.wikipedia.org/wiki?curid=310859", "title": "Estreptavidina", "text": "A estreptavidina \u00e9 unha prote\u00edna de 52,8 kDa purificada na bacteria \"Streptomyces avidinii\", da que recibe o seu nome. Os homotetr\u00e1meros de estreptavidina te\u00f1en unha afinidade extraordinariamente alta pola biotina (tam\u00e9n chamada vitamina B7 ou vitamina H). A s\u00faa constante de disociaci\u00f3n (Kd) \u00e9 da orde de \u224810\u221214 mol/L, o que fai que a uni\u00f3n da biotina \u00e1 estreptavidina sexa unha das interacci\u00f3ns non covalentes m\u00e1is fortes que se co\u00f1ecen na natureza. A estreptavidina util\u00edzase extensamente en biolox\u00eda molecular e bionanotecnolox\u00eda debido \u00e1 resistencia que te\u00f1en os complexos estreptavidina-biotina aos solventes org\u00e1nicos, desnaturalizantes (por exemplo, cloruro de guanidinio), deterxentes (por exemplo, SDS, \"Triton\"), encimas proteol\u00edticos, e valores extremos de temperatura e pH.\nEstrutura.\nEn 1989 dous grupos de investigaci\u00f3n informaron da obtenci\u00f3n da estrutura cristalina da estreptavidina. A estrutura foi resolta utilizando difracci\u00f3ns an\u00f3malas de multi lonxitude de onda por Hendrickson et al. na Universidade de Columbia e tam\u00e9n, utilizando substituci\u00f3ns isomorfas m\u00faltiples, por Weber et al. no Departamento de Desenvolvemento e Investigaci\u00f3n Central de E. I. DuPont. En 2012, hab\u00eda 135 estruturas depositadas no Protein Data Bank. Ver esta ligaz\u00f3n para ter unha lista completa. Os extremos N-terminal e C-terminal da prote\u00edna completa de 159 residuos son procesados para dar un n\u00facleo de estreptavidina m\u00e1is curto, xeralmente composto polos residuos do 13 ao 139. A eliminaci\u00f3n dos extremos N- e C-terminais \u00e9 necesaria para que te\u00f1a a s\u00faa caracter\u00edstica alta afinidade pola biotina. A estrutura secundaria dun mon\u00f3mero de estreptavidina est\u00e1 composta de oito febras \u03b2 antiparalelas, que se pregan para orixinar unha estrutura terciaria en barril \u03b2 antiparalela. Hai un sitio de uni\u00f3n \u00e1 biotina localizado nun extremo de cada barril \u03b2. Para orixinar a estruitura cuaternaria tetram\u00e9rica da estreptavidina as\u00f3cianse catro mon\u00f3meros de estreptavidina id\u00e9nticos (\u00e9 dicir, catro barr\u00eds \u03b2 id\u00e9nticos). O sitio de uni\u00f3n da biotina de cada barril est\u00e1 formado por residuos do interior do barril xunto cun Trp120 conservado da subunidade veci\u00f1a. Deste xeito, cada subunidade contrib\u00fae \u00e1 formaci\u00f3n do sitio de uni\u00f3n na subunidade veci\u00f1a, e as\u00ed o tetr\u00e1mero pode considerarse tam\u00e9n un d\u00edmero de d\u00edmeros funcionais.\nOrixes da alta afinidade coa biotina.\nAs numerosas estruturas cristalinas obtidas do complexo estreptavidina-biotina serviron para esclarecer as orixes da alta afinidade coa biotina. En primeiro lugar, hai unha gran complementariedade de forma entre a biotina e o seu peto de uni\u00f3n. En segundo lugar, hai unha extensa rede de enlaces de hidr\u00f3xeno que se forman coa biotina cando esta est\u00e1 situada no seu sitio de uni\u00f3n. Hai oito enlaces de hidr\u00f3xeno feitos directamente con residuos situados no sitio de uni\u00f3n (a denominada 'primeira capa' de enlaces de hidr\u00f3eno), nos que est\u00e1n implicados os residuos Asn23, Tyr43, Ser27, Ser45, Asn49, Ser88, Thr90 e Asp128. Hai tam\u00e9n unha 'segunda capa' de enlaces de hidr\u00f3xeno que implican aos residuos que interaccionan coa primeira capa de residuos. Con todo, a afinidade estreptavidina-biotina excede o que se agardar\u00eda tendo en conta s\u00f3 as interacci\u00f3ns por enlaces de hidr\u00f3xeno, o que indica que debe haber outro mecanismo que contrib\u00faa \u00e1 alta afinidade. O peto de uni\u00f3n \u00e1 bitotina \u00e9 hidrof\u00f3bico, e hai numerosos contactos mediados por forzas de van der Waals e interacci\u00f3ns hidrof\u00f3bicas coa biotina cando est\u00e1 no peto, o cal se cre tam\u00e9n que infl\u00fae na alta afinidade. En particular, o peto est\u00e1 tapizado de residuos de tript\u00f3fano conservados. Finalmente, a uni\u00f3n da biotina est\u00e1 acompa\u00f1ada pola estabilizaci\u00f3n dun bucle flexible que conecta as febras B 3 e 4 (L3/4), que se pecha sobre a biotina unida, actuando como unha 'tapa' sobre o peto de uni\u00f3n e contribu\u00edndo \u00e1 extremadamente baixa taxa de disociaci\u00f3n observada.\nA maior\u00eda dos intentos de mutar a estreptavidina tiveron como resultado unha diminuci\u00f3n da afinidade da uni\u00f3n da biotina, que \u00e9 o que se agardaba nun sistema tan optimizado como este. Por\u00e9n, un mutante da estreptavidina obtido por enxe\u00f1ar\u00eda recentemente, chamado traptavidina, ten unha disociaci\u00f3n coa biotina dez veces m\u00e1is lenta, ademais dunha estabilidade mec\u00e1nica e termal m\u00e1is alta, e \u00e9 distribu\u00edda polo Departamento de Bioqu\u00edmica da Universidade de Oxford. Esta diminuci\u00f3n da disociaci\u00f3n estaba acompa\u00f1ada dunha diminuci\u00f3n \u00e1 metade na taxa de asociaci\u00f3n.\nUsos en biotecnolox\u00eda.\nEntre os usos m\u00e1is com\u00fans est\u00e1n a purificaci\u00f3n ou detecci\u00f3n de varias biomol\u00e9culas. O forte enlace estreptavidina-biotina pode utilizarse para unir varias biomol\u00e9culas entre si ou a un soporte s\u00f3lido. Neces\u00edtanse condici\u00f3ns fortes para romper a interacci\u00f3n estreptavidina-biotina, que a mi\u00fado desnaturaliza a prote\u00edna de interese que se purifica. Por\u00e9n, unha curta incubaci\u00f3n en auga por riba dos 70\u00a0\u00b0C rompe reversiblemente a interacci\u00f3n sen desnaturalizar a estreptavidina, o que permite a reutilizaci\u00f3n do soporte s\u00f3lido da estreptavidina. Outra aplicaci\u00f3n \u00e9 a denominada Strep-tag, que \u00e9 un sistema optimizado para a purificaci\u00f3n e detecci\u00f3n de prote\u00ednas. A estreptavidina \u00fasase amplamente na t\u00e9cnica do western blot e en inmunoensaios conxugada a algunha mol\u00e9cula reporteira, como a peroxidase do ravo p\u00eccante (\"Armoracia rusticana\").\nA estreptavidina foi tam\u00e9n utilizada no campo en desenvolvemento da nanobiotecnolox\u00eda, no que se usan mol\u00e9culas biol\u00f3xicas como prote\u00ednas ou l\u00edpidos para crear estruturas ou dispositivos a nanoescala. Neste contexto a estreptavidina pode utilizarse como material para ligar mol\u00e9culas de ADN biotiniladas para crear armaz\u00f3ns de nanotubos de carbono de parede simple ou mesmo poliedros de ADN complexos.\nA estreptavidina tetram\u00e9rica utilizouse tam\u00e9n como un n\u00facleo arredor do cal se poden dispo\u00f1er outras prote\u00ednas, ou ben cunha etiqueta de afinidade como Strep-tag ou Avitag ou ben por fusi\u00f3n xen\u00e9tica a SpyTag. A fusi\u00f3n con SpyTag permitiu a xeraci\u00f3n de ensamblaxes de 8 ou 20 subunidades de estreptavidina. Ademais dunha sonda de forza molecular para estudos de microscopia de forza at\u00f3mica, cre\u00e1ronse novos materiais como ret\u00edculas cristalinas en tres dimensi\u00f3ns.\nA inmunoterapia destinada a unha diana (\"pretargeted immunotherapy\") usa a estreptavidina conxugada a un anticorpo monoclonal contra ant\u00edxenos espec\u00edficos de c\u00e9lulas cancerosas para enviar a radiaci\u00f3n s\u00f3 \u00e1s c\u00e9lulas cancerosas e non aos tecidos circundantes. Atop\u00e1ronse inicialmente problemas coa saturaci\u00f3n dos sitios de uni\u00f3n \u00e1 biotina da estreptavidina pola biotina end\u00f3xena en vez de pola biotina inxectada radioetiquetada, e un alto grao de exposici\u00f3n radioactiva nos riles debido \u00e1s fortes propiedades de adsorci\u00f3n \u00e1s c\u00e9lulas da estreptavidina. Actualmente, crese que este alto nivel de uni\u00f3n a tipos celulares adherentes, como plaquetas activadas e melanomas, \u00e9 o resultado da uni\u00f3n a integrinas mediada pola secuencia RYD da estreptavidina.\nVariantes cun n\u00famero controlado de sitios de uni\u00f3n \u00e1 biotina.\nA estreptavidina \u00e9 un tetr\u00e1mero e cada subunidade \u00fanese \u00e1 biotina con igual afinidade. Nalgunhas aplicaci\u00f3ns a multivalencia \u00e9 unha vantaxe, por exemplo naquelas nas que os efectos de avidez melloran a capacidade das mol\u00e9culas unidas \u00e1 estreptavidina para detectaren c\u00e9lulas T espec\u00edficas. Noutros casos, como o uso de estreptavidina para visualizar prote\u00ednas espec\u00edficas nas c\u00e9lulas, a multivalencia pode perturbar a funci\u00f3n da prote\u00edna de interese. A estreptavidina monovalente \u00e9 unha forma recombinante obtida por enxe\u00f1ar\u00eda da estreptavidina, que \u00e9 un tetr\u00e1mero pero s\u00f3 un dos catro sitios de uni\u00f3n \u00e9 funcional. Este \u00fanico sitio de uni\u00f3n ten unha afinidade de 10\u221214 mol/L e non pode causar enlaces cruzados. A estreptavidina monovalente \u00e9 distribu\u00edda por Oxford. As aplicaci\u00f3ns da estreptavidina monovalente incl\u00faen un rastreo fluorescente de receptores da superficie celular, que decoran o ADN origami, e act\u00faan como un sinalador que identifica rexi\u00f3ns espec\u00edficas para microscopia crioelectr\u00f3nica.\nA estreptavidina monom\u00e9rica \u00e9 unha forma recombinante da estreptavidina que presenta mutaci\u00f3ns que rompen o tetr\u00e1mero nun mon\u00f3mero e potencian a solubilidade da subunidade illada resultante. As versi\u00f3ns da estreptavidina monom\u00e9rica te\u00f1en unha afinidade pola biotina de 10\u22127mol/L 10\u22128mol/L e non son ideais para aplicaci\u00f3ns de etiquetado, mais son \u00fatiles para a purificaci\u00f3n, na cal \u00e9 desexable a reversibilidade.\nPode prepararse unha estreptavidina con exactaemnte dous sitios de uni\u00f3n \u00e1 biotina por tetr\u00e1mero mesturando subunidades con e sen un sitio de uni\u00f3n \u00e1 biotina funcional e purificaci\u00f3n por cromatograf\u00eda de intercambio i\u00f3nico. Os sitios de uni\u00f3n funcionais te\u00f1en aqu\u00ed a mesma estabilidade de uni\u00f3n \u00e1 biotina que a estreptavidina de tipo salvaxe ou natural. Poden purificarse por separado as estreptavidinas divalentes cos dous sitios de uni\u00f3n \u00e1 biotina xuntos (cis-divalente) ou separados (trans-divalente), como se ve na figura.\nComparaci\u00f3n coa avidina.\nA estreptavidina non \u00e9 a \u00fanica prote\u00edna que pode unirse \u00e1 biotina con alta afinidade. A avidina \u00e9 outra das prote\u00ednas m\u00e1is notables que se unen \u00e1 biotina. A avidina foi illada orixinalmente da clara de ovo, e s\u00f3 ten un 30% de identidade de secuencia coa estreptavidina, pero ten unhas estruturas secundaria, terciaria e cuaternaria case id\u00e9nticas. Ten unha afinidade a\u00ednda maior pola biotina (Kd ~ 10\u221215M) pero, a diferenza da estreptavidina, est\u00e1 glicosilada, cargada positivamente, ten actividade pseudocatal\u00edtica (pode potenciar a hidr\u00f3lise alcalina dun enlace \u00e9ster entre a biotina e un grupo nitrofenilo) e ten unha tendencia maior \u00e1 agragaci\u00f3n. Ademais, a estreptavidina \u00e9 o mellor ligante de conxugados de biotina; a avidina ten unha afinidade de uni\u00f3n m\u00e1is baixa que a estreptavidina pola biotina conxugada a outra mol\u00e9cula, malia que a avidina ten unha maior afinidade pola biotina libre non conxugada.\nA estreptavidina ten un punto isoel\u00e9ctrico (pI) lixeiramente \u00e1cido de ~5, pero tam\u00e9n se disp\u00f3n comercialmente dunha forma recombinante da estreptavidina con pI case neutro. Como a estreptavidina carece totalmente de modificaci\u00f3ns de carbohidratos e ten un pI case neutro, ten a vantaxe de ter unha uni\u00f3n non espec\u00edfica moito m\u00e1is baixa que a avidina. A avidina desglicosilada (\"NeutrAvidin\") \u00e9 m\u00e1is comparable en tama\u00f1o, pI e uni\u00f3n non espec\u00edfica \u00e1 estreptavidina.\nV\u00e9xase tam\u00e9n.\nLigaz\u00f3ns externas.\nGrupos que investigan e desenvolven prote\u00ednas da familia da estreptavidina ou avidina (en orde alfab\u00e9tica)"}
{"id": "310860", "revid": "82922", "url": "https://gl.wikipedia.org/wiki?curid=310860", "title": "Organizaci\u00f3n Mundial de Boxeo", "text": "A Organizaci\u00f3n Mundial de Boxeo ou OMB (en ingl\u00e9s World Boxing Organisation, WBO) \u00e9 unha organizaci\u00f3n sancionadora de Boxeo profesional con sede en San Xo\u00e1n, Porto Rico. Xurdiu como unha escisi\u00f3n da AMB, desgustados polas cuestionables regras e sistema de clasificaci\u00f3n da Asociaci\u00f3n, e establec\u00e9ndose nunha convenci\u00f3n que tivo lugar na Illa de Margarita en Venezuela."}
{"id": "310862", "revid": "32797", "url": "https://gl.wikipedia.org/wiki?curid=310862", "title": "Gran Premio de San Marino de 1984", "text": "O Gran Premio de San Marino de 1984 foi unha carreira de F\u00f3rmula Un celebrada o 6 de maio de 1984 no Aut\u00f3dromo Enzo e Dino Ferrari en Imola, Italia. Foi a cuarta carreira do Campionato do Mundo de pilotos de .\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "310863", "revid": "1131", "url": "https://gl.wikipedia.org/wiki?curid=310863", "title": "Les Alqueries", "text": "Les Alqueries (en castel\u00e1n e tam\u00e9n oficial: \"Alquer\u00edas del Ni\u00f1o Perdido\") \u00e9 un municipio da Comunidade Valenciana, situado na provincia de Castell\u00f3, na comarca da Plana Baixa. A s\u00faa poboaci\u00f3n residente \u00e9 de 4.423 habitantes (INE 2014).\nA s\u00faa econom\u00eda bas\u00e9ase na agricultura, especialmente no cultivo de laranxas. O municipio independizouse do de Vila-real en 1985."}
{"id": "310864", "revid": "10599", "url": "https://gl.wikipedia.org/wiki?curid=310864", "title": "Alquer\u00edas del Ni\u00f1o Perdido", "text": ""}
{"id": "310865", "revid": "56817", "url": "https://gl.wikipedia.org/wiki?curid=310865", "title": "Vilafranca, Castell\u00f3", "text": "Vilafranca (en castel\u00e1n e tam\u00e9n oficial: \"Villafranca del Cid\") \u00e9 un municipio da Comunidade Valenciana, situado na provincia de Castell\u00f3, na comarca do Alt Maestrat. A s\u00faa poboaci\u00f3n residente \u00e9 de 2.352 habitantes (INE 2014).\nA s\u00faa econom\u00eda bas\u00e9ase na industria t\u00e9xtil."}
{"id": "310866", "revid": "10599", "url": "https://gl.wikipedia.org/wiki?curid=310866", "title": "Villafranca del Cid", "text": ""}
{"id": "310867", "revid": "89787", "url": "https://gl.wikipedia.org/wiki?curid=310867", "title": "Walk Along", "text": "\"Walk Along\" \u00e9 unha canci\u00f3n da cantante holandesa Trijntje Oosterhuis. A canci\u00f3n foi escrita por Anouk Teeuwe e Tobias Karlsson. A canci\u00f3n representar\u00e1 aos Pa\u00edses Baixos no Festival de Eurovisi\u00f3n 2015."}
{"id": "310870", "revid": "56817", "url": "https://gl.wikipedia.org/wiki?curid=310870", "title": "One Last Breath", "text": "\"One Last Breath\" (en galego: \"Un \u00faltimo suspiro\") \u00e9 unha canci\u00f3n da cantante grega Maria Elena Kyriakou. A canci\u00f3n representar\u00e1 a Grecia no Festival de Eurovisi\u00f3n 2015.\nNa final grega, a canci\u00f3n ga\u00f1ou a selecci\u00f3n co 48% dos votos."}
{"id": "310873", "revid": "82922", "url": "https://gl.wikipedia.org/wiki?curid=310873", "title": "Asociaci\u00f3n Mundial de Boxeo", "text": "A Asociaci\u00f3n Mundial de Boxeo ou AMB (en ingl\u00e9s \"World Boxing Association\", \"WBA\") \u00e9 unha organizaci\u00f3n de Boxeo profesional con sede en Cidade de Panam\u00e1, Panam\u00e1, anteriormente co\u00f1ecida como National Boxing Association (NBA) antes de cambiar o seu nome no 1962.\nNo 1974, a normativa da asociaci\u00f3n foi modificada da man de figuras do boxeo como Rodrigo S\u00e1nchez ou El\u00edas C\u00f3rdova para outorgar unha maior\u00eda de votos \u00e1s naci\u00f3ns latinoamericanas.\nO empresario venezolano Gilberto Mendoza \u00e9 o presidente da asociaci\u00f3n desde o 1982. Nos anos 90, as oficinas traslad\u00e1ronse de Panam\u00e1 a Caracas, Venezuela ata xaneiro de 2007, cando volveron novamente \u00e1 Cidade de Panam\u00e1."}
{"id": "310877", "revid": "89787", "url": "https://gl.wikipedia.org/wiki?curid=310877", "title": "Escola de samba", "text": "Unha escola de samba \u00e9 un tipo de asociaci\u00f3n de car\u00e1cter popular dedicada ao canto e danza da samba, case sempre cun prop\u00f3sito competitivo. A s\u00faa orixe at\u00f3pase na cidade de R\u00edo de Xaneiro e as escolas de samba pres\u00e9ntanse en espect\u00e1culos p\u00fablicos, formando un cortexo que segue un argumento, denominado samba-enredo, bailando e cantando acompa\u00f1ados por unha bater\u00eda; os seus compo\u00f1entes \u2014 que var\u00edan de centos ata milleiros \u2014 usan fantas\u00edas alusivas ao tema proposto, a maior\u00eda desfila a p\u00e9 e unha minor\u00eda vai sobre carro, onde tam\u00e9n se colocan esculturas de papel mach\u00e9, as\u00ed como outros aderezos.\nAs escolas de samba m\u00e1is co\u00f1ecidas son as da cidade de R\u00edo de Xaneiro e a s\u00faa rexi\u00f3n metropolitana, que desfilan no Samb\u00f3dromo do Marqu\u00eas de Sapuca\u00ed, e as de S\u00e3o Paulo, que desfilan no Samb\u00f3dromo paulistano. Esas escolas realizan un espect\u00e1culo considerado suntuoso, que atrae turistas de todo o mundo. As\u00ed e todo, hai escolas de samba en case todos os estados brasileiros e en moitos pa\u00edses do mundo. Son unha das manifestaci\u00f3ns m\u00e1is co\u00f1ecidas do carnaval brasileiro, e de cada vez te\u00f1en m\u00e1is aspectos esc\u00e9nicos, con alg\u00fans dos seus compo\u00f1entes executando dramatizaci\u00f3ns teatrais ou coreograf\u00edas.\nA gran maior\u00eda das escolas de samba, principalmente as de R\u00edo de Xaneiro, incl\u00faen na s\u00faa denominaci\u00f3n a expresi\u00f3n \"Gr\u00eamio Recreativo Escola de Samba\" (GRES) antes do seu nome propiamente dito. En S\u00e3o Paulo \u00e9 tam\u00e9n com\u00fan a forma \"Gr\u00eamio Recreativo Cultural e Escola de Samba\". Hai excepci\u00f3ns, como a \"Sociedade\" Rosas de Ouro e a tradicional \"Agremia\u00e7\u00e3o Recreativa e Escola de Samba\" Vizinha Faladeira. A estandarizaci\u00f3n nas nomenclaturas das entidades xurdiu en 1935 ao obrigaren as autoridades os grupos carnavalescos cariocas a obter un certificado na Delegaci\u00f3n de Costumes e Diversi\u00f3ns para poderen desfilar. O delegado titular, Dulc\u00eddio Gon\u00e7alves, decidido a dar un aspecto de maior organizaci\u00f3n aos desfiles de escolas de samba, negouse a conceder o certificado a asociaci\u00f3ns con nomes considerados extravagantes, as\u00ed a denominada Vai Como Pode tivo que mudar ao seu actual nome GRES Portela.\nO desfile de cada escola de samba \u00e9 un traballo considerado comunitario. Van para al\u00e9n dun grupo musical, e frecuentemente act\u00faan como asociaci\u00f3ns de barrio que traballan na mellora social das comunidades que representan, como recursos educativos ou sanitarios."}
{"id": "310878", "revid": "1131", "url": "https://gl.wikipedia.org/wiki?curid=310878", "title": "Daytona International Speedway", "text": "O Daytona International Speedway \u00e9 un aut\u00f3dromo situado na cidade de Daytona Beach, no estado de Florida, Estados Unidos. Inaugurouse o d\u00eda 22 de febreiro do ano 1959 por iniciativa de William France Sr., fundador da NASCAR, para substitu\u00edr o Circu\u00edto de Daytona. Na actualidade, o aut\u00f3dromo conta cunha capacidade de 168.000 espectadores.\nO Daytona International Speedway ten d\u00faas pistas principais. Unha delas \u00e9 o \u00f3valo de 4'023 quil\u00f3metros que ten forma de tri\u00f3valo e 31 grados de peralte nas curvas. Aqu\u00ed disp\u00fatase a Daytona 500, unha carreira de 200 voltas que pertence ao calendario da Nascar Cup Series. \u00c9 o trazado m\u00e1is famoso dos dous.\nA outra pista \u00e9 un trazado mixto de 5.730 quil\u00f3metros que alberga as 24 horas de Daytona, unha das carreiras de resistencia m\u00e1is importantes do mundo. Este trazado tam\u00e9n serve para carreiras de motos."}
{"id": "310881", "revid": "1131", "url": "https://gl.wikipedia.org/wiki?curid=310881", "title": "Charlie Winston", "text": "Charlie Winston Gleave, nado o 14 de setembro de 1978, \u00e9 un cantante c\u00f3rnico m\u00e1is co\u00f1ecido como Charlie Winston. O seu maior \u00e9xito comercial produciuse en Francia."}
{"id": "310883", "revid": "23204", "url": "https://gl.wikipedia.org/wiki?curid=310883", "title": "OMB", "text": ""}
{"id": "310892", "revid": "1576", "url": "https://gl.wikipedia.org/wiki?curid=310892", "title": "Camponotus", "text": "Camponotus \u00e9 un x\u00e9nero de formigas da subfamilia Formicinae co t\u00f3rax en arco convexo e o pedicelo formado por un s\u00f3 segmento. Forman un grupo ecoloxicamente divero distribu\u00eddo en todas as rexi\u00f3ns do mundo."}
{"id": "310894", "revid": "89787", "url": "https://gl.wikipedia.org/wiki?curid=310894", "title": "Festival de Eurovisi\u00f3n 2016", "text": "O LXI Festival da Canci\u00f3n de Eurovisi\u00f3n celebrouse no Globen Arena da cidade de Estocolmo, Suecia os d\u00edas 10, 12 e 14 de maio de 2016, logo de que o seu representante M\u00e5ns Zelmerl\u00f6w obtivese a vitoria coa canci\u00f3n \u00abHeroes\u00bb na edici\u00f3n de 2015. Foi a sexta vez que Suecia organizou un Festival de Eurovisi\u00f3n, sendo a anterior ocasi\u00f3n a edici\u00f3n de 2013. Foi por outra banda a terceira vez de Estocolmo como cidade anfitrioa tras os festivais de 1975 e 2000. O evento foi presentado de novo pola anfitrioa da edici\u00f3n de 2013, Petra Mede, e o ga\u00f1ador da edici\u00f3n anterior M\u00e5ns Zelmerl\u00f6w.\nNesta edici\u00f3n participaron 42 pa\u00edses. Bosnia e Hercegovina, Bulgaria, Croacia e Ucra\u00edna regresaron ao festival, e Australia volveu despois de debutar como pa\u00eds invitado na edici\u00f3n pasada; por outra banda, Portugal foi o \u00fanico pa\u00eds retirado respecto da edici\u00f3n anterior. Nun primeiro momento \u00eda participar Roman\u00eda por\u00e9n, trala expulsi\u00f3n da\u00a0TVR da Uni\u00f3n Europea de Radiodifusi\u00f3n, o pa\u00eds perdeu o dereito a participar nesta edici\u00f3n.\nO festival foi notable por ser a primeira vez desde 1975 na que o procedemento de votaci\u00f3n cambiou de xeito considerable: cada pa\u00eds outorgou 1-8, 10 e 12 puntos en d\u00faas ocasi\u00f3ns, unha polo xurado profesional e outra polo televoto. Na final, as votaci\u00f3ns do televoto de todos os pa\u00edses anunci\u00e1ronse de forma conxunta, unha vez que os portavoces de todos os pa\u00edses anunciaron os votos do xurado do xeito tradicional. O peso do xurado e televoto foi do 50% respecto ao resultado global respectivamente.\nOrganizaci\u00f3n.\nAs datas provisionais do certame foron anunciadas o 16 de marzo en Viena, Austria. As semifinais tiveron lugar o 10 e o 12 de maio de 2016, e a final o d\u00eda 14 de maio de 2016. \nSede do Festival.\nUnha vez finalizado o festival de 2015, a televisi\u00f3n sueca SVT comezou cos preparativos para a seguinte edici\u00f3n. O 24 de maio de 2015, a SVT expresou que a primeira opci\u00f3n para albergar o Festival do 2016 era o Tele2 Arena de Estocolmo. Por\u00e9n, tam\u00e9n anunciou que se abrir\u00eda un prazo en semanas sucesivas para recibir propostas doutras cidades e estadios. O Scandinavium en Gotemburgo, ademais do Friends Arena no distrito de Solna, e o Globen Arena en Estocolmo optaron a ser a sede para albergar o Festival. Pola outra banda, o Malm\u00f6 Arena de Malm\u00f6, que acolleu a edici\u00f3n de 2013, anunciou a s\u00faa negativa a optar a ser sede para 2016. A decisi\u00f3n final ser\u00eda comunicada pola SVT a mediados do xullo o principios de agosto.\nO 8 de xullo de 2015, deuse a co\u00f1ecer o resultado do proceso de licitaci\u00f3n e con el a cidade sede do festival, Estocolmo; inform\u00e1ndose ademais que o recinto sede ser\u00eda o estadio Globen Arena que conta cunha capacidade de 16.000 espectadores. As\u00ed mesmo, o Holvet albergar\u00eda as diferentes delegaci\u00f3ns de periodistas dos diversos pa\u00edses, mentres que o Annexet aloxar\u00eda \u00e1s delegaci\u00f3ns dos pa\u00edses participantes e convidados. Esta foi a terceira ocasi\u00f3n en que a capital sueca acolleu o Festival de Eurovisi\u00f3n (tras as edici\u00f3ns 1975 e 2000), e a segunda vez que se celebra no Globen Arena (tras a edici\u00f3n 2000).\nA cadea de televisi\u00f3n estatal SVT fixo p\u00fablico o presuposto co que conta para realizar o certame desta edici\u00f3n. O tope m\u00e1ximo imposto pola cadea son 125 mill\u00f3ns de coroas suecas, que ao cambio son aproximadamente 13 mill\u00f3ns de euros.\nPa\u00edses participantes.\nA lista oficial de participantes deuse a co\u00f1ecer o 26 de novembro de 2015 sumando en total 43 pa\u00edses inscritos, co cal igu\u00e1lase o r\u00e9cord de participantes establecido nos festivais de 2008 e 2011. Cabe destacar o retorno de Bosnia e Hercegovina, ao confirmar a BHRT a s\u00faa participaci\u00f3n recorrendo a patrocinios externos, as\u00ed como os regresos de Bulgaria, Croacia e Ucra\u00edna, e a continuaci\u00f3n no concurso de Australia, que debutara na anterior edici\u00f3n nun principio como participante excepcional para celebrar o 60\u00ba aniversario do festival. Pola contra, a cadea de televisi\u00f3n lusa RTP anunciou a s\u00faa retirada, sendo a terceira ocasi\u00f3n consecutiva na que o pa\u00eds se retira do festival cando este se celebra en territorio sueco. Por\u00e9n, comprometeuse a retornar para o 2017.\nA poucos d\u00edas de finalizar o festival de 2015, o Gran Ducado de Luxemburgo, por medio da cadea RTL, anunciou un ano m\u00e1is a s\u00faa ausencia no Festival. Pouco despois Andorra fixo o mesmo, seguido por M\u00f3naco; pa\u00edses que est\u00e1n ausentes desde 1993, 2009 e 2006 respectivamente.\nExistieron rumores acerca do retorno de Eslovaquia, pa\u00eds ausente desde a edici\u00f3n de 2012. Por\u00e9n, a cadea de televisi\u00f3n RTVS confirmou que non regresar\u00edan nesta edici\u00f3n. A TRT, a cadea de Turqu\u00eda, informou que non regresar\u00edan ao festival debido ao actual sistema de votaci\u00f3n e a clasificaci\u00f3n directa do co\u00f1ecido como \"Big Five\". L\u00edbano, pola s\u00faa banda, deu a sorpresa este ano afirmando que estaban valorando debutar no certame, unha posibilidade que finalmente non puido concretarse.\nPor outra banda, delegaci\u00f3ns de Kosovo e China anunciaron a s\u00faa intenci\u00f3n de participar. Por\u00e9n, a UER descartou un probable debut do primeiro por non ser considerado como un Estado con reco\u00f1ecemento internacional \u00e1 vez que a s\u00faa empresa de radiotelevisi\u00f3n, a RTK non \u00e9 un membro activo ou asociado. Respecto \u00e1 China, a UER respondeu que a posibilidade est\u00e1 aberta e sempre est\u00e1n na busca de novos elementos, existindo a posibilidade dun debut en edici\u00f3ns sucesivas \u00e1 presente..\nParticipaci\u00f3n de Australia e o futuro de Eurovisi\u00f3n.\nO 17 de novembro de 2015, na cidade de Glasgow, Escocia, o supervisor executivo do Festival, Jon Ola Sand, anunciou que o Grupo de Referencia da UER, o \u00f3rgano reitor do Festival de Eurovisi\u00f3n, votou por unanimidade a favor da participaci\u00f3n de Australia. A invitaci\u00f3n a participar non \u00e9 s\u00f3 para este ano e est\u00e9ndese para facelo de xeito continuado e pasando polas semifinais ao igual que o resto de pa\u00edses, coa excepci\u00f3n do Big Five.\nSorteo de semifinais.\nOs compo\u00f1entes do Big Five (Alema\u00f1a, Espa\u00f1a, Francia, Italia e Reino Unido) e o anfitri\u00f3n Suecia te\u00f1en garantido o seu pase \u00e1 final de Eurovisi\u00f3n 2016 que se celebrar\u00e1 o 14 de maio.\nOs outros 37 pa\u00edses ter\u00e1n que ga\u00f1ar este posto nas semifinais. Os dez m\u00e1is votados de cada semifinal conseguir\u00e1n o pase \u00e1 gran final. O sorteo para decidir en que semifinal actuar\u00e1 cada candidatura e en que metade (primeira ou segunda), levarase a cabo o 25 de xaneiro de 2016. Para o sorteo, os participantes ser\u00e1n repartidos en cinco bombos en raz\u00f3n ao seu lugar xeogr\u00e1fico e tendencia nas votaci\u00f3ns. Cabe destacar que Israel solicitou a UER participar na segunda semifinal para que a s\u00faa participaci\u00f3n non coincida coa festividade do Yom Hazikar\u00f3n, d\u00eda nacional dos ca\u00eddos. Do mesmo xeito, Alema\u00f1a votar\u00e1 na segunda semifinal debido a raz\u00f3ns de estrita programaci\u00f3n.\nFestival.\nSemifinais.\nA primeira semifinal tivo lugar o 10 de maio e a segunda o 12 de maio\u00a0de 2016. Os clasificados de ambas as semifinais uniranse na final do 14 de maio co pa\u00eds anfitri\u00f3n, Suecia e os do \"Big Five\" (Alema\u00f1a, Espa\u00f1a, Francia, Italia e Reino Unido).\nDurante unha reuni\u00f3n do Grupo de Referencia da UER en Berl\u00edn, acordouse que a partir da presente edici\u00f3n os pa\u00edses do chamado \"Big Five\" presentar\u00edan as s\u00faas canci\u00f3ns na semifinal na que lles correspondese votar, pero mantendo o seu pase directo \u00e1 Gran Final. Esta norma tam\u00e9n se aplicar\u00e1 ao pa\u00eds anfitri\u00f3n, neste caso Suecia.\nSegunda semifinal.\nA Roman\u00eda asign\u00f3uselle orixinalmente actuar no posto 12\u00ba, pero tras ser expulsado do certame por d\u00e9bedas coa UER, aos pa\u00edses que deb\u00edan actuar tras o posto 13\u00ba asign\u00f3uselles o posto anterior na orde de sa\u00edda.\nControversias.\nExpulsi\u00f3n de Roman\u00eda.\nA UER deu un ultimato \u00e1 cadea p\u00fablica romanesa, TVR, para que efectuase o pago da s\u00faa d\u00e9beda acumulada de aproximadamente 15 mill\u00f3ns de euros, baixo risco de perder a subministraci\u00f3n de contidos e servizos que esta lle proporciona, entre os que se encontra o Festival de Eurovisi\u00f3n. A rede europea expresou \u00e1 canle de xeito verbal que a s\u00faa participaci\u00f3n no certame deste ano pod\u00eda ser a s\u00faa primeira penalizaci\u00f3n, negando ademais o sinal por sat\u00e9lite. Tam\u00e9n se puxo en contacto co goberno do pa\u00eds, o Ministerio de Econom\u00eda e o parlamento roman\u00e9s para que se comprometese formalmente ao pago o antes posible.\nA pesar disto, tras a crise financeira pola que atravesa a cadea estatal e ante o silencio do goberno roman\u00e9s ao pago da d\u00e9beda, a UER decidiu o 22 de abril de 2016 a expulsi\u00f3n de Roman\u00eda da competici\u00f3n. Este pa\u00eds \u00eda estar representado por Ovidiu Anton e a canci\u00f3n \"Moment of silence\", estando previsto que actuase no posto 12.\u00ba da segunda semifinal, logo de Eslovenia e antes de Bulgaria. A directora xeral da UER, Ingrid Deltenre, expresou o seguinte: \"Par\u00e9cenos lamentable vernos obrigados a tomar esta medida. Estamos decepcionados, porque todos os nosos intentos de resolver este asunto non tiveron ningunha resposta por parte do goberno roman\u00e9s. Durante as \u00faltimas semanas, contactamos co Ministerio de Econom\u00eda para suxerir que a televisi\u00f3n p\u00fablica romanesa inicie un proceso de insolvencia, que derive nunha profunda reestruturaci\u00f3n da cadea. A UER \u00e9 unha asociaci\u00f3n sen \u00e1nimo de lucro que representa a 73 organismos de radiodifusi\u00f3n en 56 pa\u00edses, e o continuo endebedamento da TVR pon en perigo a nosa propia estabilidade financeira\".\nCon esta medida, Roman\u00eda tam\u00e9n perde o acceso e emisi\u00f3n non s\u00f3 de grandes eventos como Eurovisi\u00f3n, a Eurocopa 2016 ou os Xogos Ol\u00edmpicos de 2016, sen\u00f3n tam\u00e9n outras retransmisi\u00f3ns deportivas, intercambio de imaxes de informativos, lexislaci\u00f3n e normativa europea do sector, coproducci\u00f3ns, formaci\u00f3n e reuni\u00f3ns profesionais, entre outras vantaxes.\nCensura no uso de bandeiras.\nPara evitar mensaxes de contido pol\u00edtico entre o p\u00fablico asistente do Globen Area, o 28 de abril de 2016 a organizaci\u00f3n do festival (SVT) emitiu un comunicado prohibindo utilizar bandeiras que non sexan de Estados Soberanos, as\u00ed como calquera tipo de bandeira rexional, provincial ou local. A modo de exemplo, difundiuse unha lista entre as cales se atopaban as de Kosovo, o Estado Isl\u00e1mico, Palestina e o Pa\u00eds Vasco. Isto orixinou que o Goberno Vasco protestase ante o embaixador de Suecia en Espa\u00f1a pola equiparaci\u00f3n da ikurri\u00f1a \u00e1 bandeira do Estado Isl\u00e1mico (tam\u00e9n co\u00f1ecida como organizaci\u00f3n terrorista ISIS) e propuxo unha posible retirada de Espa\u00f1a do concurso como forma de protesta; de igual xeito o presidente do Congreso dos Deputados de Espa\u00f1a, Patxi L\u00f3pez, cualificou a prohibici\u00f3n da ikurri\u00f1a como algo \"inadmisible\" e a Vicepresidenta do Goberno en funci\u00f3ns, Soraya S\u00e1enz de Santamar\u00eda, afirmou en roda de prensa tras unha reuni\u00f3n do Consello de Ministros, que a ikurri\u00f1a \u00e9 unha bandeira \"constitucional, legal e lex\u00edtima\" e que o Executivo \"defenderaa onde faga falta\" . Pola s\u00faa banda Televisi\u00f3n Espa\u00f1ola (TVE) solicitou unha explicaci\u00f3n inmediata \u00e1 UER do motivo da decisi\u00f3n adoptada polo pa\u00eds anfitri\u00f3n.\nPor outra banda, o Goberno de Kosovo e Radio e Televisi\u00f3n de Kosovo (RTK) fixeron o propio manifestando a s\u00faa desconformidade con esta medida, alegando que son unha naci\u00f3n pac\u00edfica, actualmente reco\u00f1ecida como estado independente por 102 pa\u00edses, dos cales 30 participar\u00e1n na competencia, considerando incluso a prohibici\u00f3n como un insulto ao seu pa\u00eds e os seus cidad\u00e1ns; as\u00ed mesmo, os executivos da canle estatal indicaron que isto lles xera preocupaci\u00f3n, m\u00e1is a\u00ednda se se produce a poucos d\u00edas da reuni\u00f3n co Grupo de Referencia da UER onde se debater\u00eda o seu probable debut na edici\u00f3n 2017.\n\u00c1s poucas horas, a UER ordenou \u00e1 SVT que eliminase inmediatamente o documento que inclu\u00eda os exemplos de bandeiras e que publicase no seu lugar o documento oficial sen os exemplos, rectificando deste xeito o erro cometido e pedindo desculpas \u00e1s naci\u00f3ns e territorios que se sentiron ofendidos por parte dos organizadores deste ano, agregando que nos pr\u00f3ximos d\u00edas se realizar\u00eda unha conferencia de prensa explicando detalladamente os incidentes ocorridos.\nPese a iso, Palestina emitiu un comunicado de protesta a trav\u00e9s do Ministerio de Cultura, indicando que: \"A decisi\u00f3n do pa\u00eds organizador debe ser considerada como unha humillaci\u00f3n \u00e1 historia, a cultura e os dereitos do pobo palestino, que ten o dereito a izar a s\u00faa bandeira en eventos e festivais internacionais, como o fan todos os pa\u00edses do mundo. Esta decisi\u00f3n vai en contra dos esforzos internacionais para lograr a estabilidade e a xustiza para o noso pobo, que ten o dereito a vivir en paz e con dignidade, sobre todo despois de que Palestina se unise oficialmente \u00e1s Naci\u00f3ns Unidas e a s\u00faa bandeira se eleve fronte \u00e1 s\u00faa sede\"; instando \u00e1 UER a que ofreza unha desculpa p\u00fablica.\nFinalmente, o 6 de maio, o Grupo de Referencia da UER decidiu relaxar a pol\u00edtica de bandeiras e permitir as bandeiras rexionais e provinciais dos artistas participantes (como a bandeira de Laponia pola orixe saami da representante de Noruega, ou a de Gales pola orixe galesa dun dos representantes brit\u00e1nicos), as\u00ed como tomar un enfoque m\u00e1is tolerante co resto de bandeiras, sempre que a audiencia asistente respecte a \"natureza non pol\u00edtica\" do certame e non obstr\u00faa a visi\u00f3n das c\u00e1maras \"deliberadamente\"."}
{"id": "310896", "revid": "1131", "url": "https://gl.wikipedia.org/wiki?curid=310896", "title": "Federaci\u00f3n Mundial de Capoeira", "text": "A Federaci\u00f3n Mundial de Capoeira (en ingl\u00e9s: \"World Capoeira Federation\"; en portugu\u00e9s: \"Federa\u00e7\u00e3o Mundial de Capoeira\") \u00e9 a organizaci\u00f3n mundial de Capoeira.\nHistoria.\nA primeira idea da creaci\u00f3n da WCF tivo lugar durante a 3\u00ba Forum Mundial de Capoeira, organizado o 18 de xu\u00f1o de 2011 en Bak\u00fa, Acerbaix\u00e1n. Autor de idea \u00e9 Jamil Huseyn. O obxectivo principal da creaci\u00f3n da federaci\u00f3n \u00e9 promover a capoeira para que poida competir nos xogos ol\u00edmpicos.\nA Federaci\u00f3n Mundial de Capoeira organiza un \"mundial\" e un \"campionato europeo\" cada 2 anos. O primeiro torneo internacional de WCF foi organizado o 19 de xu\u00f1o de 2011."}
{"id": "310898", "revid": "88215", "url": "https://gl.wikipedia.org/wiki?curid=310898", "title": "Andy Partridge", "text": "Andrew John \"Andy\" Partridge, nado o 11 de novembro de 1953 en Mtarfa, Malta, \u00e9 un cantante, letrista e guitarrista ingl\u00e9s membro fundador da banda de pop/new wave, XTC.\nTraxectoria.\nAdemais do seu traballo con XTC, Partridge gravou un \u00e1lbum con Virgin Records en 1980,\"Take Away/the Lure of Salvage\". Tam\u00e9n editou demos das s\u00faas canci\u00f3ns baixo o seu propio nome na serie de oito \u00e1lbums \"The Official Fuzzy Warbles Collector's Album\" e en \"Fuzzy Warbles\" con APE House. Colaborou con artistas como Martin Newell, co que gravou e produciu un \u00e1lbum en 1993 co t\u00edtulo de \"The Greatest Living Englishman\"ou entre outros conPeter Blegvad, Harold Budd, Jamie Cullum, Stephen Duffy, Terry Hall, The Heads, Charlotte Hatherley, Robyn Hitchcock, Jen Olive, The Residents, Thomas Dolby, David Yazbek, Miles Kane, The Nines, Pugwash e Meat Beat Manifesto. En 2010, Partridge lanzou un CD en edici\u00f3n limitada con m\u00fasica inspirada polo ilustrador de ciencia ficci\u00f3n Richard M. Powers titulado \"Powers\". En 2012, Partridge traballou con Mike Keneally no \u00e1lbum \"Wing Beat Fantastic\".\nPartridge foi produtor da banda inglesa Blur durante a gravaci\u00f3n de \"Modern Life Is Rubbish\", a\u00ednda que despois substitu\u00eduno Stephen Street por insistencia do selo musical, Food, segundo Partridge non lle pagaron polas sesi\u00f3ns e s\u00f3 tivo gastos. Partridge tam\u00e9n escribiu catro canci\u00f3ns para a versi\u00f3n de Disney' de \"James and the Giant Peach\", non obstante Randy Newman substitu\u00eduno ao non chegar finalmente a un acordo aceptable. En 2004, Partridge escribiu \"I Wonder Why the Wonder Falls\" como o tema musical para comedia de televisi\u00f3n \"Wonderfalls\".\nRadio e televisi\u00f3n.\nPartridge participou regularmente en BBC Radio 1 a mediados da d\u00e9cada de 1980, salientando o car\u00e1cter de \"Agony Andy\", unha parodia no programa de Janice Long, e tam\u00e9n contribu\u00edu con sketches en \"Saturday Live\" e \"Studio B15\", e estivo no elenco regular de \"Roundtable\" e \"The Great Rock'n'Roll Trivia Quiz\", e presentou o piloto dun concurso infantil na ITV, \"Matchmakers\"."}
{"id": "310900", "revid": "89787", "url": "https://gl.wikipedia.org/wiki?curid=310900", "title": "Gran Premio de M\u00f3naco de 2015", "text": "O Gran Premio de M\u00f3naco de 2015 (oficialmente Formula 1 Grand Prix de Monaco 2015) \u00e9 unha carreira de F\u00f3rmula 1 que se celebrou o 24 de maio de 2015 no Circu\u00edto de M\u00f3naco, Monte Carlo, Principado de M\u00f3naco. Foi a sexta carreira do Campionato Mundial de F\u00f3rmula 1 de 2015. Foi a sesax\u00e9sima segunda carreira como unha proba do Campionato do Mundo, e a setenta e tres carreira en xeral.\nO piloto de Mercedes Lewis Hamilton comezou a carreira cunha vantaxe de vinte puntos de vantaxe sobre o seu compa\u00f1eiro de equipo e ga\u00f1ador o ano anterior Nico Rosberg, Mercedes ti\u00f1a unha vantaxe de setenta puntos sobre Ferrari no Campionato de Construtores.\nResumo.\nAntecedentes.\nAntes da fin de semana, o campi\u00f3n do mundo Lewis Hamilton foi o centro da atenci\u00f3n, logo de que Mercedes anunciara que ampliaran o contrato durante tres anos adicionais, mant\u00e9ndoo no equipo ata o final da tempada . Isto foi o resultado de meses de negociaci\u00f3ns contractuais amplamente difundidas entre o piloto, que negociou no seu propio nome, e o equipo. O acordo anunciouse, por valor de m\u00e1is de 100 mill\u00f3ns de libras durante os tres anos completos, polo que Hamilton ser\u00e1 un dos pilotos mellor pagados na F\u00f3rmula Un. Tam\u00e9n anunciouse de que o contrato concede a Hamilton o dereito de manter os seus propios dereitos de imaxe, o que \u00e9 algo infrecuente no deporte, e a manter os coches cos que ga\u00f1e o campionato, as\u00ed como os trofeos que logre.\nA reforma da curva Tabac na secci\u00f3n da pista do porto significa que agora os pilotos entran na curva un pouco antes, acurtando a pista en tres metros en comparaci\u00f3n con anos anteriores. A curva foi o escenario do accidente de Pastor Maldonado en 2013 que provocu a detenci\u00f3n da carreira, e levou a facer os cambios realizados.\nDebates sobre o futuro da F\u00f3rmula Un.\nAntes da fin de semana, o Grupo de Estartexia da F\u00f3rmula 1 reuniuse o 14 de maio en Biggin Hill para discutir o futuro do deporte.. As propostas, que o grupo prev\u00e9 entregar para a s\u00faa revisi\u00f3n \u00e1 Comisi\u00f3n da F1, e logo ao Consello Mundial de Automobilismo da FIA. foron un importante punto de discusi\u00f3n antes da fin de semana. Moitos dos cambios propostos provocaron cr\u00edticas por parte dos equipos e comentaristas. En detalle, o grupo de estratexia prop\u00f3n:\nO grupo ao parecer tam\u00e9n decidiu introducir coches para clientes, o que significa que aos grandes construtores permitir\u00edaselles fornecer chasis a equipos m\u00e1is pequenos. Esta proposta foi recibida con significativas protestas dos construtores m\u00e1is pequenos, co director do equipo Sauber Monisha Kaltenborn dicindo que \"non \u00e9 en absoluto unha boa idea\".\nO Grupo de Estratexia tam\u00e9n decidiu non aceptar a decisi\u00f3n tomada polos equipos para permitir o uso dunha quinta unidade de potencia durante 2015, deixando a Daniel Ricciardo de Red Bull co seu \u00faltimo motor logo de s\u00f3 cinco carreiras.\n\u00c1 s\u00faa chegada a M\u00f3naco, os pilotos acolleron ben a maior\u00eda dos cambios propostos, tanto Kimi R\u00e4ikk\u00f6nen como Jenson Button dixeron que prefer\u00edan os motores m\u00e1is potentes e m\u00e1is acelerados. O regreso das repostaxes durante as carreiras, recibiu reacci\u00f3ns distintas durante a conferencia de prensa o m\u00e9rcores. Mentres R\u00e4ikk\u00f6nen e Lewis Hamilton pronunciaronse a favor, Button expresou o seu excepticismo, dicindo: \"\u00c9 obvio que hai que ter en conta o aspecto da seguridade, a raz\u00f3n pola que deixamos de repostar e tam\u00e9n o di\u00f1eiro, o custo\".\nPneum\u00e1ticos.\nO fornecedor de pneum\u00e1ticos Pirelli traer\u00e1 o seu composto de pneum\u00e1ticos brando de cor amarelo como o pneum\u00e1tico m\u00e1is duro \"prime\" e o composto de pneum\u00e1tico s\u00faper brando de cor vermello marcado como o pneum\u00e1tico brando como \"opci\u00f3n\", xusto como o fixeron nas tres tempadas anteriores. Ser\u00e1 a primeira vez na tempada na que utilizarase o composto s\u00faper brando nun fin de semana.\nPit lane.\nDo mesmo xeito que en Australia e Singapur, o l\u00edmite de velocidade no pit lane durante a duraci\u00f3n da carreira reduxose a 60\u00a0km/h, en lugar dos normais 80\u00a0km/h, debido \u00e1 natureza do circu\u00edto.\nHorario.\nComo de costume, o calendario de carreiras da fin de semana foi diferente en M\u00f3naco en comparaci\u00f3n coas outras carreiras do calendario. Co fin de poder asistir \u00e1s reuni\u00f3ns cos patrocinadores e outros eventos sociais, as d\u00faas primeiras sesi\u00f3ns de adestramentos levaronse a cabo o xoves en lugar do venres.\nPr\u00e1ctica libre.\nLogo dunha tormenta a noite do m\u00e9rcores, a primeira das sesi\u00f3ns de adestramentos libres, celebrouse o xoves pola ma\u00f1\u00e1, iniciouse con todos os pilotos montando pneum\u00e1ticos intermedios. A pista secouse pronto e os coches sa\u00edron \u00e1 pista con pneum\u00e1ticos lisos. Nico Rosberg bateu co seu aler\u00f3n dianteiro na sa\u00edda da curva Tabac, a\u00ednda que non sufriu danos considerables no seu coche. Os dous pilotos de Mercedes intercambiaron lugares na parte superior da t\u00e1boa de tempos durante a maior parte da sesi\u00f3n, pero finalmente Rosberg terminou noveno, a m\u00e1is dun segundo do seu compa\u00f1eiro de equipo, Lewis Hamilton. O novato Max Verstappen sorprendeu ao paddock ao finalizar segundo, a s\u00f3 d\u00faas d\u00e9cimas de segundo de Hamilton. Logo dun decepcionante inicio da tempada para Renault como fornecedor de motores, a primeira sesi\u00f3n de adestramentos viu aos equipos con motor Renault Red Bull e Toro Rosso facer unha actuaci\u00f3n impresionante, cos catro pilotos acabando entre os sete primeiros. Pero foi mala para o equipo Williams, que terminou a sesi\u00f3n nos postos d\u00e9cimo e d\u00e9cimo s\u00e9timo, debido a un coche m\u00e1is adecuado para pistas de alta velocidade.\nA segunda sesi\u00f3n da tarde do xoves foi moito menos competitiva que a primeira. Mostrouse unha bandeira vermella aos dez minutos de pr\u00e1ctica logo de que Roberto Merhi estrelarase na sa\u00edda do t\u00fanel. Durante a parada, comezou a chover, quedando a maior\u00eda dos pilotos no garaxe cando se reiniciou a competici\u00f3n. Non foi ata a dez minutos do final da sesi\u00f3n que os pilotos sa\u00edron \u00e1 pista de novo, pero sobre mollado s\u00f3 lograron tempos moi lonxe o ritmo fixado no principio. Lewis Hamilton terminou a sesi\u00f3n m\u00e1is r\u00e1pido, m\u00e1is de sete d\u00e9cimas de segundo por diante do seu compa\u00f1eiro de equipo. Toro Rosso confirmou o seu forte ritmo con Carlos Sainz Jr. e Max Verstappen en sexto e s\u00e9timo lugar, respectivamente, mentres que McLaren demostraron que poder\u00edan loitar polos puntos tal como se predixo con Fernando Alonso no oitavo lugar.\nCualificaci\u00f3n.\nAs eliminatorias consistiron en tres quendas, con cinco pilotos eliminados da competici\u00f3n logo de cada unha das d\u00faas primeiras sesi\u00f3ns. A primeira quenda (Q1) viu a eliminaci\u00f3n de Valtteri Bottas que non puido lograr un bo tempo, quedando na d\u00e9cimo s\u00e9tima posici\u00f3n da grella. Os dous Manor Marussia terminaron \u00faltimos, como en todas a sesi\u00f3ns de cualificaci\u00f3n nas que participaron durante a tempada . Xunto a eles, quedaron eliminados dous Sauber de Felipe Nasr e Marcus Ericsson, separados por Bottas.\nMentres McLaren unha vez m\u00e1is logrou meter os dous coches na Q2, Fernando Alonso abandonou a principios da segunda quenda de sesi\u00f3ns, cando tivo que aparcar o seu coche na primeira curva. O seu compa\u00f1eiro de equipo Jenson Button tivo algo m\u00e1is de \u00e9xito, a\u00ednda que tam\u00e9n quedou descualificado cando a s\u00faa segunda volta r\u00e1pida foi interrompida por Nico Rosberg en Santa Devota. O segundo Williams de Felipe Massa completou un s\u00e1bado decepcionante para o equipo Ingl\u00e9s, logrando unicamente a 14\u00aa posici\u00f3n da grella, Nico H\u00fclkenberg e Romain Grosjean tampouco cualificaron para a Q3.\nA terceira quenda da cualificaci\u00f3n, disputada polos dez mellores pilotos, empezou con pingas de choiva, \u00e9 dicir, todos os pilotos sa\u00edron \u00e1 pista rapidamente. Sergio P\u00e9rez, que fixo a s\u00faa primeira aparici\u00f3n na Q3 de 2015, ti\u00f1a un s\u00f3 xogo de pneum\u00e1ticos super brandos terminou s\u00e9timo. Lewis Hamilton tomou vantaxe sobre o seu compa\u00f1eiro de equipo Nico Rosberg que non tivo oportunidade de retalo pola pole position cando cometeu un erro na primeira curva durante a s\u00faa segunda volta r\u00e1pida. Os dous Red Bulls separaron aos dous Ferraris, deixando a Kimi R\u00e4ikk\u00f6nen con outra actuaci\u00f3n na cualificaci\u00f3n decepcionante, no sexto posto. Foi a primeira pole para Hamilton en M\u00f3naco, que cualificou de \"moi especial\".\nPost-clasificaci\u00f3n.\nLogo de non atender unha chamada para pesar durante a clasificaci\u00f3n, Carlos Sainz Jr. foi desposu\u00eddo do seu tempo, que situ\u00e1balle en oitava posici\u00f3n. Viuse obrigado a iniciar a carreira desde o pit lane.\nCarreira.\nAo comezo da carreira Hamilton, Rosberg e Vettel mantiveron as s\u00faas posici\u00f3ns da grella na primeira curva, pero Daniil Kvyat logrou superar ao seu compa\u00f1eiro de equipo Daniel Ricciardo para o cuarto posto. Nas seguintes voltas, Hamilton aumentou a vantaxe sobre Rosberg, mant\u00edvose no liderado en todas as voltas ata que un accidente a final da carreira entre Max Verstappen e Romain Grosjean na volta 64 provocou un \"coche de seguridade virtual\" (utilizado oficialmente na F1 por primeira vez) que logo rapidamente foi substitu\u00eddo polo coche de seguridade normal. Cunha vantaxe de m\u00e1is de 20 segundos, Hamilton entrou en boxes baixo o coche de seguridade ao parecer coa intenci\u00f3n de regresar \u00e1 pista por diante dos seus perseguidores. Pero o equipo do muro de boxes de Mercedes, calculou mal a distancia, provocando que Rosberg tomara o liderado, ademais Hamilton sa\u00edu do carril de sa\u00edda de boxes lixeiramente detr\u00e1s de Vettel que se estaba baixo o coche de seguridade detr\u00e1s de Rosberg. O coche de seguridade entrou en boxes na volta 70 de 78, Rosberg retivo o liderado ga\u00f1ando o Gran Premio de M\u00f3naco por terceira vez consecutiva, mentres que Hamilton terminou terceiro, incapaz de superar a Vettel para a segunda posici\u00f3n. Este Gran Premio viu tam\u00e9n a Jenson Button anotar os primeiros (catro) puntos para McLaren-Honda."}
{"id": "310901", "revid": "23204", "url": "https://gl.wikipedia.org/wiki?curid=310901", "title": "Charlie Winston Gleave", "text": ""}
{"id": "310902", "revid": "23204", "url": "https://gl.wikipedia.org/wiki?curid=310902", "title": "Ville-sous-la-Fert\u00e9", "text": "Ville-sous-la-Fert\u00e9 \u00e9 unha comuna francesa na rexi\u00f3n administrativa da Champa\u00f1a-Ardenas, no departamento de Aube. Est\u00e9ndese por unha \u00e1rea de 19,77 km\u00b2. \nNo ano 2012 contaba con 1.098 habitantes censados.\nNesta localidade at\u00f3pase a famosa abad\u00eda cistersiense de Claraval (\"Abbaye de Clairvaux\") fundada por San Bernaldo no s\u00e9culo XII, actualmente convertida nunha prisi\u00f3n."}
{"id": "310903", "revid": "19415", "url": "https://gl.wikipedia.org/wiki?curid=310903", "title": "Harry Lindbladin muistopalkinto", "text": "O Harry Lindbladin muistopalkinto (en galego Trofeo Memorial Harry Lindblad) \u00e9 un trofeo de h\u00f3ckey sobre xeo entregado anualmente ao campi\u00f3n da liga regular da Liiga, a m\u00e1xima competici\u00f3n de h\u00f3ckey sobre xeo en Finlandia. O Harry Lindbladin muistopalkinto \u00e9 o equivalente ao Presidents' Trophy da National Hockey League (NHL). O trofeo \u00e9 entregado dende que a liga se profesionalizou, a tempada 1975-76.\nRecibe o seu nome en honor ao ex xogador e presidente da Suomen j\u00e4\u00e4kiekkoliitto (Federaci\u00f3n Finlandesa de H\u00f3ckey sobre Xeo) Harry Lindblad."}
{"id": "310904", "revid": "19415", "url": "https://gl.wikipedia.org/wiki?curid=310904", "title": "Trofeo Harry Lindbladin", "text": ""}
{"id": "310905", "revid": "19415", "url": "https://gl.wikipedia.org/wiki?curid=310905", "title": "Trofeo Memorial Harry Lindbladin muistopalkinto", "text": ""}
{"id": "310906", "revid": "1131", "url": "https://gl.wikipedia.org/wiki?curid=310906", "title": "Meixoeiro", "text": "O top\u00f3nimo galego Meixoeiro pode referirse a:"}
{"id": "310907", "revid": "1987", "url": "https://gl.wikipedia.org/wiki?curid=310907", "title": "Igrexa veterocat\u00f3lica dos Pa\u00edses Baixos", "text": "A Igrexa veterocat\u00f3lica dos Pa\u00edses Baixos (en ) \u00e9 unha igrexa veterocat\u00f3lica da Uni\u00f3n de Utrecht. Actualmente o arcebispo de Utrecht \u00e9 Joris Vercammen."}
{"id": "310923", "revid": "1131", "url": "https://gl.wikipedia.org/wiki?curid=310923", "title": "Les Useres", "text": "Les Useres (en castel\u00e1n e tam\u00e9n oficial: \"Useras\") \u00e9 un municipio da Comunidade Valenciana, situado na provincia de Castell\u00f3, na comarca do Alcalat\u00e9n. A s\u00faa poboaci\u00f3n residente \u00e9 de 992 habitantes (INE 2014).\nA s\u00faa econom\u00eda bas\u00e9ase na agricultura e gander\u00eda."}
{"id": "310924", "revid": "10599", "url": "https://gl.wikipedia.org/wiki?curid=310924", "title": "Useras", "text": ""}
{"id": "310928", "revid": "1505", "url": "https://gl.wikipedia.org/wiki?curid=310928", "title": "Austricusa", "text": "Austricusa ou Ostrogoda foi unha ra\u00ed\u00f1a longobarda do s\u00e9culo VI, filla dun rei x\u00e9pido desco\u00f1ecido. Converteuse na segunda esposa do rei Wacho (510|539) e foi nai das princesas Visigarda, que se hab\u00eda casar con Teodeberto I de Austrasia (533 -548), e Valderada, que se hab\u00eda casar con Teodebaldo da Austrasia (547/548 - 555) e despois con Garibaldo I de Baviera (555 - 591)."}
{"id": "310930", "revid": "624", "url": "https://gl.wikipedia.org/wiki?curid=310930", "title": "Austrigusa", "text": ""}
{"id": "310932", "revid": "1576", "url": "https://gl.wikipedia.org/wiki?curid=310932", "title": "PMID", "text": ""}
{"id": "310933", "revid": "1576", "url": "https://gl.wikipedia.org/wiki?curid=310933", "title": "PubMed Unique Identifier", "text": ""}
{"id": "310937", "revid": "839", "url": "https://gl.wikipedia.org/wiki?curid=310937", "title": "Llu\u00eds Mart\u00ednez Sistach", "text": ""}
{"id": "310941", "revid": "1505", "url": "https://gl.wikipedia.org/wiki?curid=310941", "title": "Hygrotechuis conformis", "text": ""}
{"id": "310947", "revid": "89787", "url": "https://gl.wikipedia.org/wiki?curid=310947", "title": "Suera", "text": "Suera (en castel\u00e1n e tam\u00e9n oficial: \"Sueras\") \u00e9 un municipio da Comunidade Valenciana, situado na provincia de Castell\u00f3, na comarca da Plana Baixa. A s\u00faa poboaci\u00f3n residente \u00e9 de 599 habitantes (INE 2014).\nA s\u00faa econom\u00eda bas\u00e9ase na agricultura."}
{"id": "310948", "revid": "10599", "url": "https://gl.wikipedia.org/wiki?curid=310948", "title": "Sueras", "text": ""}
{"id": "310949", "revid": "89787", "url": "https://gl.wikipedia.org/wiki?curid=310949", "title": "Symposiachrus browni", "text": "A Symposiachrus browni \u00e9 unha especie de ave da familia monarchidae. \u00c9 end\u00e9mica das Illas Salom\u00f3n.\nO seu h\u00e1bitat natural son os bosques subtropicais ou tropicais das terras baixas. Est\u00e1 ameazado pola destruci\u00f3n do seu h\u00e1bitat."}
{"id": "310950", "revid": "5863", "url": "https://gl.wikipedia.org/wiki?curid=310950", "title": "Guillermo Cameselle Dom\u00ednguez", "text": ""}
{"id": "310951", "revid": "56817", "url": "https://gl.wikipedia.org/wiki?curid=310951", "title": "Gastromyzon fasciatus", "text": "Gastromyzon fasciatus \u00e9 unha especie de peixe do x\u00e9nero \"gastromyzon\".\nMorfolox\u00eda.\nOs machos poden acadar os 7\u00a0cm de lonxitude total.\nDistribuci\u00f3n xeogr\u00e1fica.\n\u00c9 un peixe de auga doce que habita na illa de Borneo."}
{"id": "310954", "revid": "88215", "url": "https://gl.wikipedia.org/wiki?curid=310954", "title": "Vladimir Beschastnykh", "text": "Vlad\u00edmir Yevgu\u00e9nievich Besch\u00e1stnyj (en ruso: \u0412\u043b\u0430\u0434\u0438\u0301\u043c\u0438\u0440 \u0415\u0432\u0433\u0435\u0301\u043d\u044c\u0435\u0432\u0438\u0447 \u0411\u0435\u0441\u0447\u0430\u0301\u0441\u0442\u043d\u044b\u0445) nado o 1 de abril de 1974 en Moscova \u00e9 un exfutbolista ruso que xogaba na demarcaci\u00f3n de dianteiro.\nTraxectoria.\nParticipou coa Selecci\u00f3n de f\u00fatbol de Rusia na Mundial de F\u00fatbol Estados Unidos 1994 e o de Corea/Xap\u00f3n 2002, sendo o m\u00e1ximo goleador da selecci\u00f3n rusa."}
{"id": "310957", "revid": "89787", "url": "https://gl.wikipedia.org/wiki?curid=310957", "title": "Xert", "text": "Xert \u00e9 un municipio da Comunidade Valenciana, situado na provincia de Castell\u00f3, na comarca do Baix Maestrat. A s\u00faa poboaci\u00f3n residente \u00e9 de 819 habitantes (INE 2014).\nNa Mola Murada, monta\u00f1a dentro do municipio, at\u00f3panse restos dun gran poboado da Idade de Bronce. A s\u00faa econom\u00eda bas\u00e9ase na agricultura e gander\u00eda."}
{"id": "310958", "revid": "56817", "url": "https://gl.wikipedia.org/wiki?curid=310958", "title": "Xilxes", "text": "Xilxes (en castel\u00e1n e tam\u00e9n oficial: \"Chilches\") \u00e9 un municipio da Comunidade Valenciana, situado na provincia de Castell\u00f3, na comarca da Plana Baixa. A s\u00faa poboaci\u00f3n residente \u00e9 de 2.853 habitantes (INE 2014).\nA s\u00faa econom\u00eda bas\u00e9ase na agricultura, especialmente no cultivo de laranxas. Na actualidade estase a desenvolver rapidamente o sector tur\u00edstico, xa que o concello ten praia. Hai que destacar tam\u00e9n a industria cer\u00e1mica tan presente na provincia de Castell\u00f3."}
{"id": "310959", "revid": "10599", "url": "https://gl.wikipedia.org/wiki?curid=310959", "title": "Chilches", "text": ""}
{"id": "310960", "revid": "56817", "url": "https://gl.wikipedia.org/wiki?curid=310960", "title": "Xodos", "text": "Xodos (en castel\u00e1n e tam\u00e9n oficial: \"Chodos\") \u00e9 un municipio da Comunidade Valenciana, situado na provincia de Castell\u00f3, na comarca do Alcalat\u00e9n. A s\u00faa poboaci\u00f3n residente \u00e9 de 126 habitantes (INE 2014).\nA s\u00faa econom\u00eda bas\u00e9ase na agricultura e gander\u00eda. Destacan seu castelo, a torre do Call\u00eds, a igrexa parroquial e o parque natural do Penyagolosa."}
{"id": "310961", "revid": "10599", "url": "https://gl.wikipedia.org/wiki?curid=310961", "title": "Chodos", "text": ""}
{"id": "310962", "revid": "25871", "url": "https://gl.wikipedia.org/wiki?curid=310962", "title": "Sant Jordi, Castell\u00f3", "text": "Sant Jordi (en castel\u00e1n e tam\u00e9n oficial: \"San Jorge\") \u00e9 un municipio da Comunidade Valenciana, situado na provincia de Castell\u00f3, na comarca do Baix Maestrat. A s\u00faa poboaci\u00f3n residente \u00e9 de 1.078 habitantes (INE 2014).\nA s\u00faa econom\u00eda bas\u00e9ase na agricultura, a\u00ednda que recibe bastante turismo debido principalmente \u00e1s actividades do seu campo de golf."}
{"id": "310964", "revid": "89787", "url": "https://gl.wikipedia.org/wiki?curid=310964", "title": "Juan Sornichero Castro", "text": "Juan Sornichero Castro, nado en Alcantarilla o 25 de febreiro de 1941 e finado na Coru\u00f1a o 27 de agosto de 2014 foi un futbolista que xogaba na demarcaci\u00f3n de dianteiro. Era fillo do tam\u00e9n futbolista \u00c1ngel Sornichero.\nTraxectoria.\nFormado nas categor\u00edas inferiores do Real Madrid militou d\u00faas tempadas en Primeira Divisi\u00f3n nas filas do Deportivo da Coru\u00f1a, tam\u00e9n xogou na categor\u00eda de prata no Racing de Ferrol do que foi o m\u00e1ximo goleador da tempada."}
{"id": "310965", "revid": "25871", "url": "https://gl.wikipedia.org/wiki?curid=310965", "title": "Anastasios Giannoulatos", "text": "Anastasios Giannoulatos (en ), nado no Pireo (Grecia) o 4 de novembro de 1929, \u00e9 un eclesi\u00e1stico ortodoxo alban\u00e9s, arcebispo de Tirana, Durr\u00ebs e toda Albania dende 1992."}
{"id": "310973", "revid": "98629", "url": "https://gl.wikipedia.org/wiki?curid=310973", "title": "Iuri Levit\u00e1n", "text": "Iuri Bor\u00edsovich Levit\u00e1n (en ruso: \u042e\u0301\u0440\u0438\u0439 \u0411\u043e\u0440\u0438\u0301\u0441\u043e\u0432\u0438\u0447 \u041b\u0435\u0432\u0438\u0442\u0430\u0301\u043d), nado o 2 de outubro de 1914 e finado o 4 de agosto de 1983, foi un locutor de radio sovi\u00e9tico, c\u00e9lebre polos seu partes de guerra en Radio Moscova, que adoitaba comezar dicindo: \"Atenci\u00f3n, fala Moscova!\" (). A s\u00faa profunda voz anunciou vitorias en batalla, avisos de bombardeo, e a rendici\u00f3n de Alema\u00f1a \u00e1 Uni\u00f3n Sovi\u00e9tica o 9 de maio de 1945. Tam\u00e9n foi quen fixo p\u00fablica a primeira informaci\u00f3n da morte de Stalin, e da primeira viaxe tripulada ao espazo. A s\u00faa voz era inmediatamente reco\u00f1ecida polo p\u00fablico sovi\u00e9tico.\nLevit\u00e1n era xudeu, e naceu en Vlad\u00edmir, Rusia; o seu pai, Boris Levit\u00e1n, era xastre, e a s\u00faa mai, Mar\u00eda, era ama de casa. Levit\u00e1n chegou a Moscova procurando unha carreira art\u00edstica como actor, pero os seus fracasos lev\u00e1rono a se conformar cun posto de locutor. O seu fabuloso ton de voz era unha excelente baza, pero foi contratado coa condici\u00f3n de se desfacer do seu forte acento de Vlad\u00edmir. Foi o mesmo Stalin quen reco\u00f1eceu o valor nos medios de Levit\u00e1n, esixindo persoalmente \u00e1s autoridades da radio sovi\u00e9tica o seu ascenso a locutor principal.\nAo dar comezo a segunda guerra mundial en Rusia, Levit\u00e1n foi evacuado a Sverdlovsk no outono de 1941 xunto coa emisora, que foi desmontada e trasladada ao leste para poder seguir emitindo lonxe da fronte. Naquel tempo o paradeiro de Levit\u00e1n era un secreto de estado, debido \u00e1 s\u00faa importancia como a m\u00e1is destacada personalidade da radio sovi\u00e9tica. Os militares do Ex\u00e9rcito Vermello adoitaban dicir que a voz de Levit\u00e1n ti\u00f1a a forza dunha divisi\u00f3n enteira. Para o Terceiro Reich, Levit\u00e1n era o inimigo n\u00famero 1, mesmo por diante de Stalin, e hab\u00eda unha recompensa de 250.000 marcos pola s\u00faa cabeza.\nTras a guerra informou de eventos na Praza Vermella e anunciaba proclamaci\u00f3ns estatais. Entre 1978 e 1983 anunciou o solemne \"Minuto de Silencio\" anual para conmemorar a vitoria na Grande Guerra Patri\u00f3tica. En 1980 foille outorgado o t\u00edtulo de Artista do Pobo da URRS. Faleceu en 1983 en Pr\u00f3khorovka, durante as cerimonias do aniversario da Batalla de Kursk. Est\u00e1 enterrado no famoso cemiterio de Novodevichy, en Moscova."}
{"id": "310974", "revid": "47571", "url": "https://gl.wikipedia.org/wiki?curid=310974", "title": "Iuri levit\u00e1n", "text": ""}
{"id": "310975", "revid": "23204", "url": "https://gl.wikipedia.org/wiki?curid=310975", "title": "William Peter Moseley", "text": ""}
{"id": "310976", "revid": "22570", "url": "https://gl.wikipedia.org/wiki?curid=310976", "title": "Jo\u00e3o Francisco Salm", "text": "Jo\u00e3o Francisco Salm, nado en\u00a0S\u00e3o Pedro de Alc\u00e2ntara o\u00a011 de outubro de 1952, \u00a0\u00e9 un bispo cat\u00f3lico brasileiro, \u00a0bispo diocesano de Tubar\u00e3o.\nTraxectoria.\nFillo de Francisco Salm e Maria Ida Schmitt Salm. Con 12 anos, en 1965 ingresou no preseminario de Ant\u00f4nio Carlos, onde completou os seus estudos primarios. Entre 1967 a 1972 fixo estudos secundarios no seminario menor deBrusque. De 1975 a 1979 cursou teolox\u00eda no Instituto Teol\u00f3xico de Santa Catarina en Florian\u00f3polis. O 13 de maio de 1979 foi ordenado di\u00e1cono en Cambori\u00fa, e presb\u00edtero, o 30 de xu\u00f1o, no Santu\u00e1rio de Azambuja en Brusque. De 1980 a 1983 foi profesor no Seminario Menor Metropolitano en Brusque e no ano seguinte tam\u00e9n reitor do mesmo seminario, do santuario, rexente da coral e director do Museo Dom Joaquim. A partir de 1984 foi administrador parroquial de Santa Catarina en Brusque. Exerceu eses cargos ata o final de 1991. De 1992 a 2008 foi reitor do Seminario de Teolox\u00eda. Foi xu\u00edz do Tribunal Eclesi\u00e1stico de Florian\u00f3polis de 1992 a 1996 e de 2006 a 2008 foi coordinador arquidiocesano de pastoral da arquidiocese. Entre 2009 e 2011 foi p\u00e1rroco de Santa Teresinha en Brusque. Foi en 2011 elixido administrador da arquidiocese de Florian\u00f3polis, ata a chegada do novo arcebispo, Wilson Tadeu J\u00f6nck. Bieito XVI nomeouno bispo da diocese de Tubar\u00e3o o 26 de setembro de 2012."}
{"id": "310978", "revid": "23204", "url": "https://gl.wikipedia.org/wiki?curid=310978", "title": "Carlos N\u00fa\u00f1ez Mu\u00f1oz", "text": ""}
{"id": "310979", "revid": "22570", "url": "https://gl.wikipedia.org/wiki?curid=310979", "title": "Agarista", "text": "Agarista \u00e9 un x\u00e9nero de arbustos pertencentes \u00e1 familia Ericaceae. Comprende 52 especies descritas e destas, s\u00f3 31 aceptadas. \nDescrici\u00f3n.\nSon arbustos ou \u00e1rbores. Follas xeralmente alternas, perennes, pecioladas, a nervadura reticul\u00f3droma, as marxes enteiras, rara vez unduladas, a serradas, ou serrulada/ciliadas. Inflorescencias xeralmente axilares, racemosas ou paniculadas; br\u00e1cteas florais rara vez grandes e foli\u00e1ceas; pedicelos articulados co c\u00e1liz; bract\u00e9olas normalmente 2, basais a mediais ao longo dos pedicelos. Flores 5-meras, sen aroma, a estivaci\u00f3n imbricada; lobos do c\u00e1liz libres; corola simp\u00e9tala, cil\u00edndrica a urceolada; estames 10, iguais, case tan longos como a corola; filamentos distintos, iguais, xeniculados; anteras sen ap\u00e9ndices, dehiscentes por poros el\u00edpticos, con tecido de desintegraci\u00f3n branco por detr\u00e1s cerca do \u00e1pice; pole sen f\u00edos de viscina; ovario s\u00fapero; estilo lixeiramente inchado cerca do \u00e1pice e xeralmente lixeiramente exerto. Froitos en c\u00e1psulas loculicidas, subglobosas, curtamente ovoides a ovoides, as suturas non engrosadas e sen separarse das valvas na dehiscencia.\nTaxonom\u00eda.\nO x\u00e9nero foi descrito por D.Don ex G.Don e publicado en \"A General History of the Dichlamydeous Plants\" 3: 788, 837\u2013838. 1834. A especie tipo \u00e9: \"Agarista nummularia\" (Cham.) G.Don\nEspecies aceptadas.\nA continuaci\u00f3n d\u00e1se unha lista das especies do x\u00e9nero \"\" aceptadas at\u00e9 febreiro de 2014, ordenadas alfabeticamente. Para cada unha ind\u00edcase o nome binomial seguido do autor, abreviado segundo as convenci\u00f3ns e usos."}
{"id": "310980", "revid": "27155", "url": "https://gl.wikipedia.org/wiki?curid=310980", "title": "Xen\u00f3mica", "text": "A xen\u00f3mica \u00e9 o conxunto de ciencias e t\u00e9cnicas dedicadas ao estudo integral do funcionamento, o contido, a evoluci\u00f3n e a orixe dos xenomas. \u00c9 unha das \u00e1reas m\u00e1is vangardistas da biolox\u00eda. A xen\u00f3mica usa co\u00f1ecementos derivados de distintas ciencias como a biolox\u00eda molecular, a bioqu\u00edmica, a inform\u00e1tica, a estat\u00edstica, as matem\u00e1ticas, a f\u00edsica etc.\nMoitas veces, a palabra xen\u00f3mica \u00fasase como sin\u00f3nimo doutras \u00e1reas de estudo relacionadas coas ciencias \u00f3micas, como a prote\u00f3mica e a transcript\u00f3mica, por exemplo.\nAs ciencias xen\u00f3micas tiveron un importante pulo nos \u00faltimos anos, sobre todo grazas \u00e1s tecnolox\u00edas avanzadas de secuenciaci\u00f3n de ADN, aos avances en bioinform\u00e1tica, e \u00e1s t\u00e9cnicas cada vez m\u00e1is sofisticadas para realizar an\u00e1lises de xenomas completos. O desenvolvemento da xen\u00f3mica contribu\u00edu ao avance de distintos campos da ciencia como a medicina, a agricultura etc; grazas ao descubrimento de secuencias de xenes necesarias para a produci\u00f3n de prote\u00ednas de importancia m\u00e9dica e \u00e1 comparaci\u00f3n de secuencias xen\u00f3micas de distintos organismos. Por exemplo en varios pa\u00edses como os Estados Unidos, a Uni\u00f3n Europea e o Xap\u00f3n realiz\u00e1ronse enormes proxectos para secuenciar o xenoma de diversos organismos modelo. Probablemente o m\u00e1is co\u00f1ecido \u00e9 o Proxecto Xenoma Humano. Na actualidade c\u00f3ntase ademais con importantes servidores de acceso p\u00fablico, como o do NCBI (National Center for Biotechnology Information), que permiten que calquera usuario con conexi\u00f3n a Internet acceda \u00e1 secuencia completa do xenoma de decenas de organismos e \u00e1s secuencias de centos de miles de xenes de distintos organismos.\nDiferenzas da xen\u00f3mica con outras p\u00f3las da biolox\u00eda.\nA diferenza da xen\u00e9tica cl\u00e1sica, que a partir dun fenotipo (xeralmente mutante) procura o ou os xenes responsables de dito fenotipo, a xen\u00f3mica ten como obxectivo predicir a funci\u00f3n dos xenes a partir da s\u00faa secuencia ou das s\u00faas interacci\u00f3ns con outros xenes. As\u00ed, a xen\u00f3mica ten un enfoque distinto para responder preguntas biol\u00f3xicas cando se compara con outras p\u00f3las da biolox\u00eda m\u00e1is tradicionais. En lugar do enfoque reducionista m\u00e1is comunmente usado noutras ramas como son a biolox\u00eda molecular ou a bioqu\u00edmica, a xen\u00f3mica trata estes problemas de maneira global. No caso do estudo puro de xenomas, a secuenciaci\u00f3n dun xenoma xera informaci\u00f3n sobre todos os xenes presentes nun xenoma. Distintas caracter\u00edsticas dos xenes como a posici\u00f3n no xenoma, a conservaci\u00f3n dos xenes observada entre distintas especies e as predici\u00f3ns da estrutura das prote\u00ednas ou o ARN codificados permiten inferir a funci\u00f3n dalg\u00fans dos xenes estudados. Na xen\u00f3mica aplicada a estudos de transcript\u00f3mica est\u00fadanse os patr\u00f3ns de expresi\u00f3n de distintos xenes a unha escala global (v\u00e9xase Chip de ADN, PCR en tempo real). Desta forma \u00e9 posible suxerir posibles funci\u00f3ns e interacci\u00f3ns de xenes observadas nun punto no tempo.\nOs estudos xen\u00f3micos caracter\u00edzanse pola s\u00faa interdisciplinariedade, debido a que o gran n\u00famero de datos xerados nun estudo deste tipo require combinar tanto co\u00f1ecementos biol\u00f3xicos coma estat\u00edsticos e inform\u00e1ticos.\nPor outra parte, os estudos en xen\u00f3mica utilizan unha estratexia Top-down para analizar preguntas en biolox\u00eda. Con este enfoque, primeiro obs\u00e9rvase o comportamento global de moitos xenes ou biomol\u00e9culas nun organismo (ARN mensaxeiro, prote\u00ednas, metabolitos etc.) e ch\u00e9gase finalmente a conclusi\u00f3ns m\u00e1is particulares que concirnen s\u00f3 a algunhas biomol\u00e9culas. Deste xeito, a aplicaci\u00f3n das ciencias xen\u00f3micas permite abordar preguntas de grande importancia en biolox\u00eda que requiren unha comprensi\u00f3n global do problema. Por exemplo, para o estudo de distintas doenzas xen\u00e9ticas complexas c\u00f3mpre dispo\u00f1er dunha lista completa dos xenes participantes e logo estudar as s\u00faas interacci\u00f3ns. Para entendermos a evoluci\u00f3n dos xenomas tam\u00e9n hai que dispo\u00f1er de secuencias completas para que se poidan as\u00ed inferir os distintos eventos que puideron dar lugar ao estado actual do xenoma.\nPara abordar distintos problemas biol\u00f3xicos as ciencias xen\u00f3micas subidiv\u00eddense en distintas \u00e1reas de co\u00f1ecemento, por exemplo a xen\u00f3mica funcional, a xen\u00f3mica estrutural e a xen\u00f3mica comparada.\n\u00c1reas de investigaci\u00f3n.\nXen\u00f3mica funcional.\nA xen\u00f3mica funcional \u00e9 unha rama da biolox\u00eda molecular que ten como obxectivo facer uso da enorme cantidade de datos obtidos nos proxectos xen\u00f3micos (como os proxectos de secuenciaci\u00f3n de xenomas) para describir as funci\u00f3ns dos xenes (e prote\u00ednas) e as interacci\u00f3ns. A xen\u00f3mica funional c\u00e9ntrase nos aspectos din\u00e1micos como a transcrici\u00f3n, traduci\u00f3n, e interacci\u00f3ns prote\u00edna-prote\u00edna, pero non en aspectos est\u00e1ticos da informaci\u00f3n xen\u00f3mica como a secuencias de ADN ou as estruturas. A xen\u00f3mica funcional trata de responder cuesti\u00f3ns sobre o funcionamento do ADN a nivel de xenes, os transcritos de ARN, e produtos proteicos. Unha caracter\u00edstica clave dos estudos de xen\u00f3mica funcional \u00e9 a s\u00faa estratexia de considerar o xenoma completo para resolver estas cuesti\u00f3ns, o que xeralmente implica m\u00e9todos de alto rendemento en vez da aproximaci\u00f3n \u00e1 cuesti\u00f3n m\u00e1is tradicional \u201cxene por xene\u201d. A xen\u00f3mica funcional preoc\u00fapase de estudar os patr\u00f3ns de expresi\u00f3n x\u00e9nica en diversas condici\u00f3ns. As ferramentas m\u00e1is importantes usadas son as micromatrices e a bioinform\u00e1tica.\nXen\u00f3mica estrutural.\nA xen\u00f3mica estrutural trata de describir a estrutura tridimensional de todas as prote\u00ednas codificadas nun xenoma. Esta estratexia baseada no xenoma permite ter un m\u00e9todo de alto rendemento para determinar as estruturas por unha combinaci\u00f3n de estratexias de modelaci\u00f3n e experimentais. A principal diferenza entre a xen\u00f3mica estrutural e a predici\u00f3n estrutural tradicional \u00e9 que a xen\u00f3mica estrutural trata de determinar a estrutura de todas as prote\u00ednas codificadas polo xenoma, en vez de centrarse nunha prote\u00edna determinada. Cando se disp\u00f3n de secuencias de xenomas completos, a predici\u00f3n de estruturas pode facerse m\u00e1is rapidamente por medio da combinaci\u00f3n de m\u00e9todos de modelaxe e experimentais, especialmente debido a que a dispo\u00f1ibilidade dun gran n\u00famero de xenomas secuenciados e estruturas das prote\u00ednas resoltas previamente permite aos cient\u00edficos modelizar a estrutura da prote\u00edna sobre a base das estruturas de hom\u00f3logos previamente resoltos. A xen\u00f3mica estrutural implica usar moitas estratexias posibles para a determinaci\u00f3n da estrutura, como m\u00e9todos experimentais utilizando secuencias xen\u00f3micas ou modelizaci\u00f3ns baseadas na secuencia ou homolox\u00eda estrutural dunha prote\u00edna de estrutura co\u00f1ecida ou baseada en principios f\u00edsicos e qu\u00edmicos para unha prote\u00edna sen ningunha homolox\u00eda con ningunha estrutura co\u00f1ecida. Ao contrario da biolox\u00eda estrutural tradicional, a determinaci\u00f3n da estrutura dunha prote\u00edna por medio da xen\u00f3mica estrutural a mi\u00fado (pero non sempre) faise antes de que se saiba algo sobre a funci\u00f3n exercida pola prote\u00edna. Isto formula novos retos para a bioinform\u00e1tica estrutural, \u00e9 dicir, determinar a funci\u00f3n da prote\u00edna a partir da s\u00faa estrutura tridimensional.\nEpixen\u00f3mica.\nA epixen\u00f3mica \u00e9 o estudo do conxunto completo de modificaci\u00f3ns epixen\u00e9ticas sobre o material xen\u00e9tico dunha c\u00e9lula, co\u00f1ecido como epixenoma. As modificaci\u00f3ns epixen\u00e9ticas son modificaci\u00f3ns reversibles no ADN celular ou nas histonas que afecta \u00e1 expresi\u00f3n x\u00e9nica sen alterar a secuencia de ADN. D\u00faas das modificaci\u00f3ns epixen\u00e9ticas mellor caracterizadas son a metilaci\u00f3n do ADN e a modificaci\u00f3n de histonas. As modificaci\u00f3ns epixen\u00e9ticas xogan un importante papel na expresi\u00f3n x\u00e9nica e regulaci\u00f3n, e est\u00e1n implicadas en numerosos procesos celulares como a diferenciaci\u00f3n e desenvolvemento e na x\u00e9nese de tumores. O estudo da epixen\u00e9tica a niverl global f\u00edxose posible s\u00f3 recentemente por medio da adaptaci\u00f3n de ensaios de alto rendemento xen\u00f3micos.\nMetaxen\u00f3mica.\nA metaxen\u00f3mica \u00e9 o estudo dos \"metaxenomas\", \u00e9 dicir, o material xen\u00e9tico recollido directamente de mostras ambientais. Este amplo campo pode denominarse tam\u00e9n xen\u00f3mica ambiental, ecoxen\u00f3mica ou xen\u00f3mica das comunidades. Mentres que a microbiolox\u00eda tradicional e a secuenciaci\u00f3n xen\u00f3mica microbiana depend\u00edan de cultivos clonais, as primeiras secuenciaci\u00f3ns de xenes ambientais clonaban xenes espec\u00edficos (xeralmente o xene do ARNr 16S) para obter un perfil de diversidade nunha mostra natural. Estes traballos indican que a gran maior\u00eda da biodiversidade microbiana fora pasada por alto nos m\u00e9todos baseados en cultivos microbiol\u00f3xicos. Estudos recentes usan a secuenciaci\u00f3n de Sanger de \"escopeta\" ou a pirosecuenciaci\u00f3n masivamente paralela para conseguir mostras en gran medida non nesgadas de todos os xenes de todos os membros das comunidades mostreadas. Debido ao seu poder para revelar a diversidade previamente agochada da vida microsc\u00f3pica, a metaxen\u00f3mica ofrece unha poderosa lente para ver o mundo microbiano que ten o potencial de revolucionar o co\u00f1ecemento de todo o mundo vivo.\nEstudo de sistemas.\nVirus e bacteri\u00f3fagos.\nOs bacteri\u00f3fagos xogaron e seguen xogando un papel clave na xen\u00e9tica bacteriana e na biolox\u00eda molecular. Historicamente, foron usados para definir a estrutura dos xenes e a regulaci\u00f3n x\u00e9nica. Ademais, o primeiro xenoma que foi secuenciado foi o dun bacteri\u00f3fago. Por\u00e9n, a investigaci\u00f3n en bacteri\u00f3fagos non levou \u00e1 revoluci\u00f3n xen\u00f3mica, que est\u00e1 claramente dominada pola xen\u00f3mica bacteriana. O estudo dos xenomas de bacteri\u00f3fagos s\u00f3 se fixo importante moi recentemente, o que permitiu aos investigadores comprender os mecanismos que subxacen na evoluci\u00f3n dos fagos. As secuencias de xenomas de bacteri\u00f3fagos poden obterse por medio da secuenciaci\u00f3n directa de bacteri\u00f3fagos illados, pero poden tam\u00e9n ser derivados de partes dos xenomas microbianos. A an\u00e1lise de xenomas bacterianos mostrou que unha cantidade substancial de ADN microbiano consta de secuencias de profagos e de elementos similares a profagos. Unha base de datos detallada minando estas secuencias ofrece unha visi\u00f3n do papel dos profagos na formaci\u00f3n do xenoma bacteriano.\nCianobacterias.\nComo exemplo dos grandes avances realizados na xen\u00f3mica bacteriana, p\u00f3dese mencionar o caso das cianobacterias. Actualmente hai 24 cianobacterias \u00e1s que se secuenciou totalmente o xenoma. Delas, 15 proceden de ambientes mari\u00f1os, pero hai moitos outros proxectos en marcha para secuenciar m\u00e1is especies e tam\u00e9n bacteri\u00f3fagos que infectan a esas especies. Deste modo, o crecente corpo de informaci\u00f3n xen\u00f3mica pode tam\u00e9n ser utilizado de modo m\u00e1is xeral para resolver problemas globais, aplicando un enfoque comparativo. Alg\u00fans dos progresos realizados neste campo son a identificaci\u00f3n de xenes de ARNs reguladores, avances no estudo da orixe evolutiva da fotos\u00edntese, ou a estimaci\u00f3n da contribuci\u00f3n da transferencia horizontal de xenes aos xenomas que foron analizados.\nXen\u00f3mica humana.\nO Proxecto Xenoma Humano serviu para obter a secuencia completa do xenoma humano. En 2012, secuenci\u00e1ranse completamente miles de xenomas humanos individuais, e moitos m\u00e1is foran mapados a baixos niveis de resoluci\u00f3n. Os datos resultantes son utilizados en todo o mundo en ciencias biom\u00e9dicas, antropolox\u00eda, ciencias forenses e outras disciplinas. Hai unha grande expectativa de que os estudos xen\u00f3micos leven a avances no diagn\u00f3stico e tratamento de doenzas, e en moitos campos da biolox\u00eda, inclu\u00edndo a evoluci\u00f3n humana. Est\u00edmase que o xenoma humano cont\u00e9n entre 20.000 e 25.000 xenes codificantes de prote\u00ednas. A\u00ednda haber\u00e1 que realizar moito traballo para dilucidar as funci\u00f3ns biol\u00f3xicas das prote\u00ednas e produtos de ARN dos xenes e para descubrir as funci\u00f3ns de moitas porci\u00f3ns non codificantes do ADN, que supo\u00f1en a gran maior\u00eda do noso xenoma.\nAplicaci\u00f3ns da xen\u00f3mica.\nExisten moitas \u00e1reas relacionadas coa xen\u00f3mica que se foron desenvolvendo ao longo dos anos, algunhas das m\u00e1is importantes polo seu potencial tanto econ\u00f3mico coma social e ambiental son a medicina xen\u00f3mica, a xen\u00f3mica agropecuaria, a xen\u00f3mica forense, a xen\u00f3mica ambiental, a xen\u00f3mica industrial etc. A xen\u00f3mica \u00e9 de grande importancia na investigaci\u00f3n de doenzas xen\u00e9ticas.\nA xen\u00f3mica no futuro.\nOs xenomas que foron secuenciados foron moi \u00fatiles para a humanidade, mais son unha m\u00ednima parte do total de xenomas existentes. A secuenciaci\u00f3n destes xenomas fornecer\u00e1 unha informaci\u00f3n moi valiosa para o tratamento de doenzas, a agricultura e a biotecnolox\u00eda. As secuencias xen\u00f3micas completas de mam\u00edferos axudar\u00e1n ao entendemento da evoluci\u00f3n e funci\u00f3n do xenoma humano. No futuro, a informaci\u00f3n sobre a secuencia xen\u00f3mica completa poder\u00e1 aplicarse no tratamento individual de pacientes, mesmo de neonatos, dando lugar a unha medicina m\u00e1is individualizada.\nO co\u00f1ecemento de secuencias completas tam\u00e9n ten un aspecto negativo, xa que pode levar \u00e1 discriminaci\u00f3n dalgunhas persoas identificadas como portadores de secuencias que determinen doenzas, trastornos e trazos f\u00edsicos."}
{"id": "310983", "revid": "98629", "url": "https://gl.wikipedia.org/wiki?curid=310983", "title": "CEIP Ram\u00f3n Cabanillas", "text": "O CEIP Ram\u00f3n Cabanillas \u00e9 un centro pertencente \u00e1 rede p\u00fablica de colexios da Xunta de Galicia, situado en Santiago de Compostela. Nel imp\u00e1rtense clases de educaci\u00f3n infantil (de 3 a 5 anos) e de educaci\u00f3n primaria (de 6 a 12 anos). Leva o nome do escritor Ram\u00f3n Cabanillas.\nEst\u00e1 situado no barrio de Pontepedri\u00f1a, na r\u00faa de Jose Antonio Souto Paz. Comezou o seu funcionamento no curso 2010/2011 agrupando o anterior CEIP Ram\u00f3n Cabanillas e o CEIP Colexiata de Sar."}
{"id": "310985", "revid": "109216", "url": "https://gl.wikipedia.org/wiki?curid=310985", "title": "Billetes da coroa checoslovaca (1945)", "text": "En 1945, foron introducidos catro tipos distintos de billetes da coroa checoslovaca. Os primeiros foron as emisi\u00f3ns de Bohemia e Moravia, e Eslovaquia, os cales foron reselados con selos adhesivos. Os valores faciais foron de 100, 500 e 1.000 korun. Os segundos (datados de 1944) foron impresos na Uni\u00f3n Sovi\u00e9tica e foron emitidos en valores de 1, 5, 20, 100, 500 e 1.000 korun. Os terceiros foron billetes impresos localmente polo goberno con valores de 1, 5, 10, 20, 50, 100, 500, 1.000 e 2.000 Korun. Os cuartos foron emisi\u00f3ns do Banco Nacional Checoslovaco, con valores faciais de 1.000 e 5.000 Korun. O Banco Nacional emitiu billetes de 500 korun dende 1946, mentres que o goberno continuou emitindo billetes de entre 5 a 100 korun, o billete de 1 korun foi substitu\u00eddo por unha moeda en 1946."}
{"id": "310988", "revid": "56817", "url": "https://gl.wikipedia.org/wiki?curid=310988", "title": "Phaethornis ruber", "text": "Phaethornis ruber \u00e9 unha especie de ave da familia trochilidae. Habita en Bolivia, Brasil, Colombia, Ecuador, Per\u00fa, Venezuela e G\u00fciana. Con 7,5\u00a0cm e un peso de 3 gramos, est\u00e1 entre os colibr\u00eds m\u00e1is pequenos que existen. O seu h\u00e1bitat natural son os bosques h\u00famidos."}
{"id": "310989", "revid": "98629", "url": "https://gl.wikipedia.org/wiki?curid=310989", "title": "Posthumanidade", "text": "Posthumanidade \u00e9 un concepto orixinado nos campos da ficci\u00f3n cient\u00edfica, a futurolox\u00eda, a arte contempor\u00e1nea e a filosof\u00eda, que literalmente significa \"persoa ou entidade que existe nun estado al\u00e9n do ser humano\". O concepto concita cuesti\u00f3ns de \u00e9tica e xustiza, linguaxe e comunicaci\u00f3n trans-espec\u00edfica, sistemas sociais, e as aspiraci\u00f3ns intelectuais da interdisciplinariedade. O \"posthumanismo\" non se debe confundir co \"transhumanismo\" (a mellora nanobiotecnol\u00f3xica dos humanos) e coas definici\u00f3ns limitadas do posthumano como a esperada transcendencia da materialidade.\nPosthumanismo.\nEn teor\u00eda cr\u00edtica o posthumano \u00e9 un ser hipot\u00e9tico que representa ou procura reconcibir o humano. \u00c9 o obxecto da cr\u00edtica posthumanista, que cuestiona criticamente o humanismo renacentista, unha rama da filosof\u00eda humanista que defende que a natureza humana \u00e9 un estado universal do cal o ser humano emerxe; a natureza humana \u00e9 aut\u00f3noma, racional, capaz do libre albedr\u00edo, e unificado en si mesmo como c\u00faspide da existencia. As\u00ed, a postura posthumana reco\u00f1ece a imperfectibilidade e desuni\u00f3n dentro dun, e entende o mundo a trav\u00e9s de perspectivas heterox\u00e9neas mentres procura manter o rigor intelectual e a dedicaci\u00f3n \u00e1s observaci\u00f3ns obxectivas. \u00c9 clave nesta pr\u00e1ctica posthumana a habilidade de cambiar perspectivas de xeito flu\u00eddo e manifestarse a trav\u00e9s de diferentes identidades. O posthumano, para os te\u00f3ricos cr\u00edticos do tema, presenta unha ontolox\u00eda emerxente e non est\u00e1tica; noutras palabras, o posthumano non \u00e9 un individuo singular e definido, sen\u00f3n un que pode \"chegar a ser\", ou encarnar, distintas entidades, e comprender o mundo segundo perspectivas m\u00faltiples e heterox\u00e9neas.\nOs discursos cr\u00edticos arredor do posthumanismo non son homox\u00e9neos, sen\u00f3n que de feito presentan unha serie de ideas contraditorias, e o mesmo termo \u00e9 obxecto de discusi\u00f3n, cun dos dos m\u00e1is prominentes autores asociados co posthumanismo, Manuel de Landa, lamentando o termo como \"moi parvo\". A exposici\u00f3n das ideas de, por exemplo, Robert Pepperell, en \"The Posthuman Condition\", e N. Katherine Hayles en \"How We Became Posthuman\", baixo un mesmo termo, \u00e9 claramente problem\u00e1tico debido a estas contradici\u00f3ns.\nO posthumano identif\u00edcase a grandes trazos co \"cyborg\" de \"A Cyborg Manifesto\" de Donna Haraway. O concepto de cyborg de Haraway \u00e9 unha versi\u00f3n ir\u00f3nica das concepci\u00f3ns tradicionais de cyborg, invertendo o tradicional tropo do cyborg cuxa presenza v\u00e9n cuestionar a prominente diferenza entre humanos e robots. O cyborg de Haraway ser\u00eda, segundo moitos puntos de vista, unha versi\u00f3n \"beta\" do posthumano, pois a s\u00faa teor\u00eda cyborg levou a que a teor\u00eda cr\u00edtica se ocupase do tema.\nSeguindo a Haraway, Hayles, cuxo traballo est\u00e1 na base de gran parte do discurso posthumano cr\u00edtico, asevera que o humanismo liberal, que separa mente e corpo, facendo do corpo unha \"envoltura\" ou veh\u00edculo para a mente, faise progresivamente m\u00e1is complicado a finais do s\u00e9culo XX e no XXI, porque a tecnolox\u00eda da informaci\u00f3n pon en cuesti\u00f3n o corpo humano. Hayles mant\u00e9n que debemos ser conscientes dos avances na tecnolox\u00eda da informaci\u00f3n ao tempo que entendemos a informaci\u00f3n como \"incorp\u00f3rea\", isto \u00e9, algo que, fundamentalmente, non pode substitu\u00edr o corpo humano, sen\u00f3n que pode ser unicamente incorporado nel e nas pr\u00e1cticas da vida humana.\nTrans-humanismo.\nDefinici\u00f3n.\nDe acordo cos pensadores trans-humanistas, un posthumano \u00e9 un hipot\u00e9tico ser futuro \"cuxas capacidades b\u00e1sicas exceden tan radicalmente as dos actuais humanos como para non se poder considerar humano de xeito un\u00edvoco segundo os patr\u00f3ns vixentes\".\nM\u00e9todos.\nOs posthumanos poder\u00edan ser intelixencias artificiais completamente sint\u00e9ticas, ou unha simbiose de humano e intelixencia artificial, ou consciencias transferidas, ou o resultado de aplicar a un humano biol\u00f3xico moitas melloras tecnol\u00f3xicas pequenas pero con efecto acumulativo, isto \u00e9, un cyborg. Alg\u00fans exemplos disto \u00faltimo poden ser o redese\u00f1o do organismo humano usando nanotecnolox\u00eda molecular ou melloras radicais usando combinaci\u00f3ns de tecnolox\u00edas como a enxe\u00f1er\u00eda xen\u00e9tica, a psicofarmacolox\u00eda, as terapias de prolongamento da vida, interfaces cerebro-computador, ferramentas avanzadas de manexo da informaci\u00f3n, f\u00e1rmacos de mellora da memoria, computadores vest\u00edbeis ou implantados, e t\u00e9cnicas cognitivas.\nFuturo posthumano.\nTal como se usa neste artigo, \"posthumanidade\" non se refire necesariamente a un hipot\u00e9tico futuro onde os humanos se extinguiron ou desapareceron da Terra dalg\u00fan outro xeito. O mesmo que as especies derivan unha doutra, tanto humanos como posthumanos poder\u00edan coexistir. Por\u00e9n, o escenario apocal\u00edptico semella ser un punto de vista compartido por unha minor\u00eda de trans-humanistas, como Marvin Minsky e Hans Moravec, que se poder\u00edan considerar mis\u00e1ntropos, polo menos en canto \u00e1 humanidade no seu estado actual. Pola contra, outros, como Kevin Warwick, defenden a probabilidade de que humanos e posthumanos coexistan, pero cunha predominancia destes na sociedade, debido \u00e1s s\u00faas superiores capacidades. Recentemente alg\u00fans acad\u00e9micos te\u00f1en comezado a especular que o posthumanismo proporci\u00f3nanos unha an\u00e1lise alternativa do cinema e a literatura apocal\u00edpticas, e as\u00ed vampiros, lobishomes e mesmo zombis pasan a se considerar potenciais formas evolutivas do humano.\nMoitos autores de ficci\u00f3n cient\u00edfica, como Greg Egan, H.G. Wells, Bruce Sterling, Frederik Pohl, Greg Bear, Charles Stross, Neal Asher, Ken MacLeod e autores do proxecto Orion's Arm, te\u00f1en escrito traballos ambientados en futuros posthumanos.\nO Deus posthumano.\nUnha variaci\u00f3n do tema posthumano \u00e9 a noci\u00f3n dun \"Deus posthumano\": a idea de que os posthumanos, xa non confinados aos par\u00e1metros da natureza humana, poder\u00edan adquirir tal poder f\u00edsico e mental como para semellar seres divinos segundo os actuais patr\u00f3ns humanos. Esta noci\u00f3n non se deber\u00eda interpretar como relacionada coa idea representada nalgunhas obras de ficci\u00f3n cient\u00edfica de que unha especie suficientemente avanzada pode \"ascender\" a un plano de existencia superior. M\u00e1is ben significa soamente que alg\u00fans seres posthumanos poden chegar a un grao tal de sofisticaci\u00f3n intelectiva e tecnol\u00f3xica que o seu comportamento non ser\u00eda comprens\u00edbel aos humanos actuais, simplemente por causa da s\u00faa intelixencia e imaxinaci\u00f3n limitadas."}
{"id": "310991", "revid": "98629", "url": "https://gl.wikipedia.org/wiki?curid=310991", "title": "Pol\u00edcia Internacional e de Defensa do Estado", "text": "A Pol\u00edcia Internacional e de Defensa do Estado (PIDE) foi unha polic\u00eda existente en Portugal entre 1945 e 1969. A pesar de ser hoxe en d\u00eda, sobre todo co\u00f1ecida como polic\u00eda pol\u00edtica, as funci\u00f3ns da PIDE eran bastante abranguentes, sendo especialmente importantes as s\u00faas funci\u00f3ns nos sectores dos servizos de estranxeiros, fronteiras e seguridade do Estado.\nFunci\u00f3ns e organizaci\u00f3n.\nFunci\u00f3ns.\nA PIDE foi creada polo Decreto-Lei n\u00ba 35 046 do 22 de outubro de 1945 - en substituci\u00f3n da Polic\u00eda de Vixilancia e Defensa do Estado - sendo considerada como un organismo aut\u00f3nomo da Polic\u00eda xudicial e presentada como seguindo o modelo da Scotland Yard, pero foi de feito o prolongamento da PVDE, creada coa consultor\u00eda os fascistas italianos e da Gestapo alem\u00e1 e continuar\u00eda, so o nome de Dire\u00e7\u00e3o-Geral de Seguran\u00e7a (DGS), despois de 1969 e ata a Revoluci\u00f3n do 25 de abril. Neste d\u00eda, os axentes da DGS foron os \u00fanicos que reaccionaron abrindo fogo e provocando v\u00edtimas mortais entre os civ\u00eds. A PIDE desempe\u00f1ou funci\u00f3ns administrativas como funci\u00f3ns de represi\u00f3n e de prevenci\u00f3n criminal.\nNo \u00e1mbito das s\u00faas funci\u00f3ns administrativas, compet\u00edalle encargarse dos servizos de emigraci\u00f3n e pasaportes, dos servizos de paso de fronteiras e dos servizos de permanencia e tr\u00e1nsito de estranxeiros en Portugal.\nNo \u00e1mbito das funci\u00f3ns de represi\u00f3n e de prevenci\u00f3n criminal, competencia \u00e1 PIDE a instruci\u00f3n preparatoria dos procesos a respecto dos crimes de estranxeiros relacionados coa s\u00faa entrada ou co seu r\u00e9xime legal de permanencia en territorio nacional, \u00e1s infracci\u00f3ns relativas \u00f3 r\u00e9xime do paso de fronteiras, \u00f3s crimes de emigraci\u00f3n clandestina e captaci\u00f3n il\u00edcita de emigrantes e \u00f3s crimes contra a seguridade exterior e interior do Estado.\nOrganizaci\u00f3n.\nCando se creou en 1945, a PIDE constitu\u00eda un organismo do Ministerio do Interior estando o seu director subordinado directamente \u00f3 ministro. A estrutura inclu\u00eda:\nDespois da reorganizaci\u00f3n en 1954, a PIDE pasou a estar en dobre dependencia do ministro do Interior e do ministro de Ultramar. Cada un dos ministros tutelaba a actividade da PIDE, respectivamente na Metr\u00f3pole e no Ultramar. A orde pasou a ser a seguinte:\nDirector\nActividades.\nNo contexto das s\u00faas funci\u00f3ns no sector da seguridade do Estado, destacou a importancia da PIDE na neutralizaci\u00f3n da oposici\u00f3n \u00f3 Estado Novo.\nA PIDE utilizaba a tortura para obter informaci\u00f3ns e foi responsable dalg\u00fans crimes sanguentos, coma o asasinato do militante do Partido Comunista Portugu\u00e9s (PCP) Jos\u00e9 Dias Coelho e do Xeneral Humberto Delgado. Este \u00faltimo foi atra\u00eddo a unha emboscada, posible grazas \u00e1 introduci\u00f3n de informadores nas organizaci\u00f3ns que o xeneral lideraba ou na rede m\u00e1is \u00edntima de relaci\u00f3ns persoais, pasando mesmo as fronteiras nacionais (o crime foi cometido en territorio espa\u00f1ol pois os informadores atop\u00e1banse instalados no Brasil, en Francia e en Italia).\nDurante a Guerra de Ultramar, a PIDE, ata a\u00ed virtualmente ausente dos territorios africanos, asumiu nos tres teatros de operaci\u00f3n a funci\u00f3n de servizo de informaci\u00f3ns e - constitu\u00edndo, encadrando e dirixindo milicias propias, os Flechas, compostas por africanos, por veces desertores das guerrillas - colaborou coas forzas militares no terreo. "}
{"id": "310996", "revid": "839", "url": "https://gl.wikipedia.org/wiki?curid=310996", "title": "Yusuf Suif", "text": ""}
{"id": "310998", "revid": "5863", "url": "https://gl.wikipedia.org/wiki?curid=310998", "title": "Mortimer Adler", "text": ""}
{"id": "311002", "revid": "56817", "url": "https://gl.wikipedia.org/wiki?curid=311002", "title": "Samir Nasar", "text": "Samir Nasar (en ), nado no L\u00edbano o 5 de xullo de 1950, \u00e9 un eclesi\u00e1stico cat\u00f3lico maronita, dende 2006 arcebispo de Damasco.\nTraxectoria.\nCompletou os estudos secundarios no seminario patriarcal de San Mar\u00f3n en Ghasir en 1974, e posteriormente estudou Teolox\u00eda na Universidade San Xos\u00e9 de Beirut e no Instituto Cat\u00f3lico de Li\u00f3n, gradu\u00e1ndose en 1976. Posteriormente estudou Historia na Universidade Li\u00f3n III.\nFoi ordenado sacerdote o 17 de agosto de 1980, e traballou como p\u00e1rroco. En 2005 foi nomeado corbispo.\nO 10 de xu\u00f1o de 2006 foi elixido arcebispo de Damasco polo Santo S\u00ednodo da Igrexa Maronita. Recibiu a consagraci\u00f3n episcopal o 26 de novembro de 2006 de mans do patriarca de Antioqu\u00eda Nasrala Pedro Sufair."}
{"id": "311004", "revid": "25871", "url": "https://gl.wikipedia.org/wiki?curid=311004", "title": "Igrexa ortodoxa finlandesa", "text": "A Igrexa ortodoxa finlandesa (en ) \u00e9 unha igrexa ortodoxa aut\u00f3noma do patriarcado ecum\u00e9nico de Constantinopla en Finlandia. A igrexa ten o reco\u00f1ecemento legal como igrexa nacional do pa\u00eds, xunto \u00e1 Igrexa luterana evanx\u00e9lica de Finlandia.\nTen orixe no traballo dos misioneiros medievais de Novgorod en Carelia, e foi parte da Igrexa ortodoxa rusa at\u00e9 1923. Hoxe estrut\u00farase en tres dioceses, e conta con arredor de 58.000 fieis."}
{"id": "311007", "revid": "839", "url": "https://gl.wikipedia.org/wiki?curid=311007", "title": "Rep\u00fablica de N\u00f3vgorod", "text": ""}
{"id": "311008", "revid": "25871", "url": "https://gl.wikipedia.org/wiki?curid=311008", "title": "Humphrey DeForest Bogart", "text": ""}
{"id": "311009", "revid": "839", "url": "https://gl.wikipedia.org/wiki?curid=311009", "title": "Sebastian Francis Shaw", "text": "Sebastian Francis Shaw, nado o 14 de novembro de 1957 en Padri Jo Goth (Paquist\u00e1n), \u00e9 un eclesi\u00e1stico cat\u00f3lico latino paquistan\u00ed, actual arcebispo de Lahore dende 2013."}
{"id": "311012", "revid": "839", "url": "https://gl.wikipedia.org/wiki?curid=311012", "title": "Paul Hinder", "text": "Paul Hinder, nado o 22 de abril de 1942 en Bussnang (Su\u00edza), \u00e9 un eclesi\u00e1stico cat\u00f3lico latino su\u00edzo, actual vigairo apost\u00f3lico de Arabia meridional dende 2005.\nTraxectoria.\nPaul Hinder naceu o 22 de abril de 1942 en Lanterswil, unha vila dende 1996 parte do concello de Bussnang, na diocese de Basilea, en Su\u00edza. O 18 de setembro de 1966 profesou como relixioso capuchino, e o 4 de xullo de 1967 foi ordenado sacerdote.\nO 12 de decembro de 2003 foi nomeado bispo auxiliar da vigair\u00eda apost\u00f3lica de Arabia e bispo titular de Macon. Recibiu a consagraci\u00f3n episcopal o 30 de xaneiro de 2004 de mans do cardeal Crescenzio Sepe, prefecto da Congregaci\u00f3n para a Evanxelizaci\u00f3n dos Pobos, e tivo como co-consagradores principais ao nuncio Giuseppe De Andrea e ao vigairo apost\u00f3lico de Arabia Giovanni Bernardo Gremoli.\nO 21 de marzo de 2005 foi nomeado vigairo apost\u00f3lico de Arabia, dende 2011 vigair\u00eda apost\u00f3lica de Arabia meridional.\nO 13 de maio de 2020 foi nomeado por Francisco administrador apost\u00f3lico da vigair\u00eda apost\u00f3lica de Arabia setentrional, logo do pasamento de Camilo Ballin."}
{"id": "311018", "revid": "27155", "url": "https://gl.wikipedia.org/wiki?curid=311018", "title": "Intercalaci\u00f3n (qu\u00edmica)", "text": "En qu\u00edmica, a intercalaci\u00f3n \u00e9 a inclusi\u00f3n ou inserci\u00f3n reversible dunha mol\u00e9cula (ou i\u00f3n) nos compostos ou materiais con estruturas formadas por capas. Son exemplos os compostos de intercalaci\u00f3n do grafito.\nMoitos s\u00f3lidos formados por capas levan intercaladas mol\u00e9culas \"h\u00f3spedes\". Un exemplo famoso \u00e9 a intercalaci\u00f3n de i\u00f3ns potasio no grafito. a Intercalaci\u00f3n expande o espazo de van der Waals que hai entre as l\u00e1minas, o cal require enerx\u00eda. Xeralmente esta enerx\u00eda \u00e9 subministrada por transferencia de carga entre o \"h\u00f3spede\" e o s\u00f3lido \"hospedador\", \u00e9 dicir, un proceso redox. Dous compostos de grafito de potasio son KC8 e KC24. Outros compostos distintos son os fluoruros de carbono (por exemplo, (CF)x e (C4F)), que se preparan por reacci\u00f3n do fl\u00faor con carbono graf\u00edtico. A cor \u00e9 cincenta, branca ou amarela. O enlace entre os \u00e1tomos de carbono e de fl\u00faor \u00e9 covalente; este fl\u00faor non est\u00e1 intercalado. Estes materiais foron considerados como c\u00e1todos en varias bater\u00edas de litio.\nTratar o grafito con \u00e1cidos fortes en presenza de axentes oxidantes, causa a oxidaci\u00f3n do grafito. O bisulfato de grafito, [C24]+[HSO4]\u2212, prep\u00e1rase seguindo esa estratexia usando \u00e1cido sulf\u00farico e algo de \u00e1cido n\u00edtrico ou \u00e1cido cr\u00f3mico. O an\u00e1logo perclorato de grafito pode obterse de xeito similar por reacci\u00f3n con \u00e1cido percl\u00f3rico.\nAdemais do grafito, outros \"hospedadores\" ben co\u00f1ecidos para a intercalaci\u00f3n son os dicalcox\u00e9nidos de metais en capas como o disulfuro de t\u00e1ntalo e o oxicloruro de ferro.\nDe maneira caracter\u00edstica, a intercalaci\u00f3n \u00e9 analizada por difracci\u00f3n de raios X, xa que o espazado entre as capas se incrementa, e tam\u00e9n por condutividade el\u00e9ctrica, xa que a transferencia de carga altera o n\u00famero dos portadores de carga.\nExfoliaci\u00f3n.\nUn caso extremo de intercalaci\u00f3n \u00e9 a separaci\u00f3n completa de capas dun material. Este proceso denom\u00ednase exfoliaci\u00f3n. Xeralmente requ\u00edrense condici\u00f3ns agresivas que implican solventes polares e reactivos agresivos.\nMateriais relacionados.\nEn bioqu\u00edmica, a intercalaci\u00f3n \u00e9 a inserci\u00f3n de mol\u00e9culas entre as bases do ADN. Este proceso util\u00edzase como un m\u00e9todo para analizar o ADN e tam\u00e9n para explicar certos tipos de envelenamentos.\nOs clatratos son substancias qu\u00edmicas que constan dun ret\u00edculo que atrapa ou cont\u00e9n mol\u00e9culas. Xeralmente os compostos clatratos son polim\u00e9ricos e envolven completamente a mol\u00e9cula incorporada. Os compostos de intercalaci\u00f3n non son tridimensionais, a diferenza dos compostos clatratos. Segundo a IUPAC, os clatratos son \"compostos de inclusi\u00f3n nos que a mol\u00e9cula \"h\u00f3spede\" est\u00e1 nunha gaiola formada pola mol\u00e9cula \"hospedadora\" ou polo ret\u00edculo de mol\u00e9culas \"hospedadoras.\"\""}
{"id": "311019", "revid": "124656", "url": "https://gl.wikipedia.org/wiki?curid=311019", "title": "Compostela Aberta", "text": "Compostela Aberta (CA) \u00e9 un movemento cidad\u00e1n e pol\u00edtico creado na cidade de Santiago de Compostela que se presentou \u00e1s elecci\u00f3ns municipais de maio de 2015. No movemento participan diversos partidos pol\u00edticos, como Anova, Esquerda Unida, Podemos ou Equo.\nHistoria.\nO m\u00e9dico e alcalde de Teo, Marti\u00f1o Noriega, foi o candidato de CA nas elecci\u00f3ns municipais do 25 de maio de 2015, nas que obtivo a maior\u00eda simple co 34,58% dos votos emitidos (16 327 votos), que lle valeron a asignaci\u00f3n de 10 concelleiros.\nOs membros da candidatura que obtiveron acta de concelleiro, ademais de Noriega, foron Mar\u00eda Rozas (consultora en xesti\u00f3n econ\u00f3mica e membro de EU-IU), Jorge Duarte (arquitecto, expresidente do COAG), Branca Novoneyra (escritora e core\u00f3grafa), Xan Duro (ecoloxista de Verdegaia, membro do Espazo Ecosocialista Galego), Concha Fern\u00e1ndez (ex-dirixente local do BNG, profesora de Intervenci\u00f3n Sociocomunitaria no CIFP Compostela e ex-sindicalista), Manuel Dios Diz (presidente do \"Seminario Galego de Educaci\u00f3n para a Paz\" e membro tam\u00e9n do Espazo Ecosocialista), Marta Lois (profesora de Pol\u00edticas e integrante do ANPA do Colexio de Fonti\u00f1as), Rafa Pe\u00f1a (responsable da CIG no Aeroporto da Lavacolla) e Noa Morales (experta en relaci\u00f3ns internacionais e membro de EU-IU).\nPor fin, o [[13 de xu\u00f1o]] Marti\u00f1o Noriega foi investido alcalde de Santiago. O correspondente repartimento das concellar\u00edas foi como segue:\nNas elecci\u00f3ns municipais de 2019, tam\u00e9n con Marti\u00f1o Noriega como candidato \u00e1 alcald\u00eda, foron derrotados polo [[Partido dos Socialistas de Galicia|PSdeG-PSOE]] encabezado por [[Xos\u00e9 Antonio S\u00e1nchez Bugallo|Xos\u00e9 S\u00e1nchez Bugallo]], obtendo tan s\u00f3 5 concelleiros e pasando \u00e1 oposici\u00f3n. En xullo de 2020 Noriega renunciou \u00e1 s\u00faa acta de concelleiro, sendo substitu\u00eddo na portavoc\u00eda por [[Marta Lois]]. Esta renunciou \u00e1 portavoc\u00eda en outubro de 2022, \u00e1 fronte da cal foi substitu\u00edda por [[Mar\u00eda Rozas]].\nNas elecci\u00f3ns municipais de 2023 a formaci\u00f3n, encabezada por Mar\u00eda Rozas, pasou de 5 a 2 ed\u00eds (Rozas, e Xan Duro). Por\u00e9n, volveu a formar parte do goberno local tras formar unha coalici\u00f3n co [[BNG]] de [[Goretti Sanmart\u00edn]]. Desta forma Mar\u00eda Rozas pasou a ser Primeira Tenente de Alcaldesa e Concelleira de Dereitos e Servizos Sociais, Promoci\u00f3n Econ\u00f3mica e Xuventude, mentres que Xan Duro pasou a ser Concelleiro de Mobilidade, Convivencia e Centros Socioculturais.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Forzas pol\u00edticas de Galicia]]\n[[Categor\u00eda:Santiago de Compostela]]"}
{"id": "311020", "revid": "89787", "url": "https://gl.wikipedia.org/wiki?curid=311020", "title": "Marea de Vigo", "text": "Marea de Vigo \u00e9 un movemento pol\u00edtico creado na cidade de Vigo que se presentou \u00e1s elecci\u00f3ns municipais do 25 de maio de 2015. A candidatura presentouse oficialmente o 18 de marzo do 2015 despois dun proceso de primarias.\nRub\u00e9n P\u00e9rez, membro de Esquerda Unida, foi o candidato da Marea nas elecci\u00f3ns municipais de maio de 2015. A candidatura est\u00e1 apoiada por Esquerda Unida e Anova, mais non por Podemos, Equo ou Piratas de Galicia.\nNas elecci\u00f3ns de 2015 conseguiron tres escanos no concello de Vigo.\nNas elecci\u00f3ns de 2019 conseguiron dous escanos no concello de Vigo. Un para o l\u00edder da coaliaci\u00f3n, Rub\u00e9n P\u00e9rez e outro para a poeta Oriana M\u00e9ndez, membro de Anova-Irmandade Nacionalista."}
{"id": "311021", "revid": "1410", "url": "https://gl.wikipedia.org/wiki?curid=311021", "title": "Ol\u00edmpico Futebol Clube", "text": "O Ol\u00edmpico Futebol Clube es un club de f\u00fatbol da cidade de Aracaju, no estado do Sergipe.\nHistoria.\nFundado como \"Siqueira Campos Futebol Clube\" en 1931 por militares do 28\u00ba Batall\u00f3n de Cazadores, polo que recibiu o alcume de \"Le\u00e3o da Caserna\".\nEn 1939 mudou de nome establec\u00e9ndose o actual, Ol\u00edmpico Futebol Clube, e o club entrou na s\u00faa \u00e9poca m\u00e1is gloriosa, conquistando o campionato de Sergipe en 1946 e 1947 e coloc\u00e1ndose segundo en 1948 e 1949. Na d\u00e9cada de 1990 pasou por problemas financeiros e en 1996 optou por deixar Aracaju para se recolocar en Itabi previo acordo que o concello pagar\u00eda os gastos do club, pasou a denominarse Ol\u00edmpico de Itabi e rematou en quinto lugar. En 1997 mudou a sede para Carm\u00f3polis, pero sen \u00e9xito e na metade do compionato trocou a sede para Lagarto, o Ol\u00edmpico quedou en \u00faltimo lugar da liga e baixou \u00e1 segunda categor\u00eda do campionato sergipano, volvendo \u00e1 primeira serie en 2000, a\u00ednda que baixou de novo. No ano 2005 mudou definitivamente de sede, establec\u00e9ndose en Pirambu, alterando o seu nome para Ol\u00edmpico Pirambu Futebol Clube."}
{"id": "311022", "revid": "89787", "url": "https://gl.wikipedia.org/wiki?curid=311022", "title": "Marea Pontevedra", "text": "Marea Pontevedra \u00e9 un movemento cidad\u00e1n e pol\u00edtico creado na cidade de Pontevedra que se presenta \u00e1s elecci\u00f3ns municipais de maio de 2015.\nO candidato \u00e9 o escritor e xornalista, Lu\u00eds Rei N\u00fa\u00f1ez. No movemento participan diversos partidos pol\u00edticos, como Anova, Esquerda Unida, Podemos, Espazo Ecosocialista Galego e Equo.\nNas elecci\u00f3ns municipais de 2015 obtivo dous escanos. \nNas elecci\u00f3ns municipais de 2019 non obtivo escanos."}
{"id": "311023", "revid": "23204", "url": "https://gl.wikipedia.org/wiki?curid=311023", "title": "The Association", "text": "The Association\u00a0\u00e9 un grupo de m\u00fasica pop formado en 1965 orixinario de California, sobranceiro polos seus temas do x\u00e9nero sunshine pop. Durante a d\u00e9cada de 1960 tiveron varios temas \u00e1 cabeza do Billboard e foi o grupo l\u00edder no Festival Pop de Monterey de 1967.\nHistoria.\nJules Alexandre\u00a0estaba en\u00a0Hawaii en 1962 realizando o servizo militar na mari\u00f1a e al\u00ed co\u00f1ece a\u00a0Terry Kirkman que acordan volver a reunirse tras Jules rematar na mari\u00f1a. En 1963 os dous est\u00e1n nos\u00a0\u00a0\u00c1nxeles e comezan a explorar a escena musical da cidade.\u00a0\nA suxesti\u00f3n de Kirkman adoptaron o nome The Association, o grupo orixinal comp\u00fa\u00f1ase de\u00a0Alexandre, que utilizou o seu apelido, Gary, nos dous primeiros \u00e1lbums e que cantaba e tocaba a guitarra; Kirkman tam\u00e9n cantaba e tocaba variedade de instrumentos de vento, metal e percusi\u00f3n, Brian Cole, cantante tam\u00e9n e guitarrista,\u00a0Ted Bluechel, Jr. \u00e1 bater\u00eda, guitarra, baixo e tam\u00e9n cantante, e finalmente\u00a0Bob Page \u00e1 guitarra, banjo e como cantante.\u00a0Jim Yester\u00a0substitu\u00edu a Page."}
{"id": "311024", "revid": "54334", "url": "https://gl.wikipedia.org/wiki?curid=311024", "title": "CEIP Berganti\u00f1os", "text": "O CEIP Berganti\u00f1os \u00e9 un centro pertencente \u00e1 rede p\u00fablica de colexios da Xunta de Galicia, situado en Carballo. Nel imp\u00e1rtense clases de educaci\u00f3n infantil (de 3 a 5 anos) e de educaci\u00f3n primaria (de 6 a 12 anos). Leva o nome da comarca de Berganti\u00f1os. Est\u00e1 situado na r\u00faa Carballo Calero, e inaugurouse o 25 de maio de 1980.\nInformaci\u00f3n.\nO centro ten 630 alumnos e alumnas. Conta cunha biblioteca, cunha aula de lingua inglesa, aula de relixi\u00f3n cat\u00f3lica, ximnasio, secretar\u00eda, aula de orientaci\u00f3n, comedor, conserxer\u00eda, d\u00faas aulas do profesorado e aula de m\u00fasica, ademais das aulas do alumnado. Recentemente foi ampliado ao ser inclu\u00eddas no centro as aulas de educaci\u00f3n infantil."}
{"id": "311031", "revid": "6485441", "url": "https://gl.wikipedia.org/wiki?curid=311031", "title": "Ferrol en Com\u00fan", "text": "Ferrol en Com\u00fan \u00e9 un movemento cidad\u00e1n e pol\u00edtico creado na cidade de Ferrol que se presentou \u00e1s elecci\u00f3ns municipais de maio de 2015. O candidato foi o membro de Esquerda Unida Jorge Su\u00e1rez. No movemento participaron diversos partidos pol\u00edticos, como Esquerda Unida, Anova e membros de Podemos a t\u00edtulo individual.\nHistoria.\nNas elecci\u00f3ns municipais de 2015 FeC foi o segundo partido m\u00e1is votado (7\u00a0142 votos, 21,98%), conseguindo 6 asentos no concello. Ao ser a forza de esquerdas m\u00e1is votada, Jorge Su\u00e1rez sa\u00edu elixido como alcalde cos votos de FeC, o Partido dos Socialistas de Galicia e o Bloque Nacionalista Galego. \nNas elecci\u00f3ns municipais de 2019 conseguiron tres escanos, a metade que na lexislatura anterior, pasando a ser a terceira forza, por detr\u00e1s de PP e PSdeG."}
{"id": "311032", "revid": "88215", "url": "https://gl.wikipedia.org/wiki?curid=311032", "title": "Copa Rio Branco", "text": "A Copa R\u00edo Branco foi unha competici\u00f3n de f\u00fatbol entre as selecci\u00f3ns do Brasil e o Uruguai que se celebrou entre 1931 e 1976.\nHistoria.\nA primeira edici\u00f3n da copa celebrouse en 1931 no\u00a0Estadio das Laranjeiras no\u00a0R\u00edo de Xaneiro, mentres as outras foron no\u00a0Estadio Centenario de\u00a0Montevideo e no\u00a0Estadio do Pacaembu de\u00a0S\u00e3o Paulo e no de S\u00e3o Janu\u00e1rio de R\u00edo de Xaneiro. Brasil ga\u00f1ou a copa 7 veces e o Uruguai ga\u00f1ouna 4 veces. En 1967 ao quedaren empatadas na clasificaci\u00f3n consider\u00e1ronse ga\u00f1adoras \u00e1s d\u00faas selecci\u00f3ns."}
{"id": "311033", "revid": "22795", "url": "https://gl.wikipedia.org/wiki?curid=311033", "title": "Antonio Cairoli", "text": "Antonio Cairoli, nado en Patti (Sicilia) o 23 de setembro do 1985, \u00e9 un piloto de motocr\u00f3s italiano, m\u00e1is co\u00f1ecido como Tony Cairoli.\nTraxectoria.\nCorre no Campionato do Mundo de Motocr\u00f3s, no que leva ga\u00f1ados 9 t\u00edtulos, o que o converte no segundo piloto m\u00e1is laureado da historia deste deporte. Ga\u00f1ou dous t\u00edtulos mundiais na categor\u00eda MX2 (2005 e 2007) e sete na m\u00e1xima categor\u00eda, cando a\u00ednda se chamaba MX1 (2009, 2010, 2011, 2012 e 2013) e na renomeada MXGP (2014 e 2017)."}
{"id": "311034", "revid": "89787", "url": "https://gl.wikipedia.org/wiki?curid=311034", "title": "Lugonovo", "text": "Lugonovo \u00e9 un movemento cidad\u00e1n e pol\u00edtico creado na cidade de Lugo que se presentou \u00e1s elecci\u00f3ns municipais de maio de 2015 obtendo tres concelleiros. Xurdiu da confluencia de Ga\u00f1emos Lugo e Lugo en Com\u00fan como ferramenta pol\u00edtica de loita contra o que identificaba como un proceso de \"descomposici\u00f3n institucional\".\nO candidato nas elecci\u00f3ns de 2015 foi o mestre de Abad\u00edn Santiago Fern\u00e1ndez Rocha. Logo das Elecci\u00f3ns municipais de 2015 en Galicia Lugonovo conseguiu tres representantes na corporaci\u00f3n. Para a investidura do candidato do Partido dos Socialistas de Galicia puxo como condici\u00f3n a renuncia de Xos\u00e9 L\u00f3pez Orozco, alcalde at\u00e9 aquel momento, pola s\u00faa vinculaci\u00f3n con varios casos de corrupci\u00f3n, neg\u00e1ndose a apoiar a persoas imputadas como representantes p\u00fablicas. Finalmente, Lara M\u00e9ndez foi elixida alcaldesa de Lugo.\nNa creaci\u00f3n do movemento participaron diversos partidos pol\u00edticos, como Anova, Podemos e Espazo Ecosocialista Galego, mais a diferenza doutros municipios non Esquerda Unida que decidiu apoiar \u00e1 candidatura Alternativa Cidad\u00e1 de Esquerdas."}
{"id": "311036", "revid": "23204", "url": "https://gl.wikipedia.org/wiki?curid=311036", "title": "Taru", "text": ""}
{"id": "311038", "revid": "32797", "url": "https://gl.wikipedia.org/wiki?curid=311038", "title": "Gran Premio de Francia de 1984", "text": "O Gran Premio de Francia de f\u00f3rmula 1 de celebrouse no Circu\u00edto de Dijon-Prenois en Francia o 20 de maio de 1984. Foi a quinta proba da tempada de F\u00f3rmula Un de , o 62\u00ba Gran Premio de Francia, ou o 70\u00ba Gran Prix de l'ACF. A carreira disputouse sobre 79 voltas ao circu\u00edto de 3\u00b4801 quil\u00f3metros para unha distancia total de carreira de 300 quil\u00f3metros.\nEste foi a quinta carreira francesa e sexta e \u00faltima do Campionato Mundial que se celebrou nos 3\u00b4801 quil\u00f3metros do circu\u00edto de Dijon-Prenois, xa que se considerou demasiado curto polo \u00f3rgano de goberno da FISA (os circu\u00edtos onde os tempos eran de menos de 60 segundos por volta consid\u00e9ranse demasiado pequenos para as carreiras de Gran Premio. Coas velocidades aumentando, considerouse que outra carreira en Dijon ver\u00eda aos coches rodando en menos dun minuto. A mesma sorte sufrir\u00eda o pequeno Circu\u00edto Paul Ricard despois de ). Como corresponde en Francia, o piloto franc\u00e9s Patrick Tambay anotou a \u00faltima pole position, con todos os compo\u00f1entes totalmente franceses (autom\u00f3bil franc\u00e9s, motor franc\u00e9s, pneum\u00e1ticos franceses e combustible franc\u00e9s) para o equipo Renault.\nO dobre Campi\u00f3n do Mundo Niki Lauda ga\u00f1ou a carreira no seu McLaren - TAG, a s\u00faa primeira vitoria en Francia desde 1975. Tambay finalizou segundo no seu Renault RE50 co Lotus - Renault de Nigel Mansell terceiro. Logo de case perder unha roda na r\u00e1pida Courbe de Pouas que d\u00e1 \u00e1 recta de boxes, o l\u00edder do Mundial Alain Prost viuse obrigado a entrar en boxes para cambiar a roda. Puxo nunha das s\u00faas habituais unidades de axitaci\u00f3n, pero a\u00ednda as\u00ed s\u00f3 puido rematar s\u00e9timo no seu McLaren-TAG.\nLogo de impresionar na recta final da sesi\u00f3n de cualificaci\u00f3n baixo fortes choivas, Fran\u00e7ois Hesnault non puido tomar a sa\u00edda o d\u00eda da carreira logo de que o equipo Ligier retirara o seu coche da carreira, malia que o franc\u00e9s cualificara 14\u00ba (un posto por detr\u00e1s o novo Toleman - Hart de Ayrton Senna). O Equipo fixo isto para que o piloto n\u00famero un do equipo Andrea de Cesaris puidera comezar desde a \u00faltima posici\u00f3n da grella. O tempo que marcou de Cesaris na cualificaci\u00f3n do venres foi anulado cando o extintor de abordo do seu Ligier JS23 atopouse baleiro. A \u00faltima sesi\u00f3n de cualificaci\u00f3n realizouse en mollado, de Cesaris fallou na cualificaci\u00f3n e o seu mellor tempo foi 11 segundos m\u00e1is lento que o 26\u00ba cualificado Piercarlo Ghinzani no Osella e 17 segundos m\u00e1is lento que Hesnault. de Cesaris terminou en d\u00e9cimo lugar, d\u00faas voltas por detr\u00e1s de Lauda.\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "311042", "revid": "22570", "url": "https://gl.wikipedia.org/wiki?curid=311042", "title": "Azulenta com\u00fan", "text": "A azulenta com\u00fan (Prunella modularis) \u00e9 unha especie de ave paseriforme da familia Prunellidae amplamente distribu\u00edda por toda Europa. O seu aspecto apagado e pouco chamativo faino dif\u00edcil de distinguir dun paporrubio xuvenil, dunha pica dos prados ou dun carrizo. Non obstante, o seu estra\u00f1o h\u00e1bito de apareamento, con tr\u00edos dun macho con d\u00faas femias, ou dunha femia con dous machos, faino moi particular.\nO seu canto \u00e9 un chirlo r\u00e1pido, plano, agudo, monocorde.\nO seu ni\u00f1o \u00e9 unha cunca herb\u00e1cea, revestida de musgo ou pelo, con 4-5 ovos postos en 2-3 ni\u00f1adas de abril a xu\u00f1o.\nVive entre arbustos, entre a maleza, comendo pequenos insectos e sementes.\nCr\u00eda en toda Europa menos en Islandia; especialmente en uceiras e marismas con matogueira densa, en zonas costeiras, bosques densos, cultivos e xard\u00edns.\nSubespecies.\nReco\u00f1\u00e9cense as seguintes subespecies:"}
{"id": "311043", "revid": "27249", "url": "https://gl.wikipedia.org/wiki?curid=311043", "title": "Azulenta", "text": ""}
{"id": "311044", "revid": "98629", "url": "https://gl.wikipedia.org/wiki?curid=311044", "title": "China Machado", "text": "Noelie Dasouza Machado, nada o 25 de decembro de 1929 en Shanghai e finada o 18 de decembro de 2016, foi unha modelo, editora e produtora de televisi\u00f3n, m\u00e1is co\u00f1ecida como China Machado. Foi a primeira muller de orixe non cauc\u00e1sica en aparecer na portada da revista norteamericana de moda Harper\u2019s Bazaar, na edici\u00f3n de febreiro de 1959.\u00a0\nPrimeiros anos.\nMachado naceu o 25 de decembro de 1929 en Shanghai, China. China Machado leva nas s\u00faas veas sangue portugu\u00e9s (seu pai era un banqueiro portugu\u00e9s residente en Macau) e de Goa (a s\u00faa avoa materna era deste lugar da India).\u00a0Seus pais co\u00f1ec\u00e9ronse en\u00a0Hong Kong.\u00a0\u00a0Tras o estalido da primeira guerra mundial, a familia trasladouse a diversos pa\u00edses, tales como a Arxentina, o Per\u00fa e Espa\u00f1a. \u00c1 idade de 19 anos, co\u00f1eceu o toureiro espa\u00f1ol Luis Miguel Domingu\u00edn, sendo parella deste por arredor de dous anos. M\u00e1is tarde trasl\u00e1danse a Roma onde ela tivo pequenos papeis en pel\u00edculas. \u00a0\nCarreira.\nCando a relaci\u00f3n rematou, China Machado marchou cara Par\u00eds, e atopa traballo modelando para Hubert de Givenchy. De acordo coas s\u00faas declaraci\u00f3ns, nun principio foi requirida para modelar para Balenciaga, pero este atop\u00e1base f\u00f3ra da cidade, polo que a mandaron para Givenchy. \"Pensaban que eu era abundante para ser unha nena enferma, polo que me colleron, vest\u00edronme, e solt\u00e1ronme na habitaci\u00f3n na que estaban ensinando a colecci\u00f3n. Eu sab\u00eda moi pouco sobre como cami\u00f1ar como unha modelo, as\u00ed que me limitei a copiar \u00e1 rapaza en fronte mi\u00f1a. \u00d3 acabar o show, o marabilloso Givenchy acercouse a min e dixo \"Gustar\u00edache estar na cabina?\" As\u00ed chamaban \u00f3 grupo de modelos que traballaban para a casa. E esta \u00e9 a forma na que todo comezou.\"\u00a0\u00c9 neste preciso momento cando cambia o seu nome de Noelie a China. M\u00e1is tarde, traballa para Christian Dior e Balenciaga. Traballou con Givenchy tres anos e durante este tempo converteuse na modelo de pasarela mellor pagada en Europa, ga\u00f1ando 1 000$ \u00f3 d\u00eda.\u00a0\nEn 1957, casa co actor Martin LaSalle, divorci\u00e1ndose no 1965.\u00a0A parella estaba moi \u00e1 mi\u00fado en Nova York, onde Machado co\u00f1ecer\u00eda a\u00a0Diana Vreeland\u00a0e a trav\u00e9s desta a Richard Avedon, con quen desenvolver\u00eda unha amizade moi forte e \u00f3 que denomina como un gran mentor na s\u00faa vida.\u00a0Avedon afirmou varias veces que seguramente ela fose a muller m\u00e1is fermosa do mundo.\u00a0As s\u00faas fotograf\u00edas nas que aparec\u00eda posando China, foron usadas na edici\u00f3n de febreiro de 1959 do Harper's Bazaar:\u00a0\"Corr\u00eda o ano 1958, e os publicistas dic\u00edan \"Non podemos po\u00f1er a esta rapaza na revista. Todas as persoas no sur do pa\u00eds eliminar\u00e1n as s\u00faas subscrici\u00f3ns e ningu\u00e9n querer\u00e1 publicitarse connosco!\" pero finalmente foron publicadas en 1959, porque \u2014e entereime disto 20 anos despois\u2014 Dick ameazou con romper o seu contrato se non as usaban!\" O \u00e9xito de Machado como modelo abriu a porta a xeraci\u00f3ns posteriores de modelos de cor, dende\u00a0Iman, pasando por\u00a0Naomi Campbell\u00a0ou\u00a0Jourdan Dunn\u00a0ata\u00a0Sessilee Lopez.\nCarol Squiers, comisaria do New York\u2019s International Center of Photography, describe as\u00ed a fotograf\u00eda feita por Avedon a China : \u201cTen ese punto de pulcritude, de muller cunha actitude temeraria que est\u00e1 sempre arreglada e correcta, pero tam\u00e9n ten esta lixeira actitude...como de: Non che gusta?\"\nTraballou para Avedon en exclusiva por tres anos antes de conseguir un traballo como editora xefe na revista Harper's Bazaar, onde, de vez en cando, se converte en directora de moda e se implica na publicidade.\u00a0\nNo ano 1989 foi inclu\u00edda na lista dos Mellores Vestidos, fundada en 1940 por Eleanor Lambert.\u00a0\nVida persoal.\nCasou co actor franc\u00e9s Martin LaSalle, e tiveron d\u00faas fillas: Blanche e Emmanuelle. Tam\u00e9n \u00e9 co\u00f1ecido que mantivo unha relaci\u00f3n dun ano con\u00a0William Holden. Machado viv\u00eda nos seus \u00faltimos anos de vida en Long Island, Nova York, co seu marido, Riccardo Rosa."}
{"id": "311047", "revid": "56817", "url": "https://gl.wikipedia.org/wiki?curid=311047", "title": "Robert Ndlovu", "text": "Robert Christopher Ndlovu, nado o 25 de decembro de 1955 en Tshongokwe (Matabeleland, Rodesia do Sur), \u00e9 un eclesi\u00e1stico cat\u00f3lico latino cimbabuense, actual arcebispo metropolitano de Harare dende 2004."}
{"id": "311051", "revid": "839", "url": "https://gl.wikipedia.org/wiki?curid=311051", "title": "Vigair\u00eda apost\u00f3lica de Rardaya", "text": ""}
{"id": "311052", "revid": "89787", "url": "https://gl.wikipedia.org/wiki?curid=311052", "title": "Diocese cat\u00f3lica latina de Laghouat", "text": "A diocese de Laghouat (en ) \u00e9 unha s\u00e9 da Igrexa cat\u00f3lica latina inmediatamente suxeita \u00e1 Santa S\u00e9. En 2014 ti\u00f1a un total de 1.200 bautizados, sobre unha poboaci\u00f3n total de 4.324.000 habitantes. En 2017 foi nomeado bispo John Gordon MacWilliam.\nTerritorio.\nA diocese ten xurisdici\u00f3n sobre todo o territorio alxeriano ao sur do Atlas.\nO territorio est\u00e1 dividido en 11 parroquias. A s\u00e9 episcopal \u00e9 a cidade de Laghouat.\nHistoria.\nO 19 de xullo de 1901 foi erixida a prefectura apost\u00f3lica de Gharda\u00efa en territorios da vigair\u00eda apost\u00f3lica do S\u00e1hara e Sud\u00e1n. O 10 de xu\u00f1o de 1948 foi elevada a vigair\u00eda apost\u00f3lica de Gharda\u00efa no S\u00e1hara.\nO 5 de xullo de 1954 cedeu parte do seu territorio para erixir a prefectura apost\u00f3lica do S\u00e1hara Occidental.\nO 14 de setembro de 1955 foi elevada a diocese, tomando o nome actual e fixando a s\u00e9 en Laghouat."}
{"id": "311054", "revid": "5863", "url": "https://gl.wikipedia.org/wiki?curid=311054", "title": "Curculionidae", "text": ""}
{"id": "311055", "revid": "17467", "url": "https://gl.wikipedia.org/wiki?curid=311055", "title": "Curculio elephas", "text": ""}
{"id": "311056", "revid": "25871", "url": "https://gl.wikipedia.org/wiki?curid=311056", "title": "Young Sherlock Holmes and the Pyramid of Fear", "text": ""}
{"id": "311058", "revid": "89787", "url": "https://gl.wikipedia.org/wiki?curid=311058", "title": "Ames Novo", "text": "Ames Novo \u00e9 un movemento cidad\u00e1n e pol\u00edtico creado no concello de Ames que se presentou \u00e1s elecci\u00f3ns municipais de maio de 2015.\nA candidata \u00e1 alcald\u00eda foi Pilar Candocia, anteriormente concelleira de Educaci\u00f3n vencellada ao BNG. No movemento participan diversos partidos pol\u00edticos, coma Anova, Compromiso por Galicia, Esquerda Unida, Equo e Espazo Ecosocialista Galego. A diferenza de noutras \"candidaturas cidad\u00e1s\" Podemos non participa nesta lista, sen\u00f3n que promoveu outra candidatura: Contigo P\u00f3dese. Nas elecci\u00f3ns, Ames Novo foi a terceira forza m\u00e1is votada con 2474 votos (17,94%) e 4 concelleiros."}
{"id": "311061", "revid": "98629", "url": "https://gl.wikipedia.org/wiki?curid=311061", "title": "Uni\u00f3n de Holliday", "text": "Unha uni\u00f3n de Holliday (do ingl\u00e9s \"Holliday junction\", HJ) \u00e9 unha estrutura de \u00e1cido nucleico ramificada na que est\u00e1n unidos catro dominios de dobre cadea de \u00e1cido nucleico. En biolox\u00eda, as uni\u00f3ns de Holliday funcionan como intermediarios na recombinaci\u00f3n xen\u00e9tica; estas uni\u00f3ns ou cruzamentos (\"junctions\") te\u00f1en xeralmente unha secuencia sim\u00e9trica, polo que son m\u00f3biles. As uni\u00f3ns de Holliday inm\u00f3biles foron creadas artificialmente polos cient\u00edficos inicialmente para estudar as s\u00faas estruturas como modelo das uni\u00f3ns de Holliday, pero posteriormente atoparon un uso como materiais de construci\u00f3n estruturais b\u00e1sicos en nanotecnolox\u00eda do ADN. A estrutura recibe o seu nome por Robin Holliday, que propuxo a s\u00faa existencia en 1964.\nEstrutura.\nAs uni\u00f3ns de Holliday poden existir en forma de varios is\u00f3meros conformacionais con diferentes patr\u00f3ns de empillamento coaxial (\"coaxial stacking\") entre os catro dominios de dobre h\u00e9lice. O empillamento coaxial \u00e9 a tendencia dos extremos romos (\u00e9 dicir, non coherentes) de \u00e1cidos nucleicos de unirse un con outro debido a interacci\u00f3ns entre os aneis das bases expostas. Hai tres posibles conf\u00f3rmeros de empillamento: unha forma non empillada (\"unstacked\") e d\u00faas empilladas (\"stacked\"). A forma non empillada domina en ausencia de cati\u00f3ns divalentes como o Mg2+ debido \u00e1 repulsi\u00f3n electrost\u00e1tica entre os esqueletos cargados negativamente das febras, mentres que en presenza de polo menos un 0,1 mM de Mg2+ a repulsi\u00f3n electrost\u00e1tica \u00e9 contrarrestada e predomina a estrutura empillada. En 2000, non se co\u00f1ec\u00eda con certeza se o apantallamento electrost\u00e1tico era o resultado da uni\u00f3n espec\u00edfica de sitio de cati\u00f3ns \u00e1 uni\u00f3n de Holliday, ou da presenza dunha colecci\u00f3n difusa de i\u00f3ns en soluci\u00f3n.\nA forma non empillada \u00e9 unha conformaci\u00f3n estendida case plana e cadrada. Por outra parte, os conf\u00f3rmeros empillados te\u00f1en dous dominios en dobre h\u00e9lice continuos separados por un \u00e1ngulo duns 60\u00b0 cara \u00e1 dereita. D\u00faas das catro febras permanecen aproximadamente helicoidais, e quedan dentro dos dous dominios en dobre h\u00e9lice, mentres que os outros dous cruzan entre os dous dominios en disposici\u00f3n antiparalela.\nAs d\u00faas formas empilladas posibles difer\u00e9ncianse nas identidades que te\u00f1an os pares de brazos que est\u00e1n empillados un sobre o outro, e cal domine depender\u00e1 en gran medida das secuencias de bases pr\u00f3ximas \u00e1 uni\u00f3n. Algunhas secuencias dan lugar a un equilibrio entre os dous conf\u00f3rmeros, mentres que outras prefiren claramente un s\u00f3 conf\u00f3rmero. En concreto, as uni\u00f3ns que conte\u00f1en a secuencia A-CC que fai de ponte no punto de uni\u00f3n parecen preferir claramente o conf\u00f3rmero que permite que se forme un enlace de hidr\u00f3xeno entre a segunda citosina e un dos fosfatos do punto de uni\u00f3n. A\u00ednda que a maior\u00eda dos estudos enfoc\u00e1ronse a estudar as identidades das catro bases pr\u00f3ximas \u00e1 uni\u00f3n en cada brazo, \u00e9 evidente que as bases que est\u00e1n m\u00e1is lonxe poden tam\u00e9n afectar \u00e1s conformaci\u00f3ns empilladas observadas.\nEn uni\u00f3ns con secuencias sim\u00e9tricas, o punto de ramificaci\u00f3n \u00e9 m\u00f3bil e pode migrar nun proceso aleatorio. A velocidade de migraci\u00f3n da rama var\u00eda drasticamente coa concentraci\u00f3n de i\u00f3ns, e os tempos para dar un s\u00f3 paso increm\u00e9ntanse desde 0,3\u22120,4 milisegundos (ms) sen ning\u00fan i\u00f3n a 270\u2212300 ms con 10 mM de Mg2+. O cambio na velocidade est\u00e1 correlacionado coa formaci\u00f3n de estruturas empilladas ou non empilladas.\nAs uni\u00f3ns de Holliday cunha amosega ou rotura nunha das febras, no punto de uni\u00f3n adoptan unha orientaci\u00f3n perpendicular, e sempre prefiren o conf\u00f3rmero empillado que sit\u00faa a amosega nunha febra que sobrecruza en vez de na febra helicoidal.\nAs uni\u00f3ns de Holliday de ARN co\u00f1\u00e9cense nalg\u00fans ARNs biol\u00f3xicos funcionais, como o ARN espliceosomal U1 e no ribocima forquita do virus da mancha anular do tabaco. As uni\u00f3ns de Holliday de ARN adoptan unha conformaci\u00f3n empillada antiparalela a altas concentraci\u00f3ns de magnesio, unha conformaci\u00f3n empillada perpendicular a concentraci\u00f3ns moderadas, e rotan nunha conformaci\u00f3n empillada paralela a baixas concentraci\u00f3ns, mentres que mesmo pequenas concentraci\u00f3ns de i\u00f3n calcio (Ca2+) favorecen o conf\u00f3rmero antiparalelo.\nFunci\u00f3n biol\u00f3xica.\nA uni\u00f3n de Holliday \u00e9 un intermediario clave na recombinaci\u00f3n hom\u00f3loga, un proceso biol\u00f3xico que incrementa a diversidade xen\u00e9tica ao intercambiar xenes entre dous cromosomas, e tam\u00e9n en eventos de recombinaci\u00f3n espec\u00edfica de sitio nos que interve\u00f1en integrases. Ademais, est\u00e1n implicadas na reparaci\u00f3n de roturas de dobre febra. Adicionalmente, poden orixinarse estruturas cruciformes que implican as uni\u00f3ns de Holliday para aliviar a tensi\u00f3n na h\u00e9lice en secuencias simetricas en ADN superenrolado. A\u00ednda que as uni\u00f3ns de catro brazos tam\u00e9n aparecen en mol\u00e9culas de ARN funcionais, estas xeralmente conte\u00f1en nucle\u00f3tidos non apareados situados entre os dominios de dobre h\u00e9lice apareados, e non adoptan estritamente a estrutura de Holliday.\nAs uni\u00f3ns de Holliday na recombinaci\u00f3n hom\u00f3loga est\u00e1n entre secuencias id\u00e9nticas ou case id\u00e9nticas, o que leva a un arranxo sim\u00e9trico de secuencias arredor da uni\u00f3n central. Isto permite que ocorra un proceso de migraci\u00f3n da rama, no que as febras se moven a trav\u00e9s do punto de uni\u00f3n. A clivaxe (corte) ou a resoluci\u00f3n da uni\u00f3n de Holliday pode ocorrer de d\u00faas maneiras. A clivaxe do conxunto orixinal de febras orixina d\u00faas mol\u00e9culas que poden presentar conversi\u00f3n x\u00e9nica pero non sobrecruzamento cromos\u00f3mico, mentres que a clivaxe do outro conxunto de d\u00faas febras causa que as mol\u00e9culas recombinantes resultantes presenten sobrecruzamento. Todos os produtos, independentemente da s\u00faa clivaxe, son heterod\u00faplex na rexi\u00f3n da migraci\u00f3n da uni\u00f3n de Holliday.\nMoitas prote\u00ednas poden reco\u00f1ecer ou distorsionar a estrutura da uni\u00f3n de Holiday. Unha desas clases cont\u00e9n encimas que resolven a uni\u00f3n que se encargan de clivar as uni\u00f3ns, \u00e1s veces dun modo espec\u00edfico de secuencia. Ditas prote\u00ednas distorsionan a estrucura da uni\u00f3n de varios modos, a mi\u00fado empurrando a uni\u00f3n a adoptar unha conformaci\u00f3n non amontoada (\"unstacked\"), rompendo os pares de bases centrais, e/ou cambiando os \u00e1ngulos entre os catro brazos. Outras clases son as prote\u00ednas de migraci\u00f3n da rama, que incrementan a velocidade de intercambio en varias ordes de magnitude, e as recombinases espec\u00edficas de sitio. En procariotas, as resolvases da uni\u00f3n de Holliday poden pertencer a d\u00faas familias, integrases e nucleases, que son cada unha delas estruturalmente similares, a\u00ednda que as s\u00faas secuencias non est\u00e1n conservadas.\nEn eucariotas, hai dous modelos principais para explicar como a recombinaci\u00f3n hom\u00f3loga repara as roturas de dobre febra no ADN, que son a v\u00eda de reparaci\u00f3n de roturas de dobre febra (DSBR) (\u00e1s veces chamado \"modelo de uni\u00f3n de Holliday dobre\") e a v\u00eda de ali\u00f1amento (\"annealing\") de febras dependente de s\u00edntese (SDSA). No caso de rotura de dobre febra, o extremo 3' \u00e9 degradado e o extremo 5' m\u00e1is grande invade a crom\u00e1tide irm\u00e1 contigua, formando unha burbulla de replicaci\u00f3n. A medida que a burbulla se achega ao ADN roto, a febra antisentido 5' m\u00e1is longa invade de novo a febra sentido desta porci\u00f3n do ADN, transcribindo unha segunda copia. Cando remata a replicaci\u00f3n, ambas as colas son reconectadas para formar d\u00faas uni\u00f3ns de Holliday, que son despois clivadas por prote\u00ednas de variadas maneiras. Unha animaci\u00f3n deste proceso pode verse aqu\u00ed.\nAs roturas no ADN de dobre febra en bacterias son reparadas pola v\u00eda RecBCD de recombinaci\u00f3n hom\u00f3loga. As roturas que ocorren soamente nunha das d\u00faas febras do ADN, e que se co\u00f1ecen como ocos (\"gaps\") de febra simple, crese que son reparados pola v\u00eda RecF. Tanto a v\u00eda RecBCD coma a RecF incl\u00faen unha serie de reacci\u00f3ns co\u00f1ecidas como \"migraci\u00f3n da rama\", na cal as febras de ADN sinxelas se intercambian entre d\u00faas mol\u00e9culas entrecruzadas de ADN d\u00faplex, e tam\u00e9n a \"resoluci\u00f3n\", na cal as d\u00faas mol\u00e9culas de ADN que se entrecruzaran son cortadas e restauradas ao seu estado normal de dobre febra. A recombinaci\u00f3n hom\u00f3loga ocorre en varios grupos de virus. En virus de ADN como os herpesvirus, a recombinaci\u00f3n ocorre por medio dun mecanismo de rotura e reuni\u00f3n como en bacterias e eucariotas. En bacterias, a migraci\u00f3n de rama est\u00e1 facilitada polo complexo RuvABC ou a prote\u00edna RecG, que son motores moleculares que usan a enerx\u00eda da hidr\u00f3lise doATP para mover a uni\u00f3n. A uni\u00f3n debe despois ser resolta en dous d\u00faplex separados, restaurando a configuraci\u00f3n parental ou unha configuraci\u00f3n sobrecruzada. A resoluci\u00f3n pode ocorrer de maneira horizontal ou vertical durante a recombinaci\u00f3n hom\u00f3loga, dando lugar a produtos parche (se est\u00e1n na mesma orientaci\u00f3n durante a reparaci\u00f3n das roturas de dobre febra) ou a produtos de empalme (se est\u00e1n en diferentes orientaci\u00f3ns durante a reparaci\u00f3n de roturas de dobre febra). RuvA e RuvB son prote\u00ednas da migraci\u00f3n da rama, mentres que RuvC \u00e9 un encima que resolve a uni\u00f3n.\nHai tam\u00e9n probas de recombinaci\u00f3n nalg\u00fans virus de ARN, especificamente en virus de ARN monocatenario de sentido positivo como os retrovirus, picornavirus, e coronavirus. Hai controversia sobre se a recombinaci\u00f3n hom\u00f3loga ocorre en virus de ARN monocatenario de sentido negativo como o da gripe.\nUso en nanotecnolox\u00eda do ADN.\nA nanotecnolox\u00eda do ADN \u00e9 o dese\u00f1o e manufactura de estruturas de \u00e1cido nucleico artificiais utilizadas como material de enxe\u00f1ar\u00eda para nanotecnolox\u00eda en vez de como portadores da informaci\u00f3n xen\u00e9tica nas c\u00e9lulas vivas. Neste campo util\u00edzanse estruturas de ADN ramificadas como compo\u00f1entes fundamentais para crear estruturas dese\u00f1adas racionalmente m\u00e1is complexas. As uni\u00f3ns de Holliday son compo\u00f1entes de moitas destas estruturas de ADN. Como os complexos de uni\u00f3ns de Holliday illados son demasiado flexibles para ensamblarse en matrices (\"arrays\") ordenadas grandes, os motivos estruturais con moitas uni\u00f3ns de Holliday util\u00edzanse para crear \"baldosas\" r\u00edxidas que poden despois ensamblarse en \"matrices\" m\u00e1is grandes.\nO motivo deste tipo m\u00e1is com\u00fan \u00e9 o complexo de dobre sobrecruzamento (DX), que cont\u00e9n d\u00faas uni\u00f3ns de Holliday en estreita proximidade unha da outra, que d\u00e1 lugar a unha estrutra r\u00edxida que pode autoensamblarse en matrices m\u00e1is grandes. A estrutura da mol\u00e9cula DX forza \u00e1s uni\u00f3ns de Holliday a adoptar unha conformaci\u00f3n cos dominios en dobre h\u00e9lice situados directamente lado con lado, en contraste co seu \u00e1ngulo preferido de aproximadamente 60\u00b0. O complexo pode teoricamente ser dese\u00f1ado para forzar as uni\u00f3ns a ter unha orientaci\u00f3n paralela ou antiparalela, pero na pr\u00e1ctica as variedades antiparalelas comp\u00f3rtanse mellor, e as versi\u00f3ns paralelas raramente se usan.\nO motivo estrutural DX \u00e9 tam\u00e9n a peza de construci\u00f3n fundamental do m\u00e9todo ADN origami, que se utiliza para facer estruturas bi ou tridimensionais m\u00e1is grandes de forma arbitraria. En lugar de usar baldosas DX individuais, pr\u00e9gase unha febra de armaz\u00f3n longo sinxelo na forma desexada usando varias febras grampa curtas. Cando se ensamblan, a febra armaz\u00f3n \u00e9 continua a trav\u00e9s dos dominios de dobre h\u00e9lice, mentres que as febras grampa participan nas uni\u00f3ns de Holliday como febras de sobrecruzamento.\nDemostrouse que hai varios tipos de baldosas que mante\u00f1en o \u00e1ngulo nativo de 60\u00ba das uni\u00f3ns de Holliday. Unha destas matrices usa baldosas que conte\u00f1en catro uni\u00f3ns de Holliday nunha disposici\u00f3n en paralelogramo. Esta estrutura ti\u00f1a a vantaxe de permitir que o \u00e1ngulo da uni\u00f3n sexa visualizado directamente por medio de microscopia de forza at\u00f3mica. Ademais, utiliz\u00e1ronse as baldosas de tres uni\u00f3ns de Holliday en disposici\u00f3n triangular baseadas no principio da integridade tensional para constru\u00edr matrices tridimensionais peri\u00f3dicas pensadas para usalas en cristalograf\u00eda de raios X de biomol\u00e9culas.\nHistoria.\nRobin Holliday propuxo esta estrutura como parte do seu modelo de recombinaci\u00f3n hom\u00f3loga en 1964, baseado na s\u00faa investigaci\u00f3n nos organismos \"Ustilago maydis\" e \"Saccharomyces cerevisiae\". O modelo proporciona un mecanismo molecular que explicaba tanto a conversi\u00f3n x\u00e9nica coma o sobrecruzamento cromos\u00f3mico. Holliday decatouse de que a v\u00eda proposta crear\u00eda segmentos de ADN heterod\u00faplex con bases mal apareadas entre diferentes versi\u00f3ns dun s\u00f3 xene, e postulou que a c\u00e9lula debe ter un mecanismo para reparar estas discordancias no apareamento de bases, o cal se descubriu m\u00e1is tarde. Antes do modelo de Holliday, o modelo aceptado implicaba o mecanismo de elecci\u00f3n de copia.\nNo modelo de Holliday orixinal de recombinaci\u00f3n hom\u00f3loga, as roturas dunha soa febra aparec\u00edan no mesmo punto dunha febra de cada ADN parental. Os extremos libres de cada febra rota migran despois a trav\u00e9s da outra h\u00e9lice de ADN, na que as febras invasoras se unen aos extremos libres que encontren, o que ten como resultado a formaci\u00f3n da uni\u00f3n de Holliday. Como cada febra sobrecruzada se reali\u00f1a (\"reanneals\") coa s\u00faa febra compa\u00f1eira orixinal, despraza a febra complementaria orixinal cara a adiante, facendo que a uni\u00f3n de Holliday migre, creando os segmentos heterod\u00faplex. Dependendo de que febra se utilizou como modelo para reparar a outra, as catro c\u00e9lulas resultantes dunha meiose poder\u00edan acabar con tres copias dun alelo e s\u00f3 unha do outro, en vez das d\u00faas de cada normais, unha propiedade co\u00f1ecida como conversi\u00f3n x\u00e9nica.\nO modelo orixinal de Holliday asum\u00eda que o ADN heterod\u00faplex estar\u00eda presente en ambos os cromosomas, mais os datos experimentais obtidos en l\u00e9vedos refutaron esta idea, o que levou a que o modelo fose posto ao d\u00eda por Matt Meselson e Charley Radding en 1975, os cales introduciron a idea da migraci\u00f3n da rama. Posteriores observaci\u00f3ns feitas na d\u00e9cada de 1980 levaron a propo\u00f1er mecanismos alternativos para a recombinaci\u00f3n como o modelo de rotura de dobre febra (de Jack Szostak, Frank Stahl, e outros) e o modelo de ali\u00f1amento (\"annealing\") de febra sinxela. Un terceiro modelo, chamado modelo de ali\u00f1amento de febra dependente de s\u00edntese, non implica uni\u00f3ns de Holliday.\nA primeira evidencia experimental da estrutura das uni\u00f3ns de Holliday procede de estudos de microscopia electr\u00f3nica feitos ao final da d\u00e9cada de 1970, nos que a estrutura de catro brazos era claramente visible en imaxes de ADN de pl\u00e1smidos e bacteri\u00f3fagos. Posteriormente na d\u00e9cada de 1980, identific\u00e1ronse os encimas responsables para iniciar a formaci\u00f3n das uni\u00f3ns de Holliday e de unirse a elas, a\u00ednda que en 2004 a identificaci\u00f3n das resolvases de uni\u00f3ns de Holliday de mam\u00edferos segu\u00eda sendo evasiva. En 1983, constru\u00edronse as primeiras mol\u00e9culas de uni\u00f3n de Holliday artificiais a partir de oligonucle\u00f3tidos sint\u00e9ticos grazas aos traballos de Nadrian Seeman, o que permitiu un estudo m\u00e1is directo das s\u00faas propiedades f\u00edsicas. Moitas das an\u00e1lises temper\u00e1s das estruturas de uni\u00f3n de Holliday infer\u00edronse de estudos de electroforese en xel, FRET, e pegadas de nucleases e de radical hidroxilo. Na d\u00e9cada de 1990, os m\u00e9todos de cristalograf\u00eda e RMN de \u00e1cidos nucleicos xa estaban dispo\u00f1ibles, e tam\u00e9n as ferramentas inform\u00e1ticas de modelaxe molecular.\nInicialmente, os xenetistas asumiron que a uni\u00f3n adoptar\u00eda unha conformaci\u00f3n paralela antes que antiparalela porque esta situar\u00eda os d\u00faplex hom\u00f3logos en ali\u00f1amento moi pr\u00f3ximo. Pero as an\u00e1lises qu\u00edmicas feitas na d\u00e9cada de 1980 mostraron que, en realidade, a uni\u00f3n prefer\u00eda as conformaci\u00f3ns antiparalelas, o que foi un descubrimento considerado controvertido, e o propio Robin Holliday dubidaba inicialmente del. Non obstante, posteriormente, a estrutura antiparalela foi amplamente aceptada debido a datos de cristalograf\u00eda de raios X en mol\u00e9culas \"in vitro\", a\u00ednda que en 2004 as implicaci\u00f3ns da estrutura \"in vivo\" segu\u00edan sen esclarecer, especialmente porque a estrutura das uni\u00f3ns \u00e9 alterada a mi\u00fado polas prote\u00ednas que se unen a ela."}
{"id": "311062", "revid": "839", "url": "https://gl.wikipedia.org/wiki?curid=311062", "title": "Daniel Sturla Berhouet", "text": ""}
{"id": "311065", "revid": "56817", "url": "https://gl.wikipedia.org/wiki?curid=311065", "title": "Raimun Aid", "text": "Raimun Aid (en ), nado na gobernaci\u00f3n do Monte L\u00edbano o 6 de agosto de 1930 e finado o 11 de xu\u00f1o de 2012, foi un eclesi\u00e1stico cat\u00f3lico maronita, arcebispo de Damasco entre 1999 e 2005."}
{"id": "311067", "revid": "89787", "url": "https://gl.wikipedia.org/wiki?curid=311067", "title": "Gr\u00e1fico de Pournelle", "text": "O gr\u00e1fico de Pournelle, desenvolvido por Jerry Pournelle, \u00e9 un sistema de coordenadas en d\u00faas dimensi\u00f3ns que se utiliza para distinguir as ideolox\u00edas pol\u00edticas. \u00c9 similar \u00f3 gr\u00e1fico de Nolan, que tam\u00e9n \u00e9 un gr\u00e1fico bidimensional, coa diferenza de que o \"eixe X\" (chamado estatismo) se refire \u00e1 actitude ante o Estado e o goberno centralizado (sendo o extremo da dereita o culto polo Estado) e o extremo esquerdo a idea do Estado como \"o maior dos males\", preferindo a liberdade individual - a diagonal do gr\u00e1fico de Nolan e o \"eixe Y\" (chamado racionalismo) ref\u00edrense \u00f3 grao en que se cre que os problemas da sociedade poden ser ou ser\u00e1n resoltos mediante o uso da raz\u00f3n (sendo o extremo superior a completa confianza no progreso social planificado \u2014o poder da raz\u00f3n para formar unha comunidade\u2014 e o extremo inferior o escepticismo cara a aqueles esquemas, os que son vistos como ut\u00f3picos); ademais, aqueles na parte superior deste eixe tenden a desprenderse do costume tradicional, se non entenden a que prop\u00f3sito serve (consider\u00e1ndoo anticuado e probablemente in\u00fatil), mentres que os da parte inferior tenden a manter o costume (consider\u00e1ndoo probado polo tempo e probablemente \u00fatil).\nA clasificaci\u00f3n das ideolox\u00edas pol\u00edticas segundo este gr\u00e1fico d\u00e1se en catro cuadrantes:\nSegundo esta teor\u00eda, a diferenza entre pouca ou moita racionalidade hai que enfocala a teor\u00edas que fan fincap\u00e9 na parte sentimental e na acci\u00f3n, fronte a teor\u00edas que fan fincap\u00e9 na parte l\u00f3xica e na teor\u00eda."}
{"id": "311069", "revid": "5863", "url": "https://gl.wikipedia.org/wiki?curid=311069", "title": "Florentino Ameghino", "text": "Florentino Ameghino, nado o 19 de setembro de 1853 en Moneglia (Italia) e finado o 6 de agosto de 1911 en La Plata, foi un cient\u00edfico autodidacta, naturalista, climat\u00f3logo, paleont\u00f3logo, zo\u00f3logo, xe\u00f3logo e antrop\u00f3logo arxentino.\nTraxectoria.\nFoi mestre de escola e despois director da Colexio Municipal de Mercedes, na provincia de Buenos Aires.\nAutodidacta, para os seus traballos cient\u00edficos sempre contou co apoio do seu irm\u00e1n m\u00e1is novo Carlos, e para o seu financiamento s\u00f3 cos exiguos fondos obtidos da s\u00faa librer\u00eda situada na cidade de La Plata.\nEstudou o solo da provincia de La Pampa e recolectou numerosos f\u00f3siles. A s\u00faa colecci\u00f3n est\u00e1 considerada como unha das m\u00e1is importantes do seu tempo.\nTam\u00e9n estudou restos de f\u00f3siles do home cuaternario no xacemento arqueol\u00f3xico de Chelles, Sena e Marne, Francia.\nFoi nomeado profesor de zoolox\u00eda da Universidad Nacional de C\u00f3rdoba. En 1886, Francisco P. Moreno nomeouno vicedirector e secretario do Museo de La Plata, asign\u00e1ndolle a secci\u00f3n de Paleontolox\u00eda, que Ameghino arrequeceu coa s\u00faa propia colecci\u00f3n (que vendeu ao estado provincial). Por \u00faltimo, foi director do Museo Nacional de Buenos Aires.\nPara explorar o territorio patag\u00f3nico, custeou unha expedici\u00f3n a cargo do seu irm\u00e1n Carlos, para o cal estableceu unha librer\u00eda, que atendeu persoalmente, en La Plata.\nFaleceu en La Plata, \u00e1 idade de 57 anos, o 6 de agosto de 1911, enfermo de diabetes e tam\u00e9n por resistirse a unha intervenci\u00f3n cir\u00farxica. Est\u00e1 soterrado no cemiterio de La Plata.\nPrincipais obras.\n1878 - \"La antig\u00fcedad del hombre en el Plata\".&lt;br&gt;\n1878 - \"Los mam\u00edferos f\u00f3siles en la Am\u00e9rica Meridional\".&lt;br&gt;\n1884 - \"Filogenia\".&lt;br&gt;\n1889 - \"Contribuci\u00f3n al conocimiento de los mam\u00edferos f\u00f3siles de la Rep\u00fablica Argentina\".&lt;br&gt;\n1891 - \"Los monos f\u00f3siles de la Rep\u00fablica Argentina\".&lt;br&gt;\n1984 - \"\u00c9numeration synoptique des esp\u00e8ces de mammif\u00e8res fossiles des formations \u00e9oc\u00e8nes de Patagonie\".&lt;br&gt;\n1895 - \"Sur les oiseaux fossiles de la Patagonie\".&lt;br&gt;\n1900 - 1903 \"L'\u00c2ge des formations s\u00e9dimentaires de Patagonie\".&lt;br&gt;\n1902 - \"L\u00ednea filogen\u00e9tica de los probosc\u00eddeos\".&lt;br&gt; \n1902 - \"On the primitive type of the Plagiodont molars of Mammalia\".&lt;br&gt;\n1903 - \"Los Diprotodontes del orden de los plagiaulacoides y el origen de los roedores y de los Polimastodontes\".&lt;br&gt;\n1904 - \"Recherches de morphologie phylog\u00e9n\u00e9tique sur les molaires sup\u00e9rieures des ongul\u00e9s\".&lt;br&gt;\n1906 - \"Formaciones sedimentarias del Cret\u00e1ceo Superior y del Terciario de Patagonia\".\nReco\u00f1ecementos.\nEp\u00f3nimos.\nNa honra de Florentino Ameghino nome\u00e1ronse unhas 110 especies, entre elas:\nAbreviatura.\nA abreviatura Ameghino empr\u00e9gase para indicar a Florentino Ameghino como autoridade na descrici\u00f3n e taxonom\u00eda en zoolox\u00eda."}
{"id": "311070", "revid": "81969", "url": "https://gl.wikipedia.org/wiki?curid=311070", "title": "Lautoka F.C.", "text": "Lautoka FC \u00e9 un equipo de\u00a0f\u00fatbol\u00a0das illas Fidxi\u00a0con sede en\u00a0Lautoka e que xoga no estadio\u00a0Churchill Park. Co\u00f1\u00e9cese co alcume de\u00a0Baby Blues\nHistoria.\nLautoka foi un dos membros fundadores da Fiji Indian Football Association, formada en 1938, que se transformou na Fiji Football Association en 1961."}
{"id": "311072", "revid": "89787", "url": "https://gl.wikipedia.org/wiki?curid=311072", "title": "Jos\u00e9 Luis Puente Dom\u00ednguez", "text": "Jos\u00e9 Luis Puente Dom\u00ednguez, nado o 31 de marzo de 1918 en Santiago de Compostela e finado na mesma cidade o 12 de febreiro de 2006, foi un m\u00e9dico galego, especializado en anatom\u00eda e patolox\u00eda cir\u00farxica.\nTraxectoria.\nNaceu nunha familia vencellada \u00e1 medicina, pois seu pai era Jos\u00e9 Puente Castro, daquela un dos doutores m\u00e1is importantes de Galicia. Licenciouse en Medicina e Cirurx\u00eda pola Universidade de Santiago de Compostela en 1941 con premio extraordinario, ao obter a matr\u00edcula de honra en todas as materias. Foi alumno interno de Anatom\u00eda con \u00c1ngel Echeverri e axudante de cirurx\u00eda na consulta de seu pai no Hospital Provincial desde 1939 a 1942. Doutorouse en Medicina pola Universidade de Madrid (1944) cunha tese sobre a cavidade medular dos \u00f3sos longos\".\nEn 1942 acadou a praza de profesor auxiliar de Anatom\u00eda e trasladouse cunha bolsa a Viena, onde estivo traballando como axudante no Instituto Anat\u00f3mico que dirix\u00eda Eduard Pernkopf, anatomista austr\u00edaco que acabar\u00eda sendo reitor da universidade vienesa. Precisamente de Pernkopf, naquela altura un membro destacado do Partido Nazi, traduciu os seis tomos da \"Topographische Anatomie des Menschen\", co\u00f1ecido como o \"Atlas Pernkopf\". En 1945 recibe outra bolsa, neste caso do CSIC, para ir formarse ao Porto: al\u00ed traballou co anatomista portuense Hern\u00e2ni Monteiro.\nAccedeu \u00e1 c\u00e1tedra de Anatom\u00eda na Universidade de Salamanca en 1948, e ficou na capital salmantina at\u00e9 que se trasladou, en 1952, \u00e1 Universidade de Santiago de Compostela. Dous anos despois, en 1954, foi escollido catedr\u00e1tico de Histolox\u00eda e de Patolox\u00eda Cir\u00farxica. Nas s\u00faas investigaci\u00f3ns traballou a patolox\u00eda biliar e da mama, as\u00ed como en temas de citometr\u00eda de cancro de colon e de mama.\nA partir de 1960 traballou tam\u00e9n na sanidade p\u00fablica espa\u00f1ola, como cirurxi\u00e1n. Xubilouse en 1987 e desde aquela foi profesor em\u00e9rito da Universidade de Santiago, e acad\u00e9mico da Real Academia Espa\u00f1ola de Medicina, primeiro como correspondente logo xa, a partir de 1991, de pleno dereito. Ingresou na Academia o 21 de maio de 1991, para ocupar a cadeira de neurocirurx\u00eda, cun discurso de ingreso titulado \"O ensino da cirurx\u00eda\".\nTam\u00e9n foi presidente da Asociaci\u00f3n Espa\u00f1ola de Cirurxi\u00e1ns durante dous anos, entre 1982 e 1984."}
{"id": "311076", "revid": "5863", "url": "https://gl.wikipedia.org/wiki?curid=311076", "title": "Paucituberculados", "text": "A dos paucituberculados (\"Paucituberculata\") \u00e9 unha orde de mam\u00edferos marsupiais da magnorde dos ameridelfos que incl\u00fae numerosas especies f\u00f3siles do Novo Mundo.\nNa actualidade s\u00f3 unha das s\u00faas familias, a dos cenol\u00e9stidos (\"Caenolestidae\") ten especies vivas, concretamente 6, co\u00f1ecidas como sarig\u00fceias rato polo parecido que gardan cos ratos placentarios.\nPrimeira descrici\u00f3n.\nA ore foi descrita por primeira vez polo paleont\u00f3logo arxentino Florentino Ameghino, na s\u00faa obra \"Mamiferos Cret\u00e1ceos de la Argentina. Segunda contribuci\u00f3n al conocimiento de la fauna mastol\u00f3gica de las capas con restos de \"Pyrotherium\"\". \"Boletin Instituto Geografico Argentino\" 18: 406-521.\nEtimolox\u00eda.\nO nome cient\u00edfico \"Paucituberculata\" deriva dos termos latinos \"paucus, -a, -um\", \"pouco, escaso, curto en n\u00famero\", e \"tuberculum, -i\", diminutivo de \"tuber, -eris\", \"excrecencia, tumor\", coa terminaci\u00f3n \"-ata\" para indicar plural. A s\u00faa traduci\u00f3n literal \u00e9, por tanto, \"os de poucas protuberancias\", probabelmente referido aoa seus dentes simples, sen protuberancias.\nEvoluci\u00f3n.\nAlg\u00fans dos m\u00e1is antigos f\u00f3siles da orde datan de hai m\u00e1is de 60 mill\u00f3ns de anos, no paleoceno temper\u00e1n. Tr\u00e1tase da familia dos \"Polydolopidae\".\nChegado o oligoceno, cando os paucituberculados co\u00f1eceron a s\u00faa maior biodiversidade, comeza tam\u00e9n o seu declive.\nA uni\u00f3n, nesta \u00e9poca, das placas norte e suramericanas provocou a invasi\u00f3n de novas especies no subcontinente austral. Trat\u00e1base de placentados, m\u00e1is preparados para a dura competencia evolutiva, o que supuxo a extinci\u00f3n de moitas das especies de marsupiais.\nComo dato curioso c\u00f3mpre sinalar que alg\u00fans f\u00f3siles desta orde, por exemplo da familia dos \"Groeberiidae\", foron descubertos con anterioridade \u00e1s especies vivas no tempo presente.\nCladograma.\nA continuaci\u00f3n, m\u00f3strase un cladograma dos paucituberculados:\"Systema Naturae 2000\" en The Taxonomicon.&lt;/ref&gt;\n -o Orde \"Paucituberculata\" - Ameghino, 1894 \n |-o Superfamilia \"Argyrolagoidea\" - (Ameghino, 1904) (\u2020)\n | |-o Familia \"Argyrolagidae\" - Ameghino, 1904 (\u2020)\n | |-o Familia \"Groeberiidae\" - Patterson, 1952 (\u2020)\n | `-o Familia \"Patagoniidae\" - Pascual &amp; Carlini, 1987 (\u2020)\n |-o Superfamilia \"Caenolestoidea\" - (Trouessart, 1898) \n | |-o Familia \"Abderitidae\" - (Ameghino, 1889) (\u2020)\n | |-o Familia \"Caenolestidae\" - Trouessart, 1898 \n | |-o Familia \"Palaeothentidae\" - (Sinclair, 1906) (\u2020)\n | `-o Familia \"Sternbergiidae\" - (Szalay, 1994) (\u2020)\n |-o Superfamilia \"Caroloameghinioidea\" - (Ameghino, 1901)(\u2020)\n | |-o Familia \"Caroloameghiniidae\" - Ameghino, 1901 (\u2020)\n | `-o Familia \"Glasbiidae\" - (Clemens, 1966) (\u2020)\n `-o Superfamilia \"Polydolopoidea\" - (Ameghino, 1897) (\u2020)\n |-o Familia \"Bonapartheriidae\" - Pascual, 1980 (\u2020)\n |-o Familia \"Polydolopidae\" - Ameghino, 1897 (\u2020)\n |-o Familia \"Prepidolopidae\" - Pascual, 1980 (\u2020)\n `-o Familia \"Sillustaniidae\" - Crochet &amp; Sig\u00e9, 1996 (\u2020)"}
{"id": "311077", "revid": "1131", "url": "https://gl.wikipedia.org/wiki?curid=311077", "title": "Sinfon\u00eda n\u00ba 3 (Mahler)", "text": "A terceira sinfon\u00eda de Mahler foi estreada parcialmente o 9 de marzo do 1897 pola orquestra filharm\u00f3nica de Berl\u00edn (unicamente os movementos segundo, terceiro e sexto). Foi estreada \u00f3 completo en Krefeld en xu\u00f1o do 1902.\nEstrutura.\nTr\u00e1tase dunha obra orquestral con acompa\u00f1amento vocal no cuarto e quinto movementos. \u00c9 dunha obra de longa duraci\u00f3n e cunha intencionalidade non s\u00f3 art\u00edstica, sen\u00f3n tam\u00e9n transcendente.\nOs seis movementos que conforman a peza son:"}
{"id": "311078", "revid": "1131", "url": "https://gl.wikipedia.org/wiki?curid=311078", "title": "Isa\u00edas Carrasco", "text": "Isa\u00edas Carrasco Miguel, nado en Arrasate en 1964, e finado ib\u00eddem o 7 de marzo de 2008, foi un pol\u00edtico social-dem\u00f3crata vasco.\nTraxectoria.\nOs seus pais eran orixinarios de Morales de Toro (provincia de Zamora). Traballou no sector da construci\u00f3n e nos seus \u00faltimos anos traballou para a empresa Bidelan na peaxe da A1 \u00f3 seu paso por Bergara.\nMilitante do Partido Socialista de Euskadi (PSE-EE) e da Uni\u00f3n Xeral de Traballadores (UXT), foi rexedor do concello de Arrasate entre xu\u00f1o de 2003 e maio de 2007. Formou parte da Comisi\u00f3n Informativa de Desenvolvemento Estrat\u00e9xico e foi representante do PSE-EE no Consello Sectorial de Medio ambiente. Tam\u00e9n foi membro da Xunta de Goberno da Comarca de Debagoiena.\nO 7 de marzo de 2008, dous d\u00edas antes das Elecci\u00f3ns Xerais 2008 en Espa\u00f1a, foi asasinado por Euskadi Ta Askatasuna de tres tiros mentres paseaba polas r\u00faas de Arrasate en compa\u00f1a da s\u00faa muller e da s\u00faa filla. Renunciara a levar escolta."}
{"id": "311079", "revid": "23204", "url": "https://gl.wikipedia.org/wiki?curid=311079", "title": "Isa\u00edas Carrasco Miguel", "text": ""}
{"id": "311080", "revid": "89787", "url": "https://gl.wikipedia.org/wiki?curid=311080", "title": "Carl Schleicher", "text": "Carl Schleicher, sendo o seu nome de nacemento C\u00f6lestin Schleicher, nado en Lemberg (Lviv), Imperio Austr\u00edaco, no ano 1825 e finado en Padua, Reino de Italia, o 2 de outubro de 1903, foi un pintor realista do s\u00e9culo XIX.\nTraxectoria.\nDesenvolveu a s\u00faa obra principalmente en Viena entre os anos de 1860 e 1870. Foi alumno do pintor austr\u00edaco Ferdinand Georg Waldm\u00fcller. Particularmente co\u00f1ecido polos retratos de rostros e o intercambio de ideas e interpretaci\u00f3ns entre os rabinos talmudista, adic\u00e1ndolle unha cantidade considerable de cadros \u00f3 \u00f3leo. Cargadas de material anecd\u00f3tico, as pinturas dedicadas \u00f3s debates talm\u00fadicos constit\u00faen un valioso rexistro dos usos e costumes dos xudeus asquenac\u00eds en Europa, cultura e acervo co\u00f1ecidos como \"Yiddishkayt\".\nAs pinturas de C\u00f6lestin Schleicher caracter\u00edzanse por seren non s\u00f3 considerablemente descritivas, sen\u00f3n ademais por capturar con incomparable agudeza a atmosfera de estudo que rex\u00eda a vida dos talmudistas: estudo por certo non exento de seriedade e dedicaci\u00f3n, inclu\u00edndo interesantes di\u00e1logos e ideas sorprendentes, pero tam\u00e9n contradici\u00f3ns problem\u00e1ticas, discusi\u00f3ns interminables e un humor desopilante."}
{"id": "311081", "revid": "23204", "url": "https://gl.wikipedia.org/wiki?curid=311081", "title": "Paucituberculata", "text": ""}
{"id": "311082", "revid": "89787", "url": "https://gl.wikipedia.org/wiki?curid=311082", "title": "Ug\u00edjar", "text": "Ug\u00edjar \u00e9 un concello da comarca da Alpujarra Granadina, na provincia andaluza de Granada. A s\u00faa poboaci\u00f3n en 2014 era de 2.619 habitantes (1.293 homes e 1.326 mulleres).\nXeograf\u00eda.\nLimita ao norte cos termos municipais de V\u00e1lor e Nevada, ao leste con Nevada e Alcolea, ao sur con Alcolea e Murtas e ao oeste con Alpujarra de la Sierra e C\u00e1diar. O termo municipal est\u00e1 integrado polo n\u00facleo principal, Ug\u00edjar, coas s\u00faas barriadas de Las Canteras e Los Montoros.\nHistoria.\nUg\u00edjar aparece mencionada por primeira vez no s\u00e9culo XI nas cr\u00f3nicas de Al-Udri. El\u00e9vase ao rango de cidade en 1493. O t\u00edtulo concedeullo expresamente pola ra\u00ed\u00f1a rexente Mar\u00eda Cristina de Habsburgo-Lorena por Decreto do 1 de maio de 1884. A partir do ano 1972 incorporouse o municipio de Cher\u00edn e en 1977 o de Jorair\u00e1tar.\nCultura.\nPatrimonio.\nDestaca a Igrexa da Virxe do Martirio, do s\u00e9culo XVI, erixida colexiata no ano 1501 por bula do papa Inocencio VIII, por petici\u00f3n dos Reis Cat\u00f3licos, e que foi suprimida no ano 1842, quedando reducida a igrexa parroquial. A portada conserva elementos mud\u00e9xares.\nO \"Centro de Patrimonio Cultural de la Alpujarra\", na praza dos Ca\u00f1os, \u00e9 un espazo muse\u00edstico do patrimonio agroindustrial e da arquitectura tradicional.\nGastronom\u00eda.\nEntre os pratos de caza \u00e9 de salientar a perdiz en escabeche. Son afamados os xam\u00f3ns. Unha das s\u00faas receitas m\u00e1is orixinais leva un mollo con olivas e bacallau. Tam\u00e9n son co\u00f1ecidos os turr\u00f3n e os vi\u00f1os artes\u00e1ns da bodega Dominio Buenavista.\nPol\u00edtica e goberno.\nA corporaci\u00f3n municipal, ap\u00f3s as Elecci\u00f3ns Municipais de 2015, est\u00e1 composta por 11 concelleiros (4 do PP e 7 do PSOE-A). O socialista Federico L\u00f3pez Maldonado \u00e9 o actual alcalde."}
{"id": "311084", "revid": "1576", "url": "https://gl.wikipedia.org/wiki?curid=311084", "title": "Arquitectura Pipe &amp; Filter", "text": ""}
{"id": "311159", "revid": "1131", "url": "https://gl.wikipedia.org/wiki?curid=311159", "title": "A Ponte Nafonso", "text": "A Ponte Nafonso \u00e9 unha construci\u00f3n sobre o r\u00edo Tambre, que une os lugares de:"}
{"id": "311162", "revid": "23204", "url": "https://gl.wikipedia.org/wiki?curid=311162", "title": "La Boissi\u00e8re, Calvados", "text": "La Boissi\u00e8re \u00e9 un concello franc\u00e9s, situado no departemento de Calvados na rexi\u00f3n da Baixa Normand\u00eda, e que conta con de 210 habitantes.\nXeograf\u00eda.\nSit\u00faase na comarca de Auge. A vila est\u00e1 a 6,5 km ao leste de Cambremer e a 7,5 km ao oeste de Lisieux.\nO punto m\u00e1is alto (176 m) local\u00edzase no l\u00edmite leste, preto dos lugares co\u00f1ecidos como \"les Satis\" e \"Ferme de la Boissi\u00e8re\". O punto m\u00e1is baixo (115) corresponde \u00e1 sa\u00edda do Algot (afluente do Vie) do territorio, no oeste.\nToponimia.\nO nome da localidade est\u00e1 testemu\u00f1ado baixo a forma \"Buxeriam\" en 1132, a s\u00faa orixe \u00e9 o \"Buxaria\", \"terreo poboado de buxos\"."}
{"id": "311163", "revid": "56817", "url": "https://gl.wikipedia.org/wiki?curid=311163", "title": "Insignia", "text": "Unha insignia (do latim\u00a0insignia) \u00e9 un sinal ou marca que identifica unha instituci\u00f3n, un grao, unha asociaci\u00f3n ou o status social dunha determinada persoa. As insignias, normalmente, \u00fasanse na forma de emblemas ou distintivos."}
{"id": "311168", "revid": "1505", "url": "https://gl.wikipedia.org/wiki?curid=311168", "title": "Administraci\u00f3n apost\u00f3lica cat\u00f3lica latina de Harbin", "text": "A administraci\u00f3n apost\u00f3lica de Harbin \u00e9 unha s\u00e9 da Igrexa Cat\u00f3lica Latina.\nTerritorio.\nO seu territorio abrangue parte de Heilongjiang. A s\u00e9 est\u00e1 na cidade de Harbin, onde est\u00e1 a catedral do Sagrado Coraz\u00f3n.\nHistoria.\nA administraci\u00f3n apost\u00f3lica foi erixida o 28 de maio de 1931 en territorios da diocese de Vladivostok.\nPor mor da situaci\u00f3n que vive a Igrexa na Rep\u00fablica Popular da China, coa creaci\u00f3n da gobernamental Asociaci\u00f3n Cat\u00f3lica Patri\u00f3tica Chinesa, a s\u00e9 ten estado vacante at\u00e9 o ano 2011. Nese per\u00edodo, o goberno chin\u00e9s nomeou entre 1959 e 1992 un administrador apost\u00f3lico da ACPC, non aceptado pola Igrexa.\nEn 2011 foi nomeado administrador apost\u00f3lico Xos\u00e9 Zhao Hong-chun, non pertencente a ACPC. Por\u00e9n, en 2012 o goberno volveu nomear un administrador apost\u00f3lico da ACPC, permanecendo Zhao Hong-chun detido at\u00e9 a consagraci\u00f3n do bispo da ACPC."}
{"id": "311171", "revid": "56817", "url": "https://gl.wikipedia.org/wiki?curid=311171", "title": "Colanxiopancreotograf\u00eda retr\u00f3grada endosc\u00f3pica", "text": "A colanxiopancreatograf\u00eda retr\u00f3grada endosc\u00f3pica (CPRE ou CPER) \u00e9 un exame de parte do sistema dixestivo que incl\u00fae a ves\u00edcula biliar, o p\u00e1ncreas e as canles que drenan estes \u00f3rganos, mais tam\u00e9n o f\u00edgado; a pequena canle da ves\u00edcula (ducto c\u00edstico) x\u00fantase ao ducto que sae do f\u00edgado (ducto hep\u00e1tico), conflu\u00edndo nun ducto maior (o col\u00e9doco) que drena o intestino delgado (duodeno - 2\u00aa porci\u00f3n) a trav\u00e9s dun orif\u00edcio, a ampola hepatopancre\u00e1tica. Tras introducir un produto de contraste a trav\u00e9s da papila hepatopancre\u00e1tica, canulada cun endoscopio de visi\u00f3n lateral (duodenoscopio) obs\u00e9rvanse radioloxicamente todos estets ductos. O ducto pancre\u00e1tico, que desemboca na mesma topograf\u00eda do ducto col\u00e9doco, ou sexa, na papila hepatopancre\u00e1tica, \u00e9 unha das principais causas de complicaci\u00f3n na realizaci\u00f3n deste exame, xa que a s\u00faa anatom\u00eda, que induce unha f\u00e1cil canulaci\u00f3n, pode levar ao paciente a desenvolver pancreatite tras a realizaci\u00f3n do CPRE.\n\u00c9 un exame relativamente seguro, de duraci\u00f3n moi variable, dependendo da patolox\u00eda e complexidade do caso. Real\u00edzase sempre con sedaci\u00f3n consciente. Precisa equipamentos de raios-x e uso de contraste. Esixe unha maior\u00eda de veces o internamento, por cando menos 24h, tras a s\u00faa execuci\u00f3n. O endoscopista, un m\u00e9dico con adestramento especial na execuci\u00f3n destes exames, examina a ves\u00edcula, p\u00e1ncreas, as canles e as s\u00faas irregularidades, c\u00e1lculos ou tumores.\nRiscos.\nO principal risco do CPRE \u00e9 o desenvolvemento dunha pancreatite, que acontece du 3 a un 7% das veces."}
{"id": "311172", "revid": "23204", "url": "https://gl.wikipedia.org/wiki?curid=311172", "title": "Ren\u00e9 Charles Joseph Maire", "text": "Ren\u00e9 Charles Joseph Maire, nado en\u00a0Gray (Alta Saona) o 29 de maio de\u00a01878 e finado en Alxer o 24 de novembro de\u00a01949, foi un bot\u00e1nico franc\u00e9s.\nTraxectoria.\nA s\u00faa carreira bot\u00e1nica comezou moi cedo. Aos 18 anos creou un\u00a0herbario\u00a0na Alta Saona, actualmente o museo de historia natural de Gray. En 1905, doutorouse en ciencias, e a partir de 1911 foi profesor de bot\u00e1nica na Facultade das Ciencias de Alxer. Ocupouse principalmente da pescuda da fitopatolox\u00eda no laboratorio da facultade. Recolleu e estudou plantas en\u00a0Alxeria e en Marrocos de 1902 \u00e1 1904. De 1921 ata 1930\u00a0o goberno marroqu\u00ed comisionouno para o estudo\u00a0da\u00a0flora do S\u00e1hara central, principalmente da cadea monta\u00f1osa de Hoggar, en 1928.\nFoi membro da \"Sociedade Micol\u00f3xica da Francia\" e da \"Sociedade de Historia Natural de Mosela\" en Metz a partir de 1897.\nTerminou a s\u00faa carreira como reitor da Universidade da Alxeria.\nObras.\nPublicou numerosas obras, inclu\u00edndo \u00a0contribuci\u00f3ns para o estudo da flora da \u00c1frica do Norte (1918-1931).. A s\u00faa obra principal \u00e9 a \"Flore de l'Afrique du Nord\", en 16 volumes, publicada logo da s\u00faa morte en 1953."}
{"id": "311173", "revid": "5312", "url": "https://gl.wikipedia.org/wiki?curid=311173", "title": "Betanzos Novo", "text": "Betanzos Novo (ou Betanzos Novo - Son) \u00e9 un movemento pol\u00edtico creado no concello de Betanzos que se presenta \u00e1s elecci\u00f3ns municipais de maio de 2015. A candidatura foi escollida mediante un proceso de primarias abertas. O candidato escollido foi Hip\u00f3lito P\u00e9rez Novo.\nA candidatura foi apoiada por Esquerda Unida, Espazo Ecosocialista, Equo e Anova."}
{"id": "311177", "revid": "12452", "url": "https://gl.wikipedia.org/wiki?curid=311177", "title": "Revoluci\u00f3n do 25 de abril", "text": ""}
{"id": "311178", "revid": "89787", "url": "https://gl.wikipedia.org/wiki?curid=311178", "title": "Asemblea Cidad\u00e1 de Cambre", "text": "Asemblea Cidad\u00e1 de Cambre (ou Asemblea Cidad\u00e1 de Cambre - SON) \u00e9 un movemento cidad\u00e1n e pol\u00edtico creado no concello de Cambre que se presentou \u00e1s elecci\u00f3ns municipais de maio de 2015. No movemento participan partidos pol\u00edticos, coma Anova ou Esquerda Unida e independentes.\nTras un proceso de primarias foi elixido como candidato a alcalde o polic\u00eda local Juan Campos Malaxechevarr\u00eda, membro da Coordinadora Nacional de Anova, e como n\u00famero dous da lista Olga Santos L\u00f3pez, que xa era concelleira por Esquerda Unida. Tras as elecci\u00f3ns de maio de 2015 acadaron o posto de concelleiro ambos os dous."}
{"id": "311181", "revid": "5863", "url": "https://gl.wikipedia.org/wiki?curid=311181", "title": "Petros M\u00e1rkaris", "text": "Petros M\u00e1rkaris, nado en Istambul o 1 de xaneiro de 1937, \u00e9 un tradutor, dramaturgo, guionista e narrador grego, co\u00f1ecido especialmente polas s\u00faas novelas polic\u00edacas protagonizadas polo comisario Costas Kharitos.\nTraxectoria.\nNaceu en Turqu\u00eda nunha familia cristi\u00e1, de pai armenio (comerciante) e nai grega (ama de casa). Estudou secundaria no colexio austr\u00edaco de San Xurxo de Istambul, e despois estudou Econom\u00eda en Grecia, Turqu\u00eda, Alema\u00f1a e Austria antes de se especializar na cultura alem\u00e1 e adicarse \u00e1 traduci\u00f3n de autores como Bertolt Brecht, Thomas Bernhard ou Arthur Schnitzler. Foi moi eloxiada a s\u00faa traduci\u00f3n de \"Fausto\" de Goethe.\nReside en Atenas desde a d\u00e9cada de 1950. Como membro da minor\u00eda armenia, durante moitos anos non tivo cidadan\u00eda ningunha; obtivo a grega logo da ca\u00edda da Ditadura dos Coroneis e o retorno da democracia en 1974, xunto co resto dos armenios que viv\u00edan en Grecia.\nComezou a s\u00faa carreira literaria en 1965 como dramaturgo, coa peza \"\u0397 \u03b9\u03c3\u03c4\u03bf\u03c1\u03af\u03b1 \u03c4\u03bf\u03c5 \u0391\u03bb\u03ae \u03a1\u03ad\u03c4\u03b6\u03bf\". Desde ent\u00f3n escribiu teatro, gui\u00f3ns cinematogr\u00e1ficos -coescribiu cinco filmes canda o director Theo Angelopoulos- e a s\u00faa famosa serie detectivesca do comisario Charitos, traducida a varios idiomas. Creou o detective Costas Kharitos, un desenganado polic\u00eda ateniense, para facer unha representaci\u00f3n cr\u00edtica \u2014que el cualifica de \"brechtiana\"\u2014, da sociedade actual, logo de escribir durante varios anos os gui\u00f3ns da serie televisiva \"Anatom\u00eda dun crime\"."}
{"id": "311183", "revid": "5863", "url": "https://gl.wikipedia.org/wiki?curid=311183", "title": "Elecci\u00f3ns Municipais de 2011 en Espa\u00f1a", "text": ""}
{"id": "311185", "revid": "23204", "url": "https://gl.wikipedia.org/wiki?curid=311185", "title": "Sueste", "text": "Sueste \u00e9 unha coordenada cartogr\u00e1fica situada entre o sur e o leste, a 45 grados de cada un deles. Por tanto, \u00e9 un dos puntos colaterais da rosa dos ventos."}
{"id": "311186", "revid": "23204", "url": "https://gl.wikipedia.org/wiki?curid=311186", "title": "Noroeste", "text": "Noroeste \u00e9 un punto cardinal entre o norte e o oeste e a igual distancia de ambos. O seu s\u00edmbolo \u00e9 NO e NW. \u00c9 un dos puntos colaterais da rosa dos ventos."}
{"id": "311190", "revid": "5863", "url": "https://gl.wikipedia.org/wiki?curid=311190", "title": "Lituania no Festival de Eurovisi\u00f3n", "text": "Lituania participou no Festival de Eurovisi\u00f3n (en lituano: \"Eurovizija\") 15 veces, debutando no Festival de Eurovisi\u00f3n 1994.\nAp\u00f3s e que Ovidijus Vy\u0161niauskas rematara \u00faltimo con 0 puntos, Lituania abandonou o concurso ata o seu regreso no Festival de Eurovisi\u00f3n 1999 con Aist\u0117 Smilgevi\u010di\u016bt\u0117 e a s\u00faa canci\u00f3n \"Strazdas\", unha canci\u00f3n en samoxiciano."}
{"id": "311192", "revid": "1131", "url": "https://gl.wikipedia.org/wiki?curid=311192", "title": "Catedral de Alguer", "text": "A Catedral de Santa Mar\u00eda Inmaculada \u00e9 a igrexa da cidade italiana de Alguer, \u00f3 nord\u00e9s da illa de Sarde\u00f1a. Foi sede do bispo de Alguer dende 1503 a 1986, cando se creou da diocese de Alguer-Bose, compartindo a sede coa Concatedral da localidade de Bosa.\nA catedral ten a s\u00faa orixe no s\u00e9culo XVI e at\u00f3pase no centro hist\u00f3rico da cidade, do que \u00e9 un dos principais monumentos.\nHistoria.\nEn 1503, o papa Xulio II promulgou unha bula coa que modificaba profundamente a diocese da illa, reforma promovida polo rei Fernando II. As tres pequenas dioceses de Castro, Bisarcio e Ottana un\u00edronse e incorporaron a nova diocese de Alguer.\nAlguer foi elevada \u00e1 categor\u00eda de cidade o ano 1501, pero carec\u00eda dunha igrexa o suficientemente grande para acadar a categor\u00eda de catedral e os bispos da nova diocese non residiron nela ata os anos 30 do s\u00e9culo XVI, \u00e9poca na que se iniciou a construci\u00f3n do templo sobre unha igrexa anterior, seguindo os canons do g\u00f3tico catal\u00e1n.\nNo s\u00e9culo XVIII a igrexa decorouse cun mobiliario t\u00edpico barroco de m\u00e1rmore. Xa no s\u00e9culo XIX (1862) constru\u00eduse unha nova fachada neocl\u00e1sica."}
{"id": "311194", "revid": "839", "url": "https://gl.wikipedia.org/wiki?curid=311194", "title": "Daniel-Ange", "text": ""}
{"id": "311195", "revid": "98629", "url": "https://gl.wikipedia.org/wiki?curid=311195", "title": "Western blot", "text": "O western blot (\u00e1s veces chamado inmunoblot de prote\u00ednas ou transferencia western) \u00e9 unha t\u00e9cnica anal\u00edtica moi utilizada para detectar prote\u00ednas espec\u00edficas nunha mostra de homoxenado de tecidos ou extracto. Utiliza electroforese en xel para separar as prote\u00ednas nativas pola s\u00faa estrutura tridimensional ou prote\u00ednas desnaturalizadas pola lonxitude da s\u00faa cadea polipept\u00eddica. As prote\u00ednas son despois transferidas a unha membrana (tipicamente de nitrocelulosa ou PVDF), polo que \u00e9 unha t\u00e9cnica de \"blotting\" ou transferencia. Unha vez na membrana son marcadas con anticorpos espec\u00edficos para a prote\u00edna diana. O paso de electroforese en xel est\u00e1 inclu\u00eddo nas an\u00e1lises de western blot para resolver o problema da reactividade cruzada dos anticorpos.\nHai moitas empresas fornecedoras de reactivos que se especializan en proporcionar anticorpos (monoclonais e policlonais) contra decenas de miles de prote\u00ednas diferentes. Os anticorpos comerciais poden ser caros, a\u00ednda que o anticorpo non unido pode ser reutilizado en distintos experimentos. Este m\u00e9todo \u00fasase nos campos da biolox\u00eda molecular, inmunoxen\u00e9tica e outras disciplinas da biolox\u00eda molecular. Disponse de varios motores de busca, como CiteAb, Antibodypedia, e SeekProducts, que poden axudar aos investigadores a encontrar os anticorpos axeitados para o seu uso no western blot.\nOutras t\u00e9cnicas relacionadas son a an\u00e1lise dot blot, a inmunohistoqu\u00edmica e a inmunocitoqu\u00edmica, onde se usan anticorpos para detectar prote\u00ednas en tecidos e c\u00e9lulas por inmunomarcaxe, e ensaio inmunoabsorbente de encima ligado (ELISA).\nO m\u00e9todo orixinouse no laboratorio de Harry Towbin no Friedrich Miescher Institute, en Su\u00edza. O nome \"western blot\" deullo a esta t\u00e9cnica W. Neal Burnette facendo un xogo de palabras coa t\u00e9cnica co\u00f1ecida anteriormente Southern blot e cos puntos cardinais xeogr\u00e1ficos, a cal \u00e9 unha t\u00e9cnica para a detecci\u00f3n de ADN desenvolvida por Edwin Southern (o nome procede do seu apelido, polo que Southern blot se escribe con mai\u00fascula). A detecci\u00f3n de ARN denom\u00ednase northern blot e foi desenvolvida por George Stark na Universidade Stanford, en California. O western blot non \u00e9 necesario escribilo con mai\u00fascula, xa que non procede dun apelido, pero moitas veces aparece escrito con mai\u00fascula por analox\u00eda coa t\u00e9cnica Southern.\nPasos a seguir.\nPreparaci\u00f3n dos tecidos.\nAs mostras poden tomarse de tecidos completos ou de cultivos celulares. Os tecidos s\u00f3lidos son primeiro desfeitos mecanicamente usando unha batedora ou \"blender\" (para grandes volumes de mostra), ou utilizando un homoxenizador (para pequenos volumes), ou por sonicaci\u00f3n. Tam\u00e9n se pode facer romper as c\u00e9lulas para que vertan o seu contido por alg\u00fan dos medios mec\u00e1nicos antes mencionados. Por\u00e9n, os virus ou as mostras ambientais poden ser a fonte das prote\u00ednas estudadas, polo que o western blot non est\u00e1 restrinxido s\u00f3 a estudos de c\u00e9lulas.\nHai un amplo surtido de deterxentes, sales e tamp\u00f3ns que se poden empregar para favorecer a lise de c\u00e9lulas e para solubilizar prote\u00ednas. A mi\u00fado eng\u00e1dense inhibidores de proteases e fosfatases para impedir a dixesti\u00f3n da mostra polos seus propios encimas. A preparaci\u00f3n dos tecidos faise a mi\u00fado a temperaturas fr\u00edas para evitar a degradaci\u00f3n e desnaturalizaci\u00f3n de prote\u00ednas.\nPode utilizarse unha combinaci\u00f3n de t\u00e9cnicas bioqu\u00edmicas e mec\u00e1nicas, que comprenden varios tipos de filtraci\u00f3n e centrifugaci\u00f3n, para separar diferentes org\u00e1nulos e compartimentos celulares.\nElectroforese en xel.\nAs prote\u00ednas da mostra son separadas utilizando electroforese en xel. A separaci\u00f3n de prote\u00ednas pode facerse polo punto isoel\u00e9ctrico (pI), peso molecular, carga el\u00e9ctrica, ou por unha combinaci\u00f3n destes factores. A natureza da separaci\u00f3n depende do tratamento da mostra e da natureza do xel. Isto \u00e9 un modo moi \u00fatil para identificar a prote\u00edna.\nCon diferenza, o tipo m\u00e1is com\u00fan de electroforese en xel emprega xeles de poliacrilamida e tamp\u00f3ns cargados con dodecil sulfato s\u00f3dico (SDS). A SDS-PAGE (electroforese en xel de poliacrilamida SDS) mant\u00e9n os polip\u00e9ptidos en estado desnaturalizado unha vez que foron tratados con axentes redutores fortes para desfacer as s\u00faas estruturas secundaria e terciaria (por exemplo, os enlaces disulfuro [S-S] pasan a ser grupos sulfhidrilo [SH e SH]), e as\u00ed permite a separaci\u00f3n de proteinas polo seu peso molecular. As prote\u00ednas mostreadas quedan cubertas polo SDS cargado negativamente e m\u00f3vense ao el\u00e9ctrodo cargado positivamente a trav\u00e9s da rede de acrilamida do xel. As prote\u00ednas pequenas migran m\u00e1is r\u00e1pido a trav\u00e9s desta rede e as\u00ed as prote\u00ednas son separadas de acordo co seu tama\u00f1o (xeralmente medido en quilodaltons, kDa). A concentraci\u00f3n de acrilamida determina a resoluci\u00f3n do xel. Canta maior \u00e9 a concentraci\u00f3n de acrilamida, mellor \u00e9 a resoluci\u00f3n das prote\u00ednas de peso molecular menor. Canta menor \u00e9 a concentraci\u00f3n de acrilamida, mellor \u00e9 a resoluci\u00f3n das prote\u00ednas de maior peso molecular. As prote\u00ednas viaxan a trav\u00e9s do xel s\u00f3 nunha dimensi\u00f3n na maior\u00eda dos blots.\nAs mostras c\u00e1rganse en \"pozos\" feitos no xel. Unha das pistas ou carreiros do xel res\u00e9rvase xeralmente para un \"marcador\" ou \"escada\", que \u00e9 unha mestura de prote\u00ednas proporcionada comercialmente que te\u00f1en pesos moleculares definidos, tinguidos tipicamente para que formen bandas coloreadas visibles. Cando a voltaxe se aplica ao longo do xel, as prote\u00ednas migran a trav\u00e9s del a diferentes velocidades dependendo do seu tama\u00f1o. Estas diferentes velocidades de avance (diferentes \"mobilidades electrofor\u00e9ticas\") fan que se separen en \"bandas\" dentro de cada \"carreiro\" do xel (no que corren as prote\u00ednas).\nTam\u00e9n \u00e9 posible usar un xel bidimensional (2-D) que fai que as prote\u00ednas se espallen desde unha soa mostra en d\u00faas dimensi\u00f3ns. As prote\u00ednas son separadas de acordo co seu punto isoel\u00e9ctrico (o pH ao cal a s\u00faa carga neta \u00e9 neutra) na primeira dimensi\u00f3n, e segundo os seus pesos moleculares na segunda dimensi\u00f3n.\nTransferencia.\nPara facer que a prote\u00ednas sexan accesibles \u00e1 detecci\u00f3n por anticorpos, son retiradas do xel e pasadas a unha membrana de \"nitrocelulosa ou difluoruro de polivinilideno (PVDF\"). O m\u00e9todo principal de transferencia de prote\u00ednas denom\u00ednase electroblotting e utiliza unha corrente el\u00e9ctrica para impulsar as prote\u00ednas desde o xel \u00e1 membrana de PVDF ou nitrocelulosa. As prote\u00ednas m\u00f3vense desde o interior do xel \u00e1 membrana pero mantendo a organizaci\u00f3n que ti\u00f1an no xel. Un m\u00e9todo antigo de transferencia situaba unha membrana na parte superior do xel, e unha morea de papeis de filtro enriba dela. O conxunto completo situ\u00e1base nunha soluci\u00f3n tamp\u00f3n, que ascende polo papel por capilaridade, arrastrando as prote\u00ednas con ela. Na pr\u00e1ctica este m\u00e9todo xa non se usa, xa que leva moito tempo, e pref\u00edrese usar o electroblotting. Como resultado de ambos os procesos de \"blotting\" (transferencia), as prote\u00ednas exp\u00f3\u00f1ense sobre unha capa superficial fina para a detecci\u00f3n (v\u00e9xase m\u00e1is abaixo). Ambas as variedades de membrana son elixidas polas s\u00faas propiedades de uni\u00f3n non espec\u00edfica a prote\u00ednas (\u00e9 dicir, \u00fanense a todas as prote\u00ednas igualmente ben). A uni\u00f3n a prote\u00ednas est\u00e1 baseada en interacci\u00f3ns hidrof\u00f3bicas, e en interacci\u00f3ns cargadas entre a membrana e a prote\u00edna. As membranas de nitrocelulosa son m\u00e1is baratas que as de PVDF, pero son moito m\u00e1is fr\u00e1xiles e non resisten ben para usarse en repetidos experimentos.\nA uniformidade e efectividade global da transferencia de prote\u00ednas desde o xel \u00e1 membrana pode ser comprobada tinguindo a membrana cos colorantes Azul Brillante Coomassie ou Ponceau S. O Ponceau S \u00e9 o m\u00e1is com\u00fan dos dous, debido \u00e1 s\u00faa alta sensibilidade e solubilidade en auga. A s\u00faa hidrosolubilidade fai m\u00e1is doado des-tinguir e sondar seguidamente a membrana, como se describe m\u00e1is adiante.\nBloqueo.\nComo as membranas foron elixidas pola s\u00faa capacidade que te\u00f1en de que se unan a elas prote\u00ednas, e como os anticorpos e as dianas son prote\u00ednas, deben tomarse precauci\u00f3ns para impedir a interacci\u00f3n entre a membrana e o anticorpo para impedir as interacci\u00f3ns entre a membrana e o anticorpo usado para a detecci\u00f3n da prote\u00edna diana. O bloqueo da uni\u00f3n non espec\u00edfica cons\u00e9guese situando a membrana nunha soluci\u00f3n dilu\u00edda de prote\u00ednas, xeralmente do 3 ao 5% de albumina s\u00e9rica bovina (BSA) ou leite en po desnatada (ambos baratos) en Tris-Tamponado Salino (TBS, \"Tris-Buffered Saline\") ou I-Block, cunha diminuta porcentaxe (0,1%) de deterxente como Tween 20 ou Triton X-100. A prote\u00edna na soluci\u00f3n dilu\u00edda \u00fanese \u00e1 membrana en todos os sitios onde non se uniron as prote\u00ednas diana. As\u00ed, cando se engade o anticorpo, non hai espazo na membrana para que este se una a outro a non ser sobre os sitios de uni\u00f3n da prote\u00edna diana espec\u00edfica. Isto reduce o \"ru\u00eddo\" no produto final do western blot, o que orixina resultados m\u00e1is claros, e elimina os falsos positivos.\nDetecci\u00f3n.\nDurante o proceso de detecci\u00f3n a membrana \u00e9 \"sondada\" para buscar a prote\u00edna de interese cun anticorpo modificado, que est\u00e1 ligado a un encima reporteiro; cando se exp\u00f3n a un substrato apropiado, este encima impulsa unha reacci\u00f3n colorim\u00e9trica e produce unha cor. Por varias raz\u00f3ns, isto tradicionalmente ten lugar nun proceso en d\u00faas etapas, a\u00ednda que hai agora m\u00e9todos de detecci\u00f3n nunha etapa dispo\u00f1ibles para certas aplicaci\u00f3ns.\nM\u00e9todo en d\u00faas etapas.\nOs anticorpos primarios x\u00e9ranse cando se exp\u00f3n unha especie h\u00f3spede ou un cultivo de c\u00e9lulas inmunitarias \u00e1 prote\u00edna de interese (ou a unha parte dela). Normalmente, esta produci\u00f3n forma parte da resposta inmunitaria, pero aqu\u00ed os anticorpos van ser recollidos e utilizados como ferramentas de detecci\u00f3n espec\u00edficas e sensibles que se unen \u00e1 prote\u00edna directamente.\nDespois do bloqueo, unha soluci\u00f3n dilu\u00edda de anticorpos primarios (xeralmente entre 0,5 e 5 microgramos/mL) inc\u00fabase coa membrana e cunha suave axitaci\u00f3n. Tipicamente, a soluci\u00f3n est\u00e1 composta de soluci\u00f3n salina tamponada cunha pequena porcentaxe de deterxente, e \u00e1s veces con leite en po e BSA. A soluci\u00f3n de anticorpos e a membrana poden selarse e incubarse xuntas durante 30 minutos ou ata toda a noite. Poden tam\u00e9n ser incubados a diferentes temperaturas, e as temperaturas m\u00e1is altas est\u00e1n asociadas con maior uni\u00f3n do produto, tanto espec\u00edfica (\u00e1 prote\u00edna diana, o \"sinal\") coma non espec\u00edfica (\"ru\u00eddo\").\nDespois de lavar a membrana para retirar os anticorpos primarios que non se uniron, a membrana \u00e9 exposta a outro anticorpo, dirixido a unha porci\u00f3n espec\u00edfica de especie do anticorpo primario. Os anticorpos proceden de fontes animais (ou cultivos de hibridomas de orixe animal); un anticorpo secundario de rato vaise unir a case calquera anticorpo primario de rato, o que permite alg\u00fan aforro no custo ao poder todo o laboratorio compartir unha soa fonte de anticorpos producidos en masa, e proporciona resultados moito m\u00e1is consistentes. Isto co\u00f1\u00e9cese como anticorpo secundario, e debido \u00e1s s\u00faas propiedades de uni\u00f3n a produtos concretos, adoita denominarse \"anti-rato\", \"anti-cabra\" etc. O anticorpo secundario est\u00e1 xeralmente ligado \u00e1 biotina ou a un encima reporteiro como a fosfatase alcalina ou a peroxidase de ravo picante (\"Armoracia rusticana\"). Isto significa que varios anticorpos secundarios se unen a un anticorpo primario e potencian o sinal.\nO m\u00e1is com\u00fan \u00e9 usar un anticorpo secundario ligado \u00e1 peroxidase do ravo picante para clivar un axente quimioluminescente, e o produto de reacci\u00f3n produce luminescencia en proporci\u00f3n \u00e1 cantidade de prote\u00edna existente. Sit\u00faase unha l\u00e1mina sensible de pel\u00edcula fotogr\u00e1fica contra a membrana, e a exposici\u00f3n \u00e1 luz procedente da reacci\u00f3n crea unha imaxe dun anticorpo unido ao blot. Un modo m\u00e1is barato pero menos sensible \u00e9 utilizar o colorante 4-cloronaftol cun 1% de per\u00f3xido de hidr\u00f3xeno; a reacci\u00f3n dos radicais per\u00f3xido co 4-cloronaftol produce unha tinguidura p\u00farpura ecura que pode ser fotografada sen usar pel\u00edculas fotogr\u00e1ficas especializadas.\nIgual que ocorre nos procedementos de ELISPOT e ELISA, o encima pode ser provisto cunha mol\u00e9cula substrato que ser\u00e1 convertido polo encima nun produto de reacci\u00f3n coloreado que ser\u00e1 visible sobre a membrana (ver a figura de abaixo coas bandas azuis).\nOutro m\u00e9todo de detecci\u00f3n de anticorpos secundarios utiliza anticorpos ligados a un fluor\u00f3foro de infravermello pr\u00f3ximo (NIR, \"near-infrared\"). A luz producida pola excitaci\u00f3n dun colorante fluorescente \u00e9 est\u00e1tica, facendo que a detecci\u00f3n da fluorescencia sexa unha medida m\u00e1is precisa e axeitada da diferenza no sinal producido polos anticorpos etiquetados unidos a prote\u00ednas nun western blot. Grazas a isto, as prote\u00ednas poden ser cuantificadas con precisi\u00f3n porque o sinal xerado polas diferentes cantidades de prote\u00ednas nas membranas se mide en estado est\u00e1tico, en comparaci\u00f3n co que ocorre na quimioluminescencia, na cal a luz se mide en estado din\u00e1mico.\nUnha terceira alternativa \u00e9 utilizar unha etiqueta radioactiva en vez dun encima acoplado ao anticorpo secundario, tal como etiquetar cunha prote\u00edna que se une a anticorpos como a prote\u00edna A de \"Staphylococcus\" ou a estreptavidina cun is\u00f3topo radioactivo de iodo. Pero como hai outros m\u00e9todos que son m\u00e1is seguros, r\u00e1pidos e baratos, este m\u00e9todo agora raramente se usa; por\u00e9n, unha vantaxe que ten \u00e9 a sensibilidade das imaxes baseadas en autorradiograf\u00eda, que permiten unha cuantificaci\u00f3n moi exacta da prote\u00edna cando se combina cun software \u00f3ptico (por exemplo, Optiquant).\nM\u00e9todo nunha etapa.\nHistoricamente, o proceso de sondaxe realiz\u00e1base en d\u00faas etapas debido \u00e1 relativa facilidade de producir anticorpos primarios e secundarios en procesos separados. Isto d\u00e1 aos investigadores e empresas grandes vantaxes en termos de flexibilidade, e engade un paso de amplificaci\u00f3n ao proceso de detecci\u00f3n. Por\u00e9n, coa chegada dos m\u00e9todos de an\u00e1lise de prote\u00ednas de alto rendemento e os l\u00edmites m\u00e1is baixos de detecci\u00f3n, houbo interese en desenvolver sistemas de sondaxe nunha soa etapa que permitisen que o proceso ocorrese m\u00e1is r\u00e1pido e con menos consumibles. Isto require un anticorpo sonda que reco\u00f1eza a prote\u00edna de interese e \u00e1 vez conte\u00f1a unha etiqueta detectable, que son sondas das que a mi\u00fado se pode dispo\u00f1er para etiquetas proteicas co\u00f1ecidas. A sonda primaria \u00e9 incubada coa membrana de maneira similar \u00e1 do anticorpo primario no proceso en d\u00faas etapas, e despois est\u00e1 listo para a detecci\u00f3n directa despois dunha serie de pasos de lavado.\nAn\u00e1lise.\nDespois de retirar por lavado as sondas non unidas, o western blot est\u00e1 listo para a detecci\u00f3n das sondas que est\u00e1n etiquetadas e unidas \u00e1 prote\u00edna de interese. Na pr\u00e1ctica, non todos os westerns revelan as prote\u00ednas nunha soa banda na membrana. T\u00f3manse aproximaci\u00f3ns de tama\u00f1os para comparar as bandas tinguidas coas da escada do marcador cargado durante a electroforese. O proceso rep\u00edtese comunmente para unha prote\u00edna estrutural, como a actina ou tubulina, que non deber\u00edan cambiar entre mostras. A cantidade de prote\u00edna diana \u00e9 normalizada coa prote\u00edna estrutural para facer un control entre grupos. Unha estratexia superior \u00e9 a normalizai\u00f3n coa prote\u00edna total visualizada con tricloroetanol ou epicocconona (do fungo \"Epicoccum nigrum\"). Esta pr\u00e1ctica asegura a correcci\u00f3n para a cantidade de prote\u00edna total na membrana en caso de erros ou transferencias incompletas.\nDetecci\u00f3n colorim\u00e9trica.\nO m\u00e9todo de detecci\u00f3n colorim\u00e9trica depende da incubaci\u00f3n do western blot cun substrato que reacciona cun encima reporteiro (como a peroxidase) que est\u00e1 unido ao anticorpo secundario. Isto converte o colorante soluble nunha forma insoluble de diferente cor que precipita ao lado do encima e dese modo tingue a membrana. O desenvolvemento do blot detense despois por medio do lavado do colorante soluble. Os niveis proteicos aval\u00edanse por medio de densitometr\u00eda (mide a intensidade da tinguidura) ou por espectrofotometr\u00eda.\nDetecci\u00f3n quimioluminescente.\nOs m\u00e9todos de detecci\u00f3n quimioluminescentes dependen da incubaci\u00f3n do western blot cun substrato que se fai luminoso cando \u00e9 exposto ao reporteiro no anticorpo secundario. Despois, det\u00e9ctase a luz por c\u00e1maras CCD que capturan imaxes dixitais do western blot ou da pel\u00edcula fotogr\u00e1fica. O uso da pel\u00edcula para a detecci\u00f3n do western blot est\u00e1 desaparecendo lentamente debido \u00e1 s\u00faa non linearidade da imaxe (cuantificaci\u00f3n imprecisa). A imaxe anal\u00edzase por densitometr\u00eda, o cal aval\u00eda as cantidades relativas de tinguidura da prote\u00edna e cuantifica os resultados en termos de densidade \u00f3ptica. Hai novo software que permite analizar datos como o peso molecular se se utilizan est\u00e1ndares axeitados.\nAs principais compa\u00f1\u00edas que ofrecen sistemas de imaxes de quimioluminescencia son Analytik Jena, UVP, Azure Biosystems\uff0cUVITEC, GE e Biorad.\nDetecci\u00f3n radioactiva.\nA etiquetaxe radioactiva non require substratos encim\u00e1ticos, e permite situar unha pel\u00edcula de raios X m\u00e9dica directamente contra o western blot, a cal se revela a medida que \u00e9 exposta \u00e1 etiqueta e crea rexi\u00f3ns escuras que corresponden a bandas proteicas de interese. A importancia dos m\u00e9todos de detecci\u00f3n radioactiva est\u00e1 declinando debido ao perigo inherente aos produtos radioactivos, a que \u00e9 moi cara, riscos de sa\u00fade e seguridade, e a que a quimioluminescencia potenciada (ECL, \"enhanced chemiluminescence\") proporciona unha alternativa \u00fatil.\nDetecci\u00f3n fluorescente.\nA sonda etiquetada fluorescentemente \u00e9 excitada pola luz e a emisi\u00f3n da excitaci\u00f3n det\u00e9ctase despois por medio dun fotosensor como pode ser unha c\u00e1mara CCD equipada con filtros de emisi\u00f3ns apropiados que capturan a imaxe dixital do western blot e permiten analizar m\u00e1is datos como facer an\u00e1lises de pesos moleculares e unha an\u00e1lise de western blot cuantitativa. A fluorescencia consid\u00e9rase que \u00e9 un dos melores m\u00e9todos para a cuantificaci\u00f3n, pero \u00e9 menos sensible que a quimioluminescencia.\nSondaxe secundaria.\nUnha diferenza importante entre as membranas de nitrocelulosa e de PVDF ten que ver coa capacidade de cada unha delas de soportar que se \"arranquen\" os anticorpos e se reutilice a membrana para posteriores sondas de anticorpos. A\u00ednda que se dispo\u00f1en de protocolos ben establecidos para espir de anticorpos as membranas de nitrocelulosa, as m\u00e1is robustas membranas PVDF permiten facer ese proceso de forma m\u00e1is doada, e poden ser reutilizadas m\u00e1is veces antes de que o ru\u00eddo de fondo limite os experimentos. Outra diferenza \u00e9 que, a diferenza da nitrocelulosa, a PVDF antes do seu uso debe ser mergullada en etanol ao 95% (ou isopropanol ou metanol). As membranas PVDF tam\u00e9n tenden a ser m\u00e1is grosas e m\u00e1is resistentes aos danos durante o uso.\nElectroforese en xel bidimensional.\nO SDS-PAGE bidimensional usa os principios e t\u00e9cnicas indicadas anteriormente. O SDS-PAGE bidimensional, como indica o seu nome, implica a migraci\u00f3n de polip\u00e9ptidos en d\u00faas dimensi\u00f3ns. Por exemplo, na primeira das dimensi\u00f3ns, os polip\u00e9ptidos sep\u00e1ranse polo seu punto isoel\u00e9ctrico, mentres que na segunda dimensi\u00f3n, os polip\u00e9ptidos sep\u00e1ranse de acordo cos seus pesos moleculares. O punto isoel\u00e9ctrico dunha prote\u00edna determ\u00ednase polo n\u00famero relativo de amino\u00e1cidos cargados positivamente (por exemplo, lisina e arxinina) e negativamente (por exemplo, glutamato e aspartato), e os amino\u00e1cidos cargados negativamente contrib\u00faen a que o punto isoel\u00e9ctrico sexa baixo, e os cargados positivamente contrib\u00faen a que sexa alto. As mostras poder\u00edan tam\u00e9n separarse primeiramente en condici\u00f3ns non redutoras usando SDS-PAGE, e baixo condici\u00f3ns redutoras na segunda dimensi\u00f3n, o cal rompe as pontes disulfuro que manti\u00f1an xuntas as subunidades. O SDS-PAGE pode tam\u00e9n ser acoplado con urea-PAGE para un xel bidimensional.\nEn principio, este m\u00e9todo permite a separaci\u00f3n de todas as prote\u00ednas celulares sobre un xel grande \u00fanico. Unha vantaxe importante deste m\u00e9todo \u00e9 que a mi\u00fado distingue entre diferentes isoformas dunha prote\u00edna particular, por exemplo unha prote\u00edna que foi fosforilada (por adici\u00f3n dun grupo cargado negativamente). As prote\u00ednas que foron separadasw poden ser cortadas do xel e despois analizadas por espectroscopia de masas, o cal identifica a prote\u00edna."}
{"id": "311197", "revid": "89787", "url": "https://gl.wikipedia.org/wiki?curid=311197", "title": "Templo Dourado", "text": "O Templo Dourado, tam\u00e9n co\u00f1ecido como Harmandir Sahib (en ), ou Darbar Sahib (en )\n \u00e9 o m\u00e1is sagrado gurdwara sikh. At\u00f3pase na cidade de Amritsar, na India, que foi fundada no 1574 polo cuarto gur\u00fa Sikh, Guru Ram Das. Harmandir Sahib foi dese\u00f1ado polo quinto gur\u00fa, Guru Arjan, que foi quen completou o Adi Granth, a m\u00e1is sagrada escritura do sikhismo, en 1604 e quen a depositou no templo."}
{"id": "311198", "revid": "23204", "url": "https://gl.wikipedia.org/wiki?curid=311198", "title": "Harmandir Sahib", "text": ""}
{"id": "311199", "revid": "23204", "url": "https://gl.wikipedia.org/wiki?curid=311199", "title": "Darbar Sahib", "text": ""}
{"id": "311200", "revid": "6346399", "url": "https://gl.wikipedia.org/wiki?curid=311200", "title": "Ant\u00f3n Vidal Andi\u00f3n", "text": "Ant\u00f3n Vidal Andi\u00f3n, nado en Pontevedra en 1948, \u00e9 un avogado e editor galego.\nTraxectoria.\nLicenciado en Dereito pola Universidade de Santiago de Compostela. Pertenceu ao equipo fundador da Universidade de Vigo da que, en distintas etapas, foi xerente, vicerreitor de asuntos econ\u00f3micos e asesor xur\u00eddico. Dende 2002 \u00e9 vicevaledor do Concello de Vigo.\nNoutras etapas foi membro do Instituto de Mediaci\u00f3n e Arbitraxe, asesor das centrais sindicais USO e CSG e \u00c1rbitro Laboral do Consello Galego de Relaci\u00f3ns Laborais.\nEn marzo de 2015 foi nomeado presidente de Editorial Galaxia."}
{"id": "311203", "revid": "17467", "url": "https://gl.wikipedia.org/wiki?curid=311203", "title": "CD Ensino", "text": ""}
{"id": "311205", "revid": "98629", "url": "https://gl.wikipedia.org/wiki?curid=311205", "title": "Cenol\u00e9stidos", "text": "A dos cenol\u00e9stidos (\"Caenolestidae\") \u00e9 unha familia de marsupiais ameridelfos que incl\u00fae as \u00fanicas especies actuais da orde dos paucituberculados, ademais dalgunhas outras de x\u00e9neros dos que s\u00f3 se conservan evidencias f\u00f3siles.\nEstes raros marsupiais, co\u00f1ecidos coma sarig\u00fc\u00e9s rato ou sarig\u00fceias rato, poboan numerosos ecosistemas dos Andes, na costa americana do Pac\u00edfico.\nCaracter\u00edsticas.\nAnatom\u00eda.\nSon animais de pequeno tama\u00f1o, magros, con agudo e promniente foci\u00f1o, que pola s\u00faa aparencia lembran aos ratos e aos furafollas.\nO seu corpo est\u00e1 cuberto por unha mesta pelaxe de cor gris ou parda agrisada.\nO cranio \u00e9 arredondado, co arco cigom\u00e1tico feble e o rostro longo e c\u00f3nico.\nA boca est\u00e1 armada con afiados dentes. A mand\u00edbula inferior presenta dous poderosos primeiros incisivos seguidos doutros de tama\u00f1o normal. Na superior, cada grupo de dentes est\u00e1 separado por un curto diastema ou espazo intermandibular.\nA marxe do labio superior est\u00e1 interrompida por unha caractaer\u00edstica prega da pel.\nOs ollos son pequeos, redondos, brillantes e escuros.\nEst\u00e1n dotados dunha longa cola non pr\u00e9nsil.\nAlimentaci\u00f3n.\nA\u00ednda que os datos dispo\u00f1\u00edbeis acerca das especies que integran a familia son escasos, p\u00e9nsase que son basicamente insect\u00edvoros, a\u00ednda que hai constancia de que, axudados polos seus incisivos inferiores, poden matar pequenos mam\u00edferos, como por exemplo cr\u00edas de roedores, para alimentarse deles.\nTaxonom\u00eda.\nPrimeira descrici\u00f3n.\nTanto a superfamilia como a fanilia foron descritas en 1898 polo zo\u00f3logo franc\u00e9s \u00c9douard Louis Trouessart. no seu traballo \"Catalogus mammalium tam viventium quam fossilium. Quinquennale supplementum anno 1904.\nEtimolox\u00eda.\nOs nomes cient\u00edficos \"Caenolestoidea\" e \"Caenolestidae\"\nderivan do nome latino do x\u00e9nero \"Caenolestes\", cos correspondentes sufixos \"-oidea\" e \"-idae\", que indican superfamilia e familia, respectivamente.\nO termo \"Caenolestes\", pola s\u00faa parte, deriva dos termos do grego antigo \u03ba\u03b1\u03b9\u03bd\u03cc\u03c2 \"kain\u00f3s\", \"novo\", e \u03bb\u1fc3\u03c3\u03c4\u03ae\u03c2 \"lest\u00e9s\", \"ladr\u00f3n, bandido\".\nClasificaci\u00f3n.\nSuperfamilia \"Caenolestoidea\"\nFamilia \"Caenolestidae\""}
{"id": "311206", "revid": "22795", "url": "https://gl.wikipedia.org/wiki?curid=311206", "title": "Caenolestidae", "text": ""}
{"id": "311207", "revid": "22795", "url": "https://gl.wikipedia.org/wiki?curid=311207", "title": "Caenolestoidea", "text": ""}
{"id": "311208", "revid": "22795", "url": "https://gl.wikipedia.org/wiki?curid=311208", "title": "Sarig\u00fceias rato", "text": ""}
{"id": "311209", "revid": "53322", "url": "https://gl.wikipedia.org/wiki?curid=311209", "title": "Marea Veci\u00f1al de Culleredo", "text": "Marea Veci\u00f1al de Culleredo (MVC) \u00e9 un movemento cidad\u00e1n e pol\u00edtico creado no concello de Culleredo que se presentou \u00e1s elecci\u00f3ns municipais de maio de 2015, na que obtivo 3 concelleiros.\nHistoria.\nTras un proceso de primarias abertas sa\u00edu elixida a seguinte candidatura: Encabezou a lista Jos\u00e9 Juan Santos, ex-membro org\u00e1nico do PSOE de Culleredo que abandonou a militancia dous anos antes da formaci\u00f3n da MVC. A n\u00famero 2, Marta Leiro Novo, ex secretaria da Asociaci\u00f3n de Veci\u00f1os R\u00edo Trabe, e o n\u00famero 3 da lista foi Isidro Taibo, ex-concelleiro do BNG e que exerceu como concelleiro de turismo at\u00e9 a ruptura do pacto co PSOE, dous anos antes da s\u00faa incorporaci\u00f3n a MVC.\nEn decembro de 2015 Marta Leiro Novo dimitiu por motivos persoais, entrando como concelleira Ver\u00f3nica Rivadulla Deschamps. Posteriormente esta concelleira, a pesar de ser un tema debatido e acordado en asemblea, abandonou o grupo municipal sen deixar a s\u00faa acta, alegando non estar de acordo co apoio que se \u00eda a dar aos orzamentos municipais. Tras ser declarada no concello como tr\u00e1nsfuga, o grupo municipal da Marea Veci\u00f1al de Culleredo pasa a estar formado por dous concelleiros. \nNas Elecci\u00f3ns municipais de 2019 MVC perdeu a representaci\u00f3n na coorporaci\u00f3n municipal, obtendo s\u00f3 694 votos, o 4,91% do total."}
{"id": "311210", "revid": "89787", "url": "https://gl.wikipedia.org/wiki?curid=311210", "title": "DTM", "text": "O Deutsche Tourenwagen Masters (abreviadamente DTM) \u00e9 un campionato automobil\u00edstica de turismos que se disputa en Alema\u00f1a dende o ano 1984 como Deutsche Tourenwagen Meiterschaft e dende o ano 2000 como o nome actual. Os coches que corren nesta competici\u00f3n son autom\u00f3biles de turismo con carrocer\u00edas semellantes \u00e1s dun coche convencional, peros con formas aerodin\u00e1micas para poder alcanzar os 300\u00a0km/h.\nO DTM \u00e9 unha das competici\u00f3ns de turismos m\u00e1is importantes do mundo e un dos campionatos automobil\u00edsticos internacionais m\u00e1is populares, logo da F\u00f3rmula 1 e da NASCAR. Neste campionato corren ou correron estrelas propias como Bernd Schneider, Timo Scheider ou Mattias Ekstr\u00f6m e antigos pilotos da F\u00f3rmula 1 como Mika H\u00e4kkinen, Ralf Schumacher ou David Coultard.\nHistoria.\nDeutsche Tourenwagen Meiterschaft.\nO Deutsche Tourenwagen Meiterschaft foi a competici\u00f3n orixinal do DTM, e disputouse entre os anos 1984 e 1996. Comezou disput\u00e1ndose con equipos privados e coas regras da Federaci\u00f3n Internacional do Autom\u00f3bil. O \u00e9xito en Alema\u00f1a foi moi grande e polo tanto moitas maracas nacionais como Mercedes-Benz, Opel, BMW, Alfa Romeo e Audi empezaron a competir no campionato con equipos oficiais. A competici\u00f3n quixo medrar demais e por iso rematou terminando estrepitosamente. Os orzamentos, os dereitos de televisi\u00f3n e as entradas \u00e1s carreiras cada vez sub\u00edan m\u00e1is. As carreiras non s\u00f3 se corr\u00edan en Alema\u00f1a; tam\u00e9n comezaron a disputarse grandes premios noutros pa\u00edses coma o Brasil, o Xap\u00f3n ou Finlandia e a competici\u00f3n adaptou o nome de Campionato Internacional de Turismos (ITC). Esta decisi\u00f3n fixo que os custos subiran de maneiras desorbitadas e que por esta raz\u00f3n Alfa Romeo, BMW e Opel deixaran de correr na competici\u00f3n facendo que Mercedes-Benz quedara soa e que o ITC desaparecera no ano 1997.\nDeutsche Tourenwagen Masters.\nLogo duns anos sen DTM, os directores deportivos de Mercedes-Benz, Audi e Opel reun\u00edronse no 1998 e no 1999 co fin de refacer o DTM como unha competici\u00f3n tecnol\u00f3xica, divertida e de custos razon\u00e1beis.\nO novo DTM empezou a correrse no ano 2000 e converteuse na serie de turismos m\u00e1is importante a nivel mundial. Actualmente, os autom\u00f3biles desta competici\u00f3n contan con motores V8 de 4.0 litros e cunha potencia m\u00e1xima de 480 CV. Cada piloto conta s\u00f3 con dous motores por campa\u00f1a, o cal reduce os custos de competici\u00f3n en moito di\u00f1eiro.\nOpel abandonou o campionato no 2005. BMW regresou ao DTM na temporada 2012. Na actualidade, o DTM disp\u00fatano autom\u00f3bliles de tres marcas: Mercedes-Benz, BMW e Audi.\nNa tempada 2017 o campionato sufriu as s\u00faas \u00faltimas modificaci\u00f3ns. O n\u00famero de pilotos do DTM rebaixouse de 24 a 18. Ademais, as d\u00faas carreiras da fin de semana pasaron a ser dunha distancia de 55 minutos m\u00e1is unha volta completa."}
{"id": "311212", "revid": "1576", "url": "https://gl.wikipedia.org/wiki?curid=311212", "title": "Giro de Italia 2015", "text": "O Giro de Italia 2015 \u00e9 a 98\u00aa edici\u00f3n da segunda carreira ciclista m\u00e1is importante do mundo. Os 197 participantes partiron o 9 de maio de San Lorenzo al Mare (Liguria) e rematar\u00e1n a proba o 31 de maio en Mil\u00e1n (Lombard\u00eda) despois de percorrer unha distancia de 3.493 km."}
{"id": "311213", "revid": "23204", "url": "https://gl.wikipedia.org/wiki?curid=311213", "title": "Aleksinac", "text": "Aleksinac (en ) \u00e9 unha vila e concello\u00a0localizado no distrito\u00a0Ni\u0161ava de\u00a0Serbia. Segundo o censo de 2011, a cidade ti\u00f1a unha poboaci\u00f3n de 16 420 habitantes, mentres o concello ten 51 462.\nNome.\nO nome da cidade deriva do nome\u00a0\"Aleksandar.\" No serbio est\u00e1ndar, \"Aleksinac\" pron\u00fanciase marcando a primeira s\u00edlaba, mais no dialecto local tende a pronunciarse marcando a segunda s\u00edlaba.\nHistoria.\nPrehistoria e Antig\u00fcidade.\nO territorio do actual concello de Aleksinac est\u00e1 habitado desde o per\u00edodo neol\u00edtico.\u00a0A maior parte dos xacementos da zona pertence ao grupo cultural vin\u010da e sit\u00faanse no oeste do r\u00edo Morava meridional.\nDespois da ca\u00edda dos\u00a0romanos o territorio quedou inclu\u00eddo na inclu\u00eddo na provincia da\u00a0Mesia\u00a0Superior e tras o ano 293 na provincia mediterr\u00e1nea de \u00a0Dacia.\u00a0No s\u00e9culo I constru\u00eduse unha estrada militar romana (a\u00a0V\u00eda Militaris) ao longo do territorio. Hab\u00eda tam\u00e9n d\u00faas estaci\u00f3ns para o descanso\u00a0(mansio) e o cambio de cabalos (mutatio) ao longo da estrada no territorio de Aleksinac: Praesidium Pompei e Rappiana. Desco\u00f1\u00e9cese a s\u00faa localizaci\u00f3n. Tam\u00e9n se sabe da existencia dalgunhas\u00a0fortalezas (castell), mais non se saben os seus nomes, ag\u00e1s Castell Milareca no monte Gradiste (228 m).\nIdade Media.\nA partir do ano 476 caeu baixo o dominio\u00a0bizantino. Hai evidencias de asentamentos desa \u00e9poca, con todo os seus nomes a\u00ednda son desco\u00f1ecidos.\nDurante os reinados dos emperadores Focas (602-610) e Heraclio (610-641) os pobos eslavos habitaban a pen\u00ednsula balc\u00e1nica. En 614 arrasaron Ni\u0161. Os cruzados das primeiras catro cruzadas utilizaron a Via Militaris para chegaren a Constantinopla, pasando polo territorio de Aleksinac.\nDurante o reinado da dinast\u00eda\u00a0Nemanji\u0107 o territorio estivo baixo o control directo do estado. D\u00faas cidades medievais, Bolvan e Lipovac, datan desde este per\u00edodo.\nGoberno otom\u00e1n.\nAleksinac aparece mencionada por vez primeira en 1516 na \u00a0\"Kru\u0161eva\u010dki Tefter\", unha lista de asentamentos e residentes feita polos turcos para recadar, a fins do s\u00e9culo XVI desenvolveuse ata se converter nunha vila.\u00a0\nA mediados do s\u00e9culo XVII era unha gran vila con m\u00e1is de 100 comercios grazas \u00e1 s\u00faa localizaci\u00f3n estrat\u00e9xica na estrada a \u00a0Istambul, convert\u00e9ndose unha importantes estaci\u00f3n de para os comerciantes e viaxeiros, mesmo os turcos constru\u00edron unha fortaleza para protexela dos foraxidos en 1616 . Durante a Gran Guerra Turca\u00a0\u00a0(1683\u20131699) det\u00edvose o desenvolvemento de\u00a0Aleksinac, que o ex\u00e9rcito austr\u00edaco conquistou dirixido polo xeneral Ludwig de Baden, e m\u00e1is tarde os soldados de Jegen-Osman Pasha queimaron a vila. Os habitantes de Aleksinac, serbios, migraron \u00e1 monarqu\u00eda dos Habsburgo cos doutras localidades, o que se co\u00f1ece como Gran Migraci\u00f3n Serbia, alg\u00fans deles asent\u00e1ronse en\u00a0Buda.\nAleksinac quedou destru\u00edda outra vez polo lume durante a segunda Guerra Austro-Turca (1716\u20131718) cando o gran visir Hallil Pasha foi derrotado debaixo das murallas de Belgrado.\u00a0Na s\u00faa\u00a0retirada queimou t\u00f3dolos asentamentos cami\u00f1o de Ni\u0161.\nDespois da terceira Guerra\u00a0Austro-Turca (1737\u20131739) Aleksinac desenvolveuse como un centro comercial e manufactureiro. Moitas caravanas pasaban pola localidade intercambiando mercador\u00edas de todo o \u00a0\u00a0Imperi Otom\u00e1n e da\u00a0Europa central. Converteuse ao mesmo tempo no centro do condado de Aleksinac que en 1784 consist\u00eda en 17 asentamentos. Hab\u00eda 160 casas en Aleksinac naquel tempo: 120 cristi\u00e1s\u00a0e 40 turcas.\nDespois da cuarta Guerra Austro-Turca (1787\u20131791) unha vez m\u00e1is os turcos queimaron Aleksinac, desta volta dirixidos por\u00a0Osman Pazvanto\u011flu.\n\u00c9poca moderna.\nAleksinac e a s\u00faa contorna un\u00edronse no\u00a0Primeiro Levantamento Serbio\u00a0en xaneiro de 1806. As aldeas da beira dereita do Morava meridional liberounas o ex\u00e9rcito de\u00a0Petar Dobrnjac. Os asentamentos da beira esquerda liber\u00e1ronos\u00a0Mladen Milovanovi\u0107 e Stanoje Glava\u0161. En decembro de 1806 en Deligrad, no concello de Aleksinac, os serbios ga\u00f1aron unha decisiva batalla.\nDespois do fracaso do levantamento, Aleksinac quedou baixo o goberno turco ata decembro de 1832 ao se converter en parte integral da Serbia do\u00a0pr\u00edncipe Milo\u0161.\u00a0Aleksinac transformouse no centro econ\u00f3mico do do sueste \u00a0de Serbia e nun importante centro gobernamental, era amais o centro do condado e do tribunal condal. Na localidade abriuse a terceira \u00a0oficina de correos en Serbia (despois de Belgrado e Kragujevac) foi aberto en Aleksinac. Na \u00e9poca tam\u00e9n se localizou aqu\u00ed a \u00a0oficina de alf\u00e1ndega e a\u00a0estaci\u00f3n de corentena.\nEntre 1929 e 1941, Aleksinac formaba parte da banovina de\u00a0Morava\u00a0do Reino de Iugoslavia.\nDurante o bombardeo de Iugoslavia da OTAN de 1999 Aleksinac quedou seriamente danada."}
{"id": "311214", "revid": "6279", "url": "https://gl.wikipedia.org/wiki?curid=311214", "title": "Manqui\u00f1a", "text": ""}
{"id": "311215", "revid": "23204", "url": "https://gl.wikipedia.org/wiki?curid=311215", "title": "Caenolestes", "text": "Caenolestes \u00e9 un x\u00e9nero de marsupiais do orde dos paucituberculados e familia dos cenol\u00e9stidos, do que se co\u00f1ecen catro especies propias de Suram\u00e9rica.\nCaracter\u00edsticas.\nAnatom\u00eda.\nO seu corpo, diminuto e delgado, parecido ao dun rato, est\u00e1 cuberto por unha densa pelaxe curta e de cor gris ou parda agrisada, que pode ser m\u00e1is clara na rexi\u00f3n ventrais, ou uniforme en toda a superficie corporal.\nA cabeza \u00e9 alongada, con pequenos ollos escuros e coas orellas arredondadas que sobresaen do pelo circundante.\nAs extremidades anteriores son lixeiramente m\u00e1is curtas que as posteriores e pos\u00faen cinco dedos con u\u00f1as romas nos externos e afiadas garras curvas nos tres centrais. As u\u00f1as dos cinco dedos posteriores son curvas e afiadas.\nA cola \u00e9 longa e non ten capacidade pr\u00e9nsil. Escasamente cuberta de pelo da mesmo cor que o corpo, a\u00ednda que nalg\u00fans esp\u00e9cimes a punta pode ser branca.\nAs femias non te\u00f1en marsupio, abr\u00edndose as mamas directamente sobre a superficie abdominal.\nAlimentaci\u00f3n.\nOs datos de que se disp\u00f3n, s\u00f3 confirman os h\u00e1bitos insect\u00edvoros dalgunhas das especies do x\u00e9nero, a\u00ednda que non se descarta que sexan capaces de cazar pequenos vertebrados cabaos de nacer. Alg\u00fans estudos de contidos estomacai da especie \"Caenolestes caniventer\" no Per\u00fa, confirman que a s\u00faa dieta est\u00e1 baseada fundamentalmente en larvas de invertebrados, pequenos invertebrados, froita e outros produtos vexetais.\nReproduci\u00f3n.\nApenas se disp\u00f3n de datos acerca da fisiolox\u00eda reprodutiva destas especies. Alg\u00fans estudos realizados con femias de \"Caenolestes fuliginosus\", suxiren a posibilidade de que no sur de Colombia os partos poidan ter lugar a principios de agosto, xa que catro das seis femias capturadas estaban aleitando cr\u00edas, suxer\u00edndose ademais a posibilidade de que as camadas poidan seren m\u00e1is numerosas que as catro mamilas de que disp\u00f3n a nai.\nComportamento.\nSon basicamente terrestres. A\u00ednda que parece que non est\u00e1n ben adaptados para o salto, son \u00e1xiles agatu\u00f1adores que empregan a s\u00faa longa cola como apoio na escalada.\nH\u00e1bitat e distribuci\u00f3n.\nTodas as especies viven en bosques e prader\u00edas do extremo setentrional dos Andes, desde Venezuela ao norte do Per\u00fa.\nPor\u00e9n, as s\u00faas inacces\u00edbeis \u00e1reas de distribuci\u00f3n xeogr\u00e1fica, ao igual que as dos outros dous x\u00e9neros de caenol\u00e9stidos, son imprecisas, pois en contadas ocasi\u00f3ns puideron capturarse ou estudarse exemplares vivos ou mortos. (Ver mapa de distribuci\u00f3n m\u00e1is abaixo).\nTaxonom\u00eda.\nO x\u00e9nero \"Caenolestes\" foi descrito en 1895 polo zo\u00f3logo brit\u00e1nico Oldfield Thomas, na s\u00faa obra \"Ann. Mag. Nat. Hist\"., serie 6, 16: 367, dando como especie tipo a \"Hyracodon fuliginosus\" (hoxe \"Caenolestes fuligionosus\").\nEtimolox\u00eda.\nO nome cient\u00edfico \"Caenolestes\" deriva dos termos do grego antigo \u03ba\u03b1\u03b9\u03bd\u03cc\u03c2 \"kain\u00f3s\", \"novo\", e \u03bb\u1fc3\u03c3\u03c4\u03ae\u03c2 \"lest\u00e9s\", \"ladr\u00f3n, bandido\".\nClasificaci\u00f3n.\nHoxe en d\u00eda reco\u00f1\u00e9cnse no x\u00e9nero as especies e subespecies seguintes:\nX\u00e9nero \"Canolestes\" \nEstado de conservaci\u00f3n.\nSegundo a UICN, o estado de consrvaci\u00f3n acutal das catro especis \u00e9:"}
{"id": "311216", "revid": "22795", "url": "https://gl.wikipedia.org/wiki?curid=311216", "title": "Caenolestinae", "text": ""}
{"id": "311217", "revid": "65337", "url": "https://gl.wikipedia.org/wiki?curid=311217", "title": "\u00c9douard Louis Trouessart", "text": "\u00c9douard Louis Trouessart, nado o 25 de agosto de 1842 en Angers e finado o 30 de xu\u00f1o de 1927 en Par\u00eds, foi un zo\u00f3logo franc\u00e9s.\nTraxectoria.\nFillo dun profesor de f\u00edsica da Universidade de Poitiers, Trouessart foi educado en Angers e Poitiers antes de entrar na escola de Medicina militar de Estrasburgo. A causa de graves problemas de sa\u00fade, tivo que abandonar os estudos.\nEn 1864 pasou a ser profesor de f\u00edsica na Universidade de Poitiers, e desde ent\u00f3n consagrouse ao estudo da Historia natural. Regresou aos estudos de medicina e obtivo o seu doutoramento en 1870. Serviu no ex\u00e9rcito franc\u00e9s durante a guerra franco-prusiana.\nDespois de servir no hospital de Villev\u00eaque, dirixiu entre 1882 e 1884 o museo de Angers e ensinou historia natural no liceo da cidade. En 1885 instalouse en Par\u00eds, onde frecuentou a compa\u00f1\u00eda de Alphonse Milne-Edwards (1835-1900), a quen axudou como voluntario.\nA morte de \u00c9mile Oustalet (1844-1905) permitiulle obter a c\u00e1tedra de Zoolox\u00eda (mam\u00edferos e aves), posto que conservou at\u00e9 1926.\nDedicouse principalmente ao estudo dos mam\u00edferos e dos \u00e1caros, ademais das aves. Entre as s\u00faas obras c\u00f3mpre destacar \"Catalogus mammalium tam viventium quam fossilium\" (1899) e \"Faune des Mammif\u00e8res d'Europe\" (1910). En 1901 accedeu \u00e1 presidencia da Sociedade Zool\u00f3xica de Francia.\nAlgunhas publicaci\u00f3ns.\n1886 - \"Les microbes, les ferments et les moisissures. Avec 107 figures dans le texte\".&lt;br&gt;\n1893 - \"Au bord de la mer: g\u00e9ologie, faune et flore des c\u00f4tes de France de Dunkerque \u00e0 Biarritz\".&lt;br&gt;\n1899 - \"Catalogus mammalium tam quam viventium fossilium\".&lt;br&gt;\n1910 - \"Faune des Mammif\u00e8res d\u2019Europe\".&lt;br&gt;\n1922 - \"La distribution g\u00e9ographique des animaux\".\nAbreviatura.\nA abreviatura Trouessart empr\u00e9gase para indicar a como autoridade na descrici\u00f3n e taxonom\u00eda en zoolox\u00eda."}
{"id": "311218", "revid": "23204", "url": "https://gl.wikipedia.org/wiki?curid=311218", "title": "David Gandy", "text": "David James Gandy, nado en Billericay, Essex, o 19 de febreiro de 1980, \u00e9 un modelo ingl\u00e9s. Despois de ga\u00f1ar un concurso de televisi\u00f3n, Gandy converteuse nun modelo de \u00e9xito. Durante varios anos, os dese\u00f1adores italianos Dolce &amp; Gabbana us\u00e1rono nas s\u00faas campa\u00f1as e espect\u00e1culos de moda. Nunha industria dominada pola imaxe de homes delgados, o corpo musculoso de Gandy levou a alg\u00fans dese\u00f1adores a recuperar unha imaxe m\u00e1is masculino."}
{"id": "311219", "revid": "23204", "url": "https://gl.wikipedia.org/wiki?curid=311219", "title": "David James Gandy", "text": ""}
{"id": "311220", "revid": "89787", "url": "https://gl.wikipedia.org/wiki?curid=311220", "title": "Arte de Catalu\u00f1a", "text": "A arte de Catalu\u00f1a tivo unha evoluci\u00f3n paralela \u00e1 do resto da arte europea, seguindo de forma diversa as m\u00faltiples tendencies que produciron no contexto da historia da arte occidental. A arte foi, dende sempre, un dos principais medios de expresi\u00f3n do ser humano, a trav\u00e9s do cal expresa as s\u00faas ideas e sentimentos, e a forma pola que se relaciona co mundo. A s\u00faa funci\u00f3n pode variar dende a m\u00e1is pr\u00e1ctica at\u00e9 a m\u00e1is ornamental, pode ter un contido relixioso ou sinxelamente est\u00e9tico, e pode ser duradeiro ou ef\u00e9mero.\n\u00d3 longo da historia, Catalu\u00f1a acolleu diversas culturas e civilizaci\u00f3ns, que achegaron o seu concepto da arte e deixaron o seu legado. Cada per\u00edodo hist\u00f3rico tivo unhas caracter\u00edsticas concretas, com\u00fans a outras rexi\u00f3ns e culturas, ou ben \u00fanicas e diferenciadas, que foron evolucionando co devir do tempo. Dende aqu\u00ed xorden os estilos art\u00edsticos, que poden ter unha orixe xeogr\u00e1fica ou temporal, ou mesmo reducirse \u00e1 obra dun artista en concreto, sempre que se producisen unhas formas art\u00edsticas claramente definitorias.\nA arte catal\u00e1 \u00e9 froito da diversa am\u00e1lgama social e cultural achegada polos diversos pobos que habitaron o territorio: \u00f3s primeiros poboadores prehistoricos suced\u00e9ronos os outros pobos (celtas e iberos) chegados na Idade dos Metais; estes conviviron m\u00e1is tarde cos primeiros colonizadores procedentes das civilizaci\u00f3ns mediterr\u00e1neas, os gregos; a continuaci\u00f3n chegaron os romanos, que converteron o territorio nunha provincia m\u00e1is do seu imperio; despois da ca\u00edda deste, Catalu\u00f1a formou parte do reino visigodo, e pouco despois do isl\u00e1mico. A Idade Media foi o comezo da cultura catal\u00e1 como unha entidade propia e definida, cunha lingua de seu, herdeira do lat\u00edn. Foi unha \u00e9poca de apoxeo para a arte catal\u00e1, sendo o rom\u00e1nico e o g\u00f3tico per\u00edodos moi produtivos para o desenvolvemento art\u00edstico do Principado. Durante a Idade Moderna, o vencellamento con Espa\u00f1a e a sucesi\u00f3n de varias crises econ\u00f3micas e culturais, a art comeza a esmorecer, sendo o Renacemento e o Barroco estilos non especialmente sobranceiros para a historia da arte catal\u00e1. Dende o s\u00e9culo XIX, coa revitalizaci\u00f3n econ\u00f3mica e cultural, volve florear a arte; e o modernismo \u00e9 un dos per\u00edodos m\u00e1is esplendorosos da arte catal\u00e1. Malia isto, o s\u00e9culo XX supoxo a posta \u00f3 d\u00eda dos estilos producidos polos artistas catal\u00e1ns, que conectan coas correntes internacionais, xurdindo figuras de primeira orde a escala mundial como Salvador Dal\u00ed, Joan Mir\u00f3 e Antoni T\u00e0pies."}
{"id": "311222", "revid": "5447", "url": "https://gl.wikipedia.org/wiki?curid=311222", "title": "Xo\u00e1n Carlos Rodr\u00edguez", "text": ""}
{"id": "311227", "revid": "85894", "url": "https://gl.wikipedia.org/wiki?curid=311227", "title": "Eliezer Setton", "text": "Eliezer Ot\u00edlio Setton, nado en Macei\u00f3 o 21 de xaneiro de 1957, \u00e9 un cantante e compositor brasileiro de forr\u00f3.\nTraxectoria.\nFillo de Salom\u00e3o Setton Neto, que foi Rei Momo no carnaval de Macei\u00f3 durante 19 anos consecutivos, e de Terezinha Ot\u00edlio Setton, Eliezer Setton comezou a compor en 1976 e o ano seguinte participou no seu primeiro festival de m\u00fasica, o que resultou na s\u00faa primeira gravaci\u00f3n, \"Desesperan\u00e7a\", e a entrada no xa existente Grupo Terra, un fito da cultura alagoana de finais da d\u00e9cada de 1970 e o inicio da de 1980.\nEn 1983, despois de distinguirse no IV Festival Universitario de M\u00fasica, promovido polo Direcorio Central Estudantil da Universidade Federal de Alagoas, conquistando o segundo e terceiro posto como compositor, al\u00e9n do premio aomellor int\u00e9rprete, aventurouse como m\u00fasico nocturno actuando en Macei\u00f3, S\u00e3o Paulo (1984) e R\u00edo de Xaneiro (1985-1989), facendo o tradicional voz e viol\u00f3n. De volta a Macei\u00f3, en 1989, continuou actuando en festivais, culminando coa participaci\u00f3n no Canta Nordeste (transmitido en directo pola Rede Globo para toda a rexi\u00f3n), quedando finalista en 1994 e 1995 coas canci\u00f3ns \"Serra Pau\" e \"Quem dera que sesse\", respectivamente.\nCompositor ecl\u00e9ctico, \u00e9 na m\u00fasica nordestina, onde m\u00e1is se distinguiu. Da colaboraci\u00f3n con Pedro Sertanejo, pai de Oswaldinho do Acordeon, xurdiu \"Campo Formoso\", gravado por Eliezer nun disco de Pedro Sertanejo, en 1982. Da colaboraci\u00f3n con Oswaldinho do Acordeon, naceu, entre outras, \"Na hora H\", canci\u00f3n que Elba Ramalho gravou en 1992 e presentou para o VI Premio SHARP. Elizer converteuse nun dos referentes do Forr\u00f3 e numerosos int\u00e9rpretes gravaron os seus temas.\nEn 2009, Eliezer ampl\u00eda o seu abano de x\u00e9neros e grava o CD \"Brasil - Hinos \u00e0 Paisana\", cun repertorio que atinxe dez dos m\u00e1is representativos himnos do cancioneiro c\u00edvico brasileiro.\nEn 2011, Eliezer volta ao Forr\u00f3 co CD \"O Quelso\", que presenta unha versi\u00f3n da popular \"\"My way\", co t\u00edtulo \"Bem a meu jeito\"\"."}
{"id": "311228", "revid": "98629", "url": "https://gl.wikipedia.org/wiki?curid=311228", "title": "Arte asturiana", "text": "A arte asturiana ou prerrom\u00e1nico asturiano \u00e9 un estilo art\u00edstico do prerom\u00e1nico, localizado na zona \u00e1 beira do mar Cant\u00e1brico que quedou libre da ocupaci\u00f3n musulm\u00e1 a finais do s\u00e9culo VIII. Estivo vixente at\u00e9 o comezo do s\u00e9culo X, cando se adoptou a arte rom\u00e1nica procedente de Francia.\nA\u00ednda que \u00e9 sucesor do estilo visig\u00f3tico, non se pode dicir que a arte asturiana sexa herdeira lex\u00edtima s\u00faa, xa que non conserva m\u00e1is que alg\u00fan dos seus elementos principais como \u00e9 o arco de ferradura. Malia que \u00f3 comezo foi unha imitaci\u00f3n da devandita arte, axi\u00f1a se manifestou con novos e orixinais elementos \u2013poida que importados do Oriente ou da Lombard\u00eda\u2013 que o salientaron de xeito singular, convert\u00e9ndose nunha precursora do rom\u00e1nico. A arquitectura caracter\u00edzase polo emprego de muros de perpia\u00f1o, arcos de medio punto, b\u00f3vedas de can\u00f3n con contrafortes exteriores. A tipolox\u00eda principal \u00e9 a da planta basilical de tres naves con crueceiro e tres capelas rectangulares \u00e1 cabeceira. No per\u00edodo preramirense destaca a igrexa de San Xi\u00e1n dos Prados, \u00f3 ramirense a de Santa Mar\u00eda do Naranco e \u00e1 postramirense a de San Salvador de Valdedi\u00f3s.\nFoi un tipo de arte na que destacou a arquitectura por enriba de todo. Da escultura s\u00f3 quedan mostras das decoraci\u00f3ns de capiteis e algunhas placas acaroadas na construci\u00f3n dos edificios; as pinturas son as feitas \u00f3 fresco nos muros dos templos. A ourivar\u00eda foi importante, tendo en conta a cantidade de pezas que chegaron at\u00e9 os nosos d\u00edas.\nNo ano 1985, a UNESCO declarou o conxunto das igrexas do Reino de Asturias como Patrimonio cultural."}
{"id": "311229", "revid": "23204", "url": "https://gl.wikipedia.org/wiki?curid=311229", "title": "Prerrom\u00e1nico asturiano", "text": ""}
{"id": "311230", "revid": "23204", "url": "https://gl.wikipedia.org/wiki?curid=311230", "title": "Arte prerrom\u00e1nica asturiana", "text": ""}
{"id": "311231", "revid": "89787", "url": "https://gl.wikipedia.org/wiki?curid=311231", "title": "Paredones", "text": "Paredones \u00e9 un concello (\"comuna\") de Chile da Provincia de Cardenal Caro, na Rexi\u00f3n de O'Higgins\nAbrangue xunto cos concellos de Placilla, Pichilemu, Ch\u00e9pica, Santa Cruz, Pumanque, Palmilla, Peralillo, Navidad, Lolol, Litueche, La Estrella, Marchihue e Nancagua o Distrito Electoral N\u00b0 35 e pertence \u00e1 9\u00aa Circunscrici\u00f3n Senatorial (\"O'Higgins\"). A vila naceu en 1646 e est\u00e1 situada a 200\u00a0km aproximadamente ao suroeste de Santiago de Chile e a 46 km de Pichilemu. As\u00e9ntase nunha pequena chaira rodeado de crebas e penelas que xustifican plenamente o seu nome. Paredones destaca pola s\u00faa arquitectura de adobe e tella, e mais tam\u00e9n pola produci\u00f3n de\u00a0 quinoa, moi utilizado na elaboraci\u00f3n de diferentes pratos da gastronom\u00eda\u00a0 local tradicional.\nDemograf\u00eda.\nA concello de Paredones atingue unha superficie de 562\u00a0km2 e unha poboaci\u00f3n de 6 695 habitantes (Censo INE: Ano 2002) e unha densidade de 11,92 hab/km2. Do total da poboaci\u00f3n, 3.133 son mulleres (46,80%) e 3.562 son homes (53,20%). Un 67,21% (4.500) corresponde a poboaci\u00f3n rural e un 32,79% (2.195) a poboaci\u00f3n urbana."}
{"id": "311234", "revid": "5863", "url": "https://gl.wikipedia.org/wiki?curid=311234", "title": "The Million Dollar Homepage", "text": "The Million Dollar Homepage (en galego, \"A p\u00e1xina de inicio do mill\u00f3n de d\u00f3lares\") \u00e9 un sitio web creado no ano 2005 por Alex Tew, un estudante de Wiltshire (Reino Unido), co obxectivo de recadar cartos para o financiamento dos seus estudos universitarios. A p\u00e1xina de inicio consiste nun mill\u00f3n de p\u00edxels ordenados nunha cuadr\u00edcula de ; as ligaz\u00f3ns foron vendidas a 1 d\u00f3lar o p\u00edxel, en bloques de . Os compradores destes bloques proporcionaron unha imaxe, unha URL \u00e1 cal apuntaban as s\u00faas ligaz\u00f3ns e un slogan que se amosa cando os visitantes pasan o cursor por enriba da ligaz\u00f3ns. O obxectivo inicial era vender t\u00f3dolos p\u00edxels e, polo tanto, recadar un mill\u00f3n de d\u00f3lares. \"The Wall Street Journal\" indicou que este sitio web foi a fonte de inspiraci\u00f3n doutros lugares web de publicidade por p\u00edxel.\nLanzada o 26 de agosto de 2005, o sitio web converteuse nun fen\u00f3meno de Internet, chegando a estar na posici\u00f3n 127 da clasificaci\u00f3n de tr\u00e1fico web de Alexa Internet. O 1 de xaneiro de 2006 os derradeiros 1\u00a0000 p\u00edxels foron postos \u00e1 venda en eBay: a almoeda rematou o 11 de xaneiro cunha oferta vencedora de 38\u00a0100 d\u00f3lares. A recadaci\u00f3n final do sitio web foi de 1\u00a0037\u00a0100 de d\u00f3lares.\nDurante a almoeda de 2006, o sitio recibiu varios ataques de denegaci\u00f3n de servizo que obrigaron a pechala durante unha semana para mellorar os sistemas de seguridade. O Federal Bureau of Investigation e o Wiltshire Constabulary investigaron o ataque e o intento de extorsi\u00f3n."}
{"id": "311235", "revid": "89787", "url": "https://gl.wikipedia.org/wiki?curid=311235", "title": "Sherlock Holmes Baffled", "text": "Sherlock Holmes Baffled (literalmente, \"Sherlock Holmes perplexo\") \u00e9 unha curtametraxe estadounidense de cine mudo en branco e negro dirixido por Arthur Marvin en 1900 e estreada oficialmente en 1903. \u00c9 a primeira adaptaci\u00f3n cinematogr\u00e1fica co\u00f1ecida do detective Sherlock Holmes, creado polo escritor brit\u00e1nico Arthur Conan Doyle. A inclusi\u00f3n da personaxe de Holmes fai que a obra sexa tam\u00e9n o primeio filme de misterio co\u00f1ecido. No filme, un ladr\u00f3n que pode aparecer e desaparecer a vontade, rouba unha serie de obxectos a Holmes e t\u00f3dolos esforzos do detective por capturalo fracasan.\n\"Sherlock Holmes Baffled\" foi orixinariamente producida para mutoscopios en 1900, e rexistrouse 1903. S\u00f3 dura 30 segundos e non se co\u00f1ece o nome dos actores. Considerada durante anos un filme perdido, foi redescuberto en 1968 grazas \u00f3s fotogramas impresos en papeis arquivados na Biblioteca do Congreso dos Estados Unidos."}
{"id": "311238", "revid": "23204", "url": "https://gl.wikipedia.org/wiki?curid=311238", "title": "Inge Lehmann", "text": "Inge Lehmann, nada en Copenhague o 13 de maio de 1888 e finada ib\u00eddem o 21 de febreiro de 1993, foi unha sism\u00f3loga e xeof\u00edsica dinamarquesa. En 1936, descubriu que a Terra ten un n\u00facleo interno s\u00f3lido dentro dun n\u00facleo externo flu\u00eddo. Antes diso, os cient\u00edficos cr\u00edan que o n\u00facleo da Terra era unha \u00fanica esfera derretida. Por\u00e9n, os sism\u00f3logos non eran quen de explicar as medidas das ondas s\u00edsmicas dos terremotos, que eran inconsistentes coa s\u00faa teor\u00eda. Lehmann analizou as medidas das ondas s\u00edsmicas, e chegou \u00e1 conclusi\u00f3n de que a Terra ti\u00f1a un n\u00facleo s\u00f3lido interno. Outros sism\u00f3logos puxeron a proba a s\u00faa teor\u00eda e aceptaron a explicaci\u00f3n de Lehmann."}
{"id": "311239", "revid": "22570", "url": "https://gl.wikipedia.org/wiki?curid=311239", "title": "Julien Dor\u00e9", "text": "Julien Dor\u00e9, nado en Al\u00e8s o 7 de xullo de 1982, \u00e9 un cantante e cantante franc\u00e9s, e ga\u00f1ador da quinta edici\u00f3n do programa de televisi\u00f3n \"Nouvelle Star\", emitido a trav\u00e9s da canle M6. \u00c9 tam\u00e9n descendente de Gustave Dor\u00e9, o famoso ilustrador do s\u00e9culo XIX."}
{"id": "311240", "revid": "23204", "url": "https://gl.wikipedia.org/wiki?curid=311240", "title": "Dario Argento", "text": "Dario Argento ([\u02c8darjo ar\u02c8d\u0292\u025bnto]), nado en Roma o 7 de setembro de 1940 \u00e9 un director, produtor e guionista italiano. \u00c9 co\u00f1ecido especialmente pola s\u00faa influencia no cinema de terror.\nTraxectoria.\nArgento naceu en Roma, fillo do produtor cinematogr\u00e1fico Salvatore Argento e a fot\u00f3grafa brasileira Elda Luxardo. Comezou a s\u00faa carreira como cr\u00edtico, escribindo en varias revistas mentres asist\u00eda ao instituto. Ao rematalo conseguiu un traballo como columnista no xornal \"Paese Sera\". No entanto comezou a traballar como guionista, colaborando con Sergio Leone no filme \"Ata que chegou a s\u00faa hora\". Trala estrea deste filme debutou como director co filme giallo \"L'uccello dalle piume di cristallo\", que se converteu nun grande \u00e9xito en Italia. A partir del continuou a concentrarse no x\u00e9nero do giallo.\nO filme \"Profondo rosso\" (1975) , fixo a Argento co\u00f1ecido internacionalmente e inspirou outros directores como John Carpenter. En 1978 colaborou con George A. Romero en \"Dawn of the Dead\".\nTras \"Inferno\", volveu ao giallo m\u00e1is convencional con \"Tebras\" (1982). En \"Phenomena\" (1985), un dos primeiros papeis de Jennifer Connelly, mesturou o x\u00e9nero coa fantas\u00eda sobrenatural.\nA partir de \"La sindrome di Stendhal\" (1996) os filmes de Argento non foron ben recibidos pola cr\u00edtica.\nFilmograf\u00eda.\nDocumental.\n1993 - \"The King of Ads\" (director)"}
{"id": "311241", "revid": "23204", "url": "https://gl.wikipedia.org/wiki?curid=311241", "title": "Gabriele Salvatores", "text": "Gabriele Salvatores, nado en N\u00e1poles o 30 de xullo de 1950 \u00e9 un director e guionista italiano.\nTraxectoria.\nSalvatores debutou en 1972 como director teatral, fundando o Teatro dell'Elfo en Mil\u00e1n para o que dirixiu obras vangardistas ata 1989. Ese ano dirixiu o seu primeiro filme, \"Marrakech Express\". En 1991 logrou reco\u00f1ecemento internacional por \"Mediterraneo\", que ga\u00f1ou o Oscar ao mellor filme en lingua non inglesa.\nOs principais temas dos gui\u00f3ns de Salvatores son a fuxida dunha realidade que non pode ser aceptada ou entendida, a nostalxia polos amigos e as viaxes que non acaban nunca. Por\u00e9n, en 1997 comezou un per\u00edodo experimental con \"Nirvana\"."}
{"id": "311242", "revid": "23204", "url": "https://gl.wikipedia.org/wiki?curid=311242", "title": "Zhang Yimou", "text": "Zhang Yimou ([t\u0282\u0251\u0301\u014b \u00eem\u0264\u030c\u028a\u032f]), nado en Xi'an (China) o 14 de novembro de 1951 \u00e9 un director, produtor, guionista e actor chin\u00e9s.\nTraxectoria.\nZhang naceu en Xi'an, fillo dun dermat\u00f3logo que fora oficial do ex\u00e9rcito revolucionario baixo Chiang Kai-shek durante a Guerra Civil Chinesa. Un t\u00edo seu e un irm\u00e1n m\u00e1is vello marcharon a Taiw\u00e1n en 1949. Durante a Revoluci\u00f3n Cultural Zhang abandonou os seus estudos e traballou nunha granxa durante tres anos e nunha industria t\u00e9xtil durante sete. Neste tempo dedicouse \u00e1 pintura e \u00e1 fotograf\u00eda como afeccionado.\nEn 1978, a pesar de non ter a idade nin os requisitos acad\u00e9micos, entrou na Academia Cinematogr\u00e1fica de Pequ\u00edn e graduouse en fotograf\u00eda. Na s\u00faa clase de 1982 tam\u00e9n estaban Chen Kaige, Tian Zhuangzhuang e Zhang Junzhao.\nTras graduarse foi enviado a traballar como director de fotograf\u00eda no estudio cinematogr\u00e1fico de Guangxi, cos seus compa\u00f1eiros de promoci\u00f3n, mais axi\u00f1a conseguiron o permiso para dirixir os seus propios filmes. Zhang debutou como director en 1987 con \"H\u00f3ng G\u0101oli\u00e1ng\", primeiro papel principal da actriz chinesa Gong Li. O filme recibiu excelentes cr\u00edticas, ga\u00f1ando o Oso de Ouro do Festival de Berl\u00edn de 1988. Ese mesmo ano comezou a produci\u00f3n do drama de \u00e9poca \"J\u00fa D\u00f2u\", de novo con Gong Li.\n\"Qi\u016b J\u00fa d\u01ce gu\u0101n s\u012b\" ga\u00f1ou o Le\u00f3n de Ouro no Festival de Venecia de 1992. O seu seguinte filme, o \u00e9pico \"Hu\u00f3zhe\", foi prohibido na China, pero ga\u00f1ou o premio especial do xurado en Cannes ademais do de mellor actor para Ge You. Con \"Y\u00e1o a y\u00e1o, y\u00e1o d\u00e0o w\u00e0ip\u00f3 qi\u00e1o\" (1995) acabou a s\u00faa relaci\u00f3n profesional e rom\u00e1ntica con Gong Li tras sete filmes e non volver\u00edan traballar xuntos ata \"M\u01cench\u00e9ng J\u00ecnd\u00e0i Hu\u00e1ngj\u012bnji\u01ce\" (2006).\nEn 2002 estreou o ambicioso drama wuxia \"Heroe\", con estrelas asi\u00e1ticas como Jet Li, Maggie Cheung, Tony Leung Chiu-Wai, Zhang Ziyi e Donnie Yen. Tras estrearse en Norteam\u00e9rica en 2004 converteuse nun \u00e9xito internacional, chegando ao n\u00famero un nos Estados Unidos e a ser candidata ao premio ao mellor filme en lingua estranxeira na 75\u00aa edici\u00f3n dos Oscar.\nOs filmes m\u00e1is recentes de Zhang, as\u00ed como as cerimonias dos Xogos Ol\u00edmpicos de Pequ\u00edn foron controvertidos. Alg\u00fans cr\u00edticos indicaban que os seus novos traballos, ao contrario que os primeiros foron aprobados polo goberno chin\u00e9s. Por\u00e9n, Zhang dixo en entrevistas que non estaba interesado na pol\u00edtica e que era un honor dirixir as cerimonias ol\u00edmpicas por seren \"unha oportunidade unha vez na vida\".\nDesde a d\u00e9cada de 1990 compaxinou a s\u00faa carreira cinematogr\u00e1fica coa direcci\u00f3n de teatro."}
{"id": "311243", "revid": "47401", "url": "https://gl.wikipedia.org/wiki?curid=311243", "title": "Yimou Zhang", "text": ""}
{"id": "311245", "revid": "1131", "url": "https://gl.wikipedia.org/wiki?curid=311245", "title": "Condado de Burleson", "text": "O condado de Burleson \u00e9 un condado estadounidense do estado de Texas. Segundo o censo de 2010 a s\u00faa poboaci\u00f3n era de 17 187 persoas. A sede est\u00e1 en Caldwell. O nome do condado v\u00e9n de Edward Burleson, un xeneral e estadista da Revoluci\u00f3n de Texas.\nXeograf\u00eda.\nSegundo a axencia do censo norteamericana, o condado ten unha superficie de 1750 km\u00b2, dos que 1710 km\u00b2 \u00e9 terra firme e 47 km\u00b2 (2,6 %) \u00e9 auga.\nDemograf\u00eda.\nSegundo o censo de 2000 o 74.07% da poboaci\u00f3n \u00e9 de raza branca, 15,06 % afroamericana, 0,50 % nativa americana, 0,17 % asi\u00e1tica, 0,02 % melanesia ou polinesia, 8,25 % outras razas e 1,92 % d\u00faas ou m\u00e1is razas. O 14,64 % da poboaci\u00f3n \u00e9 hispana, 18,8 % era de orixe alem\u00e1, 11,3 % onsider\u00e1banse de orixe americana, 10,7 % checa e 6,2 % irlandesa."}
{"id": "311247", "revid": "27155", "url": "https://gl.wikipedia.org/wiki?curid=311247", "title": "Carbonatita", "text": "As carbonatitas son rochas \u00edgneas extrusivas ou intrusivas definidas por ter m\u00e1is do 50% da s\u00faa masa constitu\u00edda por\u00a0minerais tipo carbonato.\nAt\u00f3panse asociadas a corpos b\u00e1sicos e ultrab\u00e1sicos que aparecen relacionados coas\u00a0kimberlitas e lampro\u00edtas. Comparten coas kimberlitas caracter\u00edsticas xen\u00e9ticas a\u00ednda que non haxa explicaci\u00f3n das relaci\u00f3ns entre ambos os dous dep\u00f3sitos.\nTe\u00f1en carbonatos como calcita\u00a0ou\u00a0dolomita,\u00a0e ademais te\u00f1en apatita, circ\u00f3n e diversas terras raras."}
{"id": "311248", "revid": "17467", "url": "https://gl.wikipedia.org/wiki?curid=311248", "title": "Barclaycard Center", "text": ""}
{"id": "311249", "revid": "23204", "url": "https://gl.wikipedia.org/wiki?curid=311249", "title": "Gloucestershire", "text": "Gloucestershire \u00e9 un condado cerimonial de\u00a0Inglaterra, na\u00a0rexi\u00f3n do Suroeste de Inglaterra. A s\u00faa capital at\u00f3pase na cidade de\u00a0Gloucester.\nEn 2011 a s\u00faa\u00a0poboaci\u00f3n era de 858 300 habitantes nunha\u00a0superficie de 3 150 km\u00b2, cunha\u00a0densidade de poboaci\u00f3n de 272 hab/km\u00b2.\nXeograf\u00eda.\nL\u00edmites.\nO condado de Gloucestershire limita ao norte con Herefordshire\u00a0e Worcestershire; ao nord\u00e9s con Warwickshire; ao leste con Oxfordshire; a ao sueste con Oxfordshire e Wiltshire; ao sur con Wiltshire, Somerset e Bristol; ao suroeste coa canle\u00a0de Bristol e Gwent; ao oeste con Gwent e ao noroeste con Herefordshire."}
{"id": "311250", "revid": "65337", "url": "https://gl.wikipedia.org/wiki?curid=311250", "title": "Moedas da coroa checoslovaca (1953)", "text": "Trala reforma monetaria de 1953 introduciuse no pa\u00eds unha nova serie de moedas da coroa checoslovaca. As primeiras moedas foron emitidas con valores faciais de 1, 3, 5, 10, 25 h - os valores faciais de 1, 3 e 5 K\u010ds s\u00f3 exist\u00edan coma papel moeda (billetes estatais). As moedas fraccionarias (haler) datadas de 1953 foron todas cu\u00f1adas en Leningrado. Os billetes estatais 1, 3 e 5 K\u010ds foron substitu\u00eddos por moedas en 1957, 1965 e 1966, respectivamente. A moeda de 50 h apareceu en 1963. En 1972, as moedas de 25 h e de 3 koruny foron retiradas, e ese mesmo ano e no lugar das moedas retiradas, foron introducidas (como parte dunha nova serie) as moedas de 20 h e 2 K\u010ds. A moeda de 3 h foi retirada en 1976. Unha serie de moedas \"haler\" redese\u00f1adas foi posta en circulaci\u00f3n durante os anos 1970. As moedas de 10 korun foron introducidas en 1990.\nAta 1960 usouse nas moedas a inscrici\u00f3n: \"\" xunto co escudo de armas da rep\u00fablica. As cu\u00f1axes a partir de 1961 levaron o novo escudo de armas socialista xunto coa inscrici\u00f3n: \"\"."}
{"id": "311251", "revid": "98629", "url": "https://gl.wikipedia.org/wiki?curid=311251", "title": "A pensi\u00f3n Eva", "text": "A pensi\u00f3n Eva \u00e9 unha novela en lingua italiana de Andrea Camilleri. Foi publicada en 2006 por Arnoldo Mondadori co t\u00edtulo orixinal de La pensione Eva, e foi traducida ao galego por Carlos Acevedo e publicada por Editorial Galaxia tam\u00e9n en 2006.\nTrama.\nNen\u00e8 \u00e9 un rapaz de doce anos. Sospeita que a Pensi\u00f3n Eva non \u00e9 un simple albergue ou hotel como os outros lugares para pasar a noite existentes en Vig\u00e0ta, posto que de d\u00eda est\u00e1 sempre pechada. Xa catro anos antes, ao pouco de cumprir os oito, Nen\u00e8 probara a entrar mais o porteiro bot\u00e1rao f\u00f3ra por ser moi pequeno.\nNa preadolescencia Nen\u00e8 descobre canda a s\u00faa curm\u00e1 Angela o sexo a partir dos xogos do m\u00e9dico e a doente. Por\u00e9n, ten conflitos morais pola educaci\u00f3n cat\u00f3lica recibida, especialmente trala primeira comu\u00f1\u00f3n. Pensa que o que fai con Angela \u00e9 pecado mortal. Ao cabo, a propia curm\u00e1n \u00e9 quen lle explica que a Pensi\u00f3n Eva \u00e9 un prost\u00edbulo.\nXa con dezaseis anos, Nen\u00e8 adoita ir cear os luns \u00e1 Pensi\u00f3n Eva xunto cos seus amigos Jacolino e Ciccio. Co\u00f1ece as prostitutas que al\u00ed traballan -que cambian cada quince d\u00edas-. Elas -a maior\u00eda procedentes da Italia peninsular- c\u00f3ntanlles an\u00e9cdotas que lles sucederon. Outras historias que suceden na Pensi\u00f3n son a do cabaleiro Calcedonio, un home de 80 anos xa impotente que recupera a s\u00faa virilidade durante un bombardeo, ou a de Tatiana, a puta comunista, que colabora coa resistencia partisana.\nPor\u00e9n, coa chegada da segunda guerra mundial a Sicilia comezan os bombardeos da vila e o desembarco de tropas alem\u00e1s e finalmente estadounidenses. Coa guerra enriba a xente preoc\u00fapase de sobrevivir, pero o lupanar segue adiante."}
{"id": "311252", "revid": "1131", "url": "https://gl.wikipedia.org/wiki?curid=311252", "title": "La pensione Eva", "text": ""}
{"id": "311253", "revid": "29398", "url": "https://gl.wikipedia.org/wiki?curid=311253", "title": "Oscar Ruggeri", "text": "Oscar Alfredo Ruggeri Runzal, nado en Rosario (provincia de Santa Fe) o 26 de xaneiro de 1962, \u00e9 un exfutbolista e adestrador de f\u00fatbol arxentino que xogaba na demarcaci\u00f3n de defensa central. Foi internacional coa selecci\u00f3n de f\u00fatbol da Arxentina, coa que ga\u00f1ou o Mundial de F\u00fatbol M\u00e9xico 1986."}
{"id": "311254", "revid": "56817", "url": "https://gl.wikipedia.org/wiki?curid=311254", "title": "Dimitri Tiomkin", "text": "Dimitri Zinovievich Tiomkin, (en ruso, \u0414\u043c\u0438\u0442\u0440\u0438\u0439 \u0417\u0438\u043d\u043e\u0432\u044c\u0435\u0432\u0438\u0447 \u0422\u0451\u043c\u043a\u0438\u043d, en ucra\u00edno \u0414\u043c\u0438\u0442\u0440\u043e\u0301 \u0417\u0438\u043d\u043e\u0301\u0432\u0456\u0439\u043e\u0432\u0438\u0447 \u0422\u044c\u043e\u0301\u043c\u043a\u0456\u043d), nado en Kremenchuk (hoxe en Ucra\u00edna) o e finado en Londres o 11 de novembro de 1979 foi un compositor cinematogr\u00e1fico de Hollywood de orixe ucra\u00edno.\nTraxectoria.\nDimitri Tiomkin naceu no Imperio Ruso nunha familia de orixe xud\u00eda. O seu pai, Zinovy Tiomkin foi un reco\u00f1ecido pat\u00f3logo e logo un l\u00edder sionista. A s\u00faa nai, Marie Tartakovskaya, era m\u00fasica e comezou a ensinar piano a Tiomkin de moi novo.\nEstudou no conservatorio de San Petersburgo con Felix Blumenfeld e harmon\u00eda con Alexander Glazunov, mentor de Sergei Prokofiev e Dmitrii Shostakovich. En 1920, foi un dos principais organizadores de dous espect\u00e1culos de masas, o \"Misterio do Traballo Liberado\" e \"O asalto do Palacio de Inverno\". Durante a s\u00faa etapa en San Petersburgo traballou tocando o piano en numerosos filmes mudos rusos.\nDebido a que a revoluci\u00f3n diminu\u00edra as oportunidades para os m\u00fasicos cl\u00e1sicos en Rusia, marchou a Berl\u00edn para vivir co seu pai. Mudouse logo a Par\u00eds co seu compa\u00f1eiro Michael Khariton para tocar xuntos d\u00faos de piano. En 1925 o d\u00fao recibiu unha oferta do produtor teatral Morris Gest para ir aos Estados Unidos e tocaron nos circu\u00edtos de vodevil acompa\u00f1ando a compa\u00f1\u00eda de ballet da bailarina austr\u00edaca Albertina Rasch. Tiomkin e Rasch casaron en 1927.\nTrala ca\u00edda da bolsa de 1929 reduc\u00edronse as oportunidades de traballo en Nova York, polo que Tiomkin e a s\u00faa dona marcharon a Hollywood, onde foi contratado para supervisar n\u00fameros de baile en musicais de MGM. O seu primeiro proxecto musical importante foi para \"Alice in Wonderland\" (1933). A pesar de traballar nalg\u00fans proxectos cinematogr\u00e1ficos o seu obxectivo continuou a ser converterse pianista de concertos ata que rompeu un brazo en 1937 e decidiu concentrarse na composici\u00f3n de bandas sonoras.\nAcadou reco\u00f1ecemento con \"Lost Horizon\" (1937), de Frank Capra. Ese ano converteuse en cidad\u00e1n estadounidense. Na seguinte d\u00e9cada continuou a traballar en filmes de Capra.\nDurante a s\u00faa carreira foi candidato ao Oscar en vinte e tres ocasi\u00f3ns."}
{"id": "311255", "revid": "88215", "url": "https://gl.wikipedia.org/wiki?curid=311255", "title": "Noriega", "text": "O top\u00f3nimo Noriega pode referirse a:\nAmais, como apelido Noriega pode referirse a:"}
{"id": "311256", "revid": "22570", "url": "https://gl.wikipedia.org/wiki?curid=311256", "title": "Maurice Jarre", "text": "Maurice-Alexis Jarre, nado en Li\u00f3n o 13 de setembro de 1924 e finado en Malib\u00fa (California) o 28 de marzo de 2009 foi un m\u00fasico franc\u00e9s, co\u00f1ecido especialmente polas s\u00faas bandas sonoras para o cinema.\nTraxectoria.\nMaurice Jarre naceu en Francia, fillo de Gabrielle Ren\u00e9e Boullu e o director de radio Andr\u00e9 Jarre. Inicialmente matriculouse na escola de enxe\u00f1ar\u00eda da Sorbona, pero logo decidiu seguir a carreira musical. Deixou a universidade en contra dos desexos do seu pai e entrou no conservatorio d Par\u00eds. Chegou a ser director do Th\u00e9\u00e2tre National Populaire e asinou a s\u00faa primeira banda sonora en Francia en 1951.\nEn 1961 o produtor brit\u00e1nico Sam Spiegel contratou a Jarre para escribir a m\u00fasica para \"Lawrence de Arabia\", de David Lean, a partir do que comezou a compo\u00f1er para filmes de Hollywood.\nJarre, pai do pioneiro da m\u00fasica electr\u00f3nica Jean-Michel Jarre, faleceu no 2009, v\u00edtima do cancro."}
{"id": "311257", "revid": "1093", "url": "https://gl.wikipedia.org/wiki?curid=311257", "title": "\u039d\u03c5\u03c7\u03c4\u03b5\u03c1\u03b9\u03bd\u03cc \u0394\u03b5\u03bb\u03c4\u03af\u03bf", "text": "\u039d\u03c5\u03c7\u03c4\u03b5\u03c1\u03b9\u03bd\u03cc \u0394\u03b5\u03bb\u03c4\u03af\u03bf (\"Noticiario da noite\") \u00e9 unha novela polic\u00edaca en lingua grega de Petros M\u00e1rkaris, publicada en 1995. \u00c9 a primeira da saga do comisario Costas Kharitos.\nTrama.\nO comisario Costas Kharitos da polic\u00eda de Atenas investiga a morte dunha parella nova de albaneses. Nun principio semella deberse a un crime amoroso. Por\u00e9n, a morte da xornalista Ghianna Karaghiorghi, asasinada nos estudios de televisi\u00f3n xusto antes de que dese unha primicia, d\u00e1lle a Kharitos outra perspectiva sobre o primeiro crime. Ao pouco, outra xornalista \u00e1 que Karaghiorghi legara os seus documentos aparece tam\u00e9n morta. Charitos descobre que Karaghiorghi andaba a investigar unha rede de tr\u00e1fico de \u00f3rganos e de beb\u00e9s con enlaces en Checoslovaquia, Bulgaria, Hungr\u00eda e Iugoslavia.\nAo tempo, o comisario ten que lidar co seu xefe ante as presi\u00f3ns do Ministerio e dos medios de comunicaci\u00f3n por resolver os crimes. Kharitos conta coa axuda de Lambros Zisis, un vello comunista que co\u00f1eceu no c\u00e1rcere de Boubulinas durante a Ditadura dos Coroneis.\nNarraci\u00f3n.\nA obra est\u00e1 narrada en primeira persoa. Kostas Charitos \u00e9 un home casado, cunha filla que estuda en Sal\u00f3nica. A trama est\u00e1 ambientada en Atenas en decembro de 1993."}
{"id": "311258", "revid": "89787", "url": "https://gl.wikipedia.org/wiki?curid=311258", "title": "Epicocconona", "text": "A epicocconona \u00e9 un colorante fluorescente de longo desprazamento de Stokes que se encontrou no fungo \"Epicoccum nigrum\". A\u00ednda que \u00e9 debilmente fluorescente en auga (emisi\u00f3n verde, 520 nm) reacciona reversiblemente coas prote\u00ednas para render un produto cunha forte emisi\u00f3n de cor vermello-laranxa (610\u00a0nm). Esta tinguidura pode utilizarse como colorante de prote\u00edna total sensible en electroforese en xel bidimensional e unidimensional, determinaci\u00f3n cuantitativa da concentraci\u00f3n de prote\u00ednas, e \u00e9 un potente control de carga na t\u00e9cnica da western blot.\nVariante sint\u00e9tica.\nAdemais da variante natural do fungo, hai varios an\u00e1logos sint\u00e9ticos. Hai poucas diferenzas en canto \u00e1s propiedades de tinguidura de prote\u00ednas entre os an\u00e1logos naturais e os sint\u00e9ticos.\nFontes comerciais.\nA epicocconona submin\u00edstraa Fluorotechnics Australia. Tam\u00e9n \u00e9 o ingrediente activo da \"Deep Purple Total Protein Stain\" (GE Healthcare), FluoroProfile (Sigma-Aldrich) e LavaCell (Fluorotechnics)."}
{"id": "311262", "revid": "27155", "url": "https://gl.wikipedia.org/wiki?curid=311262", "title": "Electroforese", "text": "A electroforese \u00e9 o movemento de part\u00edculas dispersadas en relaci\u00f3n a un flu\u00eddo baixo a influencia dun campo el\u00e9ctrico espacialmente uniforme. Na electroforese bas\u00e9anse numerosas t\u00e9cnicas anal\u00edticas bioqu\u00edmicas. Este fen\u00f3meno electrocin\u00e9tico foi observado por primeira vez en 1807 por Ferdinand Frederic Reuss (Universidade do Estado de Moscova), quen se decatou que a aplicaci\u00f3n dun campo el\u00e9ctrico constante causaba que part\u00edculas de arxila dispersadas en auga migrasen. En \u00faltimo extremo o fen\u00f3meno est\u00e1 causado pola presenza dunha interface cargada entre a superficie da part\u00edcula e o flu\u00eddo que a rodea. A electroforese \u00e9 a base de numerosas t\u00e9cnicas anal\u00edticas usadas en bioqu\u00edmica para separar mol\u00e9culas por tama\u00f1os, carga, ou afinidade de uni\u00f3n.\nA electroforese de part\u00edculas cargadas positivamente (cati\u00f3ns) denom\u00ednase cataforese, mentres que a das part\u00edculas cargadas negativamente (ani\u00f3ns) ch\u00e1mase anaforese.\nNos laboratorios a electroforese \u00e9 unha t\u00e9cnica que permite separar mol\u00e9culas, como por exemplo prote\u00ednas, aplicando unha carga negativa para que as prote\u00ednas se movan cara as cargas positivas. Isto util\u00edzase tam\u00e9n para a an\u00e1lise de ADN ou ARN. A electroforese en xel de poliacrilamida (PAGE) ten unha mellor resoluci\u00f3n que en xel de agarosa e \u00e9 m\u00e1is axeitada para as an\u00e1lises cuantitativas. Pode utilizarse para separar prote\u00ednas por tama\u00f1o, densidade e pureza. Tam\u00e9n se utiliza na an\u00e1lise de pl\u00e1smidos.\nTeor\u00eda.\nAs part\u00edculas en suspensi\u00f3n te\u00f1en unha carga el\u00e9ctrica superficial, que est\u00e1 fortemente afectada polas especies qu\u00edmicas adsorbidas na s\u00faa superficie, nas cales un campo el\u00e9ctrico externo exerce unha forza de Coulomb electrost\u00e1tica. Segundo a teor\u00eda da dobre capa, todas as cargas superficiais en flu\u00eddos son protexidas por unha capa difusa de i\u00f3ns, que ten a mesma carga absoluta pero de signo oposto ao da carga superficial. O campo el\u00e9ctrico tam\u00e9n exerce unha forza sobre os i\u00f3ns na capa difusa, que ten direcci\u00f3n oposta \u00e1 que act\u00faa sobre a carga superficial. Esta \u00faltima forza, en realidade, non est\u00e1 aplicada \u00e1 part\u00edcula, sen\u00f3n aos i\u00f3ns da capa difusa situada a certa distancia da superfice das part\u00edculas, e parte dela \u00e9 transferida ata a superficie da part\u00edcula por medio da tensi\u00f3n viscosa. Esta parte da forza tam\u00e9n se chama forza de ratardo electrofor\u00e9tica.\nCando se aplica un campo el\u00e9ctrico e a part\u00edcula cargada a analizar est\u00e1 nun movemento estable a trav\u00e9s da capa difusa, a forza resultante total \u00e9 cero :\nConsiderando o arrastre sobre as part\u00edculas en movemento debido \u00e1 viscosidade do dispersante, no caso dun n\u00famero de Reynolds baixo e unha forza do campo el\u00e9ctrico moderada \"E\", a velocidade de deriva dunha part\u00edcula dispersada \"v\" \u00e9 simplemente proporcional ao campo aplicado, o cal fai que a mobilidade electrofor\u00e9tica \u03bce quede definida como:\nA teor\u00eda mellor co\u00f1ecida e amplamente usada da electroforese \u00e9 a desenvolvida en 1903 por Smoluchowski\nonde \u03b5r \u00e9 a constante diel\u00e9ctrica do medio de dispersi\u00f3n, \u03b50 \u00e9 a permitividade co espazo libre (C\u00b2\u00a0N\u22121\u00a0m\u22122), \u03b7 \u00e9 a viscosidade din\u00e1mica do medio de dispersi\u00f3n (Pa\u00a0s), e \u03b6 \u00e9 o potencial zeta (\u00e9 dicir, o potencial electrocin\u00e9tico do plano de esvaramento na dobre capa).\nA teor\u00eda de Smoluchowski \u00e9 moi poderosa porque funciona para part\u00edculas dispersadas de calquera forma e en calquera concentraci\u00f3n. Desafortunadamente, ten limitaci\u00f3ns sobre a s\u00faa validez. Non incl\u00fae, por exemplo, a lonxitude de Debye \u03ba\u22121, malia que a lonxitude de Debye debe ser importante para a electroforese. Un incremento de grosor da dobre capa leva a mover o punto da forza de retardo al\u00e9n da superficie da part\u00edcula. Canto maior sexa o grosor da dobre capa, menor debe ser a forza de retardo.\nUnha an\u00e1lise te\u00f3rica detallada probou que a teor\u00eda de Smoluchowski \u00e9 v\u00e1lida s\u00f3 para dobres capas o suficientemente finas, cando o radio da part\u00edcula \"a\" \u00e9 moito m\u00e1is grande que a lonxitude de Debye:\nEste modelo de \"dobre capa fina\" ofrece grandes simplificaci\u00f3ns non s\u00f3 para a teor\u00eda da electroforese sen\u00f3n para moitas outras teor\u00edas electrocin\u00e9ticas. Este modelo \u00e9 v\u00e1lido para a maior\u00eda dos sistemas acuosos, nos que a lonxitude de Debye \u00e9 xeralmente s\u00f3 de poucos nan\u00f3metros. S\u00f3 fallar par nano-coloides en soluci\u00f3n con forza i\u00f3nica pr\u00f3xima \u00e1 da auga.\nA teor\u00eda de Smoluchowski tam\u00e9n deixa sen considerar as contribuci\u00f3ns da condutividade de superficie. Isto expr\u00e9sase na teor\u00eda moderna como unha condici\u00f3n dun n\u00famero de Dukhin pequeno:\nNo intento de aumentar o rango de validez das teor\u00edas electrofor\u00e9ticas, considerouse o caso asint\u00f3tico oposto, cando a lonxitude de Debye \u00e9 maior que o raio da part\u00edcula:\nBaixo esa condici\u00f3n dunha \"dobre capa fina\", H\u00fcckel prediciu a seguinte relaci\u00f3n para a mobilidade electrofor\u00e9tica:\nEste modelo pode ser \u00fatil para algunhas nanopart\u00edculas e flu\u00eddos non polares, nos que a lonxitude de Debye \u00e9 moito maior que nos casos usuais.\nHai varias teor\u00edas anal\u00edticas que incorporan a condutividade de superficie e eliminan a restrici\u00f3n dun n\u00famero de Dukhin pequeno, que foron iniciadas por Overbeek e Booth. Da teor\u00eda de Dukhin-Semenkhin, principalmente, derivaron teor\u00edas modernas rigorosas v\u00e1lidas para calquera potencial zeta e a mi\u00fado calquera \"a\u03ba\". In the thin Double Layer limit, these theories confirm the numerical solution to the problem provided by O'Brien and White.\nEn bioqu\u00edmica.\nEn bioqu\u00edmica, a electroforese \u00e9 unha t\u00e9cnica para a separaci\u00f3n de mol\u00e9culas segundo a s\u00faa mobilidade nun campo el\u00e9ctrico. A separaci\u00f3n pode realizarse sobre a superficie hidratada dun soporte s\u00f3lido (por exemplo, electroforese en papel ou en acetato de celulosa), a trav\u00e9s dunha matriz porosa (electroforese en xel), ou ben en disoluci\u00f3n (electroforese libre). Dependendo da t\u00e9cnica que se use, a separaci\u00f3n obedece en distinta medida \u00e1 carga el\u00e9ctrica das mol\u00e9culas e \u00e1 s\u00faa masa.\nA electroforese \u00fasase en gran medida nos traballos con ADN recombinante, xa que nos permite saber a carga que pos\u00faen os polip\u00e9ptidos, e separar os diferentes polip\u00e9ptidos resultantes das variaci\u00f3ns do experimento do ADN recombinante.\nA variante de uso m\u00e1is com\u00fan para a an\u00e1lise de mesturas de prote\u00ednas ou de \u00e1cidos nucleicos utiliza como soporte un xel, habitualmente de agarosa ou de poliacrilamida. Os \u00e1cidos nucleicos xa dispo\u00f1en dunha carga el\u00e9ctrica negativa, que os dirixir\u00e1 ao polo positivo, mentres que as prote\u00ednas se cargan ao unirse con substancias como o SDS (un deterxente) que incorpora cargas negativas dunha maneira dependente da masa molecular da prote\u00edna. Ao po\u00f1er a mestura de mol\u00e9culas e aplicar un campo el\u00e9ctrico, estas moveranse e deber\u00e1n ir pasando pola malla do xel (unha rede tridimensional de fibras cruzadas), polo que as pequenas se mover\u00e1n mellor, m\u00e1is rapidamente. As\u00ed, as m\u00e1is pequenas avanzar\u00e1n m\u00e1is e as m\u00e1is grandes quedar\u00e1n preto do lugar de partida.\nT\u00e9cnicas electrofor\u00e9ticas en bioqu\u00edmica.\nAs principais t\u00e9cnicas electrofor\u00e9ticas aplicables en bioqu\u00edmica, biolox\u00eda e medicina son:\nEn medicina.\nA iontoforese, \u00e9 unha forma de administrar rapidamente f\u00e1rmacos a trav\u00e9s da pel, aplicando un campo el\u00e9ctrico.\nNas ciencias dos coloides e as interfaces.\nApl\u00edcanse os principios da electroforese en:"}
{"id": "311263", "revid": "17467", "url": "https://gl.wikipedia.org/wiki?curid=311263", "title": "Xos\u00e9 R. Fandi\u00f1o", "text": ""}
{"id": "311264", "revid": "23204", "url": "https://gl.wikipedia.org/wiki?curid=311264", "title": "Jacques Bens", "text": "Jacques Bens, nado en Cadolive (Bocas do R\u00f3dano) o 25 de marzo de 1931 e finado en Vaucluse o 26 de xullo de 2001, foi un escritor franc\u00e9s.\nTraxectoria.\nFillo de profesores,\u00a0Bens pasou a s\u00faa infancia e mocidade en\u00a0Marsella, onde realizou estudos superiores en\u00a0zoolox\u00eda que tivo que interromper en\u00a01951 por raz\u00f3ns de sa\u00fade. Xenro do pedagogo C\u00e9lestin Freinet, colaborou no\u00a0Mouvement de l'\u00c9cole Moderne e traballou na Coop\u00e9rative de l'enseignement la\u00efc (CEL).\nJacques Bens traballou de 1960 a 1963 baixo a direcci\u00f3n de\u00a0Raymond Queneau na \"Encyclop\u00e9die de la Pl\u00e9iade\". \"Datario\" do Colexio de \"Pataf\u00edsica\", foi membro fundador de\u00a0Oulipo, participando o 24 de novembro de 1960 canda Claude Berge, Jacques Duchateau, Fran\u00e7ois Le Lionnais, Jean Lescure, Raymond Queneau e\u00a0Jean Queval na primeira das s\u00faas xuntanzas, na que o nomearon secretario provisiorio.\nEn 1963, Jacques Bens volveu aos\u00a0Alpes Mar\u00edtimos onde se encargou de diveros traballos de edici\u00f3n, e despois das relaci\u00f3ns coa prensa do Teatro de Niza (1972-1975). En 1975 regresou a Par\u00eds e participou en\u00a0\"Panorama\" de France Culture de Jacques Duchateau e\u00a0mais tam\u00e9n noutras emisi\u00f3ns, como a de\u00a0Bertrand J\u00e9r\u00f4me \"Des Papous dans la t\u00eate\".\nEntre 1980 e\u00a01991\u00a0foi secretario xeral da Soci\u00e9t\u00e9 des gens de lettres e durante moitos anos realizou o\u00a0encrucillado\u00a0de \"L'Express\" e de \"Lire\".\nObra.\nJacques Bens catalogou os seus propios libros en diferentes x\u00e9neros: \u00ab prosa rimada \u00bb (poes\u00edas), \u00ab prosa novelesca \u00bb (novelas), \u00ab prosa meditativa \u00bb (reflexi\u00f3ns), \u00ab prosa did\u00e1ctica \u00bb (ensaios), \u00ab prosa dram\u00e1tica \u00bb (teatro e radio) e \u00ab prosa secretarial \u00bb (sesi\u00f3ns de Oulipo)"}
{"id": "311265", "revid": "55340", "url": "https://gl.wikipedia.org/wiki?curid=311265", "title": "Combustible de algas", "text": ""}
{"id": "311268", "revid": "23204", "url": "https://gl.wikipedia.org/wiki?curid=311268", "title": "Caenolestes fuliginosus", "text": "Caenolestes fuligionosus \u00e9 unha especie de mam\u00edfero marsupial da orde dos paucituberculados, familia dos cenol\u00e9stidos e x\u00e9nero \"Caenolestes\",\n\u00c9 a m\u00e1is co\u00f1ecida das seis especies sobreviventes da orde dos paucituberculados (sarig\u00fceias rato).\nH\u00e1bitat e distribuci\u00f3n.\nA especie habita nos bosques alpinos e en prader\u00edas dos Andes, no norte o e o oeste do Ecuador e de Colombia, e o noroeste de Venezuela.\nEn Colombia enc\u00f3ntrase desde os 2.000 at\u00e9 os 3.800 m de altitude, e no Ecuador desde os 1.600 aos 4.000 m.\n\u00c9 un animal terr\u00edcola, a\u00ednda que pode agatu\u00f1ar os troncos das \u00e1rbores.\nAmeazas.\n\"Caenolestes fuligionosus\" non sofre ameazas importantes. Por\u00e9n, nalgunhas localidades, nas prader\u00edas do seu h\u00e1bitat, ten que competir co pastoreo do gando.\nSubespecies.\nA especie Caenolestes fuligionosus foi descrita por primeira vez en 1863 polo zo\u00f3logo ingl\u00e9s Robert Fisher Tomes, no seu traballo \"Notice of a new American form of marsupial\", publicado nas p\u00e1xinas 50\u201351 da revista \"Proc. Zool. Soc. Lond.\"\nReco\u00f1\u00e9cense na actualidade a tres subespecies seguintes:"}
{"id": "311269", "revid": "5863", "url": "https://gl.wikipedia.org/wiki?curid=311269", "title": "Logos (hom\u00f3nimos)", "text": "Logos pode referirse a:"}
{"id": "311270", "revid": "23204", "url": "https://gl.wikipedia.org/wiki?curid=311270", "title": "Robert Fisher Tomes", "text": "Robert Fisher Tomes, nado o 4 de agosto de 1823 en Weston-on-Avon, condado de Gloucestershire, a 5\u00a0km ao suroeste de Stratford-upon-Avon, e finado o 10 de xullo de 1904, foi agricultor e zo\u00f3logo ingl\u00e9s.\nTraxectoria.\nTomes naceu en Weston-on-Avon e instalouse como agricultor en Welford, Gloucestershire. Al\u00ed chegou a ser un especialista en morcegos, e describiu numerosas novas especies.\nRedactou os cap\u00edtulos dedicados aos insect\u00edvoros e aos quir\u00f3pteros na segunda edici\u00f3n da obra \"History of Quadrupeds\" do zo\u00f3logo Thomas Bell.\nDeca\u00eddo o seu interese na ornitolox\u00eda, renunciou como membro da Uni\u00f3n de ornit\u00f3logos brit\u00e1nicos en 1866. As s\u00faas contribuci\u00f3ns \u00e1s d\u00faas \"Historias do Condado de Victoria\" foron as s\u00faas \u00fanicas obras significativas no campo ornitol\u00f3xico.\nTomes est\u00e1 soterrado en South Littleton, Worcestershire, onde faleceu o 10 de xullo de 1904. A s\u00faa colecci\u00f3n de mam\u00edferos foi vendida ao Museo de Historia Natural de Londres, e a s\u00faa colecci\u00f3n de aves legouna ao Museo de Worcester."}
{"id": "311271", "revid": "5132", "url": "https://gl.wikipedia.org/wiki?curid=311271", "title": "Ante Tomi\u0107", "text": "Ante Tomi\u0107, nado o 17 de febreiro de 1987 en Dubrovnik, RFS Iugoslavia, \u00e9 un xogador croata de baloncesto profesional que xoga no Joventut Badalona da Liga ACB. Mide 2.18 metros e xoga na posici\u00f3n de pivote.\nTraxectoria.\nTomi\u0107 comezou a xogar \u00f3 baloncesto na s\u00faa cidade natal, Dubrovnik, e no ano 2004 asinou co KK Zagreb. Al\u00ed ga\u00f1ou a copa croata en 2008, e foi elixido mellor xogador da Liga Adri\u00e1tica en 2009. En 2008, foi elixido na 44\u00aa posici\u00f3n do Draft da NBA polos Utah Jazz, pero o seu futuro estaba lonxe da NBA.\nEn xaneiro de 2010, Tomi\u0107 fichou por tres tempadas polo Real Madrid. Na s\u00faa primeira tempada en Madrid, o croata xogou en 16 partidos da tempada regular Liga ACB, nos que acadou 8 puntos e 5.4 rebotes por encontro. Nos playoffs fixo 9.5 puntos e 5.9 rebotes en oito partidos. Na tempada seguinte, Tomi\u0107 foi inclu\u00eddo no mellor quinteto da liga, tras facer 10 puntos e 4 rebotes por encontro. Na tempada 2011-12, conseguiu a s\u00faa primeira Copa do Rei, despois de que o Real Madrid derrotara na final \u00f3 FC Barcelona. \u00d3 remate da tempada, o Real Madrid decidiu non renovar o contrato de Tomi\u0107.\nO 5 de xullo de 2012, Tomi\u0107 asinou un contrato de tres tempadas co FC Barcelona, con opci\u00f3n a un m\u00e1is. Na s\u00faa primeira tempada foi inclu\u00eddo no mellor equipo da Euroliga, e no mellor equipo da ACB. En 2014 foi elixido de novo no mellor quinteto da Euroliga.\nO 27 de abril de 2015, asinou un novo contrato de tres anos co Barcelona. En maio de 2015 foi inclu\u00eddo no segundo mellor quinteto da Euroliga, tras facer 11.5 puntos, 7.1 rebotes e 2.3 asistencias en 28 partidos.\nO 19 de xullo de 2020, Tomic asinou un contrato de d\u00faas tempadas m\u00e1is unha opcional co Joventut Badalona da Liga ACB."}
{"id": "311272", "revid": "7523", "url": "https://gl.wikipedia.org/wiki?curid=311272", "title": "Ante Tomic", "text": ""}
{"id": "311273", "revid": "1131", "url": "https://gl.wikipedia.org/wiki?curid=311273", "title": "Sachsenring", "text": "Sachsenring \u00e9 un aut\u00f3dromo localizado en Hohenstein-Ernstthal, na rexi\u00f3n de Saxonia en Alema\u00f1a. O trazado principal do circu\u00edto ten 3,760\u00a0km e pode dividirse en dous: un traxecto triangular de 1.700 metros e outro con forma de omega que conta cuns 2,1 quil\u00f3metros. Na actualidade, o circu\u00edto acolle o Gran Premio de Alema\u00f1a de Motociclismo do Campionato do Mundo de Motociclismo.\nHistoria.\nO circu\u00edto de Sachsenring constru\u00eduse no ano 1937. Dende o ano 1962 at\u00e9 o 1972 Sachsenring acolleu o Gran Premio de Alema\u00f1a do Leste de Motocilcismo. A partir de 1998, o Gran Premio de Alema\u00f1a de Motociclismo trasladouse de N\u00fcrburgring a aqu\u00ed. Dende aquel momento, este gran premio disp\u00fatase neste trazado. Nos anos 2001 e 2002 o DTM tam\u00e9n se disputou neste lugar."}
{"id": "311274", "revid": "12452", "url": "https://gl.wikipedia.org/wiki?curid=311274", "title": "Frikis", "text": ""}
{"id": "311275", "revid": "10599", "url": "https://gl.wikipedia.org/wiki?curid=311275", "title": "Fen\u00f3menos", "text": ""}
{"id": "311276", "revid": "25871", "url": "https://gl.wikipedia.org/wiki?curid=311276", "title": "Aut\u00f3dromo de Brno", "text": "O Aut\u00f3dromo de Brno \u00e9 un aut\u00f3dromo localizado na cidade de Brno, na Rep\u00fablica Checa. O trazado mide 5'403 quil\u00f3metros de longo. O circu\u00edto moderno inaugurouse no 1987 pero o aut\u00f3dromo leva acollendo o Gran Premio da Rep\u00fablica Checa de Motociclismo dende 1965."}
{"id": "311277", "revid": "89787", "url": "https://gl.wikipedia.org/wiki?curid=311277", "title": "Hart Memorial Trophy", "text": "O Hart Memorial Trophy, orixinalmente co\u00f1ecido como o Hart Trophy, \u00e9 outorgado anualmente ao xogador xulgago como o m\u00e1is valioso para o seu equipo na National Hockey League\u00a0(NHL). O trofeo foi outorgado 90 veces a 54 xogadores diferentes desde os seus comezos en 1924. Cada ano, membros da Professional Hockey Writers' Association votan para determinar ao xogador que foi m\u00e1is valioso para o seu equipo durante a liga regular.\nHistoria.\nO Hart Memorial Trophy \u00e9 nomeado en honra do Canadian Dr. David Hart. Dr. Hart, quen doou o trofeo orixinal \u00e1 NHL, era o pai de Cecil Hart, un antigo adestrador e General Manager dos\u00a0Montreal Canadiens. O trofeo foi entregado por primeira \u00e1 conclusi\u00f3n da tempada\u00a01923\u201324 a a Frank Nighbor dos Ottawa Senators. O \"Hart Trophy\" orixinal foi retirado ao Hockey Hall of Fame\u00a0en 1960, e a NHL empezou a presentar un trofeo novo, que foi bautizado comoo \"Hart Memorial Trofeo\"\u00a0no seu lugar. Coas excepci\u00f3ns de Tommy Anderson, Al Rollins e Eric Lindros, cada xogador elixible que ga\u00f1ou o Hart Trophy foi introducido no Hall of Fame.\nWayne Gretzky ga\u00f1ou o premio un total de nove veces durante a s\u00faa carreira, oito consecutivos. Foi nomeado MVP m\u00e1is veces que ning\u00fan outro xogador na historia das outras tres ligas\u00a0profesionais norteamericanas importantes (Major League Baseball\u00a0(MLB), National Basketball Association, e National Football League). Barry Bonds \u00e9 o segundo, tendo ga\u00f1ado o trofeo ao MVP sete veces na MLB.\u00a0 Gretzky e o seu compa\u00f1eiro de equipo nos\u00a0Edmonton Oilers Mark Messier son os \u00fanicos xogadores que ga\u00f1aron o Hart Trophy con m\u00e1is dun equipo.\nXogadores dos\u00a0Montreal Canadiens ga\u00f1aron o premio dezaseis veces; os xogadores dos\u00a0Boston Bruins son os segundos con doce ga\u00f1adores, mentres que\u00a0os xogadores dos Detroit Red Wings\u00a0e os\u00a0Edmonton Oilers\u00a0ga\u00f1aron o premio nove veces. Joe Thornton converteuse no \u00fanico ga\u00f1ador do Hart Trophy que ten cambiado de equipo durante a tempada na que ga\u00f1ou o trofeo (f\u00edxoo na tempada 2005-06, tendo xogado nos Bruins e os San Jose Sharks ese ano).\u00a0 O defensa que m\u00e1is veces ga\u00f1ou o trofeo \u00e9 Eddie Shore, con catro. Por contraste, \u00e9 raro para un porteiro ga\u00f1ar o premio, o cal sucedeu s\u00f3 sete veces na historia; o porteiro dos Buffalo Sabres Dominik Ha\u0161ek \u00e9 o \u00fanico ga\u00f1ador de dous trofeos.\nA votaci\u00f3n ten lugar ao finalizar a liga regular, e nela participan membros da Professional Hockey Writers' Association (en galego Asociaci\u00f3n dos Escritores de H\u00f3ckey Profesionais), e cada votante califica aos seus cinco primeiros candidatos mediante un sistema de 10-7-5-3-1 puntos.\u00a0Logo son nomeados tres finalistas\u00a0e o trofeo \u00e9 outorgado na cerimonia de Premios da NHL logo dos \"play-offs\". A votaci\u00f3n m\u00e1is axustada para outorgar o Hart Trophy tivo lugar na tempada 2001-02, cando Jos\u00e9 Th\u00e9odore e Jarome Iginla empataron no total de votos. O desempate para escoller ao ga\u00f1ador do Hart Trophy mediante o n\u00famero de votos en primeiro lugar. Th\u00e9odore ga\u00f1ouno conseguindo 86 primeiros votos por 82 de Iginla.\nEn 2008, a tenda \"online\" oficial da NHL foi criticada despois de que colocaran un anuncio \u00a0veu baixo cr\u00edtica despois de que colocaron un anuncio da camiseta de Alexander Ovechkin como o ga\u00f1ador do premio unha semana antes de que o resultado fora revelado. Un portavoz da liga dixo \"nun esforzo para ofrecer aos nosos seguidores o merchandise queren no momento oportuno que segue a un acontecemento como os Premios da NHL, os nosos licenciatarios prepara o produto para todos os resultados posibles. Nesta situaci\u00f3n, a ligaz\u00f3n para un dos produtos posibles converteuse en viva cedo por un erro polo noso provedor de comercio electr\u00f3nico.\" Ovechkin foi m\u00e1is tarde confirmado como ga\u00f1ador."}
{"id": "311278", "revid": "19415", "url": "https://gl.wikipedia.org/wiki?curid=311278", "title": "Hart Trophy", "text": ""}
{"id": "311279", "revid": "19415", "url": "https://gl.wikipedia.org/wiki?curid=311279", "title": "Trofeo Hart", "text": ""}
{"id": "311280", "revid": "19415", "url": "https://gl.wikipedia.org/wiki?curid=311280", "title": "Trofeo Memorial Hart", "text": ""}
{"id": "311281", "revid": "5863", "url": "https://gl.wikipedia.org/wiki?curid=311281", "title": "Manuel Mar\u00eda Misa y Bertemati", "text": ""}
{"id": "311282", "revid": "5863", "url": "https://gl.wikipedia.org/wiki?curid=311282", "title": "Manuel Misa", "text": ""}
{"id": "311283", "revid": "5863", "url": "https://gl.wikipedia.org/wiki?curid=311283", "title": "Manuel Misa y Bertemati", "text": ""}
{"id": "311286", "revid": "25871", "url": "https://gl.wikipedia.org/wiki?curid=311286", "title": "Ceferino de Blas", "text": "Ceferino de Blas Garc\u00eda, nado en Cancienes (Corvera) o 24 de setembro de 1943 e finado en Vigo o 19 de febreiro de 2023, foi un escritor e xornalista asturiano, vigu\u00e9s de adopci\u00f3n.\nTraxectoria.\nEstudou no Seminario Metropolitano de Oviedo, Filosof\u00eda e Letras na Universidade Pontificia de Salamanca e a carreira de xornalismo na Escuela Oficial de Periodismo de Madrid, titul\u00e1ndose en 1972, despois licenciouse en Ciencias da Informaci\u00f3n pola Universidade Complutense de Madrid.\nFixo pr\u00e1cticas en \"La Voz de Avil\u00e9s\" e traballou en \"La Voz de Asturias\". Foi delegado da axencia EFE en Asturias, redactor xefe e subdirector de \"La Nueva Espa\u00f1a\", pertencente ao grupo Prensa Ib\u00e9rica, e correspondente en Asturias de \"El Peri\u00f3dico de Catalunya\"\nDende outubro de 1986 ata febreiro de 1994 dirixiu o diario \"Faro de Vigo\", pertencente, tam\u00e9n, ao grupo Prensa Ib\u00e9rica, proseguindo despois como articulista e autor de varios libros, distribu\u00eddos co xornal.\nFoi membro numerario do Instituto de Estudios Vigueses dende 2013 e en 2017 nome\u00e1rono cronista oficial da cidade de Vigo, en sucesi\u00f3n de Lalo V\u00e1zquez Gil.\nVida persoal.\nEstaba casado coa xornalista galega Marisa Real."}
{"id": "311289", "revid": "89787", "url": "https://gl.wikipedia.org/wiki?curid=311289", "title": "Jacques Rivette", "text": "Jacques Rivette ([\u0292ak \u0281iv\u025bt]), nado en Ru\u00e1n (Sena Mar\u00edtimo) o 1 de marzo de 1928 e finado en Par\u00eds o 29 de xaneiro de 2016 foi un director, guionista e cr\u00edtico cinematogr\u00e1fico franc\u00e9s, membro do grupo da \"Nouvelle Vague\".\nTraxectoria.\nJacques Rivette comezou a interesarse polos cineclubs inspirado polo libro de Jean Cocteau sobre a realizaci\u00f3n de \"La Belle et la B\u00eate\". En 1949 dirixiu a s\u00faa primeira curtametraxe, \"Aux Quatre Coins\". Ese mesmo ano marchou a Par\u00eds para facerse director; o d\u00eda da s\u00faa chegada co\u00f1eceu a Jean Gruault, que o invitou a ver con el \"Les dames du Bois de Boulogne\". \u00c9ric Rohmer, a quen Rivette admiraba, falou na proxecci\u00f3n.\nRivette matriculouse na Sorbona, pero comezou a acudir \u00e1 Cin\u00e9math\u00e8que fran\u00e7aise, de Henri Langlois en lugar de asistir \u00e1s clases. Al\u00ed co\u00f1eceu a Claude Chabrol, Jean-Luc Godard e Fran\u00e7ois Truffaut.\nEn 1950 comezou a escribir cr\u00edticas cinematogr\u00e1ficas para \"Gazette du Cin\u00e9ma\", pequeno xornal que fundara con Rohmer e Godard. Ese ano rodou a s\u00faa segunda curtametraxe, \"Le Quadrille\", producida e protagonizada por Godard. En 1951, Rivette e os seus amigos foron contratados por Andr\u00e9 Bazin para escribir en \"Cahiers du Cin\u00e9ma\".\nMentres escrib\u00eda cr\u00edticas Rivette continuou a s\u00faa carreira como cineasta, traballando como axudante de director para Jacques Becker e Jean Renoir. En 1957 o director Roberto Rossellin anunciou que quer\u00eda producir unha serie de filmes sobre a vida en Francia. Rivette e Gruault escribiron \"Paris nous appartient\", que supuxo o seu debut. Por\u00e9n, a pesar de ser o primeiro do grupo en dirixir un filme, Chabrol, Truffaut, Godard e Rohmer estrearon antes os seus filmes.\nTrala morte de Bazin en 1958, Rohmer pasou a ser editor xefe de \"Cahiers du cin\u00e9ma\". Rohmer, o m\u00e1is conservador do grupo tivo problemas cos seus compa\u00f1eiros e deixouno en 1963, deixando a Rivette como sucesor. Baixo o seu liderado, \"Cahiers\" pasou de ser unha revista apol\u00edtica a ser unha revista marxista que examinaba a relaci\u00f3n entre a pol\u00edtica e a cultura moderna. Rivette permitiu a autores como Michel Delahaye e Jean-Louis Comolli que publicasen artigos m\u00e1is sobre pol\u00edtica e filosof\u00eda que sobre cinema. Finalmente abandonou a revista en 1965.\nPouco despois conseguiu dirixir \"La Religieuse\", baseado na novela de Denis Diderot, que tras ser aprobado d\u00faas veces pola censura, foi prohibida polo novo ministro de Informaci\u00f3n, Yvon Bourges. En resposta \u00e1 prohibici\u00f3n, o produtor iniciou unha campa\u00f1a p\u00fablica en defensa do filme. O \"Manifesto dos 1789\" foi asinado por persoeiros coma Jacques Pr\u00e9vert, Raymond Queneau e Marguerite Duras. Godard escribiu un longo editorial criticando ao ministro de Cultura Andr\u00e9 Malraux e finalmente o presidente Charles de Gaulle ordenou ao novo ministro Georges Gorce que levantase a prohibici\u00f3n.\nRivette continuou dirixindo nas d\u00e9cadas seguintes. A finais da d\u00e9cada de 1970 ti\u00f1a dificultades para conseguir financiamento, polo que pasou a realizar filmes m\u00e1is experimentais. En 1988 tivo un grande \u00e9xito cr\u00edtico con \"La Bande des quatre\". A este seguiuno \"La Belle Noiseuse\", o filme m\u00e1is aclamado da s\u00faa carreira. No s\u00e9culo XXI dirixiu filmes como \"Va savoir\" (2001), \"Ne touchez pas la hache\" (2007) e \"36 vues du pic Saint-Loup\" (2009)."}
{"id": "311290", "revid": "23204", "url": "https://gl.wikipedia.org/wiki?curid=311290", "title": "Estadio Ol\u00edmpico de Toquio", "text": "O Estadio Ol\u00edmpico de Toquio (en xapon\u00e9s: \u56fd\u7acb\u971e\u30f6\u4e18\u9678\u4e0a\u7af6\u6280\u5834 \"Kokuritsu Kasumigaoka Rikujo Kyogijo\") ou Estadio Nacional do Xap\u00f3n \u00e9 un estadio polideportivo localizado en Toquio, na capital do Xap\u00f3n. Inaugurouse no ano 1958 para ser a sede central dos Xogos Ol\u00edmpicos de 1964 e actualmente conta cunha capacidade duns 57.000 espectadores.\nPrevese que o actual estadio inaugurado en 1958, sexa demolido neste ano 2015 para reconstru\u00edlo como \"Novo Estadio Ol\u00edmpico de Toquio\". Este novo estadio faise para albergar a Copa do Mundo de Rugby 2019 e para acoller tam\u00e9n os Xogos Ol\u00edmpicos de 2020.\nEventos.\nNo pasado, este estadio acolleu os Xogos Ol\u00edmpicos e Paral\u00edmpicos do 1964. Tam\u00e9n se disputaron os Xogos Asi\u00e1ticos de 1958 e o Campionato do Mundo de Atletismo 1991. Dende o 1980 at\u00e9 o 2001, xogouse aqu\u00ed a Copa Intercontinental de F\u00fatbol. A maiores, aqu\u00ed x\u00f3ganse as finais da Copa do Emperador e da Supercopa xaponesa. No futuro \"Novo Estadio Ol\u00edmpico de Toquio\" disputarase a Copa do Mundo de Rugby 2019 e os Xogos Ol\u00edmpicos de 2020."}
{"id": "311291", "revid": "23204", "url": "https://gl.wikipedia.org/wiki?curid=311291", "title": "Estadio Nacional do Xap\u00f3n", "text": ""}
{"id": "311292", "revid": "23204", "url": "https://gl.wikipedia.org/wiki?curid=311292", "title": "Estadio Ol\u00edmpico de Helsinqui", "text": "O Estadio Ol\u00edmpico de Helsinqui (en finland\u00e9s: \"Helsingin Olympiastadion\"; en sueco: Helsingfors Olympiastadion) \u00e9 un estadio polideportivo situado en T\u00f6\u00f6l\u00f6 (Helsinqui), na capital de Finlandia. Ten unha capacidade duns 40.000 espectadores e \u00e9 o estadio m\u00e1is grande do pa\u00eds. No pasado, este estadio foi a sede central dos Xogos Ol\u00edmpicos de 1952. Daquela acolleu os eventos de atletismo, de salto equestre e das finais do f\u00fatbol.\nO estadio albergou os Campionatos do Mundo de Atletismo de 1983 e 2005. Tam\u00e9n acolleu os Campionatos de Europa de Atletismo de 1971, 1994 e 2012.\nO estadio fai de anfitri\u00f3n nos partidos que xoga como local a selecci\u00f3n de f\u00fatbol de Finlandia."}
{"id": "311294", "revid": "23204", "url": "https://gl.wikipedia.org/wiki?curid=311294", "title": "Aixovall", "text": "Aixovall (tam\u00e9n pronunciado como \"xovall\" e \"xuvall\") \u00e9 un n\u00facleo de poboaci\u00f3n do Principado de Andorra situado na parroquia de Sant Juli\u00e0 de L\u00f2ria. No ano 2009 ti\u00f1a 124 habitantes segundo o padr\u00f3n.\nNa poboaci\u00f3n est\u00e1 situado o Estadi Comunal d'Aixovall, a Igrexa de Santa Filomena d'Aixovall, o Ponte d'Aixovall e o \"Centre de Formaci\u00f3 Professional\".\nAcc\u00e9dese a Aixovall a trav\u00e9s da Estrada Xeral 1 (CG-1) ou \"Carretera d'Espanya\". Est\u00e1 a un quil\u00f3metro de Sant Juli\u00e0 de L\u00f2ria e a dous quil\u00f3metros de Andorra la Vella, a capital do estado."}
{"id": "311299", "revid": "5863", "url": "https://gl.wikipedia.org/wiki?curid=311299", "title": "Ceferino de Blas Garc\u00eda", "text": ""}
{"id": "311300", "revid": "23204", "url": "https://gl.wikipedia.org/wiki?curid=311300", "title": "Sidhe", "text": "O Sidhe, Sidh ou S\u00edd era un mundo subterr\u00e1neo localizado baixo un mont\u00edculo artificial de terra ou t\u00famulo megal\u00edtico en Irlanda, segundo o Lebor Gab\u00e1la \u00c9renn os Tuatha D\u00e9 Danann foron obrigados polos fillos de Mil a viviren baixo terra nestes lugares, igual que os mouros da mitolox\u00eda galega, onde seguen vivindo unha vida paralela \u00e1 dos humanos, por iso os irlandeses non deixan que o gando paza neles e o goberno fai pasar as estradas por outro lado.\nA tradici\u00f3n oral afirma que nestes lugares at\u00f3panse vivindo as fadas ou que son tumbas de heroes e reis famosos sendo considerados tam\u00e9n un lugar sagrado e mesmo de paso ao Outro Mundo que se abren o d\u00eda de Samain. Trala invasi\u00f3n dos netos de Breog\u00e1n (considerados os actuais celtas goid\u00e9licos) aos Tuatha no lles quedou mais remedio que refuxiarse nos s\u00eddhe, por toda Irlanda circulan historias sobre Knocks (do irland\u00e9s Cnoc, outeiro oco) en cuxo interior viven extensas comunidades fe\u00e9ricas gobernadas por un rei ou ra\u00ed\u00f1a, alg\u00fans dos Sidhe te\u00f1en incluso nome propio. Entre os s\u00eddhe mais co\u00f1ecidos de Irlanda at\u00f3panse:"}
{"id": "311301", "revid": "5863", "url": "https://gl.wikipedia.org/wiki?curid=311301", "title": "Coroza", "text": "Unha coroza, caroza \u00e9 unha peza de vestir galega feita de xuncos empregada en \u00e9pocas de choiva para resgardarse dela. Complet\u00e1base cunhas polainas do mesmo material.\nEst\u00e1 confeccionada en tres partes, unha exterior que cobre os ombreiros e chega at\u00e9 a cintura, e d\u00faas interiores que comezan dende os ombreiros e que chegan at\u00e9 os p\u00e9s. Na parte inferior das pernas p\u00f3\u00f1ense as polainas e para os p\u00e9s unhas botas de coiro con sola de madeira. Pode levar un capelo, unha carapucha feita en capas do mesmo material para cubrir a cabeza.\nEsta peza de vestir foi caendo en desuso, e o 6 de marzo de 2018, morreu en Castro, Carballedo, Alejandro Regal Regal, o \u00faltimo fabricante de corozas da comarca de Chantada e, poida que o \u00faltimo de Galicia. Alejandro ti\u00f1a 88 anos e era un dos \u00faltimos artes\u00e1ns que sab\u00edan como elaborar este traxe."}
{"id": "311302", "revid": "23204", "url": "https://gl.wikipedia.org/wiki?curid=311302", "title": "Caroza", "text": ""}
{"id": "311303", "revid": "27155", "url": "https://gl.wikipedia.org/wiki?curid=311303", "title": "Electroforese en xel", "text": "A electroforese en xel \u00e9 un m\u00e9todo bioqu\u00edmico para a separaci\u00f3n e an\u00e1lise de macromol\u00e9culas (ADN, ARN e prote\u00ednas) e os seus fragmentos, base\u00e1ndose no seu tama\u00f1o e carga. Util\u00edzase en qu\u00edmica cl\u00ednica para separar prote\u00ednas pola s\u00faa carga e/ou tama\u00f1o (o isoelectroenfoque en agarosa \u00e9 esencialmente independente do tama\u00f1o) e en bioqu\u00edmica e biolox\u00eda molecular para separar unha poboaci\u00f3n mixta de mol\u00e9culas de fragmentos de ADN e ARN pola s\u00faa lonxitude, para estimar o tama\u00f1o de fragmentos de ADN e ARN ou para separar prote\u00ednas pola s\u00faa carga.\nAs mol\u00e9culas de \u00e1cidos nucleicos son separadas aplicando un campo el\u00e9ctrico para mover mol\u00e9culas cargadas negativamente a trav\u00e9s dunha matriz de agarosa ou outras substancias. As mol\u00e9culas m\u00e1is curtas m\u00f3vense m\u00e1is r\u00e1pido e migran m\u00e1is lonxe que as m\u00e1is longas, porque as mol\u00e9culas m\u00e1is curtas migran m\u00e1is facilmente a trav\u00e9s dos poros do xel. Este fen\u00f3meno denom\u00ednase cribado.\nAs prote\u00ednas sep\u00e1ranse pola s\u00faa carga en agarosa, porque os poros do xel son demasiado grandes para cribar as prote\u00ednas.\nA electroforese en xel pode utilizarse tam\u00e9n para a separaci\u00f3n de nanopart\u00edculas.\nA electroforese en xel utiliza un xel como medio anticonvectivo e/ou como medio de cribado durante a electroforese, a cal \u00e9 o movemento dunha part\u00edcula cargada nun campo el\u00e9ctrico. Os xeles suprimen a convecci\u00f3n t\u00e9rmica causada pola aplicaci\u00f3n do campo el\u00e9ctrico, e poden tam\u00e9n actuar como medio de cribado, retardando o paso das mol\u00e9culas; os xeles poden tam\u00e9n servir simplemente para manter a separaci\u00f3n unha vez acabada a electroforese, para que se poida aplicar a tinguidura post-electroferese. A electroforese en xel de ADN real\u00edzase xeralmente con prop\u00f3sitos anal\u00edticos, a mi\u00fado despois da amplificaci\u00f3n do ADN por medio de PCR, pero pode utilizarse como unha t\u00e9cnica preparativa previa ao uso doutros m\u00e9todos como a espectrometr\u00eda de masas, RFLP, PCR, clonaci\u00f3n, secuenciaci\u00f3n do ADN, ou o Southern blot (e para outras mol\u00e9culas noutras t\u00e9cnicas de blotting) para unha posterior caracterizaci\u00f3n.\nBase f\u00edsica.\nEn poucas palabras, pode dicirse que a electroforese \u00e9 un proceso que arrastra as mol\u00e9culas debido \u00e1 s\u00faa carga e permite separalas de acordo co seu tama\u00f1o. Cr\u00e9ase un campo el\u00e9ctrico no que se sit\u00faan as mol\u00e9culas (como por exemplo o ADN), e estas vanse mover a trav\u00e9s do xel de \u00e1gar ou poliacrilamida. O campo el\u00e9ctrico consiste nunha carga negativa aplicada nun lado do xel e outra positiva no outro extremo, que causan o arrastre das mol\u00e9culas. As mol\u00e9culas col\u00f3canse en \"pozos\" feitos no material do xel. O xel sit\u00faase nunha c\u00e1mara de electroforese, conectada a unha fonte el\u00e9ctrica. Cando se aplica a corrente el\u00e9ctrica, as mol\u00e9culas m\u00e1is grandes m\u00f3vense lentamente a trav\u00e9s do xel e as mol\u00e9culas m\u00e1is pequenas m\u00f3vense m\u00e1is r\u00e1pido. As mol\u00e9culas de diferentes tama\u00f1os quedan separadas formando distintas bandas no xel.\nO termo \"xel\" neste caso ref\u00edrese \u00e1 matriz utilizada para conter e despois separar as mol\u00e9culas diana. Na maior\u00eda dos casos, o xel \u00e9 un pol\u00edmero con enlaces cruzados (reticulado), cuxa composici\u00f3n e porosidade se elixe base\u00e1ndose no peso espec\u00edfico e composici\u00f3n da diana que vai ser analizada. Cando se est\u00e1n a separar prote\u00ednas ou pequenos \u00e1cidos nucleicos (ADN, ARN, ou oligonucle\u00f3tidos) o xel est\u00e1 xeralmente composto de diferentes concentraci\u00f3ns de acrilamida e un reactivo que crea enlaces cruzados, producindo unha rede de diferentes calibres no xel, agora chamado de poliacrilamida. Cando se est\u00e1n a separar \u00e1cidos nucleicos m\u00e1is grandes (maiores duns poucos centos de bases), a matriz preferida \u00e9 a agarosa purificada. En ambos os casos, o xel forma unha matriz s\u00f3lida pero prorosa. A acrilamida, a diferenza da poliacrilamida, \u00e9 unha neurotoxina e debe ser manipulada usando as precauci\u00f3ns de seguridade axeitadas para evitar envelenamentos. A agarosa est\u00e1 composta de cadeas non ramificadas longas de carbohidratos non cargados sen enlaces cruzados, que dan lugar a un xel con grandes poros, que permiten a separaci\u00f3n de macromol\u00e9culas e complexos macromoleculares.\nO termo \"electroforese\" fai referencia \u00e1 forza electromotriz (FEM), que \u00e9 utilizada para mover as mol\u00e9culas a trav\u00e9s da matriz do xel. Ao situar as mol\u00e9culas en pozos no xel e aplicar un campo el\u00e9ctrico, as mol\u00e9culas m\u00f3vense a trav\u00e9s da matriz a diferentes velocidades, determinadas fundamentalmente pola s\u00faa masa cando a raz\u00f3n carga/masa (Z) de todas as especies \u00e9 uniforme. Por\u00e9n, cando as cargas non son todas uniformes ent\u00f3n, o campo el\u00e9ctrico xerado polo procedemento de electroforese afectar\u00e1 \u00e1s especies que te\u00f1an diferentes cargas e, por tanto, atraer\u00e1 as especies de acordo coas s\u00faas cargas opostas. As especies que est\u00e1n cargadas positivamente (cati\u00f3ns) migrar\u00e1n cara ao c\u00e1todo, que est\u00e1 cargado negativamente, xa que na electroforese os el\u00e9ctrodos comp\u00f3rtanse igual que nunha cuba electrol\u00edtica. Se as especies est\u00e1n cargadas negativamente (ani\u00f3ns) migrar\u00e1n cara ao \u00e1nodo, que est\u00e1 cargado positivamente.\nSe se cargan varias mostras en pozos adxacentes do xel, moveranse (\"correr\u00e1n\") paralelamente en pistas ou carreiros do xel individuais. Dependendo do n\u00famero de mol\u00e9culas diferentes, cada unha destas pistas mostra a separaci\u00f3n dos compo\u00f1entes desde a mestura orixinal en forma dunha ou m\u00e1is bandas, unha banda por compo\u00f1ente. Cando a separaci\u00f3n dos compo\u00f1entes \u00e9 incompleta poden formarse bandas solapadas indistinguibles que representan moitos compo\u00f1entes non resoltos. As bandas situadas en diferentes pistas do xel que acaban \u00e1 mesma distancia conte\u00f1en mol\u00e9culas que atravesaron o xel \u00e1 mesma velocidade, o que significa xeralmente que son aproximadamente do mesmo tama\u00f1o. Disponse de marcadores de tama\u00f1o de peso molecular que conte\u00f1en unha mestura de mol\u00e9culas de tama\u00f1os co\u00f1ecidos. Se tales marcadores \"corren\" nunha pista do xel en paralelo \u00e1s mostras de mol\u00e9culas desco\u00f1ecidas, as bandas que se observan poden compararse coas da mestura desco\u00f1ecida para determinar o seu tama\u00f1o.\nHai l\u00edmites \u00e1s t\u00e9cnicas electrofor\u00e9ticas. Como ao pasar a corrente el\u00e9ctrica polo xel se orixina calor, os xeles poden fundirse durante a electroforese. A electroforese real\u00edzase en soluci\u00f3ns tamp\u00f3n para reducir os cambios de pH debidos ao campo el\u00e9ctrico, o cal \u00e9 importante, porque a carga do ADN e ARN depende do pH. Pero \"correr\" as mol\u00e9culas no xel durante longo tempo pode esgotar a capacidade de tamponamento da soluci\u00f3n. Ademais, diferentes preparaci\u00f3ns de material xen\u00e9tico pode que non migren da mesma maneira, por raz\u00f3ns morfol\u00f3xicas ou outras.\nTipos de xel.\nOs tipos de xel usados normalmente son os de agarosa e poliacrilamida. Cada tpo de xel \u00e9 o m\u00e1is axeitado para diferentes tipos de tama\u00f1os e analitos. Os xeles de pliacrilamida util\u00edzanse xeralmente para prote\u00ednas, e te\u00f1en un poder de resoluci\u00f3n m\u00e1is alto para pequenos fragmentos de ADN (5-500 pares de bases). Os xeles de agarosa, pola s\u00faa parte, te\u00f1en un menor poder de resoluci\u00f3n para o ADN pero te\u00f1en un maior rango de separaci\u00f3n, e \u00fasanse, por tanto, para separar fragmentos de ADN de normalmente 50-20.000 pares de bases de tama\u00f1o, pero tam\u00e9n \u00e9 posible unha resoluci\u00f3n dunhas 6 Mb coa electroforese en xel de campo pulsado (PFGE). Os xeles de poliacrilamida \"c\u00f3rrense\" en configuraci\u00f3n vertical, mentres que os de agarosa normalmente fano horizontalmente en modo submarino. Tam\u00e9n difiren no seu modo de formaci\u00f3n, xa que os de agarosa endurecen termicamente, mentres que os de poliacrilamida se forman por unha reacci\u00f3n de polimerizaci\u00f3n qu\u00edmica.\nAgarosa.\nOs xeles de agarosa est\u00e1n feitos de pol\u00edmeros de polisac\u00e1ridos naturais extra\u00eddos de algas.\nOs xeles de agarosa son facilmente moldeables e manipulables comparados con outras matrices, porque a formaci\u00f3n do xel \u00e9 un cambio f\u00edsico en vez de qu\u00edmico. Ademais, as mostras poden recuperarse doadamente. Despois de que remata o experimento, o xel resultante pode almacenarse nunha bolsa de pl\u00e1stico nun refrixerador.\nOs xeles de agarosa non te\u00f1en un tama\u00f1o de poro uniforme, pero son \u00f3ptimos para a electroforese de prote\u00ednas maiores de 200 kDa. A electrofrese en xel de agarosa pode utilizarse tam\u00e9n para a separaci\u00f3n de fragmentos de ADN que van desde 50 pares de bases a varias megabases (mill\u00f3ns de bases), e para as m\u00e1is grandes c\u00f3mpre usar un aparello especializado. A distancia entre as bandas de ADN de diferentes lonxitudes est\u00e1 influenciada pola porcentaxe de agarosa no xel, e os de maior porcentaxe requiren un maior tempo de funcionamento do aparello, algunhas veces d\u00edas. Os xeles de alto porcentaxe de agarosa deber\u00edan mellor usarse con electrofrese en xel de campo pulsado (PFE), ou electroforese de inversi\u00f3n de campo.\n\"A maior\u00eda dos xeles de agarosa fanse con agarosa entre o 0,7% (para unha boa separaci\u00f3n ou resoluci\u00f3n de fragmentos grandes de ADN de 5\u201310kb) e o 2% (para unha boa resoluci\u00f3n dos pequenos fragmentos de 0,2\u20131kb) disoltos no tamp\u00f3n de agarosa. Pode usarse ata o 3% para separar fragmentos moi pequenos pero nese caso \u00e9 m\u00e1is apropiado un xel de poliacrilamida vertical. Os xeles de porcentaxes baixas son moi febles e poden romper cando se intenta levantalos. Os xeles de porcentaxes altas son a mi\u00fado fr\u00e1xiles e non se endurecen uniformemente. Os xeles ao 1% son com\u00fans para moitas aplicaci\u00f3ns.\"\nPoliacrilamida.\nA electroforese en xel de poliacrilamida (PAGE) util\u00edzase para separar prote\u00ednas que est\u00e1n entre os 5 e os 2.000 kDa debido ao tama\u00f1o uniforme de poro proporcionado polo xel de poliacrilamida. O tama\u00f1o do poro contr\u00f3lase modulando as concentraci\u00f3ns de acrilamida e po de bis-acrilamida usados para fabricar o xel. Debe terse coidado cando se prepara esta tipo de xel, xa que a acrilamida \u00e9 unha potente neurotoxina nas s\u00faas formas l\u00edquida e en po.\nAs t\u00e9cnicas tradicionais de secuenciaci\u00f3n do ADN, como os m\u00e9todos de Maxam-Gilbert ou de Sanger, usaban xeles de poliacrilamida para separar fragmentos de ADN cuxas lonxitudes se diferenciaban nun s\u00f3 par de bases para que se puidese ler a secuencia. M\u00e9todos m\u00e1is modernos de separaci\u00f3n de ADN usan agora xeles de agarosa, ag\u00e1s para fragmentos de ADN especialmente pequenos. Actualmente util\u00edzase m\u00e1is comunmente no campo da inmunolox\u00eda e an\u00e1lises de prote\u00ednas, a mi\u00fado usados para separar diferentes prote\u00ednas ou isoformas da mesma prote\u00edna en bandas separadas. Estas poden ser transferidas a unha membrana de nitrocelulosa ou PVDF para ser sondadas con anticorpos e os correspondentes marcadores, como se fai nun western blot.\nOs xeles de resoluci\u00f3n t\u00edpicos fanse ao 6%, 8%, 10%, 12% ou 15%. Adoitan utilizarse dous xeles un enriba do outro. O xel da parte superior ou de amontoamento (\"stacking gel\", ao 5%) d\u00e9itase enriba do xel inferior ou de resoluci\u00f3n, e ins\u00edrese un peite de xel (que forma os pozos e define as pistas polas que \"correr\u00e1n\" as prote\u00ednas, e o tamp\u00f3n da mostra e escadas). A porcentaxe que se escolle depende do tama\u00f1o da prote\u00edna que se desexe identificar ou sondar na mostra. Canto m\u00e1is pequeno sexa o peso molecular co\u00f1ecido da prote\u00edna, maior ser\u00e1 a porcentaxe que deber\u00eda utilizarse. Os cambios no sistema tamp\u00f3n do xel poden axudar a obter unha maior resoluci\u00f3n de prote\u00ednas de tama\u00f1os moi pequenos.\nAmid\u00f3n.\nO amid\u00f3n parcialmente hidrolizado de pataca \u00e9 outro medio non t\u00f3xico para facer electroforese de prote\u00ednas. Os xeles son lixeiramente m\u00e1is opacos que os de acrilamida ou agarosa. As prote\u00ednas non desnaturalizadas poden separarse con este xel pola s\u00faa carga e tama\u00f1o. Visual\u00edzanse usando as tinguiduras Negro Amid\u00f3n (\"Amido Black\") ou Negro Naftal (\"Napthal Black\"). As concentraci\u00f3ns t\u00edpicas dos xeles de amid\u00f3n est\u00e1n entre o 5 e o 10%.\nCondici\u00f3ns do xel.\nDesnaturalizantes.\nOs xeles desnaturalizantes \"c\u00f3rrense\" en condici\u00f3ns nas que se altera a estrutura natural do analito, causando que se a s\u00faa estrutura se despregue formando unha cadea li\u00f1al. As\u00ed, a mobilidade de cada macromol\u00e9cula depende s\u00f3 da s\u00faa lonxitude li\u00f1al e da s\u00faa raz\u00f3n masa/carga. As\u00ed, quedan alterados os niveis da estrutura biomolecular secundario, terciario e cuaternario, de modo que s\u00f3 pode ser analizada a estrutura primaria.\nOs \u00e1cidos nucleicos desnatural\u00edzanse a mi\u00fado inclu\u00edndo urea no tamp\u00f3n, mentres que as prote\u00ednas se desnaturalizan usando dodecilsulfato s\u00f3dico, xeralmente como parte do proceso SDS-PAGE. Para unha desnaturalizaci\u00f3n completa das prote\u00ednas, tam\u00e9n c\u00f3mpre reducir as pontes disulfuro covalentes que estabilizan as s\u00faas estruturas terciaria e cuaternaria, un m\u00e9todo chamado PAGE redutora. As condici\u00f3ns redutoras mant\u00e9\u00f1ense xeralmente por adici\u00f3n de beta-mercaptoetanol ou ditiotreitol. Para unha an\u00e1lise xeral de mostras de prote\u00ednas, a PAGE redutora \u00e9 a forma m\u00e1is com\u00fan de electroforese de prote\u00ednas.\nAs condici\u00f3ns de desnaturalizaci\u00f3n son necesarias para unha estimaci\u00f3n adecuada do peso molecular do ARN. O ARN pode formar m\u00e1is interacci\u00f3ns intramoleculares que o ADN, que poden orixinar cambios na s\u00faa mobilidade electrofor\u00e9tica. A urea, DMSO e glioxal son os axentes desnaturalizantes que se usan m\u00e1is a mi\u00fado para alterar a estrutura do ARN. Orixinalmente, o composto moi t\u00f3xico hidr\u00f3xido de metilmercurio era o que se usaba comunmente na electroforese de ARN desnaturalizado, pero a\u00ednda pode ser un m\u00e9todo axeitado para algunhas mostras.\nA electroforese en xel desnaturalizante util\u00edzase nos m\u00e9todos baseados nos patr\u00f3ns de bandas de ARN e ADN, como a DGGE (electroforese en xel en gradiente desnaturalizante) a TGGE (electroforese en xel de gradiente de temperatura), e a TTGE (electroforese en gradiente de temperatura temporal).\nNativas.\nOs xeles nativos \"corren\" en condici\u00f3ns non desnaturalizantes, de modo que se mant\u00e9n a estrutura natural do analito. Isto permite que o tama\u00f1o f\u00edsico do complexo ensamblado ou pregado afecte \u00e1 mobilidade, o que permite a an\u00e1lise dos catro niveis estruturais da biomol\u00e9cula. Para mostras biol\u00f3xicas, util\u00edzanse deterxentes s\u00f3 na medida en que sexan necesarios para a lise das membranas lip\u00eddicas da c\u00e9lula. Os complexos permanecen na s\u00faa maior parte asociados e pregados tal como o estar\u00edan na c\u00e9lula. Por\u00e9n, un problema \u00e9 que os complexos pode que non se separen limpamente ou prediciblemente, xa que \u00e9 dif\u00edcil predicir como a forma e tama\u00f1o da mol\u00e9cula vai afectar \u00e1 s\u00faa mobilidade.\nA diferenza dos m\u00e9todos de desnaturalizaci\u00f3n, a electroforese en xel nativa non usa un axente desnaturalizante. As mol\u00e9culas que se van separar (xeralmente prote\u00ednas ou \u00e1cidos nucleicos), que difiren non s\u00f3 en masa molecular e carga intr\u00ednseca, sen\u00f3n tam\u00e9n na \u00e1rea da secci\u00f3n transversal, experimentan diferentes forzas electrofor\u00e9ticas dependentes da forma ou do conxunto da estrutura. Como as prote\u00ednas permanecen en estado nativo poden ser visualizadas non s\u00f3 polos reactivos para a tinguidura de prote\u00ednas xerais, sen\u00f3n tam\u00e9n por tinguiduras ligadas a encimas espec\u00edficos.\nA electroforese en xel en estado nativo util\u00edzase tipicamente en prote\u00f3mica e metal\u00f3mica. Por\u00e9n, a PAGE nativa util\u00edzase tam\u00e9n para escanear xenes (ADN) de mutaci\u00f3ns desco\u00f1ecidas como no polimorfismo de conformaci\u00f3n de febra simple.\nTamp\u00f3ns.\nOs tamp\u00f3ns na electroforese en xel util\u00edzanse para proporcionar i\u00f3ns que transporten a corrente e mante\u00f1an o pH a un valor relativamente constante.\nEntre os varios tamp\u00f3ns que se utilizan en electroforese, os m\u00e1is com\u00fans son, para \u00e1cidos nucleicos, o Tris/Acetato/EDTA (TAE), e o Tris/Borato/EDTA (TBE). Propux\u00e9ronse moitos outros tamp\u00f3ns, por exemplo, o borato de litio (LB), que case nunca se usa, a histidina isoel\u00e9ctrica, tamp\u00f3ns axustados ao pK etc.; na maior\u00eda dos casos a raz\u00f3n que se pretende para o seu uso \u00e9 que te\u00f1en mobilidades de i\u00f3ns axustadas ou que precisan menor corrente el\u00e9ctrica (menos calor), o que fai que o tamp\u00f3n te\u00f1a unha vida m\u00e1is longa. O borato \u00e9 problem\u00e1tico, porque pode polimerizar e interaccionar cos cis diois como os que se encontran no ARN. O TAE \u00e9 o tamp\u00f3n coa capacidade de tamponizaci\u00f3n m\u00e1is baixa, pero proporciona a mellor resoluci\u00f3n para ADNs grandes. Isto significa unha menor voltaxe e m\u00e1is tempo, pero un mellor produto. O LB \u00e9 relativamente novo e non \u00e9 efectivo para resolver fragmentos de lonxitudes maiores de 5 kbp; por\u00e9n, con esta condutividade tan baixa, poder\u00eda utilizarse unha voltaxe maior (ata 35 V/cm), o cal significa un tempo de an\u00e1lise m\u00e1is reducido para electroforeses de rotina. Poder\u00eda resolverse unha diferenza tan pequena como un s\u00f3 par de bases nun xel de agarosa ao 3% cunha condutividade do medio extremadamente baixa (1 mM de borato de litio).\nA maior\u00eda das separaci\u00f3ns de prote\u00ednas por SDS-PAGE real\u00edzanse usando un sistema tamp\u00f3n \"descontinuo\" (ou DISC), que potencia significativamente a nitidez das bandas no xel. Durante a electroforese nun sistema de xel descontinuo, f\u00f3rmase un gradiente i\u00f3nico no estadio inicial da electroforese, que causa que todas as prote\u00ednas se enfoquen nunha soa banda ben definida nun proceso chamado isotacoforese. A separaci\u00f3n de prote\u00ednas por tama\u00f1o cons\u00e9guese na rexi\u00f3n \"de resoluci\u00f3n\" m\u00e1is baixa do xel. O xel de resoluci\u00f3n tipicamente ten un tama\u00f1o de poro moito menor, o cal orixina un efecto de cribado que agora determina a mobilidade electrofor\u00e9tica das prote\u00ednas.\nVisualizaci\u00f3n.\nUnha vez que se completa a electroforese, as mol\u00e9culas que fron separadas no xel poden ser tinguidas para facelas visibles. O ADN pode visualizarse usando bromuro de etidio, o cal, a intercalarse no ADN, xera fluorescencia cando se pon baixo luz ultravioleta, mentres que a as prote\u00ednas poden visualizarse utilizando tinguidura de prata ou o colorante Azul Brillante Coomassie. Hai outros m\u00e9todos que se poden utilizar para visualizar as bandas do xel. Se as mol\u00e9culas que hai que separar conte\u00f1en radioactividade, por exemplo na secuenciaci\u00f3n do ADN, pode gravarse un autorradiograma do xel. Poden tomarse tam\u00e9n fotograf\u00edas do xel, xeralmente usando o sistema Gel Doc.\nProcesamento posterior.\nDespois da separaci\u00f3n, pode utilizarse un m\u00e9todo de separaci\u00f3n adicional chamado isoelectroenfoque ou SDS-PAGE. O xel c\u00f3rtase fisicamente, e extr\u00e1ense os complexos de prote\u00ednas de cada porci\u00f3n separadamente. Cada extracto pode despois ser analizado, por exemplo por pegada pept\u00eddica ou secuenciaci\u00f3n de p\u00e9ptido \"de novo\" despois dunha dixesti\u00f3n en xel. Isto pode proporcionar unha gran cantidade de informaci\u00f3n sobre as identidades das prote\u00ednas presentes no complexo.\nAplicaci\u00f3ns.\nA electroforese en xel util\u00edzase en qu\u00edmica forense, biolox\u00eda molecular, xen\u00e9tica, microbiolox\u00eda e bioqu\u00edmica. Os resultados poden analizarse cuantitativamente por visualizaci\u00f3n do xel con luz UV e un aparello de visualizaci\u00f3n do xel. A imaxe gr\u00e1vase cunha computadora operada por c\u00e1mara, e a intensidade da banda ou punto de interese m\u00eddese e comp\u00e1rase cun est\u00e1ndar ou con marcadores cargados no mesmo xel. As medidas e an\u00e1lises fanse principalmente con software especializado.\nSegundo o tipo de an\u00e1lise que se vaia facer, poden aplicarse outras t\u00e9cnicas xunto cos resultados da electroforese en xel, que te\u00f1en unha ampla gama de aplicaci\u00f3ns espec\u00edficas de diversos campos.\n\u00c1cidos nucleicos.\nNo caso dos \u00e1cidos nucleicos, a direcci\u00f3n da migraci\u00f3n, desde os el\u00e9ctrodos negativos aos positivos, d\u00e9bese \u00e1 carga negativa natural que ten o seu esqueleto azucre-fosfato.\nOs fragmentos de ADN bicatenarios comp\u00f3rtanse naturalmente como longos bast\u00f3ns, polo que a s\u00faa migraci\u00f3n a trav\u00e9s do xel est\u00e1 en relaci\u00f3n co seu tama\u00f1o ou, para fragmentos c\u00edclicos, co seu raio de xiro. Con todo, o ADN circular como o de pl\u00e1smidos, pode presentar moitas bandas na electroforese, a s\u00faa velocidade de migraci\u00f3n pode depender de se est\u00e1 relaxado ou superenrolado. Os ADNs monocatenarios e os ARNs tenden a pregarse formando mol\u00e9culas con formas complexas e migran a trav\u00e9s do xel de maneiras complicadas que dependen da s\u00faa estrutura terciaria. Por tanto, os axentes que alteran os enlaces de hidr\u00f3xeno, como o hidr\u00f3xido de sodio ou a formamida, util\u00edzanse para desnaturalizar os \u00e1cidos nucleicos e facer que se comporten de novo como longos bast\u00f3ns.\nA electroforese en xel de grandes mol\u00e9culas de ADN ou ARN faise xeralmente por medio dunha electroforese en xel de agarosa. No \"m\u00e9todo de terminaci\u00f3n de cadea\" util\u00edzase un xel de secuenciaci\u00f3n do ADN de poliacrilamida. A caracterizaci\u00f3n por medio da interacci\u00f3n cun ligando dos \u00e1cidos nucleicos ou fragmentos pode realizarse por electroforese de afinidade de corremento de mobilidade.\nA electroforese de mostras de ARN pode utilizarse para comprobar a contaminaci\u00f3n do ADN xen\u00f3mico e tam\u00e9n para a degradaci\u00f3n do ARN. O ARN de organismos eucari\u00f3ticos mostra diferentes bandas de ARNr 28S e 18S, a banda de 28S \u00e9 aproximadamente d\u00faas veces m\u00e1is intensa que a de 18S. O ARN degradado ten menos bandas nitidamente definidas, ten unha aparencia m\u00e1is difuminada, e a proporci\u00f3n da intensidade \u00e9 de menos de 2:1.\nProte\u00ednas.\nA diferenza dos \u00e1cidos nucleicos, as prote\u00ednas, poden ter cargas variadas e formas complexas, e, por tanto, non poden migrar nun xel de poliacrilamida a velocidades similares, ou non o fan en absoluto, cando aplicamos unha forza electromotriz (EMF) de negativa a positiva na mostra. En consecuencia, as prote\u00ednas xeralmente son desnaturalizadas en presenza dun deterxente como o docdecilsulfato s\u00f3dico (SDS) que cobre as prote\u00ednas con cargas negativas. Xeralmente, a cantidade de SDS unido est\u00e1 en relaci\u00f3n co tama\u00f1o das prote\u00ednas (xeralmente 1,4 g de SDS por gramo de prote\u00edna), para que as prote\u00ednas desnaturalizadas resultantes te\u00f1an unha carga negativa global, e todas as prote\u00ednas te\u00f1en unha raz\u00f3n similar carga/masa. Como as prote\u00ednas desnaturalizadas act\u00faan como longos bast\u00f3ns en lugar de ter unha estrutura terciaria complexa, a velocidade coa que unha prote\u00edna cuberta con SDS migra no xel s\u00f3 est\u00e1 en relaci\u00f3n ao seu tama\u00f1o e non \u00e1 s\u00faa carga ou forma.\nAs prote\u00ednas son analizadas xeralmente por electroforese en xel de poliacrilamida con dodecil sulfato s\u00f3dico (SDS-PAGE), por electroforese en xel nativo, por electroforese en xel de poliacrilamida continuo nativo preparativo cuantitativo (QPNC-PAGE), ou por electroforese bidimensional.\nA caracterizaci\u00f3n por medio da interacci\u00f3n cun ligando pode realizarse por electroblotting ou por electroforese de afinidade en agarosa ou por electroforese capilar e para a estimaci\u00f3n das constantes de uni\u00f3n e a determinaci\u00f3n de caracter\u00edsticas estruturais como o contido en glicanos por medio da uni\u00f3n de lectinas."}
{"id": "311304", "revid": "132357", "url": "https://gl.wikipedia.org/wiki?curid=311304", "title": "Daytona 500", "text": "As 500 Millas de Daytona ou Daytona 500 \u00e9 a carreira de autom\u00f3biles m\u00e1is importante da NASCAR e unha das m\u00e1is importantes dos Estados Unidos xunto ao Gran Premio dos Estados Unidos, as 500 millas de Indian\u00e1polis e as 12 horas de Sebring. Esta carreira est\u00e1 considerada unha das 5 grandes do mundo do automobilismo. A carreira l\u00e9vase disputando ininterronmpidamente a mediados de febreiro dende o ano 1959 no \u00f3valo do Daytona International Speedway.\nOs pilotos con m\u00e1is t\u00edtulos da Daytona 500 son Richard Petty con 7 vitorias e Cale Yarborough con 4 triunfos. Outros corredores con tres t\u00edtulos da competici\u00f3n son: Bobby Allison, Dale Jarett e Jeff Gordon.\nFormato de clasificaci\u00f3n.\nA quenda de clasificaci\u00f3n da Daytona 500 s\u00f3 detrmina quuenes son os dous primeiros pilotos na sa\u00edda. \u00c9 a primeira que se disputa. O resto de corredores te\u00f1en que participar nunha de d\u00faas carreiras clasificatorias (Duelos Budweiser).\nOs clasificados en posici\u00f3ns impares na primeira fase de clasificaci\u00f3n corren o primeiro Duelo Budweiser e os que se clasificaron en posici\u00f3ns impares, corren o segundo duelo. Despois de se realizar os duelos, os pilotos col\u00f3canse na posici\u00f3n que lles toque dependendo do tempo que fixeron. Os do primeiro duelo sempre se po\u00f1en no lado interno do \u00f3valo mentres que os do segundo se colocan pola zona externa do trazado.\nDende o 2005, os Duelos Budweiser te\u00f1en unha duraci\u00f3n de 150 millas (240 quil\u00f3metros). Os pilotos ben situados no campionato do ano anterior te\u00f1en asegurada unha posici\u00f3n na carreira a\u00ednda que na clasificaci\u00f3n queden en posici\u00f3ns moi atrasadas.\nGa\u00f1adores.\nRichard Petty con 7 vitorias e Cale Yarborough con 4 triunfos son os pilotos m\u00e1is laureados desta carreira ao longo da s\u00faa historia.\n\u2020\u00a0\u2013 Andretti naceu nunha parte de Italia que agora pertence a Croacia, pero nacionalizouse nos Estados Unidos. PSegue sendo o \u00fanico piloto nado no estranxeiro en ga\u00f1ar a carreira. \n\u2021\u00a0- O r\u00e9cord de velocidade da Daytona 500 \u00e9 285\u00b4823 km/h establecido por Buddy Baker en 1980."}
{"id": "311305", "revid": "1131", "url": "https://gl.wikipedia.org/wiki?curid=311305", "title": "Irmandade TV", "text": "Irmandade TV foi unha canle de televisi\u00f3n privada de Galiza que emit\u00eda en lingua galega. Comezou a emitirse por vez primeira o 17 de maio de 2015 na TDT compartindo dial con N\u00f3s TV, cun marat\u00f3n de 12 horas a prol da lingua galega. O director da canle foi Aurelio L\u00f3pes, que presentaba de luns a venres o programa \"Afiando a Agulla\" xunto a Sara Torreiro."}
{"id": "311306", "revid": "89787", "url": "https://gl.wikipedia.org/wiki?curid=311306", "title": "Insuficiencia respiratoria", "text": "A insuficiencia respiratoria \u00e9 unha s\u00edndrome cl\u00ednica caracterizada pola incapacidade do organismo para manter os niveis arteriais axeitados de ox\u00edxeno e de di\u00f3xido de carbono, necesarios para o correcto metabolismo celular.\nConcepto.\nA insuficiencia respiratoria aguda \u00e9 a incapacidade do sistema respiratorio de cumprir a s\u00faa funci\u00f3n b\u00e1sica, que \u00e9 o intercambio gasoso de ox\u00edxeno e di\u00f3xido de carbono entre o ar ambiental e o sangue circulante, culminando na falla do metabolismo celular do organismo.\nDe acordo co seu encabezado m\u00e9dico p\u00f3dese definir como:\nEn termos m\u00e9dicos, a insuficiencia respiratoria def\u00ednese coma a presenza dunha hipoxemia arterial (PaO2 menor a 60 mmHg) en reposo, a nivel do mar e respirando ar ambiental. Este criterio pode acompa\u00f1arse de hipercapnia (PaCO2 maior de 45 mmHg). Para fins pr\u00e1cticos, pode entenderse que unha saturaci\u00f3n de ox\u00edxeno entre 90\u00a0 e 95\u00a0 equivalen a unha PaO2 de 60 e 80 mmHg."}
{"id": "311307", "revid": "23204", "url": "https://gl.wikipedia.org/wiki?curid=311307", "title": "John Houseman", "text": "Jacques Haussmann, nado en Bucarest (Roman\u00eda) o 22 de setembro de 1902 e finado en Malib\u00fa (California) o 31 de outubro de 1988 foi un actor e produtor brit\u00e1nico-estadounidense, co\u00f1ecido como John Houseman.\nTraxectoria.\nHouseman naceu en Bucarest. A s\u00faa nai era brit\u00e1nica e o seu pai un xudeu nado en Alsacia. Estudou en Inglaterra e traballo no comercio de cereais antes de emigrar aos Estados Unidos en 1925, conseguindo a nacionalidade estadounidense en 1943.\nHouseman entrou no mundo do teatro tralo crac do 29. A s\u00faa primeira oportunidade importante chegou cando foi contratado polo m\u00fasico Virgil Thomson para dirixir \"Four Saints in Three Acts\", colaboraci\u00f3n de Thomson con Gertrude Stein.\nEn 1934 buscaba un elenco para a obra que produc\u00eda baseada no drama de Archibald MacLeish, \"Panic\", sobre un financeiro de Wall Street afectado pola crise de 1929. A pesar de que a personaxe central era un home de m\u00e1is de cincuenta anos, Houseman obsesionouse cun actor novo chamado Orson Welles que vira en \"Romeo e Xulieta\". Welles aceptou deixar a obra para entrar na produci\u00f3n de \"Panic\". A pesar de que a obra obtivo cr\u00edticas indiferentes, supuxo o inicio da frut\u00edfera colaboraci\u00f3n entre Welles e Houseman, que deu lugar \u00e1 produci\u00f3n de \"Macbeth\", dirixida por Welles con actores de raza negra (1936), o musical \"The Cradle Will Rock\" (1937) e as obras para a radio do Mercury Theatre, coma a emisi\u00f3n de \"The War of the Worlds\", adaptada da novela de H. G. Wells (1938).\nA ruptura entre ambos os dous chegou coa escritura do gui\u00f3n de \"Cidad\u00e1n Kane\" (1941), que Houseman afirmaba que correspond\u00eda a Herman J. Mankiewicz m\u00e1is ca a Welles.\nTrala ruptura, Houseman seguiu dirixindo (\"The Devil and Daniel Webster\", 1939) e producindo obras teatrais e chegou a ser o vicepresidente de David O. Selznick Productions. Durante a segunda guerra mundial converteuse no xefe da divisi\u00f3n de ultramar da oficina de informaci\u00f3n.\nEntre 1945 e 1962 produciu dezaoito filmes para Paramount, Universal e Metro-Goldwyn-Mayer, inclu\u00edndo \"The Blue Dahlia\" (1946) e \"Julius Caesar\" (1953) (for which he received an Academy Award nomination for \"Best Picture\"). Por\u00e9n a s\u00faa popularidade para o p\u00fablico chegou coa s\u00faa interpretaci\u00f3n do profesor Charles Kingsfield no filme \"The Paper Chase\" (1973), polo que ga\u00f1ou o Oscar ao mellor actor secundario e que repetiu na serie hom\u00f3nima.\nRepresentaci\u00f3ns de Houseman no cinema.\nHouseman foi interpretado por Cary Elwes no filme de Tim Robbins \"Cradle Will Rock\" (1999) e por Eddie Marsan no filme de Richard Linklater \"Me &amp; Orson Welles\" (2009)."}
{"id": "311308", "revid": "1093", "url": "https://gl.wikipedia.org/wiki?curid=311308", "title": "Juan Carlos Lema Balsas", "text": ""}
{"id": "311309", "revid": "89787", "url": "https://gl.wikipedia.org/wiki?curid=311309", "title": "Merino, Colorado", "text": "Merino \u00e9 unha vila do condado de Logan, no estado norteamericano de Colorado. A poboaci\u00f3n era 284 no censo de 2010. O seu nome v\u00e9nlle pola raza de ovella meiri\u00f1a (\"merino\" en castel\u00e1n).\nXeograf\u00eda.\nMerino est\u00e1 localizada en .\nSegundo a\u00a0Oficina do Censo dos Estados Unidos, a localidade ten unha superficie total de 0.52\u00a0km2, todos de terra firme.\nDemograf\u00eda.\nSegundo o\u00a0censo de 2000, hab\u00eda 246 persoas, 96 casas, e 66 familias con residencia no lugar. A densidade de poboaci\u00f3n era 558.7/km\u00b2. A composici\u00f3n racial da era 93.90% brancos, 0.81% nativos americanos, 4.07% doutras razas, e 1.22% de d\u00faas ou m\u00e1is. Hispanos ou latinos era o\u00a06.91% da poboaci\u00f3n."}
{"id": "311310", "revid": "98629", "url": "https://gl.wikipedia.org/wiki?curid=311310", "title": "Moses (canci\u00f3n)", "text": "Moses\u00bb (en galego, \"Mois\u00e9s\") \u00e9 o \u00fanico sinxelo do \u00e1lbum \"Live 2003\", primeiro \u00e1lbum en directo editado pola banda inglesa de rock alternativo\u00a0Coldplay. Interpretouse no\u00a0Hordern Pavilion de Sidney o 21 e 22 de xullo de 2003.\nA canci\u00f3n escribiuna a actriz\u00a0Gwyneth Paltrow, dona do cantante\u00a0Chris Martin. \u00c9 unha canci\u00f3n rom\u00e1ntica que fala de namorarse da muller m\u00e1is fermosa do mundo e do impacto que provoca na vida dun mesmo. O t\u00edtulo da canci\u00f3n utilizouno despois a parella para darlle nome ao seu segundo fillo, Moses Bruce Anthony Martin, nado en 2006.\nEntrou na lista de canci\u00f3ns alternativas dos Estados Unidos chegando \u00e1 posici\u00f3n 24."}
{"id": "311311", "revid": "55340", "url": "https://gl.wikipedia.org/wiki?curid=311311", "title": "Vaira", "text": ""}
{"id": "311312", "revid": "89787", "url": "https://gl.wikipedia.org/wiki?curid=311312", "title": "Bassella", "text": "Bassella \u00e9 un concello da comarca do\u00a0Alt Urgell. O termo municipal de Bassella foi o m\u00e1is afectado pola construci\u00f3n da vaira de\u00a0Rialb.\nSituaci\u00f3n.\nBassella \u00e9 o termo municipal m\u00e1is meridional do Alt Urgell, limita coas\u00a0\u00a0comarcas do\u00a0Solson\u00e8s no leste e coa\u00a0Noguera ao oeste. Polo norte limita cos concellos de\u00a0Oliana e Peramola, ao oeste coa\u00a0Baronia de Rialb e Tiurana, ao sur con\u00a0Vilanova de l'Aguda (Noguera) e Pinell de Solson\u00e8s e ao leste con\u00a0Castellar de la Ribera (Solson\u00e8s).\nLugares de interese.\nInaugurado no 2002, o Museo da Moto \u00e9 o primeiro espazo permanente aberto ao p\u00fablico de todo o Estado espa\u00f1ol dedicado integramente ao mundo da moto.\u00a0\nParte do termo municipal est\u00e1 asulagado pola vaira\u00a0de Rialb, con lugares como\u00a0Castellnou de Bassella ou Aguilar baixo as s\u00faas augas e que sobresaen en \u00e9pocas de gran seca.\u00a0\nAproveitando a auga da Ribera Salada creouse unha infraestrutura l\u00fadica municipal que consiste en dous areais artificiais, un para menores e outro para adultos"}
{"id": "311313", "revid": "56817", "url": "https://gl.wikipedia.org/wiki?curid=311313", "title": "Flet\u00e1n", "text": "O termo flet\u00e1n pode referirse a estes tres peixes planos da familia dos pleuron\u00e9ctidos:"}
{"id": "311314", "revid": "19415", "url": "https://gl.wikipedia.org/wiki?curid=311314", "title": "Chicago Black Hawks", "text": ""}
{"id": "311315", "revid": "43749", "url": "https://gl.wikipedia.org/wiki?curid=311315", "title": "Editorial de Bibli\u00f3filos Gallegos", "text": ""}
{"id": "311317", "revid": "43749", "url": "https://gl.wikipedia.org/wiki?curid=311317", "title": "Bibli\u00f3filos Gallegos", "text": ""}
{"id": "311318", "revid": "43749", "url": "https://gl.wikipedia.org/wiki?curid=311318", "title": "Ed. de los Bibli\u00f3filos Gallegos", "text": ""}
{"id": "311319", "revid": "17467", "url": "https://gl.wikipedia.org/wiki?curid=311319", "title": "Mar\u00eda Antonia de Jes\u00fas", "text": ""}
{"id": "311320", "revid": "23204", "url": "https://gl.wikipedia.org/wiki?curid=311320", "title": "Pleuron\u00e9ctidos", "text": "A dos pleuron\u00e9ctidos (\"Pleuronectidae\") \u00e9 unha familia de peixes tele\u00f3steos acantopterixios da orde dos pleuronectiformes.\nComprende numerosas especies principalmente mari\u00f1as, a\u00ednda que algunhas son habitantes de estuarios e incluso dos r\u00edos, que est\u00e1n distribu\u00eddas por todos os oc\u00e9anos.\nO seu nome deriva do do seu x\u00e9nero tipo, \"Pleuronectes\", co sufixo do lat\u00edn cient\u00edfico \"-idae\", propio dos nomes das familias de animais. Pola s\u00faa parte, \"Pleuronectes\" deriva dos termos do grego antigo \u03c0\u03bb\u03b5\u03c5\u03c1\u03ac pleur\u00e1, \"costado\", \"lado\", \"flanco\" e \u03bd\u03b7\u03ba\u03c4\u03cc\u03bd n\u0113kt\u00f3n \"acto de nadar\", \"nataci\u00f3n\", derivado do verbo \u03bd\u03ae\u03c7\u03b5\u03b9\u03bd n\u1e17chein, \"nadar\", pola forma caracter\u00edstica de nadar de lado.\nA maior\u00eda das s\u00faa especies viven sobre o fondo mari\u00f1o, e te\u00f1en os ollos situados no costado dereito.\nOs pleuron\u00e9ctidos apareceron por pormeira vez no rexistro f\u00f3sil no paleoceno, hai uns 65 mill\u00f3ns de anos, durante o pale\u00f3xeno ou terciario temper\u00e1n.\nCase todas as especies da familia te\u00f1en importancia pesqueira, entre eles as sollas e os flet\u00e1ns ou hipoglosos.\nMorfolox\u00eda.\nTe\u00f1en ambos os ollos normalmente no lado dereito, o preop\u00e9rculo cunha marxe libre, aletas sen espi\u00f1as, coa dorsal estend\u00e9ndose sobre a cabeza; a vexiga natatoria est\u00e1 ausente nos adultos.\nO lado que mostran cara a arriba est\u00e1 pigmentado, tendo a capacidade de realizar espectaculares cambios de cor co obxecto de confundirse co fondo mari\u00f1o onde se apoia, chegando incluso a imitar os debuxos das pedras e outros trazos.\nH\u00e1bitat e reproduci\u00f3n.\nSon depredadores bent\u00f3nicos de peixes e invertebrados, alg\u00fans, como o halibut, en fondos de m\u00e1is de 1000 m.\nSon desovadores pel\u00e1xicos con abandono da posta; os ovos non te\u00f1en dep\u00f3sito de aceite na xema.\nSistem\u00e1tica.\nSegundo o ITIS.\nSegundo o Sistema Integrado de Informaci\u00f3n Taxon\u00f3mica (ITIS), a familia dos pleuron\u00e9ctidos ter\u00eda 21 x\u00e9neros agrupados en 5 subfamilias:\nSegundo a FishBase e o WoRMS.\nSegundo o sistema FishBase, na familia dos pleuron\u00e9ctidos entrar\u00edan como subfamilias unha serie de taxons que no sistema ITIS son considerados como familias \u00e1 parte, m\u00e1is concretamente as subfamilias dos \"Paralichthodinae\", \"Poecilopsettinae\" e \"Rhombosoleinae\", polo que haber\u00eda uns 40 x\u00e9neros e m\u00e1is de 100 especies agrupadas nas seguintes 4 subfamilias:"}
{"id": "311321", "revid": "22795", "url": "https://gl.wikipedia.org/wiki?curid=311321", "title": "Pleuronectidae", "text": ""}
{"id": "311322", "revid": "23204", "url": "https://gl.wikipedia.org/wiki?curid=311322", "title": "Pleuronectoideos", "text": "A dos pleuronectoideos (\"Pleuronectoidei\") \u00e9 unha suborde de peixes tele\u00f3steos acantopterixios da orde dos pleuronectiformes.\nComprende numerosas especies de interese pesqueiro, entre outras, o rodaballo, o o linguado e a solla.\nClasificaci\u00f3n.\nA suborde comprende as seguintes familias:\nSuborde \"Pleuronectoidei\""}
{"id": "311323", "revid": "22795", "url": "https://gl.wikipedia.org/wiki?curid=311323", "title": "Pleuronectoidei", "text": ""}
{"id": "311324", "revid": "6175042", "url": "https://gl.wikipedia.org/wiki?curid=311324", "title": "Xes\u00fas Ferreiro", "text": "Xes\u00fas Xan Ferreiro Garc\u00eda ou simplemente Xes\u00fas Ferreiro, alcumado \"Cachorro\", nado na Coru\u00f1a o 24 de febreiro de 1985 \u00e9 un boxeador profesional galego. Na s\u00faa carreira profesional ten disputado un total de 20 combates, ga\u00f1ando 15 (5 por KO), perdendo 4 (2 por KO) e empatando un. Cachorro \u00e9, xunto con Moncho Casal o \u00fanico boxeador coru\u00f1\u00e9s que conseguiu un campionato estatal en d\u00faas categor\u00edas distintas, semipesado e supermedio.\nTraxectoria.\nXes\u00fas Ferreiro naceu na Coru\u00f1a o 24 de febreiro de 1985. Iniciouse na pr\u00e1ctica do boxeo con 12 anos, facendo o seu debut o 7 de xu\u00f1o de 2008 en Ferrol fronte ao boxeador portugu\u00e9s Fernando Fernandes, ao que derrotou no cuarto asalto por KO t\u00e9cnico.\nO primeiro t\u00edtulo profesional de \"Cachorro\" chegou o 2 de febreiro de 2013, cando derrotou no Palacio de Deportes de Madrid ao p\u00faxil tinerfe\u00f1o Adasat Rodr\u00edguez aos puntos por decisi\u00f3n un\u00e1nime tras dez asaltos, por\u00e9n cinco meses despois, o 12 de xullo de 2013, perdeu o t\u00edtulo fronte ao mesmo adversario no Front\u00f3n de Riazor da cidade herculina co mesmo resultado.\nO 2 de maio de 2014 f\u00edxose co cinto de campi\u00f3n de Espa\u00f1a do peso supermedio logo de derrotar ao boxeador c\u00e1ntabro Iv\u00e1n Salcines por decisi\u00f3n un\u00e1nime no Front\u00f3n de Riazor. Na primeira defensa do t\u00edtulo derrotou por decisi\u00f3n un\u00e1nime ao asturiano Jose Manuel Iglesias \"Punky\" no Pavill\u00f3n do Barrio das Flores coru\u00f1\u00e9s. Por\u00e9n, o 1 de maio de 2015, na segunda defensa do t\u00edtulo caeu no segundo de dez asaltos por KO t\u00e9cnico no Front\u00f3n de Riazor fronte ao boxeador nado en Su\u00edza Blas \"Color\u00edn\" Mart\u00ednez, nunha noite na que se homenaxeara ao ex-campi\u00f3n de Espa\u00f1a en peso superw\u00e9lter Iv\u00e1n S\u00e1nchez \"Dinky\".\nVida persoal.\nO 2 de maio de 2014, logo de proclamarse campi\u00f3n de Espa\u00f1a do peso supermedio, pediulle matrimonio \u00e1 gaiteira Susana Seivane, coa que ten dous fillos, Fiz e Ant\u00f3n.\nPalmar\u00e9s.\nXes\u00fas Ferreiro ten conseguido numerosos t\u00edtulos a nivel estatal tanto en categor\u00eda afeccionado como profesional:\nRexistro.\n! Res. !! R\u00e9cord !! Opo\u00f1ente !! Tipo !! Rd., Tempo !! Datos !! Localidade !! Notas"}
{"id": "311325", "revid": "89787", "url": "https://gl.wikipedia.org/wiki?curid=311325", "title": "Psettodes", "text": "Psettodes \u00e9 un x\u00e9nero, o \u00fanico da familia dos pset\u00f3didos (\"Psettodidae\") que, \u00e1 s\u00faa vez, \u00e9 a \u00fanica da suborde dos psettoideos (\"Psettodoidei\"), da orde dos pleuronectiformes.\nDistribuci\u00f3n.\nComprende tres especies de peixes planos moi primitivos, relativamente grandes, semellantes aos linguados, das que d\u00faas habitan nas augas tropicais do Atl\u00e1ntico leste, ningunha no Mediterr\u00e1neo ou no Atl\u00e1ntico europeo, e a terceira no Indo-Pac\u00edfico.\nCaracter\u00edsticas.\nEstes peixes est\u00e1n considerados como os m\u00e1is primitivos da orde dos pleuronectiformes. Como todos os representantes destes peixes te\u00f1en o corpo asim\u00e9trico, con ambos os ollos nun s\u00f3 lado (\u00e1 esquerda nesta familia), chamado lado ocular, mentres que ao outro lado do corpo \u00e9 o chamado lado cego. Por\u00e9n, nesta familia o ollo dereito non migra completamente durante o seu desenvolvemento, xa que se det\u00e9n no bordo dorsal da cabeza.\nSon, por tanto, menos asim\u00e9tricos que outros peixes planos.\nA boca \u00e9 ampla e est\u00e1 equipada con dentes pequenos pero moi numerosos. A aleta dorsal comeza na parte posterior, detr\u00e1s dos ollos, ao contrario que en case todos os outros peixes planos. A li\u00f1a lateral \u00e9 completa e est\u00e1 presente incluso no lado cego.\nAlcanzan lonxitudes de 55 a 80\u00a0cm.\nO seu nome com\u00fan en ingl\u00e9s, \"spiny turbots\" (rodaballos espi\u00f1entos) d\u00e9bese \u00e1 presenza de espi\u00f1as nas aletas dorsal e anais, o que poder\u00eda indicar unha relaci\u00f3n evolutiva cos perciformes.\nEspecies.\nAs especies actualmente reco\u00f1ecidas neste x\u00e9nero son:\nX\u00e9nero \"Psettodes\""}
{"id": "311326", "revid": "22795", "url": "https://gl.wikipedia.org/wiki?curid=311326", "title": "Psettodoidei", "text": ""}
{"id": "311327", "revid": "22795", "url": "https://gl.wikipedia.org/wiki?curid=311327", "title": "Psetodoideos", "text": ""}
{"id": "311328", "revid": "22795", "url": "https://gl.wikipedia.org/wiki?curid=311328", "title": "Psettodidae", "text": ""}
{"id": "311329", "revid": "22795", "url": "https://gl.wikipedia.org/wiki?curid=311329", "title": "Pset\u00f3didos", "text": ""}
{"id": "311337", "revid": "89787", "url": "https://gl.wikipedia.org/wiki?curid=311337", "title": "Pedro Alonso P\u00e9rez", "text": "Pedro Alonso P\u00e9rez, nado en Madrid o 27 de maio de 1907 e finado en Vigo o 20 de abril de 1990, foi un arquitecto espa\u00f1ol, que traballou en Galicia.\nTraxectoria.\nLicenciouse en Madrid en 1932. Foi delegado do Instituto Nacional da Vivenda para o norte de Espa\u00f1a. A partir de 1940 asociouse con Francisco Castro Represas en Vigo, e traballaron xuntos at\u00e9 1988. Na s\u00faa obra, que evolucionou do eclecticismo ao racionalismo, destaca o emprego do granito, o uso de balconadas e de cornixas corridas."}
{"id": "311343", "revid": "5863", "url": "https://gl.wikipedia.org/wiki?curid=311343", "title": "Editorial Bibli\u00f3filos Gallegos", "text": ""}
{"id": "311348", "revid": "23204", "url": "https://gl.wikipedia.org/wiki?curid=311348", "title": "Provincia de Alborz", "text": "A provincia de Alborz (en , \"Ostan-e Alborz\") \u00e9 unha das 31 provincias de Ir\u00e1n, con capital en Karaj. Foi estabelecida coa divisi\u00f3n da provincia de Teher\u00e1n en d\u00faas provincias, coa aprobaci\u00f3n parlamentaria do 23 de xu\u00f1o de 2010.\nSituada ao norte de Teher\u00e1n, a provincia consta de 4 cant\u00f3ns, os de Karaj, Savojbolagh, Taleghan e Nazarabad.\nSegundo o censo de 2011, a poboaci\u00f3n \u00e9 de 2.412.513 habitantes."}
{"id": "311351", "revid": "22795", "url": "https://gl.wikipedia.org/wiki?curid=311351", "title": "Soleidae", "text": ""}
{"id": "311352", "revid": "7523", "url": "https://gl.wikipedia.org/wiki?curid=311352", "title": "Segunda divisi\u00f3n B espa\u00f1ola 2014/15", "text": "A tempada 2014\u201315 da Segunda Divisi\u00f3n B foi a 38\u00aa edici\u00f3n do terceiro nivel do f\u00fatbol espa\u00f1ol. Empezou o 23 de agosto de 2014 e finalizou o 21 de xu\u00f1o de 2014 coas eliminatorias de ascenso finais.\nResumo antes da tempada 2014\u201315.\nPlayoffs de Ascenso:\nDescendidos de Segunda Divisi\u00f3n:\nPromoci\u00f3n de ascenso.\nCampi\u00f3ns de grupo.\nOs catro campi\u00f3ns de grupo xogar\u00e1n unha eliminatoria a dobre partido. Os vencedores subir\u00e1n directamente a Segunda Divisi\u00f3n. Os perdedores pasar\u00e1n \u00e1 segunda eliminatoria cos segundos, terceiros e cuartos de grupo.\nAdemais, os dous vencedores que ascenderon a Segunda xogaron outra eliminatoria a dobre partido para decidir o campi\u00f3n da categor\u00eda.\nSegundos, terceiros e cuartos.\nCuartos de final.\nOs segundos, terceiros e cuartos de cada grupo xogar\u00e1n unha eliminatoria a dobre partido. Os vencedores pasar\u00e1n \u00e1s semifinais.\nSemifinais.\nOs seis ga\u00f1adores de cuartos de final e os dous perdedores da eliminatoria de campi\u00f3ns xogaron as semifinais a dobre partido. Os vencedores pasaron \u00e1s finais.\nFinais.\nOs catro ga\u00f1adores de semifinais xogaron as finais a dobre partido. Os vencedores ascenderon a Segunda Divisi\u00f3n.\nPromoci\u00f3n de permanencia.\nOs catro d\u00e9cimo sextos clasificados xogaron unha eliminatoria a dobre partido. Os perdedores descenderon directamente a Terceira Divisi\u00f3n, mentres que os ga\u00f1adores mantiveron a categor\u00eda."}
{"id": "311354", "revid": "22570", "url": "https://gl.wikipedia.org/wiki?curid=311354", "title": "Anhanguera", "text": "Anhanguera \u00e9 un x\u00e9nero de pterosaurio pterodactiloide do Aptiano no Cret\u00e1ceo Inferior, con achados na\u00a0formaci\u00f3n Santana na planicie de Araripe, no\u00a0Brasil.\nEn 1986, Rafael Gioia Martins-Neto nunha conferencia durante a 38\u00b0 \"Reuni\u00e3o Anual da Sociedade Brasileira para o Progresso da Ci\u00eancia\" en S\u00e3o Paulo, informou do descubrimento dun pterosaurio, ao que denominou \"Pricesaurus megalodon.\" Os resumos do congreso public\u00e1ronse m\u00e1is tarde, dentro dese ano, na revista \"Ci\u00eancia e Cultura.\" O nome do x\u00e9nero significa \"lagarto de Llewellyn Ivor Price\". O nome da especie deriva do grego \u03bc\u03ad\u03b3\u03b1\u03c2, \"megas\", \"grande\", e \u1f40\u03b4\u03ce\u03bd, \"odon\", \"dente\".\nA especie bas\u00e9ase en dous sintipos, que Martins-Neto considerou que proced\u00edan dun \u00fanico individuo, adquiridos de maneira separada procedentes de traficantes de f\u00f3siles en dous n\u00f3dulos: o primeiro \u00e9 o esp\u00e9cime CPCA 3592, unha punta de nove cent\u00edmetros dun foci\u00f1o, e o outro \u00e9 o esp\u00e9cime CPCA 3591, unha parte media do cranio de dezaoito cent\u00edmetros de longo. Por tanto \"Pricesaurus\" co\u00f1\u00e9cese exclusivamente a partir de material cranial. Ambos os dous espec\u00edmes probablemente descubr\u00edronse no Miembro Romualdo da Conca do Araripe e forman parte da colecci\u00f3n do \"Centro de Pescudas Paleontol\u00f3xicas da Chapada do Araripe\".\nMartins-Neto proveu unha diagnose con catro trazos distintivos: a anchura do premaxilar; os dentes situados moi cercanamente; os profundos alv\u00e9olos dentais do premaxilar; e o redondeado da fronte da \"fenestra\" \"nasoantorbitalis.\" Con todo, en 1988 Alexander Kellner conclu\u00edu que \"Pricesaurus\" era un \"nomen vanum\", principalmente porque os espec\u00edmes en cuesti\u00f3n case seguramente son de individuos diferentes. O foci\u00f1o era, de acordo con Kellner, dun animal m\u00e1is grande que aquel do que proced\u00eda o fragmento medio do cranio. Ademais a diagnose non conti\u00f1a ningunha autapomorfia real.\nEn 2012, publicouse un estudo realizado por Felipe Lima Pinheiro \"et.al.\"\u00a0que representaba o primeiro estudo detallado dos espec\u00edmes. Conclu\u00eduse que os f\u00f3siles certamente non prove\u00f1en dun \u00fanico individuo, mesmo a\u00ednda que os seus tama\u00f1os non son necesariamente incompatibles. O foci\u00f1o mostraba que o quinto e o sexto par de dentes son menores que o cuarto e o s\u00e9timo, o cal fai ao esp\u00e9cime indistinguible de \"Anhanguera blittersdorffi\" e \"Anhanguera piscator\", os cales mostran o mesmo patr\u00f3n dental. Ambos os \u00a0dous espec\u00edmes denomin\u00e1ronse\u00a0\"Anhanguera\" sp. Pinheiro e.a. consideraron que \"Pricesaurus\" \u00e9 un \"nomen nudum\", debido a que este non posu\u00eda trazos diagn\u00f3sticos e por ser nomeado nun resumo dunha conferencia."}
{"id": "311355", "revid": "56817", "url": "https://gl.wikipedia.org/wiki?curid=311355", "title": "Saccharomyces pastorianus", "text": "Saccharomyces pastorianus \u00e9 unha especie de l\u00e9vedo utilizado para a fabricaci\u00f3n de cervexa de tipo\u00a0lager, ou de fermentaci\u00f3n baixa. O ep\u00edteto\u00a0espec\u00edfico \"pastorianus\" p\u00faxollo o alem\u00e1n Max Rees na honra de Louis Pasteur en 1870. Trece anos despois, outro ep\u00edtico espec\u00edfico, \"carlsbergensis\", deullo\u00a0Emil Christian Hansen en 1883 cando traballaba na cervexer\u00eda\u00a0Carlsberg.\n\"Saccharomyces carlsbergensis\" est\u00e1 considerado un sin\u00f3nimo por numerosos autores, por\u00e9n un estudo de \u00a02008 amosa unha diferenza significativa nos xenes \u00a0ADH. Util\u00edzase para a vinificaci\u00f3n, como \"Saccharomyces ellipsoideus\"."}
{"id": "311356", "revid": "88215", "url": "https://gl.wikipedia.org/wiki?curid=311356", "title": "Pore\u010d Trophy", "text": "O Pore\u010d Trophy \u00e9 unha competici\u00f3n\u00a0ciclista dun s\u00f3 d\u00eda que se disputa nos arredores de\u00a0Pore\u010d\u00a0no condado de Istria (Croacia). Ao primeiro a competici\u00f3n estaba composta por diferentes probas sen relaci\u00f3n entre si sen formar unha clasificaci\u00f3n xeral. Desde 2004 tan s\u00f3 se disputa unha. No ano 2005 entrou no calendario do UCI Europa Tour coa categor\u00eda 1.2 (\u00faltima categor\u00eda profesional). No 2013 introduciuse o Trofeo Umag (oficialmente: Trofej Umag) que conta coa mesma categor\u00eda e se disputa 4 d\u00edas m\u00e1is tarde."}
{"id": "311358", "revid": "98629", "url": "https://gl.wikipedia.org/wiki?curid=311358", "title": "Hippoglossus hippoglossus", "text": "Hippoglossus hippoglossus \u00e9 un peixe tele\u00f3steo da orde dos pleuronectiformes, familia dos pleuron\u00e9ctidos e subfamilia dos pleuronectinos ou dos hipoglosinos, segundo os autores, unha das d\u00faas que integran o x\u00e9nero \"Hippoglossus\".\n\u00c9 un peixe plano moi grande, o maior de todos eles, chegando a medir 3 ou 4 m de lonxitude e pesar at\u00e9 os 300\u00a0kg, a\u00ednda os que se ven nas lonxas adoitan seren bastante menores.\nHabita no oc\u00e9ano Atl\u00e1ntico norte, desde o golfo de Biscaia at\u00e9 o sur de Groenlandia, Terra Nova (Canad\u00e1) e o norte dos Estados Unidos (a outra especie do x\u00e9nero, \"H. stenolepis\", \u00e9 propia do Pac\u00edfico).\nO seu crecemento \u00e9 moi lento e, xunto \u00e1 elevada idade \u00e1 que alcanza a madurez sexual, a s\u00faa pesca excesiva est\u00e1 po\u00f1\u00e9ndoo en perigo de extinci\u00f3n.\nTaxonom\u00eda.\nA especie foi descrita en 1758 por Linneo na 10\u00aa edici\u00f3n do seu \"Systema Naturae\", baixo o nome de \"Pleuronectes hippoglossus\".\nAo longo da historia co\u00f1eceuse cos seguintes sin\u00f3nimos:\nNomes galegos.\n\"Hippoglossus hippoglossus\" co\u00f1\u00e9cese en galego polos nomes de\nhalibut, hipogloso, hipogloso do Atl\u00e1ntico, e flet\u00e1n branco (para distinguilo do seu parente, m\u00e1is pequeno e m\u00e1is famoso na actualidade, o flet\u00e1n negro, ou flet\u00e1n propiamente dito.\nCaracter\u00edsticas.\nMorfolox\u00eda.\nAs principais caracter\u00edsticas do halibut son:\nColoraci\u00f3n.\nA s\u00faa coloraci\u00f3n, na cara pigmentada, \u00e9 parda escura uniforme, pero tam\u00e9n pode ser verde oliva ou gris lousa, e nalg\u00fans individuos pode chegar a ser case negra. A cara cega \u00e9 abrancazada.\nOs individuos xuven\u00eds son m\u00e1is claros, e adoitan teren unha coloraci\u00f3n m\u00e1is apincarada.\nH\u00e1bitat, distribuci\u00f3n e biolox\u00eda.\nH\u00e1bitat.\nO flet\u00e1n branco \u00e9 un peixe bent\u00f3nico, errante, que vive entre os 50 e os 3.000 m de profundidade, onde a auga ten unha temperatura de entre os 3 e os 8\u00a0\u00b0C, a\u00ednda que ocasionalmente soben m\u00e1is cerca da superficie.\nAs larvas son pel\u00e1xicas, relativamente desvalidas, e andan \u00e1 deriva at\u00e9 que alcanzan uns 4\u00a0cm de lonxitude, cando migran \u00e1s partes profundas. Os esp\u00e9cimes xuven\u00eds, entre as idades dos dous e os catro anos, viven cerca da beira do mar, mov\u00e9ndose cara a augas m\u00e1is profundas a medida que van medrando.\nDistribuci\u00f3n.\nO flet\u00e1n branco distrib\u00faese:\nBiolox\u00eda.\nOs flet\u00e1ns brancos alcanzan a madurez sexual entre os 7 e os 18 anos, cando os machos miden case 110\u00a0cm e pesan uns 18\u00a0kg, e as femias case 150\u00a0cm, cun peso duns 35\u00a0kg. A desova prod\u00facese nos fiordes profundos e ao longo dos taludes continentais. As principais \u00e1reas de desova son a costa norueguesa ao norte de \u00c5lesund, ao longo do bordo meridional do arrecife de Escocia-Groenlandia, ao sur do estreito de Davis (entre a costa occidental de Groenlandia e a oriental da illa de Baffin), e en Terra Nova. Cada femia pon de 1,3 a 1,5 mill\u00f3ns de ovos, de case 4\u00a0mm de di\u00e1metro, que vagan en augas bastante profundas durante de 9 a 16 d\u00edas, at\u00e9 que eclosionan as larvas, que miden entre 6 e 7\u00a0mm. As larvas alim\u00e9ntanse de plancto e, cando alcanzan case 35\u00a0mm de lonxitude, sofren a metamorfose cara a forma de peixes planos que te\u00f1en de adultos. Cando os xuven\u00eds acadan de 5 a 7\u00a0cm de lonxitude, descenden ao fondo, a 30\u2013100 m de profundidade. Pasan o seu primeiro anos en augas relativamente pouco profundas, e van despraz\u00e1ndose gradualmente, a medida que van medrando, a maiores profundidades.\nOs halibuts xuven\u00eds alim\u00e9ntanse de pequenos invertebrados bent\u00f3nicos; os medianos, de camar\u00f3ns, cangrexos e outros crust\u00e1ceos, as\u00ed mesmo bent\u00f3nicos, e de pequenos peixes, e os adultos son depredadores moi voraces que se alimentan de peixes, principalmente de bacallaus, fogueiros e \"Sebastes marinus\" (unha cabra de altura n\u00f3rdica).\nA vida destes peixes pode alcanzar os 50 anos.\nPesca e usos.\nOs flet\u00e1ns brancos capt\u00faranse sobre todo con anzol e li\u00f1a, pero tam\u00e9n aparecen en redes de arrastre; en Noruega empr\u00e9ganse redes especiais para apa\u00f1alos en augas profundas. Debido \u00e1 s\u00faa lenta taxa de crecemento, e \u00e1 elevada idade \u00e1 que adquiren a madureza sexual, as s\u00faas poboaci\u00f3ns p\u00f3dense ver afectadas seriamente pola sobreexplotaci\u00f3n pesqueira e, de feito, xa diminu\u00edu drasticamente en todas as s\u00faas \u00e1reas de dispersi\u00f3n. Por iso a Uni\u00f3n Internacional para a Conservaci\u00f3n da Natureza e dos Recursos Naturais cualificou a situaci\u00f3n desta especie como \"EN\" (ameazada de extinci\u00f3n). \nA carne do flet\u00e1n branco \u00e9 moi olorosa e apreciada gastronomicamente. O peixe comercial\u00edzase fresco, salgado ou afumado. Os individuos de gran tama\u00f1o c\u00f3rtanse en tiras que, en Islandia se secan e comercializan como \"rackling\".\nAdemais de ser obxecto de consumo fresco, salgado ou afumado, utilizouse antigamente para extraer do seu f\u00edgado o aceite de f\u00edgado de halibut, ou de hipopgloso, rico en vitaminas A e D, usado do mesmo xeito que o aceite de f\u00edgado de bacallau.\nNota sobre os nomes dos flet\u00e1ns.\nO nome flet\u00e1n empezou a co\u00f1ecerse e usarse en Galicia hai pouco tempo, al\u00e1 pola primavera de 1995, cando todos os medios de comunicaci\u00f3n falaban da guerra do flet\u00e1n (a\u00ednda que esta \"guerra\" foi polo flet\u00e1n negro). At\u00e9 ese momento, os galegos (e todos os espa\u00f1ois) co\u00f1eciamos tan s\u00f3 a un seu parente, do que se ocupa este artigo, \"Hippoglossus hippoglossus\", que \u00e1s veces chegaba aos portos galegos, co\u00f1eci\u00e1molo polo seu nome ingl\u00e9s, \"halibut\", ou ben polo cultismo \"hippogloso\", derivado do seu nome cient\u00edfico. Os mari\u00f1eiros galegos levaban anos pescando no gran banco de Terra Nova a especie que os canadenses de fala francesa chamaban \"fl\u00e9tan noir\", para distinguilo do aut\u00e9ntico \"fl\u00e9tan\", o \"Hippoglossus hipoglosssus\", xa que, ademais do tama\u00f1o, dist\u00ednguese por ter a cara pigmentada m\u00e1is escura. Os mari\u00f1eiros galegos adoptaron o nome franc\u00e9s como flet\u00e1n e, como consecuencia do conflito con Canad\u00e1 e a s\u00faa repercusi\u00f3n nos medios de comunicaci\u00f3n, o termo comezou a usarse en toda Galicia e en toda Espa\u00f1a. Hai que sinalar que, na bibliograf\u00eda en franc\u00e9s, a especie que nos ocupa tam\u00e9n ten varios sin\u00f3nimos: \"fl\u00e9tan de l'Atlantique\" e \"fl\u00e9tan blanc\"."}
{"id": "311359", "revid": "1987", "url": "https://gl.wikipedia.org/wiki?curid=311359", "title": "Aretha Franklin", "text": "Aretha Louise Franklin, nada o 25 de marzo de 1942 en Memphis,\u00a0 e finada en Detroit o 16 de agosto de 2018, foi unha cantante de soul, R&amp;B e gospel. Recibiu o alcume de \u00abLady Soul\u00bb (a dama do soul) ou \u00abQueen of soul\u00bb (a ra\u00ed\u00f1a do soul), e foi unha das artistas m\u00e1is influentes na m\u00fasica contempor\u00e1nea, ostentando o posto n\u00famero un da lista dos 100 cantantes m\u00e1is grandes de todos os tempos da revista \"Rolling Stone\". A mediados da d\u00e9cada de 1960 consolidouse como estrela feminina do soul, algo que favoreceu os\u00a0dereitos raciais e das mulleres nos Estados Unidos. En 1987, Franklin converteuse na primeira muller en entrar no Sal\u00f3n da Fama do Rock.\nTraxectoria.\nFilla dun predicador baptista, con catorce anos cantaba na igrexa coas s\u00faas irm\u00e1s Carolyn e Erma. Co\u00f1eceu e recibiu influencias das estrelas do gospel Clara Ward e Mahalia Jackson. Entre 1956 e 1960 dedicouse unicamente a cantar gospel. El 1960 contratouna Columbia Records, onde gravou cun estilo no que non acababa de encaixar, e o disco co que tivo m\u00e1is \u00e9xito neste selo foi \"Rock-a-bye Your Baby with a Dixie Melody\". En 1966 pasou a Atlantic Records volvendo ao estilo R&amp;B e gravando o seu primeiro grande \u00e9xito, do que se venderon m\u00e1is do mill\u00f3n de exemplares: \"I never loved a man (The way I love you)\" composto por Ronnie Shannon onde Aretha cantaba e tocaba o piano. A s\u00faa carreira musical continuou con material orixinal e versi\u00f3ns doutros compositores, como: \"(You make me feel like) A natural woman\", de Gerry Goffin e Carole King, \"I say a little prayer\" de Burt Bacharach e Hal David, \"Eleanor Rigby\", de The Beatles, \"Border song (Holy Moses)\", de Elton John, \"Bridge over troubled water\", de Simon and Garfunkel ou \"Until you come back to me (That's what I'm gonna do)\", de Stevie Wonder. En 1980 pasou \u00e1 discogr\u00e1fica Arista onde co seu primeiro \u00e1lbum, titulado Aretha, e a canci\u00f3n, \"United together\", chegou ao \"top ten\". O dueto con George Michael \"I Knew You Were Waiting For Me\" foi tam\u00e9n un grande \u00e9xito. No cinema participou nos filmes \"Os Blues Brothers\" (1980) e \"Blues Brothers 2000\" (1998)."}
{"id": "311360", "revid": "23204", "url": "https://gl.wikipedia.org/wiki?curid=311360", "title": "Soleidos", "text": "A dos soleidos (\"Soleidae\") \u00e9 unha familia de peixes tele\u00f3steos da orde dos pleuronectiformes que comprende m\u00e1is dun cento de especies co\u00f1ecidas na bibliograf\u00eda internacional como \"linguados verdadeiros\" e, en galego, como linguados, lirpas e aced\u00edas.\nOs linguados habitan sobre fondos areosos preto das costas mari\u00f1as e tam\u00e9n en cursos de auga doce. As especies de augas salobres e salgadas viven no Atl\u00e1ntico oriental, no \u00cdndico e no Pac\u00edfico occidental e central. As de auga doce enc\u00f3ntranse en \u00c1frica, o sur de Asia, Nova Guinea e Australia.\nNo pasado, os linguados das Am\u00e9ricas (tanto os de auga salgada coma doce) inclu\u00edronse nesta familia, pero hoxe foron separados para formar a s\u00faa propia, a dos aqu\u00edridos (\"Achiridae\") ou \"linguados americanos\". O \u00fanico linguado verdadeiro que habita nesta zona \u00e9 especie \u00e9 \"Aseraggodes herrei\", das Gal\u00e1pagos (e que tam\u00e9n vive nas illas Cocos, no \u00cdndico).\nA\u00ednda que a maior\u00eda das especies viven preto da costa, un linguado que se asemellaba a un pequeno halibut foi observado polo batiscafo Trieste na parte inferior da fosa das Marianas, a uns 11\u00a0km de profundidade. Por\u00e9n, esta observaci\u00f3n foi cuestionada por expertos en peixes, e as autoridades non a reco\u00f1ecen como v\u00e1lida.\nDepredadores, aliment\u00e1ndose de crust\u00e1ceos e outros invertebrados. Ao naceren presentan simetr\u00eda bilateral, e durante o seu desenviolvemento ambos os ollos despr\u00e1zanse ao lado dereito da cabeza. Viven a maior parte do tempo co lado cego recostado sobre o leito acu\u00e1tico.\nDe cores escuras, a s\u00faa delgadeza e quietude sobre o fondo fai deles unha presa dif\u00edcil para outros depredadores.\nSon moi apreciados en gastronom\u00eda pola s\u00faa carne branca e fina, de sabor delicado. Entre as especies m\u00e1is consumidas e apreciadas destaca o linguado com\u00fan, ou linguado propiamente dito, \"Solea solea\".\nEtimolox\u00eda.\nO nome cient\u00edfico da familia, \"Soleidae\", f\u00f3rmase, como \u00e9 habitual, sobre a ra\u00edz do nome do x\u00e9nero tipo, \"Solea\", engad\u00edndolle a desinencia \"-\u00b4idae\" empregada para formar os nomes das familias de animais. Pola s\u00faa parte, \"Solea\" v\u00e9n do termo latino \"solea\", que era o nome que lle daban os romanos a unha certa especie de linguado, debido ao seu aspecto que recordaba a sola dunha sandalia (en lat\u00edn cl\u00e1sico, \"solea, -ae\").\nCaracter\u00edsticas.\nO seu corpo \u00e9 alongado, coa cabeza tam\u00e9n longa e os ollos, como quedou dito, situados no lado dereito o corpo.\nCaracter\u00edzanse por ter o corpo comprimido lateralmente e porque, ao viviren acostados sobre un dos seus lados nos fondos areosos, sofren unha modificaci\u00f3n que consiste na migraci\u00f3n dun ollo ao outro lado (o dereito), de tal modo que presentan un lado cego, non pigmentado, que \u00e9 o que se pousa no fondo, e outro cos dous ollos, pigmentado, que \u00e9 o que aparece como superior (a\u00ednda que realmente sexa un dos costados do peixe).\nO extremo frontal do corpo e a cabeza son arredondados. A mand\u00edbula superior \u00e9 protr\u00e1ctil. A parte posterior do op\u00e9rculo frontal est\u00e1 cuberta por pel. As narinas e as mand\u00edbulas da acra cega est\u00e1n rodeadas por pequenas papilas sensitivas en forma de filamentos.\nClasificaci\u00f3n.\nSegundo FishBase, a familia comprende 30 x\u00e9neros cun total dunhas 180 especies. Os x\u00e9neros son:\nPor\u00e9n, outros sistemas de clasificaci\u00f3n admiten m\u00e1is (WoRMS, 32) ou menos (SIIT, 29) x\u00e9neros.\nAcuicultura.\nEn Galicia, nas \u00faltimas d\u00e9cadas, est\u00e1n cultiv\u00e1ndose con grande \u00e9xito algunhas especies de linguados, non s\u00f3 o aut\u00f3ctono, \"Solea solea\", sen\u00f3n tam\u00e9n a especie \"Solea senegalensis\".\nEn palabras do director do Centro Tecnol\u00f3gico Galego de Acuicultura (CETGA), \"O linguado \u00e9 a especie de maior potencial de todas as que se est\u00e1n investigando, sen d\u00fabida, e a gran aposta da industria acu\u00edcola\"."}
{"id": "311362", "revid": "5863", "url": "https://gl.wikipedia.org/wiki?curid=311362", "title": "SEG", "text": ""}
{"id": "311363", "revid": "5863", "url": "https://gl.wikipedia.org/wiki?curid=311363", "title": "Halibut", "text": ""}
{"id": "311364", "revid": "5863", "url": "https://gl.wikipedia.org/wiki?curid=311364", "title": "Hipogloso", "text": ""}
{"id": "311365", "revid": "5863", "url": "https://gl.wikipedia.org/wiki?curid=311365", "title": "Hipogloso do Atl\u00e1ntico", "text": ""}
{"id": "311366", "revid": "6279", "url": "https://gl.wikipedia.org/wiki?curid=311366", "title": "Charles Dias de Oliveira", "text": ""}
{"id": "311367", "revid": "3551175", "url": "https://gl.wikipedia.org/wiki?curid=311367", "title": "Axulfe", "text": ""}
{"id": "311371", "revid": "22795", "url": "https://gl.wikipedia.org/wiki?curid=311371", "title": "U\u00f1a (anatom\u00eda)", "text": ""}
{"id": "311372", "revid": "89787", "url": "https://gl.wikipedia.org/wiki?curid=311372", "title": "Aceite de f\u00edgado de bacallau", "text": "O aceite de f\u00edgado de bacallau, tam\u00e9n chamado \"oleum morrhuae\", \u00e9 un aceite extra\u00eddo do f\u00edgado do bacallau do Atl\u00e1ntico (\"Gadus morhua\").\n\u00c9 un suplemento diet\u00e9tico, administrado comunmente no pasado aos nenos.\nO aceite de f\u00edgado de bacallau \u00e9 un dos provedores m\u00e1is eficaces de \u00e1cidos graxos omega 3 (EPA e DHA) e t\u00f3mase con frecuencia para aliviar a dor e a rixidez articular relacionada coa artrite, e tam\u00e9n se demostrou clinicamente que ten un efecto positivo sobre a sa\u00fade do coraz\u00f3n, os \u00f3sos e o cerebro, as\u00ed como para mellorar o estado da pel, o pelo e as u\u00f1as.\nCaracter\u00edsticas.\n\u00c9 unha fonte de vitaminas A e D. Dependendo da s\u00faa calidade, o sabor e o olor var\u00eda desde un suave sabor similar ao das sardi\u00f1as at\u00e9 un intenso e molesto cheiro a peixe podre e aceite rancio. O aceite de f\u00edgado de bacallau de alta calidade \u00e9 un l\u00edquido oleoso de cor amarela p\u00e1lida pouco espeso.\nF\u00edxose popular comercializar aceite de f\u00edgado de bacallau con esencia c\u00edtrica ou de menta para facelo m\u00e1is apetec\u00edbel. As persoas de idade que creceron en Asia, Europa e noutros lugares do mundo te\u00f1en a mi\u00fado malos recordos da s\u00faa infancia relativos a tomar pola forza a \"emulsi\u00f3n Scott\", unha popular marca rexistrada de aceite de f\u00edgado de bacallau en emulsi\u00f3n, at\u00e9 que se lanzou ao mercado a versi\u00f3n con sabor a laranxa."}
{"id": "311373", "revid": "56817", "url": "https://gl.wikipedia.org/wiki?curid=311373", "title": "Aceite de f\u00edgado de halibut", "text": "O aceite de f\u00edgado de halibut, ou aceite de f\u00edgado de hipogloso, \u00e9 un aceite extra\u00eddo do f\u00edgado do halibut (\"Hippoglossus hipoglossus\"), que \u00e9 unha moi boa fonte de vitamina A, que se usaba nos pa\u00edses n\u00f3rdicos do mesmo xeito que o aceite de f\u00edgado de bacallau."}
{"id": "311374", "revid": "1131", "url": "https://gl.wikipedia.org/wiki?curid=311374", "title": "Solvang", "text": "Solvang \u00e9 unha cidade fundada en 1911 por mestres dinamarqueses que fux\u00edan dos rigores dos invernos do medio oeste norteamericano. A cidade est\u00e1 totalmente edificada \u00f3 estilo do pa\u00eds europeo, inclu\u00edndo alg\u00fans restaurantes, cervexer\u00edas e panadar\u00edas. Local\u00edzase no condado de Santa B\u00e1rbara, no estado estadounidense de California. Nela hai unha r\u00e9plica da sere\u00ed\u00f1a de Copenhaguen, as\u00ed como un busto de Hans Christian Andersen. En 1991 rematouse unha r\u00e9plica do observatorio Rundet\u00e5rn da capital dinamarquesa a escala 1:3. No ano 2000 ti\u00f1a unha poboaci\u00f3n de 5\u00a0332 habitantes e unha densidade poboacional de 833.1 persoas por km\u00b2.\nDemograf\u00eda.\nSegundo a Oficina do Censo dos Estados Unidos, en 200 os ingresos medios por fogar na localidade eran de 45\u00a0799 $, e os ingresos medios por familia eran 57\u00a0703 $. Os homes ti\u00f1an uns ingresos medios de 41\u00a0429 $ fronte aos 30\u00a0175 $ das mulleres. A renda per c\u00e1pita para a localidade era de $25\u00a0363. Ao redor do 6,7% da poboaci\u00f3n estaba por debaixo do albor de pobreza."}
{"id": "311376", "revid": "56817", "url": "https://gl.wikipedia.org/wiki?curid=311376", "title": "Aceite de f\u00edgado de tibur\u00f3n", "text": "Aceite de f\u00edgado de tibur\u00f3n \u00e9 o nome colectivo que reciben os aceites extra\u00eddos do f\u00edgado de diversas especies de tibur\u00f3ns.\nSon aceites de cor que vai da amarela \u00e1 parda, de forte cheiro e, como todos os aceites, son insol\u00fabeis en auga e sol\u00fabeis en \u00e9ter, benceno e disulfuro de carbono.\nUtil\u00edzanse como fonte de vitamina A e de \u00e1cidos graxos Omega 3, e tam\u00e9n en investigaci\u00f3ns bioqu\u00edmicas."}
{"id": "311377", "revid": "10599", "url": "https://gl.wikipedia.org/wiki?curid=311377", "title": "Barlovento, Santa Cruz de Tenerife", "text": ""}
{"id": "311379", "revid": "22570", "url": "https://gl.wikipedia.org/wiki?curid=311379", "title": "Acordo Tripartito de Madrid", "text": "Acordo Tripartito de Madrid ou Acordos de Madrid \u00e9 o nome simplificado da Declaraci\u00f3n de principios entre Espa\u00f1a, Marrocos e Mauritania sobre o S\u00e1hara Occidental, asinada o 14 de novembro de 1975 en Madrid entre os representantes de Espa\u00f1a, Marrocos e Mauritania sobre o ata ent\u00f3n denominado S\u00e1hara Espa\u00f1ol. Componse dunha declaraci\u00f3n pol\u00edtica e varios anexos secretos.\nDeclaraci\u00f3n.\nA declaraci\u00f3n pol\u00edtica estipula que Espa\u00f1a transferir\u00e1 a administraci\u00f3n do S\u00e1hara Occidental. Esa transferencia faise a unha administraci\u00f3n temporal tripartita composta por Espa\u00f1a, Marrocos e Mauritania.\nA validez xur\u00eddica deste acordo foi cuestionada polo Secretario Xeral Adxunto de Asuntos Xur\u00eddicos e Asesor Xur\u00eddico das Naci\u00f3ns Unidas, Hans Corell, nun importante ditame o 29 de xaneiro de 2002 sobre a legalidade dos acordos petroleiros asinados por Marrocos. Na actualidade, o ente encargado de mediar no problema \u00e9 a Misi\u00f3n de Naci\u00f3ns Unidas para o referendo no S\u00e1hara Occidental.\nSituaci\u00f3n na actualidade.\nO certo \u00e9 que, despois deste acordo, a ONU non considerou a Marrocos (nin, no seu momento, a Mauritania) como potencias administradoras do territorio do S\u00e1hara Occidental, que segue figurando na lista da ONU como \u00fanico territorio espa\u00f1ol pendente de descolonizaci\u00f3n.\nXunto ao acordo pol\u00edtico exist\u00edan uns anexos secretos, dos que s\u00f3 unha parte foi filtrada. Os anexos secretos econ\u00f3micos estipulaban a cesi\u00f3n a Marrocos do 65% da empresa Fos Bucraa, que explotaba os ricos xacementos de fosfatos do S\u00e1hara Occidental, a cambio de que Espa\u00f1a obtivese dereitos de pesca para 800 barcos durante 20 anos. Os acordos secretos en materia de pesca foron incumpridos por Marrocos.\nPoliticamente, os acordos de Madrid foron un paso importante da dinast\u00eda alau\u00ed na consecuci\u00f3n do seu proxecto de Gran Marrocos. A importancia do apoio prestado polos Estados Unidos foi considerado por alg\u00fans analistas como definitivo."}
{"id": "311380", "revid": "6439868", "url": "https://gl.wikipedia.org/wiki?curid=311380", "title": "Globo de Betanzos", "text": "O Globo de Betanzos \u00e9 un aer\u00f3stato de papel non tripulado que se solta t\u00f3dolos anos na vila de Betanzos a noite do 16 de agosto na honra de San Roque.\nHistoria.\nPrimeiros globos en Betanzos.\nAtrib\u00faese a invenci\u00f3n dos globos de papel aos chineses e a s\u00faa chegada a Europa a Marco Polo, ser\u00eda supostamente un dos axudantes do explorador veneciano quen introducira esa tradici\u00f3n en Betanzos.\nA tradici\u00f3n de lanzar globos de papel en Betanzos ten m\u00e1is de douscentos anos. O primeiro aer\u00f3stato do que se hai constancia elevouse o 29 de maio de 1814 para celebra-la onom\u00e1stica do rei Fernando VII, que retornara a Espa\u00f1a poucos d\u00edas antes. Non se co\u00f1ece exactamente como era este primeiro globo, tan s\u00f3 que era un \"voluminoso globo\" de papel causou admiraci\u00f3n entre as persoas que presenciaron o acontecemento. Dende ent\u00f3n hai constancia da solta de globos en acontecementos sinalados: o segundo aer\u00f3stato documentado data de 1837 como conmemoraci\u00f3n da promulgaci\u00f3n da Constituci\u00f3n espa\u00f1ola dese mesmo ano, facendo voar dous globos para a ocasi\u00f3n; outro evento conmemorativo foi o matrimonio de Isabel II con Francisco de As\u00eds, sendo celebrado co voo dun novo globo; en 1858 a monarca pasou pola cidade de regreso a Madrid dende A Coru\u00f1a, sendo celebrado elevando un novo globo.\nRelaci\u00f3n coas festas de San Roque.\nParalelamente, a\u00ednda que se desco\u00f1ecen os anos e a s\u00faa continuidade, o concello comezou a inclu\u00edr a elevaci\u00f3n dun ou m\u00e1is globos durante as festas patronais na honra de San Roque. Consta a construci\u00f3n de aer\u00f3statos con tal fin nos anos de 1834, 1840, 1863 ou 1865, realizados por artes\u00e1ns como Manuel Ramos Casal ou Juan Contas. Entre os anos 1868 e 1871 o globo foi confeccionado por Luis Abella, a quen tam\u00e9n se lle encargou facer o do ano 1876, mentres que no 1872 foi feito por Antonio Pedreira. Emporiso, Claudino Pita Pandelo \u00e9 o persoeiro relacionado inseparablemente \u00f3 Globo de Betanzos, quen o fixo no ano 1875 e de 1877 en diante. Vales Villamar\u00edn citaba que no primeiro terzo do s\u00e9culo XX vo\u00e1banse dous grandes globos durante as festas padroeiras: un o d\u00eda 15 de agosto coincidindo coa Asunci\u00f3n de Mar\u00eda, e outro o d\u00eda 16, o d\u00eda de San Roque, sendo o segundo de dimensi\u00f3ns m\u00e1is reducidas.\nEn 1868 vo\u00e1ronse tres globos polos que pagaron a Luis Abella a suma de 96 escudos. No ano seguinte foron de novo tres, mais desta volta o encargado da construci\u00f3n dos globos foi Manuel Ramos Casal, que ademais subministrou os materias necesarios para a s\u00faa construci\u00f3n. A partir do ano 1935 suprimiuse o globo do d\u00eda 15, elev\u00e1ndose un \u00fanico globo de grandes dimensi\u00f3ns o d\u00eda 16. Claudino Pita \u00e9 o responsable do actual dese\u00f1o, que cada ano contin\u00faan recreando os seus descendentes ata os nosos d\u00edas, interromp\u00e9ndose o evento unicamente durante a Guerra Civil e durante a pandemia por coronavirus en 2020.\nEn 2018 o globo de Betanzos non voou por primeira vez na s\u00faa historia a causa dunha rotura motivada presuntamente por engancharse a alg\u00fan elemento, presumiblemente unha farola da torre da igrexa de Santo Domingo, se ben desco\u00f1\u00e9cese cal puido ser o lugar exacto onde rompeu un dos cuarter\u00f3ns. Ante a imposibilidade de que o aer\u00f3stato voase valorouse queimalo no chan, do mesmo xeito como \"se queimar\u00eda\" no ceo, a\u00ednda que finalmente optouse por repartir o papel entre o p\u00fablico asistente.\nCaracter\u00edsticas.\nO Globo de Betanzos faise de xeito artesanal e cos materiais empregados tradicionalmente. As dezaseis porci\u00f3ns que o conforman est\u00e1n feitas con papel pardo, pegado con engrudo de fari\u00f1a de centeo e reforzado con cinta de algod\u00f3n. Est\u00e1 ilustrado con vi\u00f1etas humor\u00edsticas. Acada unha altura m\u00e1xima de 25 metros, un di\u00e1metro m\u00e1ximo de 16 metros e unha circunferencia m\u00e1xima de pouco m\u00e1is de 50 metros. Pesa baleiro arredor de 150 quilogramos, alberga ata 2 300 m\u00b3 de aire, que se quenta mediante a queima de \"pachuzos\" (fachos de palla) e \"chourizos\" (paquetes de papel apertado) impregnados en aceite. Consid\u00e9rase o globo de papel m\u00e1is grande do mundo.\nO globo l\u00e1nzase a noite do 16 \u00f3 17 de agosto dende a praza Irm\u00e1ns Garc\u00eda Naveira de Betanzos e s\u00f3ltase dende campanario da igrexa de Santo Domingo. \u00d3 evento, que dura algo m\u00e1is de media hora, asisten cada ano decenas de miles de espectadores."}
{"id": "311381", "revid": "7802", "url": "https://gl.wikipedia.org/wiki?curid=311381", "title": "Declaraci\u00f3n de principios entre Espa\u00f1a, Marrocos e Mauritania sobre o S\u00e1hara Occidental", "text": ""}
{"id": "311383", "revid": "23204", "url": "https://gl.wikipedia.org/wiki?curid=311383", "title": "Hippoglossus", "text": "Hippoglossus \u00e9 un x\u00e9nero de peixes tele\u00f3steos da orde dos pleuronectiformes e familia dos pleuron\u00e9ctidos.\nEtimolox\u00eda.\nO seu nome deriva do termo do grego antigo \u1f35\u03c0\u03c0\u03bf\u03c2 \"hippos\", \"cabalo\" e do elemento do lat\u00edn cient\u00edfico \"-glossus\" forma masculina derivada do grego antigo \u03b3\u03bb\u1ff6\u03c3\u03c3\u03b1 \"gl\u00f4ssa\", \"lingua\", en referencia \u00e1 forma deste animal.\nTaxonom\u00eda.\nO x\u00e9nero foi descrito en 1816 polo naturalista franc\u00e9s Georges Cuvier.\nEspecies.\nNa actualidade reco\u00f1\u00e9cense no x\u00e9nero as seguintes especies:"}
{"id": "311384", "revid": "51040", "url": "https://gl.wikipedia.org/wiki?curid=311384", "title": "Aer\u00f3stato de Betanzos", "text": ""}
{"id": "311385", "revid": "7523", "url": "https://gl.wikipedia.org/wiki?curid=311385", "title": "RS Gimn\u00e1stica de Torrelavega", "text": ""}
{"id": "311386", "revid": "7523", "url": "https://gl.wikipedia.org/wiki?curid=311386", "title": "Levante Uni\u00f3n Deportiva B", "text": ""}
{"id": "311387", "revid": "7523", "url": "https://gl.wikipedia.org/wiki?curid=311387", "title": "Atl\u00e9tico Levante UD", "text": ""}
{"id": "311388", "revid": "98629", "url": "https://gl.wikipedia.org/wiki?curid=311388", "title": "Barbapapa", "text": "Barbapapa \u00e9 unha serie de libros infant\u00eds, creada o 19 de maio de 1970 pola parella franco-norteamericana, Annette Tison e Talus Taylor. Os Barbapapa son personaxes con forma de pera de diversas cores que te\u00f1en a capacidade de mudar de forma \u00e1 mantenta.\nOs libros publicounos en franc\u00e9s \"L'\u00c9cole des loisirs\" e despois \"\u00c9ditions du Dragon d'Or\". Traduc\u00edronse a m\u00e1is de trinta linguas, e adapt\u00e1ronse en series animadas de televisi\u00f3n.\nOrixe.\nAnnette Tison e Talus Taylor argallaron os Barbapapa en Par\u00eds, segundo eles contaron, cando estaban no xard\u00edn de Luxemburgo, Talus sentiu como un neno ped\u00eda a seus pais algo que chamaba \"Baa baa baa baa\". Desco\u00f1ecendo o franc\u00e9s, pediulle a s\u00faa dona que llo explicase, e ela d\u00edxolle que era unha larpeirada co\u00f1ecida como \"barbe \u00e0 papa \"(nube de algod\u00f3n).\nAlgo m\u00e1is tarde, nun restaurante, a parella dese\u00f1ou no mantel un personaxe inspirado na larpeirada: un personaxe rosa con formas arrondeadas."}
{"id": "311389", "revid": "56817", "url": "https://gl.wikipedia.org/wiki?curid=311389", "title": "Promoci\u00f3n de ascenso a Segunda Divisi\u00f3n B 2015", "text": "A promoci\u00f3n de ascenso a Segunda Divisi\u00f3n B de 2015 foi a eliminatoria de promoci\u00f3n de equipos de Terceira Divisi\u00f3n a Segunda Divisi\u00f3n B. Estivo formada polos campi\u00f3ns dos 18 grupos da Terceira Divisi\u00f3n 2014\u201315, as\u00ed como os 3 seguintes clasificados, formando un total de 72 equipos.\nEliminatoria de campi\u00f3ns.\nNeste grupo xogaron entre si os primeiros clasificados de cada grupo. Os partidos de ida xog\u00e1ronse os d\u00edas 23 e 24 de maio de 2015, e os de volta os d\u00edas 30 e 31 de maio de 2015.\nOs campi\u00f3ns ascenderon a Segunda Divisi\u00f3n B. Os perdedores entraron na segunda rolda da eliminatoria cos non campi\u00f3ns de grupo.\nEliminatoria de non campi\u00f3ns.\nPrimeira rolda.\nNeste grupo xogan os 2\u00ba contra 4\u00ba clasificados, e 3\u00ba entre si. Os partidos de ida xog\u00e1ronse os d\u00edas 23 e 24 de maio de 2015, e os de volta os d\u00edas 30 e 31 de maio de 2015. Os ga\u00f1adores da eliminatoria pasaron \u00e1 segunda rolda.\nSegunda rolda.\nOs campi\u00f3ns no global avanzaron \u00e1 terceira rolda.\nTerceira rolda.\nOs campi\u00f3ns ascenderon a Segunda Divisi\u00f3n B."}
{"id": "311394", "revid": "23204", "url": "https://gl.wikipedia.org/wiki?curid=311394", "title": "Matthew Goode", "text": "Matthew William Goode, nado en Exeter o 3 de abril de 1978, \u00e9 un actor ingl\u00e9s. Apareceu en filmes como \"Chasing Liberty\" (2004), \"Match Point\" (2005), \"Imagine Me and You\" (2005), \"Brideshead Revisited\" (2008), \"Watchmen\" (2009), \"A Single Man\" (2009), \"Leap Year\" (2010), \"Stoker\" (2013), e \"The Imitation Game\" (2014). No 2014, uniuse \u00e1 serie da CBS \"The Good Wife\", na cal interpreta a Finley \"Finn\" Polmar."}
{"id": "311395", "revid": "23204", "url": "https://gl.wikipedia.org/wiki?curid=311395", "title": "Matthew William Goode", "text": ""}
{"id": "311402", "revid": "7523", "url": "https://gl.wikipedia.org/wiki?curid=311402", "title": "Uni\u00f3n Deportiva Socu\u00e9llamos", "text": "O Uni\u00f3n Deportiva Socu\u00e9llamos \u00e9 un club de f\u00fatbol espa\u00f1ol do concello de Socu\u00e9llamos, en Castela-A Mancha. Foi fundado en 1924 e compite no grupo 2 da Segunda Divisi\u00f3n B. O seu campo \u00e9 o Estadio Paquito Gim\u00e9nez, con capacidade para 3.000 espectadores."}
{"id": "311403", "revid": "7523", "url": "https://gl.wikipedia.org/wiki?curid=311403", "title": "UD Socu\u00e9llamos", "text": ""}
{"id": "311406", "revid": "22795", "url": "https://gl.wikipedia.org/wiki?curid=311406", "title": "Flet\u00e1n branco", "text": ""}
{"id": "311409", "revid": "1131", "url": "https://gl.wikipedia.org/wiki?curid=311409", "title": "Santalla de L\u00f3uzara", "text": ""}
{"id": "311417", "revid": "5863", "url": "https://gl.wikipedia.org/wiki?curid=311417", "title": "Hippocrates", "text": ""}
{"id": "311418", "revid": "5863", "url": "https://gl.wikipedia.org/wiki?curid=311418", "title": "Compa\u00f1el", "text": ""}
{"id": "311422", "revid": "12452", "url": "https://gl.wikipedia.org/wiki?curid=311422", "title": "F.C. Copenhagen", "text": ""}
{"id": "311427", "revid": "10599", "url": "https://gl.wikipedia.org/wiki?curid=311427", "title": "Arrecife, As Palmas", "text": ""}
{"id": "311433", "revid": "839", "url": "https://gl.wikipedia.org/wiki?curid=311433", "title": "Arquieparqu\u00eda cat\u00f3lica maronita de Damasco", "text": "A arquieparqu\u00eda de Damasco \u00e9 unha s\u00e9 da Igrexa cat\u00f3lica maronita inmediatamente suxeita ao Patriarcado de Antioqu\u00eda. En 2013 ti\u00f1a 20.300 bautizados. O seu arcebispo \u00e9 Samir Nasar dende 2006.\nTerritorio.\nA arquieparqu\u00eda abrangue a cidade de Damasco, e ten o territorio estruturado en 8 parroquias.\nHistoria.\nA serie episcopal comeza en 1527, a\u00ednda que a arquieparqu\u00eda foi erixida canonicamente no s\u00ednodo maronita do Monte L\u00edbano de 1736."}
{"id": "311436", "revid": "839", "url": "https://gl.wikipedia.org/wiki?curid=311436", "title": "Diocese de Damasco", "text": "Co termo diocese de Damasco faise referencia a algunhas das seguintes s\u00e9s eclesi\u00e1sticas:"}
{"id": "311437", "revid": "32797", "url": "https://gl.wikipedia.org/wiki?curid=311437", "title": "Mosteiro dos Jer\u00f3nimos", "text": ""}
{"id": "311439", "revid": "51040", "url": "https://gl.wikipedia.org/wiki?curid=311439", "title": "Globo ocular", "text": ""}
{"id": "311440", "revid": "23204", "url": "https://gl.wikipedia.org/wiki?curid=311440", "title": "Festival de Eurovisi\u00f3n 2006", "text": "O LI Festival da Canci\u00f3n de Eurovisi\u00f3n tivo lugar no pavill\u00f3n cuberto Olympic Indoor Hall de Atenas, Grecia, ap\u00f3s que a s\u00faa representante Helena Paparizou ga\u00f1ara coa canci\u00f3n \"My Number One\" na edici\u00f3n do 2005 celebrada en K\u00ediv, Ucra\u00edna. A semifinal celebrouse o 18 de maio de 2006 e a final o 20 de maio de 2006. O ga\u00f1ador do certame foi o grupo finland\u00e9s Lordi, coa s\u00faa canci\u00f3n \"Hard Rock Hallelujah\", seguidos do ruso Dima Bilan, que dous anos despois ga\u00f1ou o certame. Dase a circunstancia de que Lordi obtivo 292 puntos, a cifra m\u00e1is alta obtida por un ga\u00f1ador na historia de Eurovisi\u00f3n nese momento, despois superada por Noruega na edici\u00f3n do 2009. \"Hard Rock Hallelujah\" converteuse na primeira canci\u00f3n hard rock en ga\u00f1ar o concurso, e ademais resultou ser a primeira vitoria de Finlandia tras 45 anos de participaci\u00f3n.\nPa\u00edses participantes.\nLinguas.\nDos 37 temas participantes, 20 foron interpretados en ingl\u00e9s, mentre que o resto en xeral o fixeron nas s\u00faas respectivas linguas oficiais. B\u00e9lxica mesturou o ingl\u00e9s co franc\u00e9s, Macedonia mesturou o ingl\u00e9s co macedonio, Moldavia o ingl\u00e9s co castel\u00e1n e Polonia o ingl\u00e9s con frases en polaco, alem\u00e1n, ruso e castel\u00e1n. O tema de M\u00f3naco conti\u00f1a frases en tahitiano, lingua que participaba por primeira ocasi\u00f3n. A entrada holandesa mesturaba o ingl\u00e9s cunha lingua inventada."}
{"id": "311445", "revid": "89787", "url": "https://gl.wikipedia.org/wiki?curid=311445", "title": "Festival de Eurovisi\u00f3n 2003", "text": "O XLVIII Festival da Canci\u00f3n de Eurovisi\u00f3n tivo lugar o 24 de maio en Letonia, e os presentadores foron Marie N, ga\u00f1adora do ano anterior, e Renars Kaupers, do grupo Brainstorm, que representou a Letonia no Festival de Eurovisi\u00f3n 2000. Sertab Erener, a int\u00e9rprete de Turqu\u00eda foi a ga\u00f1adora do certame coa canci\u00f3n \"Everyway That I Can\".\nFoi o \u00faltimo festival que se celebrou nunha \u00fanica noite, a partir de 2004 e ata 2007, celebr\u00e1base en d\u00faas noites e dende 2008 cel\u00e9brase en tres. A lista de participantes de 2003 foi a \u00faltima afectada polo sistema de relegaci\u00f3ns. En concreto seis pa\u00edses relegados na edici\u00f3n de 2002 regresaron ao concurso, e a estes uniuse a Ucra\u00edna, que participou por primeira vez.\nB\u00e9lxica co grupo Urban Trad, que rematou segundo, levou \u00e1 primeira persoa galega ao Festival de Eurovisi\u00f3n, Ver\u00f3nica Codesal.\nFestival.\nLinguas.\nDos 26 temas participantes, 15 foron interpretados integramente en ingl\u00e9s. Dos restantes 9, catro foron cantados na s\u00faa lingua oficial. Bosnia e Hercegovina, Croacia, Israel e Portugal mesturaron a s\u00faa lingua co ingl\u00e9s. Ucra\u00edna o ingl\u00e9s co castel\u00e1n, e Polonia mesturou o alem\u00e1n, o polaco e o ruso. B\u00e9lxica achegou a primeira canci\u00f3n cantada integramente nunha lingua imaxinaria na historia do festival."}
{"id": "311448", "revid": "69405", "url": "https://gl.wikipedia.org/wiki?curid=311448", "title": "Festival de Eurovisi\u00f3n 2004", "text": "O XLIX Festival da Canci\u00f3n de Eurovisi\u00f3n tivo lugar o 12 de maio de 2004 e 15 de maio de 2004, en Istambul, Turqu\u00eda. Os presentadores da gala foron Meltem Cumbul e Korhan Abay, coa colaboraci\u00f3n especial da ga\u00f1adora do certame anterior, Sertab Erener. O escenario simbolizaba a arte turca, \u00e1 vez que fac\u00eda alarde do lema do festival \"Under the same sky\" (Baixo o mesmo ceo).\nUn total de 36 pa\u00edses competiron no festival, o que supo\u00f1\u00eda o r\u00e9cord de participantes nese momento. Foi o primeiro festival que contou cunha semifinal e polo tanto organizouse en dous d\u00edas: unha rolda eliminatoria (m\u00e9rcores) e a gran final (s\u00e1bado). Baixo este novo formato, os pa\u00edses diretos \u00e1 final foron Reino Unido, Francia, Alema\u00f1a e Espa\u00f1a (Big Four, como maiores contribu\u00edntes financeiros da UER), Turqu\u00eda (como ga\u00f1adora do Festival de Eurovisi\u00f3n 2003) e os nove pa\u00edses restantes con maior puntuaci\u00f3n en 2003.\nFoi o primeiro festival en empregar o logotipo xen\u00e9rico consistente na verba \"Eurovisi\u00f3n\" coa \"V\" convertida nun coraz\u00f3n, en cuxo interior figura a bandeira do pa\u00eds organizador."}
{"id": "311450", "revid": "32797", "url": "https://gl.wikipedia.org/wiki?curid=311450", "title": "Panth\u00e9on", "text": ""}
{"id": "311452", "revid": "43749", "url": "https://gl.wikipedia.org/wiki?curid=311452", "title": "Xudeoalem\u00e1n", "text": ""}
{"id": "311453", "revid": "47784", "url": "https://gl.wikipedia.org/wiki?curid=311453", "title": "Xudeoespa\u00f1ol", "text": ""}
{"id": "311456", "revid": "1131", "url": "https://gl.wikipedia.org/wiki?curid=311456", "title": "Sinfon\u00eda n\u00ba 6 (Mahler)", "text": "A Sinfon\u00eda n\u00ba 6 de Mahler foi composta entre os anos 1903 e 1904. A estrea da obra realizouse en maio de 1906 en Essen.\nEstrutura.\nTr\u00e1tase da sinfon\u00eda de Mahler m\u00e1is escura e cun estilismo musical decididamente tenebroso. Estruturalmente falando segue o esquema dunha sinfon\u00eda cl\u00e1sica, por contar con catro movementos. Mais o desenvolvemento e ordenaci\u00f3n destes son innovadores.\n\"Allegro energico\".\nTradicionalmente o primeiro movemento das sinfon\u00edas era unha sonata. Mahler emprega tam\u00e9n unha sonata nesta sinfon\u00eda, mais en vez de empregar a estrutura tripartita cl\u00e1sica \"A(Exposici\u00f3n)-B(Desenvolvemento)-A'(Conclusi\u00f3n)\", engade unha coda \u00f3 final do movemento. Esta coda contin\u00faa os temas traballados no desenvolvemento, quedando o esquema final \"A-B-A'-B\"'. Neste parte desenv\u00f3lvense e mest\u00faranse ata cinco motivos musicais diferentes:\n\"Scherzo\".\nA estrutura \u00e9 A-B-A-B-AA-Coda, onde o A \u00e9 o scherzo propiamente dito e as B son tr\u00edos que complementan o movemento.\nTradicionalmente o scherzo era o terceiro movemento das sinfon\u00edas, e o movemento lento (adagio) o segundo. Neste caso Mahler inverte as posici\u00f3ns.\nA diferenza dos scherzos cl\u00e1sicos que ti\u00f1an aire de broma ou parodia, os scherzos rom\u00e1nticos son l\u00fagubres e escuros. Bos exemplos son os scherzos de Brahms ou Chopin. Mahler, seguindo a tendencia da \u00e9poca presenta un scherzo desasosegante. Este desasosego \u00e9 transmitido por uns acordes que non paran de escoitarse e pola repetici\u00f3n obsesiva dos acordes. Ademais a instrumentaci\u00f3n axuda a acadar esta atmosfera; as\u00ed empr\u00e9ganse trompas e viol\u00edns (para imitar berros), os trilos dos instrumentos de madeira (s\u00edmbolo de burla), o tam-tam (s\u00edmbolo da morte), os clarinetes (nun \"tempo fortississimo\" suxerindo ridiculez ou absurdo) e as frautas e as cordas (recreando risos sinistros). Finalmente, a harmon\u00eda e irregular e disonante, facendo que o o\u00ednte non poida apreciar patr\u00f3ns no desenvolvemento musical. O significado sem\u00e1ntico do scherzo parece situarse no terreo metaf\u00edsico, mostrando unha obsesi\u00f3n coa morte e a relaci\u00f3n tensa e complexa entre o autor e o mundo. A este scherzo de Mahler t\u00e9\u00f1enselle atopado similitudes no ton e na intenci\u00f3n cos Kindertotenlieder ou, na ambientaci\u00f3n, cos augafortes de Goya.\n\"Andante moderato\".\nPasaxe chea de ambig\u00fcidade e iron\u00eda. Ten unha estrutura moi semellante \u00e1 do scherzo: A1-B1-A2-B2-A3. Mais aqu\u00ed as partes B te\u00f1en un car\u00e1cter desenvolvedor de A. A melod\u00eda, \u00f3 comezo, \u00e9 simple, como indicando intimidade. Posteriormente sobe disonantemente interrompido o ritmo de maneira agresiva, desembocando finalmente nuns acordes moi lentos. O \"andante\" complementa a visi\u00f3n dos movementos anteriores. \u00d3 principio parece triunfar un motivo l\u00edrico que asemella asimilar todas as tensi\u00f3n anteriores e transcendelas. Por\u00e9n, a firmeza do lirismo exposto e os diversos saltos en ritmo e tonalidades parecen mostrar un escepticismo sobre a posibilidade de acadar tal transcendencia.\n\"Finale\".\n\u00c9 o movemento de maior duraci\u00f3n e pecha e condensa todas as partes anteriores. Formalmente tr\u00e1tase dunha sonata cl\u00e1sica, mais Mahler desenvolve todos os temas anteriormente mostrados, combin\u00e1ndoos nun ritmo e desenvolvemento que formalmente non son l\u00f3xicos.\nNesta parte introd\u00facense os martelos, que Mahler co\u00f1ec\u00eda ben do teatro e que el introduce na linguaxe sinf\u00f3nica. O martelo xa se empregaba na \u00f3pera para facer referencia a elementos da narraci\u00f3n dram\u00e1tica. Como exemplo p\u00f3dese citar Das Rheingold (\"O ouro do Rhin\") de Wagner, Il trovatore (\"O trobador\") de Verdi ou o Benvenuto Cellini (\"Benvido Cellini\") de Berlioz. Por\u00e9n, Mahler emprega os martelos dun xeito metaf\u00f3rico, para simbolizar os golpes do destino sobre o home ou o artista, que finalmente \u00e9 derrubado.\nEn xeral o ambiente deste movemento \u00e9 dunha densidade inabarcable para o o\u00ednte. Ademais, son frecuentes os \"colapsos\", moi caracter\u00edsticos na linguaxe musical de Mahler: momentos nos que o ritmo e os acordes musicais chegan a unha catarse, e derr\u00fabanse creando unha atmosfera pesimista e de mal agoiro."}
{"id": "311462", "revid": "23204", "url": "https://gl.wikipedia.org/wiki?curid=311462", "title": "Reinhardtius hippoglossoides", "text": "Reinhardtius hippoglossoides, co\u00f1ecida en galego como flet\u00e1n negro, hipogloso negro, ou flet\u00e1n propiamente dito, \u00e9 unha especie de peixe tele\u00f3steo da orde dos pleuronectiformes, familia dos pleuron\u00e9ctidos e subfamilia do pleuronectinos, a \u00fanica do x\u00e9nero Reinhardtius.\nTaxonom\u00eda.\nX\u00e9nero.\nO x\u00e9nero \"Reinhardtius\" foi establecido en 1861 polo icti\u00f3logo e paleont\u00f3logo estadounidense Theodore Nicholas Gill, que lle puxo o nome na honra de Johannes Christopher H. Reinhardt (1778-1845), zo\u00f3logo dan\u00e9s, que foi profesor en Copenhague.\nEspecie.\nAo longo do tempo no x\u00e9nero \"Reinhardtius\" inclu\u00edronse tam\u00e9n estas outras catro especies:\nPero hoxe en d\u00eda s\u00f3 se reco\u00f1ece unha, Reinhardtius hippoglossoides (Walbaum, 1792), xa que:\nEsta \u00fanica especie hoxe v\u00e1lida foi descrita en 1792 polo m\u00e9dico, naturalista e tax\u00f3nomo alem\u00e1n Johann Julius Walbaum, que lle deu o nome de \"Pleuronectes hippoglossoides\".\nO nome espec\u00edfico, \"hippoglossoides\", fai referencia \u00e1 s\u00faa semellanza coa especie \"Hippoglossus hippoglossus\" (a\u00ednda que \u00e9 de menor tama\u00f1o). Despois de que Gill fundase o x\u00e9nero \"Reinhardtius\", a especie foi reclasificada neste.\nE ao longo do tempo, ademais de polo nome orixinal, e o actual, foi co\u00f1ecida polos sin\u00f3nimos:\nDescrici\u00f3n.\nAs principais caracter\u00edsticas morfol\u00f3xicas do flet\u00e1n negro son: \nH\u00e1bitat e distribuci\u00f3n.\n\"Reinhardtius hippoglossoides\" \u00e9 un peixe de augas profundas, encontr\u00e1ndose principalmente sobre fondos areosos desde os 200 aos 1600 m, a\u00ednda que alg\u00fans exemplares captur\u00e1ronse en profundidades de m\u00e1is de 2.200 m. Habita principalmente en augas con temperaturas de 1 a 4\u00a0\u00b0C, pero tam\u00e9n se ten observado en augas por debaixo dos cero graos, at\u00e9 os -4,5\u00a0\u00b0C.\nTen unha distribuci\u00f3n circumpolar no hemisferio norte, encontr\u00e1ndose tanto no Atl\u00e1ntico norte como no Pac\u00edfico norte.\nBiolox\u00eda.\nOs machos alcanzan a madurez sexual aos 7-9 anos, cando miden 55\u201365\u00a0cm de lonxitude, e as femias, aos 9-11 anos, ao chegaren aos 85\u201380\u00a0cm de longo e aos 3\u20135\u00a0kg de peso.En inverno os adultos despr\u00e1zanse at\u00e9 as \u00e1reas de desova, ao sur do estreito de Davis (entre a costa occidental de Groenlandia e a oriental da illa de Baffin), ao leste do estreito de Dinamarca e ao noroeste de Noruega. A desova \u00e9 pel\u00e1xica, e efect\u00faase entre abril e xu\u00f1o, a 800-1.200 m de profundidade, en augas que est\u00e1n a uns 4\u00a0\u00b0C.Os ovos, duns 4\u00a0mm de di\u00e1metro, vagan libremente a gran profundidade at\u00e9 a eclosi\u00f3n dos ovos, dos que xorden as larvas, que miden de 10 a 15\u00a0mm de longo.As larvas son transportadas polas correntes e, cando miden de 19 a 15\u00a0mm descenden ao fondo a 100\u2013300 m de profundidade, en outono. A medida que van medrando vanse desprazando a augas m\u00e1is profundas. \nOs flet\u00e1ns negros alim\u00e9ntanse candos son adultos de zo\u00e1rcidos, capel\u00e1ns (\"Mallotus villosus\"), \"Sebastes marinus\" (unha cabra de altura n\u00f3rdica), pequenos g\u00e1didos, camar\u00f3ns abisais e outros invertebrados bent\u00f3nicos.\nPesca.\nO flet\u00e1n negro capt\u00farase con palangres e redes de arrastre de fondo. P\u00e9scase principalmente en Islandia, Noruega e Groenlandia. As capturas anuais flut\u00faan, pero andaban sobre as 100.000 t nos anos 90. Este peixe ten os mesmos usos que o halibut.\nEstado da poboaci\u00f3n.\nEn 2010, Greenpeace engadiu ao flet\u00e1n negro na s\u00faa \"Lista vermella de produtos mari\u00f1os\". Esta \"lista vermella\" \u00e9 unha relaci\u00f3n dos peixes e mariscos que comunmente se venden nos supermercados de todo mundo, e que te\u00f1en un risco moi alto de seren capturados con m\u00e9todos de pesca non sustent\u00e1bel.\nPor\u00e9n, no est\u00e1 inclu\u00eddo na \"Lista vermella de especies amezadas\" da UICN.\nPero ante a evidencia da diminuci\u00f3n das s\u00faas capturas, en decembro de 2005, o Consello da UE estableceu un plan plurianual de recuperaci\u00f3n do flet\u00e1n negro no marco da Organizaci\u00f3n da Pesca do Atl\u00e1ntico Noroccidental. Este plan prev\u00eda reducir o nivel dos totais admis\u00edbeis de capturas at\u00e9 2007, as\u00ed como establec\u00eda unha serie de medidas de control para garantir a s\u00faa eficacia. Nese plan plurianual establec\u00eda os totais admis\u00edbeis de capturas en 18.500 t, en 2006, e de 16 000 t en 2007, na subzona 2 da NAFO (zona xeogr\u00e1fica que se sit\u00faa ao leste do meridiano dos 64\u00b0 30' de lonxitud oeste na rexi\u00f3n do estreito de Hudson, ao sur da subzona 0, ao sur e ao oeste da subzona 1 e ao norte do paralelo dos 52\u00b0 15' de latitude norte) e nas divisi\u00f3ns 3 KLMNO da NAFO (nas costas de Terra Nova). O obxectivo era alcanzar un nivel de biomasa explot\u00e1bel de exemplares cunha idade de cinco anos.\nNota sobre os nomes dos flet\u00e1ns.\nO nome flet\u00e1n empezou a co\u00f1ecerse e usarse en Galicia hai pouco tempo, al\u00e1 pola primavera de 1995, cando todos os medios de comunicaci\u00f3n falaban da guerra do flet\u00e1n. At\u00e9 ese momento, os galegos (e todos os espa\u00f1ois) co\u00f1eciamos tan s\u00f3 a un seu parente, \"Hippoglossus hippoglossus\", que \u00e1s veces chegaba aos portos galegos, co\u00f1eci\u00e1molo polo seu nome ingl\u00e9s, \"halibut\", ou ben polo cultismo \"hippogloso\", derivado do seu nome cient\u00edfico. Os mari\u00f1eiros galegos levaban anos pescando no gran banco de Terra Nova a especie da que se trata aqu\u00ed, que os canadenses de fala francesa chamaban \"fl\u00e9tan noir\", para distinguilo do aut\u00e9ntico \"fl\u00e9tan\", o \"Hippoglossus hipoglosssus\", xa que, ademais do tama\u00f1o, dist\u00ednguese por ter a cara pigmentada m\u00e1is escura. Os mari\u00f1eiros galegos adoptaron o nome franc\u00e9s como flet\u00e1n e, como consecuencia do conflito con Canad\u00e1 e a s\u00faa repercusi\u00f3n nos medios, o termo comezou a usarse en toda Galicia e en toda Espa\u00f1a."}
{"id": "311463", "revid": "22795", "url": "https://gl.wikipedia.org/wiki?curid=311463", "title": "Reinhardtius", "text": ""}
{"id": "311464", "revid": "22795", "url": "https://gl.wikipedia.org/wiki?curid=311464", "title": "Flet\u00e1n negro", "text": ""}
{"id": "311465", "revid": "22795", "url": "https://gl.wikipedia.org/wiki?curid=311465", "title": "Hipogloso negro", "text": ""}
{"id": "311466", "revid": "56817", "url": "https://gl.wikipedia.org/wiki?curid=311466", "title": "Pleuronectinos", "text": "A dos pleuronectinos (\"Pleuronectinae\") \u00e9 unha subfamilia de peixes tele\u00f3steos da orde dos pleuronectiformes e familia dos pleuron\u00e9ctidos.\nEst\u00e1 composta por 26 x\u00e9neros que comprenden unhas 62 especies actualmente existentes (tam\u00e9n se co\u00f1ecen especies f\u00f3siles).\nComo todos os peixes da familia dos pleuron\u00e9ctidos, os da subfamilia dos pleuronectino te\u00f1en un corpo aplanado, asim\u00e9trico, e os seus ollos est\u00e1n no mesmo lado do corpo.\nOs pleuronectinos forman parte das especies que producen prote\u00ednas para a adaptarse ao fr\u00edo.\nOs membros da subfamilia son demersais carn\u00edvoros que viven nos mares do \u00c1rtico e no mar do Norte.\nClasificaci\u00f3n.\nNa actualidade, na subfamilia reco\u00f1\u00e9cense o seguintes x\u00e9neros:"}
{"id": "311467", "revid": "22795", "url": "https://gl.wikipedia.org/wiki?curid=311467", "title": "Pleuronectinae", "text": ""}
{"id": "311468", "revid": "1093", "url": "https://gl.wikipedia.org/wiki?curid=311468", "title": "Premio Pr\u00edncipe de Asturias de Comunicaci\u00f3n e Humanidades", "text": ""}
{"id": "311469", "revid": "1093", "url": "https://gl.wikipedia.org/wiki?curid=311469", "title": "Premio Pr\u00edncipe de Asturias da Concordia", "text": ""}
{"id": "311470", "revid": "1093", "url": "https://gl.wikipedia.org/wiki?curid=311470", "title": "Premio Pr\u00edncipe de Asturias das Letras", "text": ""}
{"id": "311471", "revid": "1093", "url": "https://gl.wikipedia.org/wiki?curid=311471", "title": "Premio Pr\u00edncipe de Asturias dos Deportes", "text": ""}
{"id": "311473", "revid": "1093", "url": "https://gl.wikipedia.org/wiki?curid=311473", "title": "Premio Pr\u00edncipe de Asturias de Ciencias Sociais", "text": ""}
{"id": "311474", "revid": "1093", "url": "https://gl.wikipedia.org/wiki?curid=311474", "title": "Premio Pr\u00edncipe de Asturias de Investigaci\u00f3n Cient\u00edfica e T\u00e9cnica", "text": ""}
{"id": "311475", "revid": "1131", "url": "https://gl.wikipedia.org/wiki?curid=311475", "title": "Lingua xudeoalem\u00e1", "text": ""}
{"id": "311492", "revid": "1131", "url": "https://gl.wikipedia.org/wiki?curid=311492", "title": "Club Deportivo Cay\u00f3n", "text": "O Club Deportivo Cay\u00f3n \u00e9 un club de f\u00fatbol espa\u00f1ol do concello de Santa Mar\u00eda de Cay\u00f3n, en Cantabria. Foi fundado en 1915 e compite no grupo 3 da Terceira Divisi\u00f3n Espa\u00f1ola. O seu campo \u00e9 o Estadio Fernando Astobiza, con capacidade para 2.700 espectadores."}
{"id": "311493", "revid": "7523", "url": "https://gl.wikipedia.org/wiki?curid=311493", "title": "CD Cay\u00f3n", "text": ""}
{"id": "311494", "revid": "22570", "url": "https://gl.wikipedia.org/wiki?curid=311494", "title": "Popurr\u00ed", "text": "Un popurr\u00ed (do franc\u00e9s \"pot pourri\", literalmente \"ola podre\") \u00e9 en m\u00fasica unha serie de canci\u00f3ns ou anacos destas, unida nunha soa interpretaci\u00f3n longa.\nNo entroido o repertorio das chirigotas e murgas comprende tradicionalmente un popurr\u00ed que a mi\u00fado clausura as actuaci\u00f3ns.\nO popurr\u00ed.\nOs temas que forman parte do popurr\u00ed est\u00e1n xeralmente conectados por raz\u00f3ns diversas \u00e1s simplemente musicais, quizais por pertencer a un mesmo artista, a un mesmo \u00e1lbum, ou a un mesmo x\u00e9nero.\nOs popurr\u00eds son usados con frecuencia como homenaxe dun artista a outro, posiblemente debido \u00e1 influencia recibida deste, con partes de canci\u00f3ns enteiras do artista orixinal. Outras veces, o popurr\u00ed est\u00e1 formado por unha serie de canci\u00f3ns demasiado curtas para ser s\u00f3 editadas, ou son unidas porque no seu conxunto contan unha historia. Exemplos desta pr\u00e1ctica son \"A Quick One, While He's Away\" de The Who, \"Mercyful Fate\" de Metallica, \"The Big Medley\",\"Schmedley Wilcox\", \"Instrumedley\" de Dream Theater , o medley na cara B do \u00e1lbum \"Abbey Road\" de The Beatles; \"Acoustic Medley\" de Bob Marley (tam\u00e9n \"Marley Medley\", versi\u00f3n realizada por Bradley Nowell, vocalista de Sublime) e \"Floydian Memories\"de Shadow Gallery. Boa parte dos \u00e1lbums de Pink Floyd presentan un popurr\u00ed entre todas as s\u00faas canci\u00f3ns ou moitas delas, coa excepci\u00f3n da \u00faltima canci\u00f3n da cara A e a primeira da cara.\nUn popurr\u00ed formado de \"remesturas\" ch\u00e1mase \"megamix\", frecuentemente formado do material dun memsmo artista, x\u00e9nero, ou de canci\u00f3ns populares dun ano dado ou certa \u00e9poca. Tal \u00e9 o caso dos mixes das \"Estrellas del 45\" a \"Los Beatles\" e \"Jive\" \"Bunny\" \u00e1 \u00e9poca do Rock &amp; Roll."}
{"id": "311495", "revid": "89787", "url": "https://gl.wikipedia.org/wiki?curid=311495", "title": "Castigo", "text": "O castigo \u00e9 unha sanci\u00f3n ou pena por causa de molestias ou padecementos, causa pola que se procede \u00e1 execuci\u00f3n da acci\u00f3n, a unha comunidade ou individuo e que pode ser f\u00edsica ou verbal, directa ou indirecta, contra o executor de dita falta ou delito.\nOrixe.\nA palabra castigo procede da palabra latina \"castigare\" (\"castus\"=virtuoso e \"agere\"=facer), que v\u00e9n a significar a transformaci\u00f3n de algo incorrecto en pureza e virtuosidade, mediante acci\u00f3ns correctivas. A finalidade \u00e9 o restablecemento da xustiza nunha situaci\u00f3n de inequidade para intentar que cadaqu\u00e9n recobre o que lle \u00e9 l\u00edcito. Nunha situaci\u00f3n de roubo, o castigo persegue que o ladr\u00f3n reciba o merecido, pagando o prezo do seu delito e, se \u00e9 pos\u00edbel, o que roubou, como compensaci\u00f3n do feito. Tam\u00e9n pode ser que vaia ao c\u00e1rcere para a s\u00faa reivindicaci\u00f3n e por seguridade social.\nSentido t\u00e9cnico.\nRef\u00edrese, falando de maneira t\u00e9cnica, unicamente \u00e1 operaci\u00f3n emp\u00edrica (presentaci\u00f3n ou retiro de eventos) que dimin\u00fae o ritmo de aparici\u00f3n dunha resposta, a cal non sempre implica unha dor f\u00edsica. Kadzin exp\u00f3n que as situaci\u00f3ns de dor, como por exemplo as tundas, poden non facer o efecto que ti\u00f1an como obxectivo de castigo, por suposto, chegando a incrementar a cantidade de aparici\u00f3n das respostas a castigar, sucedendo tam\u00e9n a aparici\u00f3n doutras respostas disruptivas. Conclu\u00edndo que o castigo se trata dun procedemento cuxo obxectivo \u00e9 o modificar de condutas.\nO castigo f\u00edsico, dende hai tempo, non \u00e9 o m\u00e9todo adecuado para modificar condutas en rapaces, dende a perspectiva cognitivo-condutual. Kadzin comparte o mesmo criterio; consid\u00e9rao, por unha parte, un irrespeto total aos dereitos humanos e aos nenos sobre todo e, ademais, demostrou o seu nulo efecto para corrixir condutas disruptivas nos nenos.\n\u00c1mbitos.\nAdemais de aplicarse castigos no \u00e1mbito do Poder Xudicial, substitu\u00edndo a vinganza privada para a soluci\u00f3n de conflitos, no seo familiar, nos colexios, nos traballos ou nas igrexas tam\u00e9n se aplica con fins correctivos.\nGraos.\nOs diferentes graos do castigo poden ser dunha simple reprimenda a unha correcci\u00f3n f\u00edsica, no \u00e1mbito familiar ou dom\u00e9stico, no que concirne aos pais cos fillos menores de idade.\nRelixi\u00f3n.\nAs oraci\u00f3ns e a excomu\u00f1\u00f3n son os castigos aplic\u00e1beis no \u00e1mbito relixioso.\nOs castigos divinos, ou causados pola divindade, comunmente crido as\u00ed na Idade Media, son os que castigan aos humanos por causa dos seus pecados e por medio de cat\u00e1strofes naturais: inundaci\u00f3ns ou terremotos, ou mesmo con enfermidades.\nCondutismo.\nComo condicionamento para evitar condutas incorrectas real\u00edzanse castigos."}
{"id": "311498", "revid": "55340", "url": "https://gl.wikipedia.org/wiki?curid=311498", "title": "M\u00f3dulo de Thiele", "text": "O m\u00f3dulo de Thiele\u00a0desenvolveuno E.W. Thiele no seu artigo \"Relaci\u00f3n entre o tama\u00f1o e a actividade catalizadora dunha part\u00edcula\" en 1939. Thiele razoou que cun tama\u00f1o de part\u00edcula suficientemente grande, a velocidade de reacci\u00f3n \u00e9 tan r\u00e1pida que as forzas de\u00a0difusi\u00f3n\u00a0s\u00f3 son capaces de levar produto f\u00f3ra dende a superficie da part\u00edcula de catalizador. O m\u00f3dulo de Thiele desenvolveuse para describir a relaci\u00f3n entre a difusi\u00f3n e a velocidade de reacci\u00f3n en part\u00edculas de catalizadores porosos sen limitaci\u00f3ns de transferencia da masa. Este valor empr\u00e9gase polo xeral para determinar o valor do factor de efectividade en part\u00edculas de catalizador.\nO m\u00f3dulo de Thiele repres\u00e9ntase con diferentes s\u00edmbolos en diferentes textos, mais Hill\u00a0def\u00edneo como\u00a0\"hT\"."}
{"id": "311500", "revid": "98629", "url": "https://gl.wikipedia.org/wiki?curid=311500", "title": "Fernando I de Bulgaria", "text": "Fernando I de Bulgaria, nado en Viena o e finado en Coburgo o , foi pr\u00edncipe e m\u00e1is tarde tsar de Bulgaria. Durante o seu longo reinando, Bulgaria proclamou a s\u00faa independencia do Imperio otom\u00e1n e participou en diversas guerras para ampliar o seu territorio. Veuse forzado a abdicar trala derrota do seu pa\u00eds na primeira guerra mundial en 1918 e dende ent\u00f3n viviu no exilio ata a s\u00faa morte en 1948.\nTraxectoria.\nPrimeiros anos.\nFernando naceu en Viena e era pr\u00edncipe da familia ducal dos Saxonia-Coburgo e Gotha. Era fillo de Augusto de Saxonia-Coburgo e Gotha (1818-1881) e de Clementina de Orle\u00e1ns (1817-1907), e por tanto, sobri\u00f1o neto de Ernesto I de Saxonia-Coburgo e Gotha, duque de Saxonia Coburgo, e de Leopoldo I, primeiro rei dos belgas. O seu pai era tam\u00e9n irm\u00e1n do pr\u00edncipe consorte de Portugal, e curm\u00e1n da ra\u00ed\u00f1a Vitoria do Reino Unido e do seu marido Alberte de Saxonia. Foi neto de Lu\u00eds Filipe I de Francia e curm\u00e1n da emperatriz Carlota de M\u00e9xico. A familia ducal da que proced\u00eda Fernando ascendera ao trono de diversos pa\u00edses europeos e Fernando fixo o propio no Principado de Bulgaria.\nFernando foi proclamado pr\u00edncipe rexente\u00a0de Bulgaria o 7 de xullo de 1887, dez meses despois da abdicaci\u00f3n do seu predecesor, Alexandre I de Bulgaria.\nO goberno do pa\u00eds estivo controlado, por\u00e9n, polo liberal Stefan Stambolov, quen impulsou as relaci\u00f3ns co Imperio Ruso.\nPr\u00edncipe de Bulgaria.\nFernando ti\u00f1a gran poder na pol\u00edtica nacional grazas ao poder encargar o Goberno a un ou a outro partido. Rus\u00f3fobo, a sorte do seu predecesor no trono b\u00falgaro agudizou esta tendencia. Apoiou o ideal nacionalista de expansi\u00f3n territorial, incluso se isto requir\u00eda apoiar ao Gobernos rus\u00f3filos afastados das s\u00faas preferencias persoais.\nEn 1897, o acordo austro-ruso polo que as d\u00faas potencias acordaron defender a situaci\u00f3n nos Balc\u00e1ns ante calquera intento de cambio frustrou as manobras de Fernando, que necesitaba o antagonismo entre o Imperio Austro-H\u00fangaro e o Imperio Ruso para avanzar cara os seus obxectivos en pol\u00edtica exterior: o pacto entre elas paralizou a Fernando. Os seus maiores \u00e9xitos en pol\u00edtica exterior deb\u00e9ronse ao aproveitamento da rivalidade das d\u00faas naci\u00f3ns, a\u00ednda que os seus constantes cambios de ali\u00f1amento entre as d\u00faas granxe\u00e1ronlle cr\u00edticas de inconstancia nas s\u00faas alianzas. A paralizaci\u00f3n de cambios territoriais nos Balc\u00e1ns imposto polo pacto exacerbou o malestar na rexi\u00f3n, especialmente pola situaci\u00f3n en Macedonia, baixo domino otom\u00e1n, zona de gran mestura de culturas e obxectivo dos pa\u00edses veci\u00f1os. Esta rexi\u00f3n concentrou a actividade de Fernando e de Bulgaria nos anos seguintes e levou a disputas coas naci\u00f3ns veci\u00f1as. A chegada de decenas de miles de refuxiados macedonios durante a d\u00e9cada de 1890, a abundancia de macedonios na capital b\u00falgara (arredor da metade da poboaci\u00f3n), a desconformidade dos b\u00falgaro-macedonios coas fronteiras trazadas no Congreso de Berl\u00edn de 1878 e a formaci\u00f3n de organizaci\u00f3ns para lograr o fin da soberan\u00eda otom\u00e1 na rexi\u00f3n influ\u00edron na pol\u00edtica b\u00falgara da \u00e9poca. O crecemento do descontento e a oposici\u00f3n das potencias a calquera cambio puxeron en dificultades a Fernando.\nEn 1899 substitu\u00edu ao rus\u00f3filo Stoilov polo austr\u00f3filo Dimitar Grekov, o que lle valeu a reconciliaci\u00f3n coa corte austroh\u00fangara e ser recibido con honores en Viena. Poucos meses despois, por\u00e9n, Grekov deu paso a un novo ministro favorable a Rusia cando Fernando comezou a idear o seu casamento cunha gran duquesa rusa. Para ent\u00f3n o control da pol\u00edtica b\u00falgara permit\u00eda a Fernando controlar aos partidos pol\u00edticos e cambiar os Consellos de Ministros ao se antollo, de acordo ao que consideraba as necesidades da pol\u00edtica exterior do pa\u00eds. A s\u00faa gran habilidade diplom\u00e1tica, as s\u00faas conexi\u00f3ns coa nobreza europea, a s\u00faa intelixencia e ambici\u00f3n eran reco\u00f1ecidas, por outra parte, polos pol\u00edticos b\u00falgaros, que os consideraban beneficiosos para as s\u00faas aspiraci\u00f3ns no exterior. Pola outra banda, Fernando tam\u00e9n mostraba defectos como gobernante: era un mediocre administrador ao que lle aburr\u00eda a xesti\u00f3n do d\u00eda a d\u00eda, as finanzas, ti\u00f1a unha tendencia a malgastar os cartos e os seus co\u00f1ecementos militares e inclinaci\u00f3n pola guerra eran nulos. Fernando prefer\u00eda a diplomacia \u00e1 forza.\nEn agosto de 1903, un levantamento antiturco en Macedonia fracasou e foi reprimido con dureza polas autoridades, o que causou a chegada doutros 30\u00a0000 refuxiados a Bulgaria. As potencias impuxeron un programa de reformas na rexi\u00f3n para tratar de calmar a situaci\u00f3n mentres que Fernando v\u00edase cada vez m\u00e1is premido para declarar a guerra ao Imperio otom\u00e1n. Pola outra banda, a derrota rusa na guerra co Xap\u00f3n levou a un novo goberno en Sof\u00eda, esta vez favorable a Viena.\nEn xaneiro de 1908, Fernando anunciou o seu compromiso coa princesa alem\u00e1 Leonor Reuss-K\u00f6stritz, un ano maior e co\u00f1ecida polo seu traballo coa Cruz Vermella en Manchuria durante a guerra ruso-xaponesa. Cr\u00edase que aceptara casar con Fernando pola posibilidade de realizar obras de caridade e mellorar o funcionamento dos hospitais b\u00falgaros. A voda celebrouse d\u00faas veces, unha segundo o rito cat\u00f3lico e outra segundo o ortodoxo. O matrimonio, desde o punto de vista de Fernando, deb\u00eda servir para lograr unha esposa que cuidase dos seus catro fillos, o acompa\u00f1ase nos actos oficiais, e se encargase das obras ben\u00e9ficas da casa real, sen requirir afecto nin atenci\u00f3ns.\nTsar de Bulgaria.\nFernando converteuse en tsar de Bulgaria trala declaraci\u00f3n de independencia do Imperio otom\u00e1n o 5 de outubro de 1908, durante a crise bosn\u00edaca. A declaraci\u00f3n foi proclamada na Igrexa dos Santos Corenta M\u00e1rtires en T\u00edrnovo. Era o t\u00edtulo tradicional dos soberanos b\u00falgaros desde o reco\u00f1ecemento de Sim\u00f3n I de Bulgaria como emperador polo Papa no ano 926. A anexi\u00f3n de Bosnia por Austria-Hungr\u00eda ao d\u00eda seguinte e o desgusto ruso por non obter a apertura dos estreitos do Mar Negro a cambio acabou coa cooperaci\u00f3n austro-rusa na rexi\u00f3n e acabou co equilibrio pol\u00edtico que se mantivera desde 1897. De novo grazas \u00e1 rivalidade entre as d\u00faas potencias, Fernando logrou que Rusia pagase a s\u00faa indemnizaci\u00f3n ao Imperio pola s\u00faa declaraci\u00f3n de independencia (que o Imperio exix\u00eda como compensaci\u00f3n pola perda da provincia) para tratar de recuperar a s\u00faa influencia sobre Bulgaria, mentres que o Goberno de Viena lle concedeu un importante pr\u00e9stamo en decembro para contrarrestar a manobra rusa. Fernando, por\u00e9n, seguiu sen aliarse claramente con ningunha das d\u00faas partes.\nAs Guerras Balc\u00e1nicas.\nTralo reco\u00f1ecemento do seu novo t\u00edtulo por Rusia, o Imperio otom\u00e1n e paulatinamente polas demais potencias, a principal preocupaci\u00f3n de Fernando volveu ser a situaci\u00f3n en Macedonia. En 1911, ante a ineficacia das reformas, un novo gabinete rus\u00f3filo presidido por Ivan Evstratiev Geshov tomou posesi\u00f3n e comezou a negociar con Serbia e Grecia sobre posibles acci\u00f3ns contra o Imperio Otom\u00e1n. O Goberno cambiou a constituci\u00f3n para que o monarca puidese subscribir pactos secretos, sen a aprobaci\u00f3n das Cortes b\u00falgaras, o que garant\u00eda o segredo da diplomacia de Fernando.\nAs r\u00e1pidas vitorias b\u00falgaras na Primeira Guerra Balc\u00e1nica entusiasmaron ao pouco marcial Fernando, que viuse como o liberador de Constantinopla dos turcos. As discrepancias cos seus aliados levaron a Fernando e ao seu Goberno a solicitar a mediaci\u00f3n rusa, para desgusto de parte da opini\u00f3n p\u00fablica, que prefer\u00eda a guerra para lograr o control de Macedonia. Os mandos b\u00falgaros tam\u00e9n aconsellaban o ataque.\nFinalmente, o comandante en xefe deu a orde de atacar as li\u00f1as gregas e serbias o 28 de xu\u00f1o, co apoio de Fernando, pero sen o do Goberno. A Segunda Guerra dos Balc\u00e1ns (outubro de 1912-xullo de 1913) rematou coa derrota de Bulgaria fronte a Serbia, Grecia e Roman\u00eda, debendo ceder varias ganancias territoriais que conseguira a costa do Imperio otom\u00e1n durante a Primeira Guerra dos Balc\u00e1ns, as\u00ed como o territorio de Dobrudja, que pasou a Roman\u00eda. A derrota militar minou notablemente a popularidade de Fernando. A derrota menoscabou a principal vantaxe pol\u00edtica de Fernando na pol\u00edtica europea: a flexibilidade que lle acercara ora a Austria-Hungr\u00eda, ora a Rusia. O seu desexo de destru\u00edr Serbia e anular as consecuencias do Tratado de Bucarest forz\u00e1banlle a ali\u00f1arse cos austro-h\u00fangaros, pois os rusos eran os principais aliados de Serbia. No inverno de 1913, de visita en Viena, Fernando tratou de lograr a alianza austroh\u00fangara en van. O asasinato do herdeiro austroh\u00fangaro en Saraxevo no ver\u00e1n de 1914, inverteu os papeis: foron a partir de ent\u00f3n os austroh\u00fangaros quen, unha vez logrado o apoio alem\u00e1n ao seu ultimato a Serbia e decididos a acabar con esta, buscaron con insistencia a alianza con Bulgaria. Durante a crise do ver\u00e1n que levou \u00e1 guerra, Fernando evitou comprometerse cos austro-h\u00fangaros e mantivo durante o primeiro ano do conflito a s\u00faa neutralidade co obxectivo de que a guerra axudase a Bulgaria a rescindir o Tratado de Bucarest.\nPrimeira guerra mundial.\nO 11 de outubro de 1915 o Ex\u00e9rcito b\u00falgaro atacou Serbia despois de asinar un tratado de alianza co Imperio alem\u00e1n, o Imperio austroh\u00fangaro e o Imperio otom\u00e1n, provocando a entrada do pa\u00eds na primeira guerra mundial. Ao principio Bulgaria derrotou a Serbia e apoderouse do territorio en disputa de Macedonia. Por\u00e9n, nos dous anos seguintes, o ex\u00e9rcito b\u00falgaro veuse obrigado a pasar \u00e1 defensiva fronte aos ex\u00e9rcitos Aliados situados en Grecia. Unha parte do Ex\u00e9rcito b\u00falgaro participou na invasi\u00f3n e conquista do Reino de Roman\u00eda en 1916, recuperando as\u00ed o territorio de Dobrudja.\nEn 1917 Fernando mostrouse contrario ao plan alem\u00e1n de desencadear unha guerra submarina total e expresou a s\u00faa preferencia por unha paz inmediata mediante concesi\u00f3ns alem\u00e1s a Francia. Para ent\u00f3n Fernando desexaba o fin do conflito e suced\u00e9ronse os contactos oficiosos cos Aliados, probablemente coa anuencia daquel. Era consciente ao tempo da ameaza de invasi\u00f3n alem\u00e1 en caso de asinar un paz por separado coa Entente.\nA finais de 1918, co curso da guerra claramente a favor dos Aliados, o Ex\u00e9rcito b\u00falgaro foi derrotado na fronteira de Grecia. No 25 de setembro, aceptou a liberaci\u00f3n do dirixente agrario Alexandre Stamboliski, ao que solicitou que utilizase a s\u00faa influencia para acougar \u00e1s tropas, que marchaban sobre a capital. A ambigua mediaci\u00f3n de Stamboliski foi un fracaso pero a revoluci\u00f3n fracasou. Ese mesmo d\u00eda consent\u00eda en que o gabinete enviase unha delegaci\u00f3n para negociar un armisticio cos Aliados, que acabou asin\u00e1ndose o 29 do mes en Sal\u00f3nica. Trala derrota, o rei Fernando I abdicou o 3 de outubro de 1918 no seu fillo Boris III e partiu ao exilio en Coburgo a noite seguinte. Nun xesto caracter\u00edstico, antes de partir ao estranxeiro visitou os seus invernadoiros e xard\u00edns de Vrana, onde capturou unha rara bolboreta.\nBulgaria rendeuse aos Aliados e tivo que ceder os territorios conquistados durante a guerra e a s\u00faa sa\u00edda ao mar Exeo polo Tratado de Neuilly.\nExilio e morte.\nLogo da s\u00faa abdicaci\u00f3n, Fernando retirouse \u00e1s s\u00faas posesi\u00f3ns familiares en Coburgo, Alema\u00f1a. Conseguira conservar gran parte do seu patrimonio persoal como para vivir acomodadamente. O seu tren det\u00edvose en territorio Austroh\u00fangaro, onde se lle permitiu durmir xunto \u00e1s s\u00faas fillas en Ebenthal tras superar numerosas obxecci\u00f3ns. Ao d\u00eda seguinte, o tren real partiu cara a Coburgo. O Goberno alem\u00e1n mostrara o seu consentimento a que Fernando regresase \u00e1s s\u00faas posesi\u00f3ns familiares e mantivese a s\u00faa rango honor\u00edfico de mariscal de campo alem\u00e1n. Malia que se lle ofreceu vivir no castelo de Ehrenburg, retirouse a unha vila que adquirira antes da guerra. Malia a s\u00faa imaxe de \u00abpobre exiliado\u00bb, Fernando gozou da s\u00faa nova situaci\u00f3n e ach\u00e1base en boa situaci\u00f3n econ\u00f3mica, especialmente comparado cos demais soberanos que perderan os seus Estados pola guerra. En 1920 logrou recuperar certos t\u00edtulos depositados no Banco de Inglaterra e converteuse en millonario en libras.\nA mediados da d\u00e9cada de 1920, logrou ga\u00f1ar outro xu\u00edzo ao Goberno alem\u00e1n, que se viu obrigado a entregarlle substanciosas sumas. Recuperou ademais as s\u00faas antigas posesi\u00f3ns en territorio h\u00fangaro, ent\u00f3n xa parte de Checoslovaquia.\nNo exilio puido dedicarse sen problemas ao seu interese pola natureza e constru\u00edu aviarios nas s\u00faas posesi\u00f3ns en Coburgo, ademais de asistir a congresos de ornitolox\u00eda. Viaxou con frecuencia, a Suram\u00e9rica, \u00c1frica oriental e, especialmente, a Exipto, que lle fascinaba. Asist\u00eda as\u00ed mesmo aos festivais wagnerianos da pr\u00f3xima Bayreuth.\nEn 1930 abandonou fugazmente o seu retiro para asistir \u00e1 voda do seu fillo Boris coa princesa italiana Xoana de Savoia, a terceira filla do monarca italiano V\u00edtor Manuel en Asides. Dous anos m\u00e1is tarde volveu asistir a unha voda da familia Coburgo na que apareceu vestido de mariscal de campo b\u00falgaro, un uniforme que confesou dese\u00f1ar para si mesmo.\nConsiderou que o seu exilio era un dos reveses de gobernar. En certa ocasi\u00f3n comentou: \"Os reis exiliados son m\u00e1is filos\u00f3ficos nas dificultades que os individuos ordinarios; pero a nosa filosof\u00eda \u00e9 principalmente o resultado da tradici\u00f3n e a li\u00f1axe, e non hai que esquecer que o orgullo \u00e9 un elemento importante para un monarca. Somos disciplinados desde o d\u00eda do noso nacemento e ens\u00ednallenos a evitar calquera sinal externo de emoci\u00f3n. O modelo est\u00e1 sempre connosco. Poida que terminemos asasinados, poida que terminemos abdicando, pero serve para recordarnos que debemos esperar o inesperado. Polo tanto estamos preparados para todo e nada constit\u00fae unha cat\u00e1strofe. O principal obxectivo da vida \u00e9 soportar calquera exilio corporal ou espiritual con dignidade. Caer na desesperaci\u00f3n \u00e9 unha invitaci\u00f3n a que o mundo dev\u00f3reche\".\nAo contrario que o k\u00e1iser Guillerme II de Alema\u00f1a, Fernando I foi capaz de sacrificarse para que a monarqu\u00eda b\u00falgara sobrevivise. Aceptou transmitir o trono ao seu fillo. Non se mostrou do\u00eddo polo exilio e pasou a maior parte do resto da s\u00faa vida dedicado \u00e1 arte, a xardiner\u00eda, as viaxes e a historia natural. O seu fillo m\u00e1is vello e sucesor, Boris III, morreu en circunstancias misteriosas despois do regreso dunha visita a Adolf Hitler en 1943. O seu neto Sime\u00f3n II sucedeu ao seu pai s\u00f3 para ser deposto polos comunistas no outono de 1946, que puxeron fin \u00e1 monarqu\u00eda b\u00falgara tras un plebiscito que deu maior\u00eda \u00e1 rep\u00fablica. Trala fin da monarqu\u00eda instaurouse unha rep\u00fablica comunista que ordenou a execuci\u00f3n do seu fillo segundo Kyrill (). Ao recibir a noticia da morte do seu fillo, Fernando I dixo: \u00ab\"Todo se derruba ao meu ao redor\"\u00bb.\nMorreu deprimido e triste en Burglassschlo\u00dfen, en Coburgo, Alema\u00f1a, a noite do , acompa\u00f1ado das s\u00faas d\u00faas fillas. Foi enterrado na igrexa cat\u00f3lica romana de san Agust\u00edn.\nFamilia.\nFernando I cumpriu co seu papel como fundador dunha dinast\u00eda cas\u00e1ndose coa princesa Mar\u00eda Lu\u00edsa de Borb\u00f3n-Parma, filla de Roberto I de Parma, o 20 de abril de 1893. Con quen tivo catro fillos:\nTrala morte da s\u00faa dona o 31 de xaneiro\u00a0de 1899 e a da s\u00faa propia nai (que actuara en gran medida como consorte real de Bulgaria) en 1907, Fernando casou coa princesa Leonor Reuss-K\u00f6stritz, o 28 de febreiro de 1908 sen ter m\u00e1is descendencia.\nA bisexualidade de Fernando era ben co\u00f1ecida e foi aproveitada nos c\u00edrculos diplom\u00e1ticos europeos. As s\u00faas vacaci\u00f3ns peri\u00f3dicas en Capri, que durante a \u00e9poca era un co\u00f1ecido lugar de reuni\u00f3n para homosexuais de clase alta, eran amplamente co\u00f1ecidas nas cortes reais de toda Europa. Alg\u00fans dignitarios e visitantes en ocasi\u00f3ns buscaban o favor de Fernando fac\u00e9ndose acompa\u00f1ar por mozos atractivos cuxos servizos \u00edntimos lle ofrec\u00edan. C\u00f3ntase a an\u00e9cdota de que durante a primeira guerra mundial o Ministro da Guerra acudiu ao cuartel xeral do rei Fernando para discutir un asunto extremadamente urxente, e descubriu que Fernando marchara a merendar ao campo cun mozo que se atopara."}
{"id": "311501", "revid": "98629", "url": "https://gl.wikipedia.org/wiki?curid=311501", "title": "Hippoglossus stenolepis", "text": "O flet\u00e1n do Pac\u00edfico ou halibut do Pac\u00edfico, \"Hippoglossus stenolepis\" , \u00e9 un peixe tele\u00f3steo da orde dos pleuronectiformes e familia dos pleuron\u00e9ctidos, unha das d\u00faas que integran o x\u00e9nero \"Hippoglossus\".\n\u00c9 un dos maiores peixes planos, propia do Pac\u00edfico norte, onde constit\u00fae unha grande importancia pesqueira.\nTaxonom\u00eda.\nA especie foi descrita en 1904 polo cient\u00edfico ruso Piotr I\u00falievich Schmidt, que propuxo para ela o nome cient\u00edfico \"Hippoglossus stenolepis\" base\u00e1ndose en diferenzas anat\u00f3micas como a forma das escamas, a lonxitude da aleta pectoral e a forma do corpo, caracter\u00edsticas que o distinguen do hipogloso do Atl\u00e1ntico (\"Hippoglossus hippoglossus\"). O nome espec\u00edfico, \"stenoilepis\", derivouno dos termos do grego antigo \u03c3\u03c4\u03b5\u03bd\u03cc\u03c2 \"sten\u00f3s\", \"estreito\", e \u03bb\u03b5\u03c0\u03af\u03c3 \"lep\u00eds\", \"escama\".\nCaracter\u00edsticas.\nO hipogloso do Pac\u00edfico ten o corpo en forma romboidal.\n\u00c9 proporcionalmente m\u00e1is alongado que a maior\u00eda dos peixes planos; a s\u00faa anchura \u00e9 aproximadamente un terzo da lonxitude.\nA li\u00f1a lateral describe un arco sobre a aleta pectoral.\nA punta da aleta caudal ten foma de media l\u00faa, o que diferencia esta especie doutros pleuronectiformes.\nAs s\u00faas pequenas escamas est\u00e1n incrustadas na pel.\nTen ambos os ollos na cara pigmentada ou superior.\nA cor do lado pigmentado \u00e9 vari\u00e1bel, pero tende a imitar a ooloraci\u00f3n do fondo oce\u00e1nico onde repousa.\nA cara inferior \u00e9 abrancazada.\nEsta adaptaci\u00f3n da cor permite ao flet\u00e1n do Pac\u00edfico evitar a s\u00faa detecci\u00f3n por presas e depredadores.\n\u00c9 un dos peixes planos m\u00e1is grandes, tan s\u00f3 superado polo hipogloso do Atl\u00e1ntico, co que est\u00e1 estreitamente emparentado. Pode chegar a medir m\u00e1is de 2,4 m de lonxitude e a pesar at\u00e9 os 230\u00a0kg.\nH\u00e1bitat e distribuci\u00f3n.\nO hipogloso do Pac\u00edfico \u00e9 un peixe mari\u00f1o, demersal, ocean\u00f3dromo, que vive no fondo ou preto del, e prefire as augas con temperaturas que oscilan entre os 3 e os 8\u00a0\u00b0C.\nO hipogloso do Pac\u00edfico enc\u00f3ntrase na plataforma continental do oc\u00e9ano Pac\u00edfico norte e do mar de Bering.\nA s\u00faa pesca conc\u00e9ntrase principalmente no golfo de Alasca e no mar de Bering, na costa oeste do Canad\u00e1. As capturas de exemplares pequenos fanse nas costas dos estados de Washington, Oreg\u00f3n e California (Estados Unidos).\nBiolox\u00eda.\nMagn\u00edficos nadador, \u00e9 capaz de migrar a grandes distancias. Esp\u00e9cimes de todas as idades e tama\u00f1os realizan peri\u00f3dicas migraci\u00f3ns dextroxiras (do noroeste ao sueste), desde as s\u00faas \u00e1reas de reproduci\u00f3n (parte occidental do golfo de Alasca e mar de Bering), pero tam\u00e9n realizan migraci\u00f3ns estacionais regulares desde zonas de alimentaci\u00f3n de augas m\u00e1is superficiais en ver\u00e1n, \u00e1s augas m\u00e1is profundas das zonas de desova en inverno. De novembro a marzo, os hippoglosos do Pac\u00edfico maduros conc\u00e9ntranse para a desova no bordo da plataforma continental, a profundidades de entre 183 e 457 m.\nSendo como son bos nadadores, son capaces de comer unha gran variedade de peixes, como bacallaus, rodaballos, abadexos, e alg\u00fans invertebrados, como polbos, luras e camar\u00f3ns e outros crust\u00e1ceos. \u00c1s veces, deixan o fondo oce\u00e1nico para alimentarese de peixes pel\u00e1xicos, tales como salm\u00f3ns, arenques e outros, dos que se encontraron restos nos seus est\u00f3magos."}
{"id": "311502", "revid": "47401", "url": "https://gl.wikipedia.org/wiki?curid=311502", "title": "Hereafter", "text": ""}
{"id": "311505", "revid": "89787", "url": "https://gl.wikipedia.org/wiki?curid=311505", "title": "David O. Selznick", "text": "David O. Selznick, nado en Pittsburgh (Pensilvania) o 10 de maio de 1902 e finado en Hollywood (California) o 22 de xu\u00f1o de 1965 foi un produtor cinematogr\u00e1fico estadounidense.\nTraxectoria.\nSelznick naceu nunha familia de orixe xud\u00eda, fillo do inmigrante lituano e distribuidor de filmes mudos Lewis J. Selznick e de Florence A. Sachs. Engadiu o \"O\" ao seu nome para distinguirse dun t\u00edo seu co mesmo nome.\nEstudou na Universidade de Columbia e traballou como aprendiz co seu pai ata a s\u00faa bancarrota en 1923. Tres anos despois marchou a Hollywood e grazas aos contactos do seu pai conseguiu un traballo como axudante na Metro-Goldwyn-Mayer. Deixou este estudio por Paramount Pictures en 1928, e en 1931 entrou na RKO como xefe de produci\u00f3n.\nDurante a s\u00faa etapa na RKO traballou en moitos filmes, como \"King Kong\" (1933) e deulle a George Cukor a s\u00faa primeira oportunidade como director. En 1933 volveu \u00e1 MGM, onde o seu sogro, Louis B. Mayer, era un executivo. Mayer deulle a Selznick unha unidade de produci\u00f3n paralela \u00e1 do poderoso Irving Thalberg, que ti\u00f1a problemas de sa\u00fade. Esta unidade participou en filmes como \"Cea \u00e1s oito\" (1933), \"David Copperfield\" (1935), \"Anna Karenina\" (1935) e \"A Tale of Two Cities\" (1935).\nA pesar do seu \u00e9xito cos grandes estudios, Selznick formou a s\u00faa propia produtora independente, Selznick International Pictures, en 1935 e distribu\u00eda os seus filmes a trav\u00e9s de United Artists. Os seus \u00e9xitos continuaron con cl\u00e1sicos coma \"The Garden of Allah\" (1936), \"The Prisoner of Zenda\" (1937), \"Naceu unha estrela\" (1937), \"Nothing Sacred\" (1937), \"The Adventures of Tom Sawyer\" (1938), \"The Young in Heart\" (1938), \"Made for Each Other\" (1939), \"Intermezzo\" (1939) e \"Foise co vento\" (1939).\nEn 1939 e 1940 os seus filmes \"Foise co vento\" e \"Rebecca\" ga\u00f1aron o Oscar ao mellor filme. Tras este \u00faltimo pechou a compa\u00f1\u00eda e tomouse un tempo ata que en 1944 formou The Selznick Studio e volveu \u00e1 produci\u00f3n co grande \u00e9xito \"Since You Went Away\", que tam\u00e9n escribiu, e filmes de Alfred Hitchcock coma \"Spellbound\" (1945) e \"The Paradine Case\" (1947). Tam\u00e9n produciu \"The Third Man\" (1949) ou \"Duel in the Sun\" (1946), coa que ser\u00eda a s\u00faa dona, Jennifer Jones.\nM\u00e1is tarde escribiu \"parei de facer filmes en 1948 porque estaba canso. Estivera producindo durante vinte anos\u2026 ademais, era claro que o negocio do cinema estaba nunha terrible loita coa televisi\u00f3n e outras formas novas de diversi\u00f3n, e pensei que era un bo tempo para parar e estudar obxectivamente os obvios cambios do gusto do p\u00fablico\u2026 Certamente non ti\u00f1a intenci\u00f3n de apartarme da produci\u00f3n durante nove anos.\" Selznick pasou a maior parte da d\u00e9cada seguinte promovendo a carreira da s\u00faa segunda esposa, Jennifer Jones. A s\u00faa \u00faltima produci\u00f3n, \"Adeus \u00e1s armas\" (1957) foi pobremente recibida.\nEn 1954 atreveuse coa televisi\u00f3n, con \"Light's Diamond Jubilee\", que fixo historia por ser emitido simultaneamente nas catro emisoras: CBS, NBC, ABC e DuMont.\nFaleceu en 1965."}
{"id": "311506", "revid": "47401", "url": "https://gl.wikipedia.org/wiki?curid=311506", "title": "King Kong (1933)", "text": ""}
{"id": "311507", "revid": "23204", "url": "https://gl.wikipedia.org/wiki?curid=311507", "title": "Pleuronectes", "text": "Pleuronectes \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia do pleuronectinos.\nEtimolox\u00eda.\n\"Pleuronectes\" deriva dos termos do grego antigo \u03c0\u03bb\u03b5\u03c5\u03c1\u03ac pleur\u00e1, \"costado\", \"lado\", \"flanco\" e \u03bd\u03b7\u03ba\u03c4\u03cc\u03bd n\u0113kt\u00f3n \"acto de nadar\", \"nataci\u00f3n\", derivado do verbo \u03bd\u03ae\u03c7\u03b5\u03b9\u03bd n\u1e17chein, \"nadar\", pola forma caracter\u00edstica de nadar de lado.\nTaxonom\u00eda.\nO x\u00e9nero foi descrito en 1758 polo naturalista sueco Carolus Linnaeus na 10\u00aa edici\u00f3n da s\u00faa obra \"Systema Naturae\".\nEspecies.\nNa actualidade reco\u00f1\u00e9cense no x\u00e9nero as seguintes especies:\nSegundo outros sistemas.\nO WoRMS identifica a \"Pleuronectes glacialis\" como \"Liopsetta glacialis\" , e a \"Pleuronectes pinnifasciatus\" con \"Liopsetta pinnifasciata\" ."}
{"id": "311509", "revid": "89787", "url": "https://gl.wikipedia.org/wiki?curid=311509", "title": "Niveoscincus metallicus", "text": "Niveoscincus metallicus \u00e9 unha especie de esgonzo da familia Scincidae. \u00c9 end\u00e9mico de Australia, onde lle chaman, entre outros nomes, esgonzo met\u00e1lico ou esgonzo fr\u00edo met\u00e1lico (\"metallic skink\", \"metallic cool-skink\"). Enc\u00f3ntrase concretamente no sur de Victoria, e en Tasmania, onde \u00e9 o saurio m\u00e1is com\u00fan, que aparece tam\u00e9n en moitas illas do estreito de Bass. Pare as s\u00faas cr\u00edas e vive en zonas de vexetaci\u00f3n escler\u00f3fila. \u00c9 moi variable en canto \u00e1s s\u00faas caracter\u00edsticas e pode ser, en realidade, un complexo de especies estreitamente relacionadas."}
{"id": "311510", "revid": "98629", "url": "https://gl.wikipedia.org/wiki?curid=311510", "title": "Platichthys", "text": "Platichthys \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia do pleuronectinos.\nComo todos os peixes da familia dos pleuron\u00e9ctidos, as especies deste x\u00e9nero te\u00f1en o corpo aplanado, asim\u00e9trico, e cos dous ollos situados no lado pigmentado do corpo.\nTaxonom\u00eda.\nDescrici\u00f3n.\nO x\u00e9nero foi descrito en 1854 polo m\u00e9dico e zo\u00f3logo estadounidense de orixe francesa Charles Fr\u00e9d\u00e9ric Girard. \nSin\u00f3nimos.\nAo longo do tempo foi co\u00f1ecido polos sin\u00f3nimos:\nEtimolox\u00eda.\nGirard tirou o nome \"Platichthys\" dos termos do grego antigo \u03c0\u03bb\u03b1\u03c4\u03cd\u03c2 \"plat\u00fds\", \"plano\", e \u1f30\u03c7\u03b8\u03cd\u03c2, \"\u01d0chth\u00fds\", \"peixe\", literalmente: \"peixe plano\".\nEspecies.\nSegundo o WoRMS, e a FishBase, o x\u00e9nero abrangue tan s\u00f3 d\u00faas especies:\nControversia.\nPor\u00e9n, o SIIT admite unha terceira: \"Platichthys bicoloratus\" , que a maior\u00eda dos autores non consideran v\u00e1lida, e que o WoRMS identifica con \"Kareius bicoloratus\" especie que, as\u00ed e todo, hibridiza con \"Platichthys stellatus\"."}
{"id": "311512", "revid": "98629", "url": "https://gl.wikipedia.org/wiki?curid=311512", "title": "The Witcher (videoxogo)", "text": "The Witcher (en ) \u00e9 un videoxogo de rol e acci\u00f3n desenvolvido por CD Projekt RED e distribu\u00eddo por Atari, Inc. O xogo bas\u00e9ase na serie de libros hom\u00f3nima do autor polaco Andrzej Sapkowski. \"The Witcher\" ten lugar nun mundo medieval de fantas\u00eda e segue a historia de Geralt, un \"witcher\" ou cazador de monstros.\nO 18 de setembro de 2009, CD Projekt RED confirmou oficialmente que \u00eda traballar en ', que foi lanzado o 17 de maio de 2011 para PC, e o 17 de abril de 2012 para Xbox 360. O terceiro t\u00edtulo da serie, ', foi lanzado o 18 de maio de 2015."}
{"id": "311513", "revid": "23204", "url": "https://gl.wikipedia.org/wiki?curid=311513", "title": "Platichthys flesus", "text": "Platichthys flesus , \u00e9 un peixe tele\u00f3steo da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia do pleuronectinos, pertencente ao x\u00e9nero \"Platichthys\", co\u00f1ecida en galego como solla,\ne tam\u00e9n como platuxa das pedras, que vive nas costas do Atl\u00e1ntico, sobre fondos areosos ou fangosos, \u00e1s veces de grava, desde o mar de Barents at\u00e9 noroeste de \u00c1frica e no Mediterr\u00e1neo, at\u00e9 o mar Negro.\nComo todos os peixes da familia dos pleuron\u00e9ctidos, ten o corpo aplanado, asim\u00e9trico, e os dous ollos situados no mesmo lado, na cara pigmentada.\nTaxonom\u00eda.\nA especie foi descrita en 1758 por Linneo na 10\u00aa edici\u00f3n do seu \"Systema Naturae\" baixo o nome de \"Pleuronectes flesus\".\nSinonimia.\nAo longo da historia foi co\u00f1ecida polos seguintes sin\u00f3nimos: \nCaracter\u00edsticas.\nOs principais caracteres morfol\u00f3xicos desta especie son:\nH\u00e1bitat e biolox\u00eda.\nEsta especie vive preferentemente sobre fondos areosos de 20 a 40 m de profundidade. Soporta moi ben as diferenzas de salinidade, chagando a entrar en ocasi\u00f3ns en zonas de auga doce. Alim\u00e9ntase de puenos peixes, moluscos e crust\u00e1ceos. Reprod\u00facese en primavera en zonas profundas e de alta salinidade.\nEstado de conservaci\u00f3n.\nSegundo a UICN o status da especie na actualidade est\u00e1 cualificado como \"LC\" (pouco preocupante).\nEn Galicia.\nA primeira cita en augas de Galicia d\u00e9bese a De Buen, en 1935, como \"Flesus flesus\"."}
{"id": "311514", "revid": "1131", "url": "https://gl.wikipedia.org/wiki?curid=311514", "title": "Solla (hom\u00f3nimos)", "text": "O nome de solla pode referirse a d\u00faas especies de peixes planos que se encontran nas augas galegas:\nAmais, como apelido pode referirse a:"}
{"id": "311515", "revid": "6279", "url": "https://gl.wikipedia.org/wiki?curid=311515", "title": "Estaci\u00f3n de autob\u00fas", "text": ""}
{"id": "311516", "revid": "6279", "url": "https://gl.wikipedia.org/wiki?curid=311516", "title": "Estaci\u00f3n ferroviaria", "text": ""}
{"id": "311517", "revid": "22570", "url": "https://gl.wikipedia.org/wiki?curid=311517", "title": "Estaci\u00f3n", "text": ""}
{"id": "311518", "revid": "26501", "url": "https://gl.wikipedia.org/wiki?curid=311518", "title": "Condado de Cara\u015f-Severin", "text": ""}
{"id": "311519", "revid": "26501", "url": "https://gl.wikipedia.org/wiki?curid=311519", "title": "Condado de Boto\u015fani", "text": ""}
{"id": "311520", "revid": "26501", "url": "https://gl.wikipedia.org/wiki?curid=311520", "title": "Condado de Arge\u015f", "text": ""}
{"id": "311521", "revid": "26501", "url": "https://gl.wikipedia.org/wiki?curid=311521", "title": "Condado de Bra\u015fov", "text": ""}
{"id": "311522", "revid": "26501", "url": "https://gl.wikipedia.org/wiki?curid=311522", "title": "Condado de C\u0103l\u0103ra\u015fi", "text": ""}
{"id": "311523", "revid": "26501", "url": "https://gl.wikipedia.org/wiki?curid=311523", "title": "Condado de Maramure\u015f", "text": ""}
{"id": "311524", "revid": "26501", "url": "https://gl.wikipedia.org/wiki?curid=311524", "title": "Condado de Mure\u015f", "text": ""}
{"id": "311525", "revid": "26501", "url": "https://gl.wikipedia.org/wiki?curid=311525", "title": "Condado de Timi\u015f", "text": ""}
{"id": "311526", "revid": "26501", "url": "https://gl.wikipedia.org/wiki?curid=311526", "title": "Condado de Constan\u0163a", "text": ""}
{"id": "311527", "revid": "26501", "url": "https://gl.wikipedia.org/wiki?curid=311527", "title": "Condado de D\u00e2mbovi\u0163a", "text": ""}
{"id": "311528", "revid": "26501", "url": "https://gl.wikipedia.org/wiki?curid=311528", "title": "Condado de Gala\u0163i", "text": ""}
{"id": "311529", "revid": "26501", "url": "https://gl.wikipedia.org/wiki?curid=311529", "title": "Condado de Ialomi\u0163a", "text": ""}
{"id": "311530", "revid": "26501", "url": "https://gl.wikipedia.org/wiki?curid=311530", "title": "Condado de Mehedin\u0163i", "text": ""}
{"id": "311531", "revid": "26501", "url": "https://gl.wikipedia.org/wiki?curid=311531", "title": "Condado de Neam\u0163", "text": ""}
{"id": "311544", "revid": "89787", "url": "https://gl.wikipedia.org/wiki?curid=311544", "title": "Enciclopedia Libre Universal en Espa\u00f1ol", "text": "A Enciclopedia Libre Universal en Espa\u00f1ol \u00e9 un \"fork\" da Wikipedia en lingua castel\u00e1. Apareceu a comezos do ano 2002 cando se propuxo que a Wikipedia aceptara anuncios pagados (hai que ter conta que, naquel momento, a Wikipedia depend\u00eda dunha empresa privada, Bomis Inc., antecesora da Fundaci\u00f3n Wikimedia). \nA Enciclopedia foi hospedada ata o momento de xeito f\u00edsico na Universidade de Sevilla, motivo polo que a\u00ednda segue a ter un enderezo electr\u00f3nico us.es. Nos seus primeiros tempos, a Enciclopedia Libre Universal en Espa\u00f1ol chegou a ter m\u00e1is artigos que a versi\u00f3n en lingua espa\u00f1ola da Wikipedia, se ben dende maio de 2015 o n\u00famero de artigos \u00e9 vinte veces menor que a correspondente Wikipedia en castel\u00e1n."}
{"id": "311546", "revid": "5863", "url": "https://gl.wikipedia.org/wiki?curid=311546", "title": "Padro\u00e1dego Rosal\u00eda de Castro", "text": ""}
{"id": "311547", "revid": "25871", "url": "https://gl.wikipedia.org/wiki?curid=311547", "title": "Astyanax cordovae", "text": "Astyanax cordovae \u00e9 unha especie de peixe da familia Characidae da orde dos Characiformes.\nH\u00e1bitat.\nVive en zonas de clima temperado de Am\u00e9rica do Sur: r\u00edo Primero, no oeste da Arxentina."}
{"id": "311551", "revid": "89787", "url": "https://gl.wikipedia.org/wiki?curid=311551", "title": "Eliximos Nar\u00f3n Electores", "text": "Eliximos Nar\u00f3n Electores (ENE) \u00e9 un grupo pol\u00edtico local baseado no concello de Nar\u00f3n e vinculado a Podemos. Presentouse \u00e1s elecci\u00f3ns municipais de 2015 en Nar\u00f3n cun orzamento para a campa\u00f1a electoral de 900,34 euros obtendo un representante. En 2016 o representante de ELE Alfonso Casal Pita foi reprobado cos 20 votos dos demais partidos acusado de facer moitas fotocopias e de publicar o nome de funcionarios do concello en redes sociais."}
{"id": "311558", "revid": "98629", "url": "https://gl.wikipedia.org/wiki?curid=311558", "title": "Lepidorhombus", "text": "Lepidorhombus \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos e familia dos escoft\u00e1lmidos, propios das costas do nordeste do oc\u00e9ano Atl\u00e1ntico, inclu\u00edndo o mar Mediterr\u00e1neo, e co\u00f1ecidos como meigas ou rapantes.\nSon peixes planos que viven en fondos areosos e fangosos da rexi\u00f3n litoral e en augas m\u00e1is profundas.\nEtimolox\u00eda.\n\"Lepidorhombus\" deriva os termos do grego antigo \u03bb\u03b5\u03c0\u03af\u03c3, \"lep\u00eds\", \"escama\" e \u1fe5\u03cc\u03bc\u03b2\u03bf\u03c2 \"rh\u00f3mbos\", \"algo que xira\", que deriva do verbo \u03c1\u03ad\u03bc\u03b2\u03c9 \"rh\u00e9mb\u014d\", \"dar voltas e voltas\", palabra que foi utilizada tanto por Euclides como por Arquimedes, que utilizaron o termo \"rombo s\u00f3lido\" para describir a figura formada por dous conos que comparten unha base com\u00fan, \u00e9 dicir, un rombo.\nTaxonom\u00eda.\nO x\u00e9nero foi creado en 1862 polo zo\u00f3logo brit\u00e1nico de orixe alem\u00e1 Albert G\u00fcnther.\nEspecies.\nNa actualidade reco\u00f1\u00e9cense no x\u00e9nero d\u00faas especies:"}
{"id": "311559", "revid": "75322", "url": "https://gl.wikipedia.org/wiki?curid=311559", "title": "Arte p\u00fablica de Barcelona", "text": "O conxunto de monumentos e esculturas \u00f3 ar libre de Barcelona constit\u00fae unha destacada mostra de arte p\u00fablica que outorga \u00e1 capital catal\u00e1, en conxunci\u00f3n con outros elementos como a s\u00faa arquitectura, a rede de museos ou o conxunto de parques e xard\u00edns, un inconfund\u00edbel selo art\u00edstico, xa que a cidade condal sempre apostou pola arte e a cultura como unha das s\u00faas principais caracter\u00edsticas identitarias.\nO patrimonio de arte p\u00fablica da cidade \u00e9 extenso, se ben a maior\u00eda de monumentos e o estatuario que se atopa nos lugares p\u00fablico data do s\u00e9culo XIX en diante. O primeiro monumento situado na v\u00eda p\u00fablica de forma expresa e por encarga municipal que se conserva \u00e9 o Monumento a Santa Eul\u00e0lia, na Praza del Pedr\u00f3, de 1673; outras obras anteriores consideradas de arte p\u00fablica son, ora fontes, ora estatuas situadas no interior de fornelas, nas fachadas de edificios p\u00fablicos, se ben en moitos casos foron encargas de car\u00e1cter privado que pasaron a titularidade p\u00fablica posteriormente. \u00c9 preciso remarcar que at\u00e9 o s\u00e9culo XIX a cidade estaba restrinxida polas s\u00faas murallas de orixe medieval, \u00f3 ter a cidade a consideraci\u00f3n de praza militar, polo que o seu crecemento estaba limitado, e o pouco espazo dispo\u00f1ible empreg\u00e1base preferentmente para as actividades diarias da poboaci\u00f3n, sen poder dedicar uns espazos axeitados para grandes monumentos.\nA situaci\u00f3n mudou co derrubamento das murallas e a doaz\u00f3n \u00e1 cidade da Fortaleza da Ciutadella, feito que favoreceu a expansi\u00f3n urbana polo plan adxacente, e que se vai plasmar no proxecto do Eixample elaborado por Ildefons Cerd\u00e0, que supoxo a meirande ampliaci\u00f3n territorial que tivo a cidade. Outro aumento significativo da superficie da capital catal\u00e1 foi a anexi\u00f3n de diversos concellos estremeiros entre finais do s\u00e9culo XIX e comezos do XX. Todo isto supuxo a adequaci\u00f3n dos novos espazos urbanos e un aumento das encargas art\u00edsticas municipais nas v\u00edas p\u00fablicas, que foron favorecidos por diversos acontecementos celebrados na cidade, como a Exposici\u00f3n Universal de Barcelona de 1888 e a Internacional de 1929 ou, m\u00e1is recentemente, polos Xogos Ol\u00edmpicos de 1992 e o F\u00f3rum Universal das Culturas de 2004."}
{"id": "311560", "revid": "22570", "url": "https://gl.wikipedia.org/wiki?curid=311560", "title": "Arte rom\u00e1nica da Baixa Cerdanya", "text": "A arte rom\u00e1nic da Baixa Cerdanya d\u00e1se principalmente na arquitectura relixiosa das s\u00faas igrexa. Tense constancia de moitas delas grazas \u00e1 acta de consagraci\u00f3n da catedral de la Seu d'Urgell, a finais do s\u00e9culo IX, onde consta unha lista de sesenta e oito parroquias, igrexas e vilas da Cerda\u00f1a, que foron asignadas en dote a Santa Maria d'Urgell. A importancia da Seu enm\u00e1rcase, sobre todo na s\u00faa condici\u00f3n de sede episcopal datada da \u00e9poca visig\u00f3tica, e a fronteira eclesi\u00e1stica tampouco se correspond\u00eda coa fronteira real establecida no Tratado dos Pireneos de 1659. At\u00e9 1802, do bispado de Urgell depend\u00edan as trinta e tres vilas daa Cerdanya baixo administraci\u00f3n francesa. M\u00e1is tarde, a divisi\u00f3n provincial de 1833 dividiu administrativamente a comarca, dividida entre as provincias de Xirona (once concellos) e Lleida (seis concellos).\nAs caracter\u00edsticas arquitect\u00f3nicas principais das igrexas son a simplicidade estrutural e as dimensi\u00f3ns reducidas. Esta arte arquitect\u00f3nica desenvolvida en Catalu\u00f1a arredor do s\u00e9culo X foi chamada por Puig i Cadafalch como o primeiro rom\u00e1nico con correntes art\u00edsticas procedentes de Francia e Italia.\nO rom\u00e1nico vese representado tam\u00e9n en fortificaci\u00f3ns como a de Sant Mart\u00ed dels Castells en Bellver, documentado en 1050 como propiedade de Ramon I de Cerdanya, e o castelo de Ll\u00edvia (Ll\u00edvia), datado do s\u00e9culo XII e do cal se conserban alg\u00fans restos."}
{"id": "311561", "revid": "89787", "url": "https://gl.wikipedia.org/wiki?curid=311561", "title": "Exarcado patriarcal cat\u00f3lico armenio de Damasco", "text": "O exarcado patriarcal de Damasco \u00e9 unha s\u00e9 da Igrexa Cat\u00f3lica Armenia inmediatamente suxeita ao Patriarcado de Cilicia. En 2010 ti\u00f1a 4.500 bautizados. O seu exarca \u00e9 Yovsep Arnaowtean dende 1997.\nTerritorio.\nA arquieparqu\u00eda abrangue a cidade de Damasco e o seu contorno, e ten unha \u00fanica parroquia na mesma cidade.\nHistoria.\nExiste unha comunidade cat\u00f3lica armenia dende 1763. O exarcado actual foi erixido o 6 de novembro de 1984."}
{"id": "311563", "revid": "22570", "url": "https://gl.wikipedia.org/wiki?curid=311563", "title": "Barroco siciliano", "text": "O barroco siciliano \u00e9 a forma distintiva da arquitectura barroca que se desenvolveu na illa de Sicilia, no sur de Italia, durante os s\u00e9culos XVII e XVIII. O estilo reco\u00f1\u00e9cese non s\u00f3 polas s\u00faas t\u00edpicas revoltas e florituras barrocas, sen\u00f3n tam\u00e9n polas s\u00faas carautas sorrintes e \"putti,\" coa particular extravagancia que lle deu a Sicilia unha identidade arquitect\u00f3nica \u00fanica e que o fai a fase m\u00e1is interesante da arte siciliana.\nO estilo barroco siciliano colleu pulo durante a gran reconstruci\u00f3n que seguiu \u00f3 terremoto de 1693. Previamente, o barroco fora usado na illa dun xeito inxenuo e no eido local, que evolucionara a partir da arquitectura h\u00edbrida nativa m\u00e1is ca dos grandes arquitectos barrocos de Roma. Despois do terremoto, os arquitectos locais, moitos deles formados en Roma, tiveron m\u00faltiples oportunidades de recrear a arquitectura barroca m\u00e1is sofisticada, que acadara popularidade na Italia continental. O traballo destes arquitectos locais \u2014e o novo x\u00e9nero que comezaron\u2014 inspirou a outros dese\u00f1adores locais que seguiron o seu exemplo. A car\u00f3n do 1730, os arquitectos sicilianos desenvolveran confianza no emprego do estilo barroco. A s\u00faa particular interpretaci\u00f3n levounos paseni\u00f1o a xerar unha forma de arte altamente localista e personalizada. De 1780 en diante, o estilo foi gradualmente substitu\u00eddo pola nova moda do neoclasicismo.\nO fen\u00f3meno chamado Alto Barroco Siciliano durou cincuenta anos, e reflectiu perfectamente a orde social da illa nunha \u00e9poca na que \u2014dominada oficialmente por Espa\u00f1a\u2014 foi gobernada de facto por unha aristocracia hedonista e extravagante. A arquitectura barroca deulle \u00e1 illa un car\u00e1cter arquitect\u00f3nico que ficou at\u00e9 a actualidade."}
{"id": "311564", "revid": "23562", "url": "https://gl.wikipedia.org/wiki?curid=311564", "title": "Liga Espa\u00f1ola de rugby 2014-2015", "text": ""}
{"id": "311565", "revid": "98629", "url": "https://gl.wikipedia.org/wiki?curid=311565", "title": "Alquilaci\u00f3n", "text": "A alquilaci\u00f3n \u00e9 a transferencia dun grupo funcional alquilo desde unha mol\u00e9cula a outra. O grupo alquilo pode ser transferido por medio dun alquil carbocati\u00f3n, un radical libre, un carbani\u00f3n ou un carbeno (ou os seus equivalentes). Os axentes alquilantes util\u00edzanse amplamente en qu\u00edmica porque os grupos alquilo son un dos grupos m\u00e1is com\u00fans que se encontran nas mol\u00e9culas org\u00e1nicas. Moitas mol\u00e9culas diana biol\u00f3xicas ou os seus precursores sint\u00e9ticos est\u00e1n compostas por unha cadea alquilo con grupos funcionais espec\u00edficos nunha determinada orde. A alquilaci\u00f3n selectiva, ou engadir partes \u00e1 cadea cos grupos funcionais desexados, util\u00edzase especialmente cando non hai ning\u00fan precursor biol\u00f3xico do que se poida dispo\u00f1er comunmente. A alquilaci\u00f3n cun grupo alquilo dun s\u00f3 carbono denom\u00ednase metilaci\u00f3n.\nEn contextos referentes \u00e1 refinaci\u00f3n do petr\u00f3leo, a alquilaci\u00f3n ref\u00edrese a unha determinada alquilaci\u00f3n de isobutano con olefinas. Para converter o bitume ou o petr\u00f3leo pesado en cru sint\u00e9tico, a alquilaci\u00f3n produce alquilato C7\u2013C8 sint\u00e9tico, que \u00e9 un produto para mesturar coa gasolina s\u00faper.\nEn medicina, a alquilaci\u00f3n de ADN util\u00edzase en quimioterapia para danar o ADN de c\u00e9lulas cancerosas. A alquilaci\u00f3n real\u00edzase cun tipo de f\u00e1rmacos chamados axentes alquilantes antineopl\u00e1sticos.\nAxentes alquilantes.\nOs axentes alquilantes clasif\u00edcanse segundo o seu car\u00e1cter nucleof\u00edlico ou electrof\u00edlico.\nAxentes alquilantes nucleof\u00edlicos.\nOs axentes alquilantes nucleof\u00edlicos ceden o equivalente dun ani\u00f3n alquilo (carbani\u00f3n). Exemplos son compostos organomet\u00e1licos como os reactivos Grignard (organomagnesio), organolitio, organocobre, e organosodio. Estes compostos tipicamente poden engadir grupos a un \u00e1tomo de carbono deficiente en electr\u00f3ns como por exemplo a un grupo carbonilo. Os axentes nucleof\u00edlicos alquilantes poden tam\u00e9n desprazar substitu\u00edntes haluros nun \u00e1tomo de carbono. En presenza de catalizadores, tam\u00e9n alquilan alquil haluros e aril haluros, como se exemplifica no acoplamento de Suzuki.\nAxentes alquilantes electrof\u00edlicos.\nOs axentes alquilantes electrof\u00edlicos ceden o equivalente dun cati\u00f3n alquilo. Exemplos son os alquil haluros cun \u00e1cido de Lewis como catalizador que alquilan substratos arom\u00e1ticos en reacci\u00f3ns de Friedel-Crafts. Os alquil haluros poden tam\u00e9n reaccionar directamente con aminas para formar enlaces C-N; e o mesmo ocorre con outros nucle\u00f3filos como alcohois, \u00e1cidos carbox\u00edlicos, tiois etc. O trimetiloxonio tetrafluoroborato e o trietiloxonio tetrafluoroborato son electr\u00f3filos especialmente fortes debido \u00e1 s\u00faa carga positiva e un grupo que sae inerte (dimetil ou dietil \u00e9ter).\nOs axentes alquilantes electrof\u00edlicos solubles son a mi\u00fado moi t\u00f3xicos, debido \u00e1 s\u00faa capacidade de alquilar o ADN, polo que deber\u00edan manexarse con equipos de protecci\u00f3n persoal adecuados. Este mecanismo de toxicidade \u00e9 tam\u00e9n responsable da capacidade dalg\u00fans axentes alquilantes para funcionar como f\u00e1rmacos anticancro en forma de axentes antineopl\u00e1sticos alquilantes, e tam\u00e9n como armas qu\u00edmicas como o gas mostaza. O ADN cando est\u00e1 alquilado non se pode enrolar ou non o fai axeitadamente, ou non pode ser procesado polos encimas que descodifican a informaci\u00f3n. Isto orixina citotoxicidade co efecto de inhibir o crecemento da c\u00e9lula, iniciar a morte celular programada ou apoptose. Por\u00e9n, tam\u00e9n desencadean mutaci\u00f3ns, inclu\u00edndo mutaci\u00f3ns carcinox\u00e9nicas, o que explica a alta incidencia de cancro despois da exposici\u00f3n a eles.\nOs alcohois e fenois poden ser alquilados para orixinar alquil \u00e9teres:\nO \u00e1cido HX producido \u00e9 retirado cunha base, ou, alternativamente, o alcohol \u00e9 desprotonado primeiro para dar un alc\u00f3xido ou fen\u00f3xido. Por exemplo, o dimetil sulfato alquila o sal de sodio do fenol para dar anisol, que \u00e9 o metil \u00e9ter do fenol. O dimetil sulfato \u00e9 desalquilado a metil sulfato de sodio.\nAo contrario, a alquilaci\u00f3n de aminas introduce o problema de que a alquilaci\u00f3n dunha amina a fai \"m\u00e1is\" nucleof\u00edlica. As\u00ed, cando se introduce un axente alquilante electrof\u00edlico nunha amina primaria, este alquilar\u00e1 preferentemente todos os pasos ata formar un cati\u00f3n de amonio cuaternario.\nSe o amonio cuaternario non \u00e9 o produto desexado, son necesarias unhas rutas m\u00e1is complicadas como a aminaci\u00f3n redutiva.\nAxentes alquilantes carbenos.\nOs carbenos son extremadamente reactivos e atacan mesmo a enlaces C-H inactivados. Os carbenos poden xerarse por eliminaci\u00f3n dun grupo diazo. A diferenza dos axentes alquilantes nucleof\u00edlicos e electrof\u00edlicos, os carbenos son neutros, e ins\u00edrense directamente en enlaces. Un metal pode formar un equivalente carbeno que se denomina complexo carbeno de metal de transici\u00f3n.\nEn biolox\u00eda.\nA metilaci\u00f3n \u00e9 o tipo m\u00e1is com\u00fan de alquilaci\u00f3n, e est\u00e1 asociada \u00e1 transferencia dun grupo metilo. A metilaci\u00f3n difer\u00e9nciase doutras alquilaci\u00f3ns en que transfire especificamente un carbono, mentres que a alquilaci\u00f3n pode referirse \u00e1 transferencia de grupos de longas cadeas carbonadas. A metilaci\u00f3n na natureza real\u00edzana xeralmente encimas con partes derivadas da vitamina B12 (e co concurso da S-adenosilmetionina), nos que na transferencia do grupo metil interv\u00e9n o cobalto. Na metanox\u00e9nese, o coencima M \u00e9 metilado pola tetrahidrometanopterina.\nOs compostos electrof\u00edlicos poden alquilar diferentes nucle\u00f3filos no corpo. A toxicidade, carcinoxenicidade e, paradoxalmente, son un exemplo as capacidades de matar c\u00e9lulas cancerosas dos diferentes axentes alquilantes.\nRefinaci\u00f3n do petr\u00f3leo.\nNo proceso de refinaci\u00f3n do petr\u00f3leo est\u00e1ndar, o isobutano \u00e9 alquilado con alquenos de baixo peso molecular (principalmente unha mestura de propeno e buteno) en presenza dun catalizador \u00e1cido de Bronsted, como o \u00e1cido sulf\u00farico ou o \u00e1cido fluorh\u00eddrico. Nas refiner\u00edas de petr\u00f3leo hai unha unidade de alquilaci\u00f3n de \u00e1cido sulf\u00farico ou unha unidade de alquilaci\u00f3n de \u00e1cido fluorh\u00eddrico onde se realizan as alquilaci\u00f3ns. O catalizador protona os alquenos (propeno, buteno) para producir carbocati\u00f3ns reactivos, os cales alquilan o isobutano. A reacci\u00f3n l\u00e9vase a cabo a temperaturas suaves (0 e 30\u00a0\u00b0C) nunha reacci\u00f3n en d\u00faas fases. Como a reacci\u00f3n \u00e9 exot\u00e9rmica, c\u00f3mpre facer un arrefriamento. As plantas de alquilaci\u00f3n de \u00e1cido sulf\u00farico necesitan baixas temperaturas polo que o medio de arrefriamento debe ser refrixerado, pero nas unidades de alquilaci\u00f3n de \u00e1cido fluorh\u00eddrico abonda con utilizar como refrixerante auga normal. \u00c9 importante manter unha alta proporci\u00f3n isobutano/alqueno no punto de reacci\u00f3n para impedir reacci\u00f3ns colaterais que producir\u00edan un produto cunha octanaxe m\u00e1is baixa, de modo que as plantas te\u00f1en que reciclar o isobutano e v\u00f3lveno a engadir. As fases sep\u00e1ranse espontaneamente, polo que a fase \u00e1cida \u00e9 mesturada vigorosamente coa fase hidrocarbonada para crear unha superficie de contacto suficiente.\nO produto denom\u00ednase alquilato e est\u00e1 composto por unha mestura de hidrocarburos paraf\u00ednicos de cadea ramificada de alta octanaxe (principalmente isoheptano e isooctano). O alquilato \u00e9 un produto para mesturar coa gasolina s\u00faper porque ten excepcionais propiedades antidetonantes e arde limpamente. O alquilato \u00e9 tam\u00e9n un compo\u00f1ente clave do avgas (gasolina para aviaci\u00f3n). O n\u00famero de octanos do alquilato depende principalmente do tipo de alquenos usados e das condici\u00f3ns de funcionamento. Por exemplo, o isooctano orix\u00ednase pola combinaci\u00f3n de buteno con isobutano e ten unha octanaxe de 100 por definici\u00f3n. Hai outros produtos no alquilato, polo que o n\u00famero de octano (ou octanaxe) variar\u00e1 en consecuencia.\nComo o cru xeralmente cont\u00e9n s\u00f3 do 10 ao 40 % de constitu\u00edntes hidrocarburos que estean no rango utilizado nas gasolinas, as refiner\u00edas usan un proceso chamado cracking catal\u00edtico flu\u00eddo para converter hidrocarburos de alto peso molecular en compostos m\u00e1is pequenos e vol\u00e1tiles, que son despois convertidos en hidrocarburos l\u00edquidos do tama\u00f1o apropiado para as gasolinas. Os procesos de alquilaci\u00f3n transforman alquenos de baixo peso molecular e mol\u00e9culas de iso-parafinas en iso-parafinas m\u00e1is grandes cun maior n\u00famero de octano.\nCombinando o cracking, a polimerizaci\u00f3n, e a alquilaci\u00f3n pode obterse un rendemento en gasolina que chegue ao 70 % do petr\u00f3leo cru inicial. Desenvolv\u00e9ronse tam\u00e9n procesos m\u00e1is avanzados, como a ciclaci\u00f3n de parafinas e a deshidroxenaci\u00f3n de naftenos que forman hidrocarburos arom\u00e1ticos nun reformador catal\u00edtico, que incrementan a proporci\u00f3n de octanos da gasolina. A produci\u00f3n nunha refinar\u00eda moderna pode cambiarse para producir case calquera tipo de combustible con criterios de funcionamento especificados partindo dun s\u00f3 cru inicial.\nAs refiner\u00edas aval\u00edan se ten senso economicamente instalar ou non unidades de alquilaci\u00f3n. As unidades de alquilaci\u00f3n son complexas, e te\u00f1en unha econom\u00eda de escala substancial. Ademais de engadir unha cantidade axeitada de materia prima, a diferenza de prezo entre o valor do produto alquilato e o valor da materia prima debe ser dabondo grande como para xustificar a instalaci\u00f3n. Usos alternativos da alquilaci\u00f3n da materia prima nas refiner\u00edas son a produci\u00f3n de gas de petr\u00f3leo licuado, a mestura de fluxos de C4 directamente na gasolina e as materias primas utilizables en plantas qu\u00edmicas. As condici\u00f3ns do mercado local var\u00edan considerablemnente entre unhas plantas e outras. A variaci\u00f3n na especificaci\u00f3n da RVP para as gasolinas da lexislaci\u00f3n de cada pa\u00eds e en cada temporada ten un impacto dr\u00e1stico na cantidade de butano que se pode mesturar directamente coa gasolina. O transporte de tipos espec\u00edficos de gas de petr\u00f3leo licuado poden ser caras, polo que as disparidades locais nas condici\u00f3ns econ\u00f3micas a mi\u00fado non son mitigadas completamente polos movementos no mercado xeral das materias primas para a alquilaci\u00f3n.\nA dispo\u00f1ibilidade dun catalizador axeitado \u00e9 outro importante factor para decidir se se constr\u00fae unha planta de alquilaci\u00f3n. Se se usa o \u00e1cido sulf\u00farico, c\u00f3mpren volumes significativos de dito produto. \u00c9 necesario un acceso a unha planta adecuada para subministrar o \u00e1cido novo e para retirar o \u00e1cido gastado. Se hai que constru\u00edr unha planta de \u00e1cido sulf\u00farico especificamente para manter unha unidade de alquilaci\u00f3n, dita construci\u00f3n ter\u00e1 un considerable impacto nas necesidades iniciais de capital e custos regulares de operaci\u00f3n. Alternativamente \u00e9 posible instalar unha unidade de proceso WSA para rexenerar o \u00e1cido gastado. Non se produce un secado do gas. Isto significa que non haber\u00e1 perdas de \u00e1cido, e que non se perde ning\u00fan residuo de material \u00e1cido nin de calor no proceso de requentado do gas. A condensaci\u00f3n selectiva no condensador WSA asegura que o \u00e1cido novo obtido por rexeneraci\u00f3n ser\u00e1 o 98% w/w mesmo no gas do proceso h\u00famido. \u00c9 posible combinar a rexeneraci\u00f3n do \u00e1cido gastado coa eliminaci\u00f3n de sulfuro de hidr\u00f3xeno usando o sulfuro de hidr\u00f3xeno como un combustible interno na refinar\u00eda ou noutro lugar.\nA segunda opci\u00f3n importante de catalizaci\u00f3n \u00e9 usar \u00e1cido fluorh\u00eddrico (HF). Nas plantas de alquilaci\u00f3n con HF t\u00edpicas, o consumo de \u00e1cido \u00e9 moito menor que no caso de usar \u00e1cido sulf\u00farico. Estas plantas tam\u00e9n producen alquilato con mellor octanaxe que o das plantas de \u00e1cido sulf\u00farico. Con todo, debido \u00e1 s\u00faa perigosa natureza, o \u00e1cido fluorh\u00eddrico prod\u00facese en moi poucos lugares e o seu transporte debe ser xestionado con moito rigor."}
{"id": "311566", "revid": "27155", "url": "https://gl.wikipedia.org/wiki?curid=311566", "title": "Axente alquilante", "text": ""}
{"id": "311567", "revid": "23204", "url": "https://gl.wikipedia.org/wiki?curid=311567", "title": "Castelo xapon\u00e9s", "text": "Os eran fortalezas compostas principalmente de pedra e madeira. Estes evolucionaron das construci\u00f3ns de madeira dos s\u00e9culos anteriores at\u00e9 as formas co\u00f1ecidas do s\u00e9culo XVI. Do mesmo xeito que os castelos europeos, os xaponeses eran constru\u00eddos para vixiar lugares estrat\u00e9xicos ou importantes como portos, r\u00edos, cami\u00f1os e case sempre ti\u00f1an en conta as caracter\u00edsticas do lugar para a s\u00faa defensa.\nOs castelos xaponeses viviron diversas etapas de destruci\u00f3n. Durante o shogunato Tokugawa decretouse unha lei para limitar o n\u00famero de castelos a un por cada daimio (se\u00f1or feudal), polo que moitos foron destru\u00eddos. Despois da ca\u00edda do sistema shogunal e a volta \u00f3 poder do emperador durante a Restauraci\u00f3n Meixi, novamente moitos castelos foron destru\u00eddos e alg\u00fans outros desmantelados, nun intento de rachar co pasado e modernizar o pa\u00eds. Durante a segunda guerra mundial, moitos foron destru\u00eddos polos bombardeos \u00e1s rexi\u00f3ns da costa do Oc\u00e9ano Pac\u00edfico e s\u00f3 alg\u00fans de \u00e1reas illadas, como o castelo Matsue ou o castelo Matsumoto ficaron intactos.\nHoxe en d\u00eda s\u00f3 quedan quince castelos que se conserven daqueles tempos, malia que se pensa que puideron ter existido m\u00e1is de cincocentos. Alg\u00fans castelos como o de Hiroshima que desapareceron coa bomba at\u00f3mica de 1945, foron reconstru\u00eddos.\nActualmente, a maior\u00eda convert\u00e9ronse en museos, acollendo obxectos de importancia da rexi\u00f3n, e explican a historia local."}
{"id": "311568", "revid": "6279", "url": "https://gl.wikipedia.org/wiki?curid=311568", "title": "Estaci\u00f3ns ferroviarias", "text": ""}
{"id": "311569", "revid": "6279", "url": "https://gl.wikipedia.org/wiki?curid=311569", "title": "Estaci\u00f3ns de ferrocarril", "text": ""}
{"id": "311570", "revid": "27155", "url": "https://gl.wikipedia.org/wiki?curid=311570", "title": "Foto 51", "text": "A Foto 51 \u00e9 o nome informal que se lle deu a unha imaxe de difracci\u00f3n de raios X do ADN tomada por Raymond Gosling en maio de 1952, cando traballaba como estudante baixo a supervisi\u00f3n de Rosalind Franklin, no King's College de Londres no grupo de Sir John Randall. Era a 51\u00aa foto de difracci\u00f3n do ADN que tomara o equipo de Franklin e Gosling. Esta foto foi unha proba fundamental para identificar a estrutura do ADN.\nMaurice Wilkins mostroulle esta foto a James Watson cando Gosling volvera estar baixo a supervisi\u00f3n de Wilkins. Rosalind Franklin non tivo co\u00f1ecemento disto. Xunto con Francis Crick, Watson usou as caracter\u00edsticas da Foto 51 para desenvolver o modelo qu\u00edmico da mol\u00e9cula de ADN. En 1962, o premio Nobel de Fisiolox\u00eda e Medicina foille concedido a Watson, Crick e Wilkins. Frankling non foi premiada porque morrera 4 anos antes. Os traballos de Gosling, que si estaba vivo, tampouco foron citados polo comit\u00e9 do premio Nobel.\nA fotograf\u00eda proporcionou informaci\u00f3n clave que foi esencial para desenvolver o modelo do ADN. que levou ao desenvolvemento do modelo do ADN e confirmou a estrutura helicoidal do ADN previamente postulada, que fora presentada nunha serie de tres artigos na revista Nature en 1953. O padr\u00f3n de difracci\u00f3n determinaba a natureza helicoidal das febras en dobre h\u00e9lice antiparalelas. O exterior da cadea de ADN ten un esqueleto de mol\u00e9culas de desoxirribosa e fosfato alternantes, e no interior est\u00e1n as bases que codifican a informaci\u00f3n xen\u00e9tica. Os c\u00e1lculos de Watson e Crick feitos a partir da fotograf\u00eda do equipo de Franklin proporcionaron os par\u00e1metros fundamentais sobre o tama\u00f1o e estrutura da h\u00e9lice.\nCando os historiadores reexaminaron o per\u00edodo durante o cal se obtivo esta imaxe, orixinouse unha considerable controversia sobre a importancia e a contribuci\u00f3n desta imaxe ao traballo de Watson e Crick, e sobre os m\u00e9todos mediante os que obtiveron a imaxe. Franklin fora contratada independentemente de Maurice Wilkins, quen, non obstante, mostrou a Foto 51 a Watson e Crick, sen o seu co\u00f1ecemento. Se Franklin ter\u00eda deducido ou non cos seus propios datos a estrutura do ADN en caso de que Watson e Crick non tivesen obtido a s\u00faa imaxe, \u00e9 un asunto moi debatido, que se fai m\u00e1is controvertido pola negativa caricatura que se fai de Franklin nos primeiros cap\u00edtulos da historia escrita por Watson \"The Double Helix\" sobre a investigaci\u00f3n da estrutura do ADN. Watson admitiu a imaxe distorsionada da figura de Franklin que fixera no seu libro, facendo notar no ep\u00edlogo: \"Como as mi\u00f1as impresi\u00f3ns iniciais sobre [Franklin], tanto cient\u00edficas coma persoais (como se indica nas primeiras p\u00e1xinas deste libro) eran a mi\u00fado erradas, quero dicir algo aqu\u00ed sobre os seus logros.\""}
{"id": "311571", "revid": "43749", "url": "https://gl.wikipedia.org/wiki?curid=311571", "title": "Dinamo de Kiev", "text": ""}
{"id": "311572", "revid": "43749", "url": "https://gl.wikipedia.org/wiki?curid=311572", "title": "Dynamo Kyiv", "text": ""}
{"id": "311573", "revid": "5863", "url": "https://gl.wikipedia.org/wiki?curid=311573", "title": "Antonio Fern\u00e1ndez", "text": ""}
{"id": "311574", "revid": "98629", "url": "https://gl.wikipedia.org/wiki?curid=311574", "title": "Jos\u00e9 Antonio Fern\u00e1ndez", "text": ""}
{"id": "311575", "revid": "23204", "url": "https://gl.wikipedia.org/wiki?curid=311575", "title": "Peter Artedi", "text": "Peter Artedi, tam\u00e9n co\u00f1ecido como Petrus Arctaedius, nado na parroquia de Anundsj\u00f6, no condado de V\u00e4sternorrland (Suecia) o 22 de febreiro de 1705 e finado en \u00c1msterdam o 27 de setembro de 1735), foi un icti\u00f3logo sueco, que \u00e9 co\u00f1ecido como o \"pai da ictiolox\u00eda\".\nTraxectoria.\nTras completar a s\u00faa educaci\u00f3n secundaria en H\u00e4rn\u00f6sand, o 30 de outubro de 1724 comezou a estudar teolox\u00eda na universidade de Uppsala, pero o seu interese pola historia natural desviouno da s\u00faa primeira vocaci\u00f3n pastoral. Estudou medicina con Lars Roberg.\nFoi colega e amigo de Carl von Linn\u00e9 (Linneo), a quen co\u00f1eceu en Uppsala en 1728.\nCando ambos os dous deixaron esta cidade en 1732 asumiron a responsabilidade rec\u00edproca de publicar os manuscritos do outro en caso de falecmiento. Artedi morreu afogado nas canles de \u00c1msterdam, onde fora para catalogar a colecci\u00f3n de Albertus Seba. Linneo cumpriu a s\u00faa palabra e os manuscritos de Artedi imprim\u00edronse en Leiden en 1738, xunto a unha biograf\u00eda do autor.\nA s\u00faa clasificaci\u00f3n dos peixes organ\u00edzase en ordes, x\u00e9neros e especies. Identificou catro ordes (e, equivocamente, a dos cet\u00e1ceos), 47 x\u00e9neros e 230 especies. Artedi non chegou a utilizar un sistema binominal, pero Linneo incorporouno na edici\u00f3n da obra. Por exemplo, onde Artedi se refire a \"Zeus ventre aculeato, cauda in extremo circinata\", Linneo simplif\u00edcao como \"Zeus faber\". Esta especie foi chamada \"Faber sive Gallus Marinus\" por Guillaume Rondelet (1507-1566) e outros autores cham\u00e1rona \"Piscis Jovii\". Artedi traduce \"Jovii\" como \"Zeus\" e o termo elixido por Rondelet, \"faber\", converteuse no nome espec\u00edfico. Outros exemplos: \"Anarhichas Lupus marinus nostras\" v\u00f3lvese, grazas a Linneo, en \"Anarhichas lupus\" e \"Clupea, maxilla inferiore longiore, maculis nigris carens: Harengus vel Chalcis Auctorum, Herring vel Hering Anglis, Germanis Belgis\", simplemente en \"Clupea harengus\"."}
{"id": "311576", "revid": "89787", "url": "https://gl.wikipedia.org/wiki?curid=311576", "title": "Akrotiri, Santorini", "text": "Akrotiri (en grego: \u0391\u03ba\u03c1\u03c9\u03c4\u03ae\u03c1\u03b9) \u00e9 un sitio arqueol\u00f3xico da civilizaci\u00f3n minoica da Idade de Bronce na illa grega de Santorini (antigamente illa de Thera) a uns 100\u00a0km \u00f3 norte de Creta. Esta illa forma parte do arquip\u00e9lago das C\u00edclades.\nO lugar corresp\u00f3ndese cun asentamento que, tendo en conta os estilos das olas de barro e das pinturas murais atopadas nas escavaci\u00f3ns, descubriuse que se remonta \u00e1 civilizaci\u00f3n minoica. O sitio arqueol\u00f3xico debe \u00f3 seu nome \u00e1 vila grega que se atopa nun outeiro achegado, mentres que o nome orixinal \u00e9 desco\u00f1ecido. As descubertas durante as escavaci\u00f3ns, comezadas no ano 1967 por Spyridon Marinatos, chegaron \u00e1 conclusi\u00f3n de que as pinturas murais dos seus edificios reflect\u00edan a vida real da poboaci\u00f3n.\nO formid\u00e1bel estado de conservaci\u00f3n do lugar \u2014semellante \u00f3 das ru\u00ednas romanas de Pompeia\u2014 d\u00e9bese \u00f3 feito de que foi cuberta polo piroclasto dunha erupci\u00f3n volc\u00e1nica (a erupci\u00f3n minoica) ocorrida a metade do segundo milenio aC.\nHistoria.\nAs primeiras evidencias sobre a presenza humana en Akrotiri poden remontarse xa no quinto milenio a.C., cando era unha pequena vila mari\u00f1eira e agr\u00edcola. A finais do terceiro milenio, esta comunidade desenvolveuse e expandiuse significativamente. Un factor para o crecemento de Akrotiri pode ser as relaci\u00f3ns comerciais que estableceu con outras culturas do Exeo, como se demostran os fragmentos de cer\u00e1mica estranxeira no lugar. A posici\u00f3n estrat\u00e9xica de Akrotiri na ruta de navegaci\u00f3n principal entre Chipre e a Creta minoica tam\u00e9n o converteu nun punto importante para o comercio de cobre. permitindo as\u00ed converterse nun importante centro de procesamento de cobre, como demostrou o descubrimento de moldes e crisois. A prosperidade de Akrotiri continuou uns 500 anos m\u00e1is, as r\u00faas pavimentadas, un amplo sistema de drenaxe, a produci\u00f3n de cer\u00e1mica de alta calidade e unha maior especializaci\u00f3n artesanal apuntan ao nivel de sofisticaci\u00f3n alcanzado polo asentamento.\nNon obstante, todo isto acabou no s\u00e9culo XVI a.C. coa erupci\u00f3n volc\u00e1nica de Thera. Hai unha gran variedade de probas de dataci\u00f3n da erupci\u00f3n, pero non se sabe o seu ano exacto. A dataci\u00f3n por radiocarbono sit\u00faao moi probablemente entre o 1620 e o 1530 a.C., que tam\u00e9n est\u00e1 de acordo co intervalo de datas de 1570 a 1500 a.C. suxerido polas semellanzas da cultura material con outros xacementos do Exeo. Os patr\u00f3ns de crecemento pouco com\u00fans observados nos aneis das \u00e1rbores en 1597, 1560, 1546 e 1544 a.C. son consistentes cun acontecemento volc\u00e1nico importante nalg\u00fan deses anos. Estas tres \u00faltimas datas poden ser as mellores candidatas, xa que tam\u00e9n se consideran posibles para os rexistros do Imperio Novo de Exipto que se pensa que fan referencia \u00e1 erupci\u00f3n.\nAsentamento cicl\u00e1dico.\nO sitio de escavaci\u00f3n de Akrotiri pertence a un asentamento da cultura cicl\u00e1dica na illa de Santorini, asociado \u00e1 civilizaci\u00f3n minoica debido \u00e1s inscrici\u00f3ns no lineal A, e estreitas semellanzas en estilos de artefactos e frescos. A escavaci\u00f3n recibe o nome da moderna vila de Akrotiri] situada nun outeiro pr\u00f3ximo. O nome do sitio na antig\u00fcidade \u00e9 desco\u00f1ecido.\n[[Ficheiro:Akrotiri Triangle Square.jpg|thumb|left | Unha vista cara abaixo sobre a Praza do Tri\u00e1ngulo fronte \u00e1 West House en Akrotiri, Grecia. Tomado en 2001, 4 anos antes de que caese o tellado.]]\nAkrotiri foi enterrada pola gran [[erupci\u00f3n minoica | erupci\u00f3n de Theran]] a mediados do segundo milenio [[Antes de Cristo | a.C.]] (durante o [[Cronolox\u00eda minoica | Per\u00edodo final da IA \u200b\u200bminoica]]), resultando, como nas ru\u00ednas [[imperio romano | romanas]] de [[Pompeia]], est\u00e1r notablemente ben conservadas. No sitio descubr\u00edronse [[Fresco]]s, cer\u00e1micas, mobles, sistemas avanzados de drenaxe e edificios de tres andares. \nEscavaci\u00f3ns.\nAs primeiras escavaci\u00f3ns na illa de Santorini foron realizadas polo xe\u00f3logo franc\u00e9s F. Fouque en 1867, despois de que alg\u00fans locais atopasen antigos artefactos nunha canteira. M\u00e1is tarde, entre 1895 e 1900, as escavaci\u00f3ns do arque\u00f3logo alem\u00e1n Bar\u00f3n [[Friedrich Hiller von Gaertringen]] revelaron as ru\u00ednas da antiga Thera en Mesa Vouno, que datan do per\u00edodo arcaico, moito despois da erupci\u00f3n minoica. Tam\u00e9n, un pouco m\u00e1is tarde, R. Zahn escavou na localidade de Potamos, preto de Akrotiri, baixo os auspicios do [[Instituto Arqueol\u00f3xico Alem\u00e1n de Atenas]].\n[[Spyridon Marinatos]] iniciou unha gran escavaci\u00f3n moderna en 1967 e revelou o valor total deste sitio. A elecci\u00f3n do sitio de Marinatos demostrou ser correcta e a poucas horas da escavaci\u00f3n comezaron a descubrirse os restos da cidade enterrada. O seguinte paso foi determinar a extensi\u00f3n da cidade, o que levou d\u00faas tempadas enteiras 1967 e 1968. Nos primeiros anos da escavaci\u00f3n prestouse moita atenci\u00f3n \u00e1 organizaci\u00f3n de instalaci\u00f3ns axeitadas para a escavaci\u00f3n, inclu\u00edndo importantes talleres, laboratorios para almacenamiento, reparaci\u00f3n e tratamento e \u00e1reas de exame de achadegos arqueol\u00f3xicos. Debido a que o xacemento se conservou en espesas cinzas volc\u00e1nicas, Marinatos observou que moitos dos edificios conserv\u00e1ronse con m\u00e1is dunha altura, creando desaf\u00edos \u00fanicos para a escavaci\u00f3n. Experimentouse con t\u00faneles na pedra p\u00f3mez, pero esta t\u00e9cnica abandonouse m\u00e1is tarde.\nAlg\u00fans historiadores soste\u00f1en que este asentamento, as\u00ed como o desastre que o deixou esquecido durante a maior parte da historia, foi a inspiraci\u00f3n detr\u00e1s da historia da [[Atl\u00e1ntida]] de [[Plat\u00f3n]], como se mencionou nos seus di\u00e1logos \"[Timeo (di\u00e1logo) | Timeo\" e \"Critias\". Instal\u00e1ronse artefactos escavados nun museo distante do lugar (Museum of Prehistoric Thera), con moitos obxectos e obras de arte. S\u00f3 se atopou un s\u00f3 obxecto de ouro, escondido baixo o chan, e non se atoparon restos de esqueletos humanos non enterrados. Isto indica que se realizou unha evacuaci\u00f3n ordenada con pouca ou nula perda de vidas.\nUnha ambiciosa estrutura de tellado moderno, destinada a protexer o sitio, colapsou xusto antes da s\u00faa finalizaci\u00f3n en 2005, matando a un visitante. Non resultaron danadas \u00e1s antig\u00fcidades. Como resultado, o sitio estivo pechado aos visitantes ata abril de 2012. As escavaci\u00f3ns par\u00e1ronse desde 2005 por falta de financiamento. Retom\u00e1ronse en 2016 co apoio dun patrocinador.\nEn outubro de 2018 descubriuse un pequeno santuario cunha estatu\u00ed\u00f1a de m\u00e1rmore dunha muller na \"Casa da Thrania\" situada preto de Xeste 3, onde se atopou unha cabra dourada en 1999.\nFrescos de Akrotiri.\nOs frescos de Akrotiri son especialmente importantes para o estudo da arte minoica porque se conservan moito mellor que os que xa se co\u00f1ec\u00edan en Knossos e noutros sitios de Creta, dos que s\u00f3 sobreviviron pequenos fragmentos, normalmente ca\u00eddos ao chan.\nTodos os pigmentos empregados polos artistas de Akrotiri para pintar os frescos parecen baseados en minerais e, polo tanto, resultaron nunha gran conservaci\u00f3n das pezas. As cores empregadas na pintura de Thera incl\u00faen o branco, amarelo, vermello, marr\u00f3n, azul e negro. A t\u00e9cnica empregada non \u00e9 un verdadeiro fresco, salvo alg\u00fans casos illados, e no seu lugar aparece coma se a pintura comezase mentres o xeso a\u00ednda estaba mollado, pero coma se o artista non fixera ning\u00fan esforzo por mantelo mollado e bastarlle completar o traballo nunha superficie seca. Como resultado, a mi\u00fado no mesmo fresco, a pintura penetrou no xeso nalgunhas \u00e1reas pero despr\u00e9ndese facilmente noutras. \nPrecis\u00e1ronse t\u00e9cnicas especializadas cando se descubriu no inicio do proceso da escavaci\u00f3n que o xacemento conti\u00f1a numerosas pinturas nas paredes ao fresco ben conservadas. Tassos Margaritoff, un dos principais restauradores de frescos bizantinos, \u00e9 actualmente o supervisor do proxecto Akrotiri. Os primeiros fragmentos de fresco descubr\u00edronse en 1968 no sector Alfa e representan a cabeza dun africano, a cabeza dun mono azul e alg\u00fans grandes paxaros voadores azuis.\nEn 1969 descubriuse o fresco dos Monos azuis na sala Beta 6 e creou unha grande emoci\u00f3n no sitio. A paisaxe rochosa que representan os monos subindo imita as rochas volc\u00e1nicas similares que hai preto do sitio.\nEn 1970 descubriuse o Fresco de Primavera na sala Delta 2. \u00c9 o primeiro fresco que se atopou perfectamente conservado e a\u00ednda en p\u00e9 e instalada na s\u00faa posici\u00f3n orixinal. A parede de apoio do fresco non estaba na mellor das condici\u00f3ns e, polo tanto, o fresco tivo que ser recatado inmediatamente para conservalo. O rescate do fresco foi un procedemento delicado e permitiu aos arque\u00f3logos e restauradores desenvolver unha experiencia inestimable.\nAtop\u00e1ronse alg\u00fans frescos inclu\u00eddos O pescador e a dama da casa das damas, a\u00ednda que separados da parede.\nObxectos de Akrotiri.\nAs escavaci\u00f3ns en Akrotiri produciron unha gran variedade de artefactos que revelan numerosas variedades de cer\u00e1mica cicl\u00e1dica tard\u00eda (LC I) da zona. A cer\u00e1mica \u00e9 o produto m\u00e1is com\u00fan e duradeiro na cultura da maior\u00eda das sociedades antigas e, polo tanto, \u00e9 de grande importancia para os arque\u00f3logos na interpretaci\u00f3n das sociedades gregas antigas. En Akrotiri, a cer\u00e1mica \u00e9 particularmente abundante debido \u00e1s circunstancias que rodearon a desaparici\u00f3n da cidade, xa que a s\u00faa repentina evacuaci\u00f3n fixo que os habitantes s\u00f3 puideran levar as s\u00faas posesi\u00f3ns m\u00e1is valiosas.\nCon moitos fins, a cer\u00e1mica pode dicir moito sobre a sociedade na que se produciu. Os frascos grandes utiliz\u00e1ronse como recipientes para o almacenamento de mercador\u00edas, mentres que outros como os frascos con estribos foron dese\u00f1ados para o transporte de certos produtos. Tam\u00e9n houbo vasos para preparar e coci\u00f1ar alimentos, comer e beber e moitas outras actividades diversas, inclu\u00edndo ba\u00f1eiras, braseiros, l\u00e1mpadas de aceite, colmeas, macetas, etc. O m\u00e1is evidente \u00e9 a forma, o tama\u00f1o e quizais incluso a decoraci\u00f3n dos vasos estaba intimamente relacionada co seu uso no mundo antigo. \nEn canto aos mobles, as cinzas volc\u00e1nicas que asolagaban a cidade a mi\u00fado penetraban nas casas en gran cantidade e, nestas capas de po volc\u00e1nico fino, produc\u00edan negativos dos obxectos de madeira desintegrados. Usando estes negativos como moldes, p\u00f3dese verter l\u00edquido xeso-de-Par\u00eds e producir moldes de pezas, ou incluso mobles enteiros como camas, mesas, cadeiras ou tallos. As mesas de ofrenda son un dos achados m\u00e1is com\u00fans en Akrotiri e estaban feitas de barro ou revestidas de xeso, decoradas coa mesma t\u00e9cnica que as pinturas murais e s\u00f3 ti\u00f1an tres patas moi decoradas e unha parte superior.\nAkrotiri hoxe: o cami\u00f1o de chegada.\nHai un cami\u00f1o que baixa das primeiras casas do moderno asentamento ao aparcadoiro das escavaci\u00f3ns de Akrotiri, que conecta o antigo sitio de escavaci\u00f3n coa cidade de Akrotiri. O cami\u00f1o sinalizouse e reabriuse en setembro de 2012 e agora ten un mantemento regularmente grazas aos voluntarios internacionais. A poboaci\u00f3n local foi o primeiro partidario desta iniciativa e encargada do mantemento do cami\u00f1o, traballando xunto aos voluntarios. O cami\u00f1o \u00e9 adecuado para bicicleta de monta\u00f1a, sendeirismo e moitas outras actividades."}
{"id": "311577", "revid": "15490", "url": "https://gl.wikipedia.org/wiki?curid=311577", "title": "Arquitectura longobarda", "text": "A arquitectura longobarda, tam\u00e9n chamada arquitectura lombarda, constit\u00fae un conxunto de obras arquitect\u00f3nicas realizadas na pen\u00ednsula It\u00e1lica durante o reinado dos xerm\u00e1nicos longobardos \u2013tam\u00e9n chamados lombardos\u2013 (568-774), cunha permanencia residual na parte meridional da pen\u00ednsula, a parte chamada Langobardia Minor gobernada por reis e duques longobardos, at\u00e9 os s\u00e9culos X-XI.\nA actividade arquitect\u00f3nica desenvolvida na Langobardia Maior, a parte setentrional da actual Italia (citada en diante como Italia), chegou at\u00e9 os nosos d\u00edas moi fragmentada, especialmente por mor das sucesivas reconstruci\u00f3ns dos edificios sacros e profanos feitas durante os s\u00e9culos VII e VIII. Ag\u00e1s o Tempietto Longobardo de Cividale del Friuli, conservado intacto en gran parte, as edificaci\u00f3ns lombardas civ\u00eds e relixiosas de Pavia, Monza e outras localidades foron refeitas nos s\u00e9culos vindeiros. Poucos edificios ficaron \u00edntegros, ora por quedaren inclu\u00eddos en ampliaci\u00f3ns, como a igrexa de San Salvatore en Brescia, ora por seren perif\u00e9ricos e de modestas dimensi\u00f3ns, como a igrexa de Santa Maria \"foris portas\" en Castelseprio.\nPor\u00e9n, \u00e9 pos\u00edbel atopar testemu\u00f1os fieis \u00e1s formas orixinais en Langobardia Minor. En Benevento cons\u00e9rvase a igrexa de Santa Sofia, boa parte dun treito da Muralla e a Roca dei Rettori, \u00fanico exemplo \u00edntegro de arquitectura militar longobarda, mentres restan outros testemu\u00f1os menores noutros lugares do Ducado de Benevento e en Spoleto.\nAs principais mostras arquitect\u00f3nicas superviventes da \u00e9poca longobarda foron reunidas recentmente nun itinerario. O conxunto forma parte da \u00ab\"Italia Langobardorum. Centri di potere e di culto (568-774)\"\u00bb, que comprende sete lugares cheos de restos arquitect\u00f3nicos, pict\u00f3ricos e escult\u00f3ricos da arte longobarda, e cuxa candidatura a Patrimonio da Humanidade da UNESCO foi aceptada en marzo de 2008 e foi inscrita o 26 de xu\u00f1o de 2011."}
{"id": "311578", "revid": "23204", "url": "https://gl.wikipedia.org/wiki?curid=311578", "title": "Arquitectura lombarda", "text": ""}
{"id": "311579", "revid": "88215", "url": "https://gl.wikipedia.org/wiki?curid=311579", "title": "Scottish Premiership", "text": "A Scottish Premiership, ou Ladbrokes Premiership por raz\u00f3ns de patrocinio, \u00e9 a m\u00e1xima categor\u00eda de f\u00fatbol de Escocia. A primeira Scottish Premiership comezouse en xullo do ano 2013 ao xuntarse a Scottish Premier League e a Scottish Football League.\nSistema de competici\u00f3n.\nA liga conta con 12 equipos. O sistema de competici\u00f3n \u00e9 un sistema \u00fanico e que s\u00f3 se d\u00e1 en Escocia, este \u00e9 o denominado sistema da liga de f\u00fatbol de Escocia.\nO campi\u00f3n da liga clasif\u00edcase para a terceira rolda de cualificaci\u00f3n da UEFA Champions League. O segundo tam\u00e9n se clasifica pero para a segunda rolda. O terceiro e o cuarto xogan a UEFA Europa League. O \u00faltimo clasificado descende ao Scottish Championship e o pen\u00faltimo x\u00f3gase un playoff polo descenso.\nPalmar\u00e9s.\n1"}
{"id": "311580", "revid": "98629", "url": "https://gl.wikipedia.org/wiki?curid=311580", "title": "Phrynorhombus norvegicus", "text": "Phrynorhombus norvegicus \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos escoft\u00e1lmidos, \u00fanica actualmente reco\u00f1ecida no x\u00e9nero \"Phrynorhombus\n e co\u00f1ecida en galego como meiga de Noruega.\nTaxonom\u00eda.\nO x\u00e9nero \"Phrynorhombus\" foi descrito en 1862 polo zo\u00f3logo brit\u00e1nico de orixe alem\u00e1 Albert G\u00fcnther.\nO nome \"Phrynorhombus\" est\u00e1 formado coa ra\u00edz do lat\u00edn cient\u00edfico \"phryno-\", derivada do grego \u03c6\u03c1\u03cd\u03bd\u03bf\u03c2 \"phr\u00fdnos\", \"sapo\", e o lat\u00edn \"rhombus\", \"rodaballo\" que, \u00e1 s\u00faa vez, deriva do grego antigo \u1fe5\u03cc\u03bc\u03b2\u03bf\u03c2 \"rh\u00f3mbos\", \"rombo\". \nG\u00fcnther, as\u00ed mesmo, describiu por primeira vez, e o mesmo ano, \u00e1 especie, pero baixo o nome de \"Rhombus norvegicus\", que m\u00e1is tarde reclasificou no x\u00e9nero actual.\nAt\u00e9 hai pouco tempo reco\u00f1ec\u00edanse no x\u00e9nero d\u00faas especies:\npero a segunda reclasificouse actualmente como \"Zeugopterus regius\" \nCaracter\u00edsticas.\nAs principais caracter\u00edsticas morfol\u00f3xicas deste peixe son:\nDistribuci\u00f3n.\nDistrib\u00faese por toda a costa de Noruega, desde o cabo Norte at\u00e9 o Skagerrak, sur de Islandia, noroeste de Suecia, oeste de Dinamarca, illas Feroe, illas Brit\u00e1nicas, o canal da Mancha e o noroste de Francia, at\u00e9 o sur da Breta\u00f1a.\nH\u00e1bitat e biolox\u00eda.\nH\u00e1bitat.\nVive principalmente en fondos rochosos de 10 a 100 m de profundidade (m\u00e1is abundante entre os 20 e os 50 m).\nBiolox\u00eda.\nAlim\u00e9ntase principalmente de pequenos peixes e invertebrados (sobre todo crust\u00e1ceos e vermes).\nA desova efect\u00faase entre os meses de febreiro e agosto (con m\u00e1is frecuencia entre abril e xullo). Os ovos, pel\u00e1xicos, miden 0,8\u00a0mm de di\u00e1metro, e eclosionan ao cabo dunha semana. As larvas, de simetr\u00eda bilateral, sofren a metamorfose ao estadio bent\u00f3nico cando alcanzan entre 10 e 13\u00a0mm.\nEn Galicia.\nO primeiro rexistro en augas de Galicia, na zona externa da r\u00eda de Arousa, entre os 10 e os 40 m de profundidade, f\u00edxoo J. Iglesias en 1981, public\u00e1ndoa no seu traballo \"Spatial and temporal changes in the demersl fish community of the Ria de Arosa (NW Spain)\", \"Mar. Biol.\" 65: 199-208. Posteriormente hai outra cita, do mesmo autor, xunto a E. Gonz\u00e1lez Gurriar\u00e1n, en 1984, na r\u00eda de Pontevedra, publicada en \"Primeros datos sobre la megafauna bent\u00f3nica de la R\u00eda de Pontevedra: Peces demersales y crust\u00e1ceos dec\u00e1podos (Brachyura)\", \"Cuadernos da \u00c1rea de Ciencias Mari\u00f1as. Seminario de Estudos Galegos\" 1: 303-319. "}
{"id": "311581", "revid": "22795", "url": "https://gl.wikipedia.org/wiki?curid=311581", "title": "Phrynorhombus", "text": ""}
{"id": "311582", "revid": "6279", "url": "https://gl.wikipedia.org/wiki?curid=311582", "title": "Departamento de Santa Rosa", "text": ""}
{"id": "311583", "revid": "56817", "url": "https://gl.wikipedia.org/wiki?curid=311583", "title": "Guatemala (hom\u00f3nimos)", "text": ""}
{"id": "311584", "revid": "10599", "url": "https://gl.wikipedia.org/wiki?curid=311584", "title": "C\u00e1diz (hom\u00f3nimos)", "text": ""}
{"id": "311597", "revid": "6279", "url": "https://gl.wikipedia.org/wiki?curid=311597", "title": "Rioxa", "text": ""}
{"id": "311598", "revid": "130805", "url": "https://gl.wikipedia.org/wiki?curid=311598", "title": "Arquitectura paleocristi\u00e1", "text": "A arquitectura paleocristi\u00e1, tam\u00e9n chamada arquitectura cristi\u00e1 primitiva, \u00e9 aquela que foi realizada entre finais do s\u00e9culo III \u2013baixo o mandato de Constantino I o Grande\u2013 at\u00e9 o s\u00e9culo VI \u2013na \u00e9poca do emperador Xustiniano I. Xorde principalmente para satisfacer a necesidade de construci\u00f3n de estruturas de seu para a relixi\u00f3n cristi\u00e1.\nA\u00ednda que se orixinou en Siria e Exipto, axi\u00f1a pasou a Occidente, e vai ser en Roma \u2013centro da cristiandade\u2013 onde se produciron as primeiras manifestaci\u00f3ns de monumentos de arquitectura, no eido dos cemiterios ou catacumbas; era unha etapa de clandestinidade por mor das persecuci\u00f3ns \u00e1s que eran obxecto aqueles que practicaban a relixi\u00f3n cristi\u00e1. Nesta mesma \u00e9poca, para celebrar as asembleas de culto relixioso empreg\u00e1banse vivendas privadas, adaptando algunhas das s\u00faas salas para estes fins (\"domus ecclesiae\").\nA etapa seguinte comeza no ano 313 co Edicto de Mil\u00e1n, promulgado polos emperadores Constantino I o Grande \u2013despois da s\u00faa conversi\u00f3n\u2013 e Licinio, segundo o cal outorg\u00e1ronselles \u00f3s cristi\u00e1ns plenos dereitos de manifestaci\u00f3n p\u00fablica das s\u00faas crenzas:"}
{"id": "311599", "revid": "23204", "url": "https://gl.wikipedia.org/wiki?curid=311599", "title": "Arquitectura cristi\u00e1 primitiva", "text": ""}
{"id": "311600", "revid": "1131", "url": "https://gl.wikipedia.org/wiki?curid=311600", "title": "Mansana de la Disc\u00f2rdia", "text": "A mansana de la Disc\u00f2rdia ou m\u00e1is modernamente, illa de la Disc\u00f2rdia, \u00e9 o nome que recibe un treito do Passeig de Gr\u00e0cia do Eixample de Barcelona, localizado entre as r\u00faas de Arag\u00f3 e de Consell de Cent. Tr\u00e1tase dun conxunto de 5 edificios: casa Lle\u00f3 Morera de Dom\u00e8nech i Montaner, casa Mulleras de Enric Sagnier, casa Bonet de Marcel\u00b7li\u00e0 Coquillat, casa Amatller de Puig i Cadafalch e casa Batll\u00f3 de Antoni Gaud\u00ed. Se ben todos son de arquitectos de sona do modernismo, o apelativo popular de \u00abmansana de la Disc\u00f2rdia\u00bb ref\u00edrse \u00e1 rivalidade profesional entre Dom\u00e8nech i Montaner, Puig i Cadafalch e Antoni Gaud\u00ed e, moi especialmente, \u00e1s fachadas dos seus edificios. Cando Gaud\u00ed resolveu a envarga da casa Batll\u00f3 xa sab\u00eda o fixeran os outros dous. De feito, a presenza do arquitecto m\u00e1is brillante de todos eles era o elemento deu orixe a este nome."}
{"id": "311601", "revid": "23204", "url": "https://gl.wikipedia.org/wiki?curid=311601", "title": "Illa de la Disc\u00f2rdia", "text": ""}
{"id": "311602", "revid": "23204", "url": "https://gl.wikipedia.org/wiki?curid=311602", "title": "Paulo Coelho de Souza", "text": ""}
{"id": "311603", "revid": "96938", "url": "https://gl.wikipedia.org/wiki?curid=311603", "title": "Alquilo", "text": "O grupo funcional alquilo \u00e9 un substitu\u00ednte, formado pola separaci\u00f3n dun \u00e1tomo de hidr\u00f3xeno dun hidrocarburo saturado ou alcano, de modo que o alcano pode enlazarse a outro \u00e1tomo ou grupo de \u00e1tomos. O nome alquilo deriva de alcano coa terminaci\u00f3n de radical ilo. Cando o grupo forma parte do nome doutro composto denom\u00ednase alquil (por exemplo, alquilfenol). Un cicloalquilo \u00e9 un derivado dun cicloalcano por eliminaci\u00f3n dun \u00e1tomo de hidr\u00f3xeno dun anel e ten a f\u00f3rmula xeral CnH2n\u22121.\nP\u00f3dese supo\u00f1er que un grupo alquilo pode formarse a partir dun alcano, pero estes grupos non existen por separado (se existen por separado ser\u00edan radicais alquilo), polo que os grupos alquilo son partes de compostos maiores. A\u00ednda que os grupos alquilo sempre se encontran unidos a outro \u00e1tomo ou grupo de \u00e1tomos, como no gr\u00e1fico da dereita, \u00e9 interesante consideralos como partes que se poden separar porque isto fai m\u00e1is sinxela a nomenclatura dos compostos org\u00e1nicos e a comprensi\u00f3n do mecanismo de certas reacci\u00f3ns como a transmetilaci\u00f3n.\nDeste xeito, por exemplo, ao separarmos un hidr\u00f3xeno dunha mol\u00e9cula de metano (CH4) quedar\u00eda o grupo alquilo m\u00e1is simple, o grupo metilo (CH3-), pero este grupo non pode estar illado (cando est\u00e1n illados son radicais metilo CH3, moi reactivos). Son moi frecuentes e aparecen como substitu\u00edntes ou unidades estruturais en moitos compostos org\u00e1nicos.\nSerie hom\u00f3loga.\nO grupo metilo forma parte dunha \"familia\" de substitu\u00edntes org\u00e1nicos chamados grupos alquilo ou alqu\u00edlicos, xa que seguen un mesmo patr\u00f3n: s\u00f3 conte\u00f1en \u00e1tomos de carbono e hidr\u00f3xeno, unidos por enlace covalente simple na serie hom\u00f3loga -(CH2)n-H con f\u00f3rmula molecular CnH2n+1 e ao ser un grupo funcional forman parte dunha mol\u00e9cula maior. Cando un grupo metilo se separa dunha mol\u00e9cula, conv\u00e9rtese nun radical metilo.\nSe os ordenamos de menor a maior n\u00famero de \u00e1tomos de C, os catro primeiros te\u00f1en nomes espec\u00edficos (metilo, etilo, propilo e butilo) mentres que os que seguen s\u00f3 se denominan coa ra\u00edz latina segundo o n\u00famero de carbonos (pent-, hex- etc.) e a terminaci\u00f3n -il(o).\nEstrutura.\nHai que distinguir entre grupos alquilo de cadea recta e de cadea ramificada segundo a xeometr\u00eda da cadea alqu\u00edlica, \u00e9 dicir, a ausencia de ramificaci\u00f3ns (como no grupo propilo), ou a presenza destas (no grupo isopropilo).\nSegundo que o \u00e1tomo de hidr\u00f3xeno supostamente eliminado pertenza a un carbono terminal (carbono primario) ou intermedio (carbono secundario etc.) podemos distinguir entre grupos alquilo primarios, secundarios e terciarios, xa que dito \u00e1tomo de H que falta definir\u00e1 o carbono de uni\u00f3n entre o grupo alquilo e o resto da mol\u00e9cula.\nNa t\u00e1boa inferior obs\u00e9rvanse dous grupos derivados do butano, eliminando o H nun C primario (n-butil) ou secundario (sec-butil); e dous derivados do metilpropano, eliminando o H nun C primario (isopropil) ou terciario (ter-butil).\nUsos.\nA alquilaci\u00f3n \u00e9 unha importante opreraci\u00f3n nas refiner\u00edas de petr\u00f3leo, por exemplo, para a produci\u00f3n de gasolina de alta octanaxe.\nEn qu\u00edmica medicinal, a incorporaci\u00f3n de cadeas de alquilos nalg\u00fans compostos incrementa a s\u00faa lipofilia. Isto foi usado, por exemplo, para incrementar a actividade antimicrobiana das flavanonas e chalconas. Hai axentes antineopl\u00e1sticos alquilantes, que se usan no tratamento do cancro. Neste caso o termo alquilo util\u00edzase cun significado amplo, xa que, por exemplo, as mostazas nitroxenadas son axentes alquilantes m\u00e1is complexos que unha simple cadea hidrocarbonada.\nRadical alquilo.\nUn radical alquilo (antes chamado radical libre alquilo) \u00e9 unha entidade molecular inestable derivada dun alcano que perdeu un \u00e1tomo de hidr\u00f3xeno e quedou cun electr\u00f3n desapareado ou impar. O radical formado est\u00e1 centrado sobre o \u00e1tomo de carbono, \u00e9 dicir, o electr\u00f3n desapareado est\u00e1 localizado sobre dito \u00e1tomo, por posu\u00edr maior densidade de esp\u00edn. O electr\u00f3n desapareado m\u00f3strase como un punto nos diagramas ou f\u00f3rmulas estruturais.\nSe dito grupo de \u00e1tomos se encontra dentro dunha mol\u00e9cula maior e non est\u00e1 formalmente separado dela, ch\u00e1mase grupo alquilo.\nS\u00edntese.\nF\u00f3rmanse por rotura homopolar, xeralmente producida por altas temperaturas (term\u00f3lise ou pir\u00f3lise), ou por irradiaci\u00f3n con luz ultravioleta (fot\u00f3lise).\n\u00c9 moi frecuente a s\u00faa formaci\u00f3n en reacci\u00f3ns radicalarias a partir doutros radicais, como a haloxenaci\u00f3n radicalaria que produce haluros de alquilo a partir de alcanos e hal\u00f3xenos.\nOs nomes destes radicais ciclopropanos f\u00f3rmanse cambiando o sufixo ano do alcano pola terminaci\u00f3n ilo ou il.\n CH4 (Metano) \u2013 H -&gt; CH3 \u2013 Metil (Metilo)\n CH3-CH3 (Etano) \u2013 H -&gt; CH3-CH2 \u2013 Etil (Etilo)\nReactividade.\nOs radicais alquilo te\u00f1en gran reactividade e a s\u00faa vida media \u00e9 moi curta. Un exemplo \u00e9 o radical metilo, CH3\u00b7, procedente do metano, CH4, cando perde un \u00e1tomo de hidr\u00f3xeno, ou da rotura homopolar doutros compostos org\u00e1nicos.\nA\u00ednda que a s\u00faa vida media en estado illado \u00e9 moi breve, permite explicar o mecanismo de reacci\u00f3n de moitos procesos en qu\u00edmica org\u00e1nica e bioqu\u00edmica."}
{"id": "311604", "revid": "27155", "url": "https://gl.wikipedia.org/wiki?curid=311604", "title": "Grupo alquilo", "text": ""}
{"id": "311605", "revid": "27155", "url": "https://gl.wikipedia.org/wiki?curid=311605", "title": "Radical alquilo", "text": ""}
{"id": "311606", "revid": "27155", "url": "https://gl.wikipedia.org/wiki?curid=311606", "title": "Alquil", "text": ""}
{"id": "311607", "revid": "1131", "url": "https://gl.wikipedia.org/wiki?curid=311607", "title": "Palau Nacional", "text": "O Palau Nacional (en galego \"Pazo Nacional\"), situado en Montju\u00efc, Barcelona, \u00e9 un palacio constru\u00eddo entre 1926 e 1929 para a Exposici\u00f3n Internacional de Barcelona de 1929 e que dende 1934 aloxa o Museo Nacional de Arte de Catalu\u00f1a. Foi o edificio principal da Exposici\u00f3n, obra de Eugenio Cendoya e Enric Cat\u00e0, baixo a supervisi\u00f3n de Pere Dom\u00e8nech i Roura, sendo descartado o proxecto inicial de Puig i Cadafalch e Guillem Busquets. No Sal\u00f3 Oval efectuouse a cerimonia de inauguraci\u00f3n da Exposici\u00f3n, presidida por Afonso XIII e a ra\u00ed\u00f1a Vitoria Ux\u00eda.\nTen unha superficie de 32\u00a0000 m\u00b2. De estilo cl\u00e1sico inspirado no Renacemento espa\u00f1ol, ten unha planta rectangular con dous corpos laterais e un posterior cadrado, cunha gran c\u00fapula el\u00edptica na parte central. As fervenzas e fontes da escalinata do Palau foron obra de Carles Bu\u00efgas, e coloc\u00e1ronse grandes proxectores que a\u00ednda hoxe se acenden para emitir luz que escribe o nome da cidade no ceo.\nO Palau Nacional abeira unha grande exposici\u00f3n de arte espa\u00f1ola, con m\u00e1is de 5\u00a0000 obras procedentes de todo o territorio do Estado. Na s\u00faa decoraci\u00f3n \u2013de estilo novecentista, contrariamente \u00f3 clasicismo da obra arquitect\u00f3nica\u2013, intervi\u00f1eron diversos artistas, como os escultores Enric Casanovas, Josep Dunyach, Frederic Mar\u00e8s e Josep Llimona, e os pintores Francesc d'Ass\u00eds Gal\u00ed, Josep de Togores, Manuel Humbert, Josep Obiols, Joan Colom e Francesc Labarta.\nEntre 1996 e 2004, o palau padeceu unha ampliaci\u00f3n a cargo de Gae Aulenti, Enric Steegman, Josep Benedito e Agust\u00ed Obiol, co obxectivo de crear espazos para poder acoller todas as obras da colecci\u00f3n."}
{"id": "311608", "revid": "89787", "url": "https://gl.wikipedia.org/wiki?curid=311608", "title": "Pietro Germi", "text": "Pietro Germi ([\u02c8pj\u025btro \u02c8d\u0292\u025brmi]), nado en X\u00e9nova o 14 de setembro de 1914 e finado en Roma o 5 de decembro de 1974 foi un actor, director e guionista cinematogr\u00e1fico italiano.\nTraxectoria.\nGermi naceu nunha familia de clase media baixa. Foi mensaxeiro e asistiu por un tempo \u00e1 escola n\u00e1utica antes de iniciar a s\u00faa carreira coma actor.\nEstudou interpretaci\u00f3n e direcci\u00f3n no Centro Sperimentale di Cinematografia de Roma. Mentres estudaba traballou como extra, axudante de director e, ocasionalmente, escritor. Debutou como director en 1945 con \"Il testimone\". Os seus primeiros traballos, inclu\u00eddo este filme, segu\u00edan o estilo do neorrealismo italiano; moitos eran dramas sociais referentes \u00e1 xente de orixe siciliana.\nCo tempo, Germi evolucionou cara \u00e1s comedias sat\u00edricas, pero seguindo cos elementos sicilianos. Na d\u00e9cada de 1960 logrou \u00e9xito internacional cos filmes \"Divorcio \u00e1 italiana\", \"Sedotta e abbandonata\" e \"Signore &amp; signori\", chegando a ser candidato ao Oscar ao mellor director e ga\u00f1ando na categor\u00eda de mellor gui\u00f3n orixinal por \"Divorcio \u00e1 italiana\". Tam\u00e9n ga\u00f1ou o Gran Premio do Festival de Cannes por \"Signore &amp; signoris\".\nGermi colaborou no gui\u00f3n de todos os seus filmes e apareceu como actor en varios deles. Faleceu de hepatite en Roma en 1974."}
{"id": "311609", "revid": "98629", "url": "https://gl.wikipedia.org/wiki?curid=311609", "title": "Skanderbeg", "text": "Xurxo Castriota, m\u00e1is co\u00f1ecido como\u00a0Skanderbeg (Gjergj Kastrioti \"Sk\u00ebnderbeu\" en alban\u00e9s, \"Iskender Beg\" en turco-otom\u00e1n), nado o 6 de maio de 1405 e finado en Lezh\u00eb o 17 de xaneiro de 1468, foi un arist\u00f3crata e militar alban\u00e9s, considerado o heroe nacional do pa\u00eds.\nTraxectoria.\nMocidade.\nEra fillo de\u00a0Xo\u00e1n Castriota (Gjon Kastrioti), pr\u00edncipe de Croia, e da princesa\u00a0Vojsava Tripalda, orixinaria do val do Polog, na parte nor-occidental da actual\u00a0Macedonia do Norte.\nEntre finais dol s\u00e9culo XIV\u00a0e o primeiro decenio do\u00a0XV\u00a0as forzas otom\u00e1s ocuparon Albania e fixeron fronte \u00e1s revoltas dos pr\u00edncipes albaneses. Xo\u00e1n Castriota foi un dos se\u00f1ores albaneses que se rebelaron contra a ocupaci\u00f3n das forzas do\u00a0sult\u00e1n Murad II que capturaron os catro fillos da li\u00f1axe dos Castriota: Stanisha, Reposhi, Costantino e Xurxo e que os mantiveron como ref\u00e9ns na corte de\u00a0Edirne. Dous morreron, outro s\u00edxose monxe e o cuarto, Xurxo, combateu para o turco.\u00a0\nNa corte do sult\u00e1n, Xurxo Castriota dist\u00ednguese pola s\u00faa capacidade e intelixencia; falaba perfectamente, ademais do\u00a0alban\u00e9s, o\u00a0grego, o\u00a0turco, o\u00a0lat\u00edn, o\u00a0b\u00falgaro e o\u00a0serbocroata. Converteuse nun experto no uso das armas, e da estratexia militar, contando coa estima do sult\u00e1n que lle deu o nome de\u00a0\"Iskender\" (Alexandre) \"Beg\", que os albaneses nacionalizaron en Sk\u00ebnderbej.\nVolta a Albania.\nTras unha serie de empresas militares efectuadas brillantemente para os intereses dos turcos, a fama do novo Castriota fano popular en Albania. Emisarios da s\u00faa familia inform\u00e1ronlle da dram\u00e1tica situaci\u00f3n dos albaneses, sen aparentemente obter resultado. O 28 de novembro de 1443, o sult\u00e1n encargoulle enfrontarse cunha coalici\u00f3n de ex\u00e9rcitos cristi\u00e1ns, nos que os h\u00fangaros ti\u00f1an o liderado e guiados polo se\u00f1or de\u00a0Transilvania J\u00e1nos Hunyadi (\"o cabaleiro branco\"), para reconquistar\u00a0Serbia, que os nobres h\u00fangaros liberaran dos otom\u00e1ns.. Skanderbeg, influenciado polas s\u00faplicas da s\u00faa xente, desoiu as ordes do sult\u00e1n e mandou por medio dun home de confianza unha mensaxe segreda a Hunyadi onde lle informaba da s\u00faa intenci\u00f3n de abandonar o ex\u00e9rcito turco ao seu encontro. E as\u00ed a noite anterior ao encontro,\u00a0Scanderbeg deixou o ex\u00e9rcito turco con\u00a0300 fieis albanesesi. Co seu grupo tomaron o castelo de Kruj\u00eb, e nunha r\u00e1pida sucesi\u00f3n conquistou todas as fortalezas ocupadas polos turcos.\nSkanderbeg, logo de conquistar a fortaleza de Croia, autoproclamouse vingador da s\u00faa propia familia e do seu pa\u00eds, pronunciando a famosa frase: \"Non vi\u00f1a eu a traer a\u00a0liberdade, mais atopeina aqu\u00ed entre v\u00f3s\".\nGuerra contra os turcos.\nO 2 de marzo de\u00a01444, na \u00a0catedral veneciana de San Nicolao en\u00a0Lezh\u00eb, Skanderbeg organizou unha concello coa maior parte dos pr\u00edncipes albaneses que contou tam\u00e9n con representantes da \u00a0Rep\u00fablica de Venecia, no que se co\u00f1ece como a Liga de Lezh\u00eb; e no que Skanderbeg foi proclamado gu\u00eda da naci\u00f3n albanesa. Mentres tanto o sult\u00e1n\u00a0Murad II, enviou contra os albaneses un poderoso ex\u00e9rcito de 25000 homes \u00e1s ordes de Al\u00ec Pasha. O encontro coas forzas netamente inferiores de Skanderbeg celebrouse o\u00a029 de xu\u00f1o de\u00a01444, en\u00a0Torvioll. A vitoria\u00a0de Skanderbeg tivo unha ampla resonancia, chegando ata o papa\u00a0Ux\u00edo IV, que mesmo chegou a pensar nunha nova\u00a0cruzada contra o\u00a0islam, dirixida por Skanderbeg. Nunha nova batalla contra \u00a015000 cabaleiros ao mando de\u00a0Firuz Pasha\u00a0que se realizou en\u00a0Prizren o 10 de outubro de\u00a01445 sa\u00edu de novo vencedor Skanderbeg.\u00a0\nBaixo as ordes de Mustaf\u00e1 Pasha, os turcos atop\u00e1ronse de novo cos albaneses o 27 de setembro de\u00a01446, foi unha nova derrota para os otom\u00e1ns.\nA\u00ednda que os venecianos ao comezo apoiaban a Skanderbeg, o seu ascenso como unha forza poderosa na rexi\u00f3n alterou a s\u00faa posici\u00f3n e acabaron do lado do sult\u00e1n.\u00a0\nPero a derrota dos otom\u00e1ns en Dib\u00ebr forzou os venecianos a asinar a paz cos albaneses o 4 de outubro de 1448 mentres o h\u00fangaro \u00a0Hunyad avanzaba co seu ex\u00e9rcito en\u00a0Kosovo e invitou a Skanderbeg a unirse na batalla contra o sult\u00e1n, mais non participou por impedimentos do rei serbio\u00a0\u0110ura\u0111 Brankovi\u0107, aliado de\u00a0Murad II. Por mor diso, Skanderbeg destru\u00edu algunhas aldeas serbias ao longo do seu cami\u00f1o.\u00a0\nEn xu\u00f1o de\u00a01450, Murad II en persoa intev\u00e9n contra os albaneses \u00a0\u00e1 cabeza duns 100 000 soldados, asediando o castelo de Kruje, defendido por un dos homes de confianza de Skanderbeg, Vrana Konti, mentres Skanderbeg atacaba as subministraci\u00f3ns do sult\u00e1n, este tras fracasar no intento de tomar a fortaleza acabou por levantar o asedio. Skanderbeg intensificou as s\u00faas relaci\u00f3ns con \u00a0Afonso de Arag\u00f3n, principal rival de Venecia no Mediterr\u00e1neo.\u00a0.\nMehmed II, sucesor de Murad, e consciente das graves consecuencias da alianza do\u00a0Reino de N\u00e1poles\u00a0e os albaneses, decidiu mandar d\u00faas armadas contra Albania, unha comandada por\u00a0Hamza Bey e outra por\u00a0Dalip Pash\u00e1. que foron destru\u00eddas en xullo de\u00a01452\u00a0rematando coa captura de Hamza Bey e a morte en batalla de Dalip Pash\u00e1.\nPar\u00e1ronse outras incursi\u00f3ns turcas: Skopje o 22 de abril de\u00a01453, Oranik en\u00a01456, no val do r\u00edo\u00a0Mati o 7 de setembro de\u00a01457. No transcurso de\u00a01458, Skanderbeg realizou unha serie de ofensivas, que remataron na destruci\u00f3n de tres ex\u00e9rcitos turcos.\u00a0\nA fama de Scanderbeg aumentaba progresivamente, reforzado por s\u00f3 ter uns 20000 homes \u00e1 s\u00faa disposici\u00f3n. O sult\u00e1n turco intentou asinar un tratado de paz, pero os albaneses non cederon. En febreiro de 1462 dous ex\u00e9rcitos turcos ao mando de\u00a0Hussein Bey e Sinan Bey\u00a0avanzaban contra os albaneses que entraron en batalla preto de\u00a0\u00a0Skopj\u00eb, e que se saldou cunha nova derrota turca, que levou \u00e1 sinatura dun tratado de paz entre Mehmed e Skanderbeg asinado o 27 de abril de\u00a01463. Ferdinando I no anol 1464, en sinal de reco\u00f1ecemento pola axuda recibida de Skanderbeg concedeulle o feudo de Monte Sant'Angelo, Trani e San Giovanni Rotondo. Tras unha invasi\u00f3n fracasada o ano anterior na primavera de\u00a01466, o sult\u00e1n re\u00fane unha forza impo\u00f1ente e pon sitio a Kruj\u00eb pero o seu novo fracaso supuxo unha extraordinaria vitoria para o l\u00edder alban\u00e9s. Ao ano seguinte Mehmed volveu po\u00f1er sitio a \u00a0Kruj\u00eb, mais tras innumerables intentos de atacar a cidade, levantou o campo. Durante o conflito Skanderbeg enfermou de malaria na cidade de Lezh\u00eb, controlada polos venecianos, e morreu o 17 de xaneiro de 1468, xusto cando un ex\u00e9rcito mandado por Leke Dukagjini derrotaba os otom\u00e1ns en Shkodra."}
{"id": "311610", "revid": "98629", "url": "https://gl.wikipedia.org/wiki?curid=311610", "title": "Marcel Camus", "text": "Marcel Camus, nado en Chappes (Ardenas) o 21 de abril de 1912 e finado en Par\u00eds o 13 de xaneiro de 1982 foi un director de cinema franc\u00e9s.\nTraxectoria.\nCamus estudou arte e tratou de converterse en profesor. Por\u00e9n, a segunda guerra mundial crebou os seus plans e pasou parte da guerra nun campo de prisioneiros alem\u00e1n.\nAntes de debutar como director, foi axudante de cineastas coma Jacques Feyder, Luis Bu\u00f1uel e Jacques Becker. Dirixiu case unha ducia de filmes, inclu\u00edndo \"Orfeo negro\", que ga\u00f1ou a Palma de Ouro no Festival de Cannes e o Oscar ao mellor filme en lingua non inglesa.\nEn 1960 dirixiu un segundo filme de tema brasileiro, \"Os bandeirantes\", e vinte anos despois outro m\u00e1is, \"Otalia da Bahia\", que foi o seu \u00faltimo filme e que estaba baseado nunha novela de Jorge Amado. Por\u00e9n, estes filmes non acadaron o \u00e9xito de \"Orfeo negro\".\nEn 1970 logrou un certo \u00e9xito coa comedia b\u00e9lica \"Le Mur de l'Atlantique\", protagonizada polo c\u00f3mico Bourvil.\nCamus acabou a s\u00faa carreira principalmente na televisi\u00f3n."}
{"id": "311611", "revid": "88215", "url": "https://gl.wikipedia.org/wiki?curid=311611", "title": "Jules Dassin", "text": "Julius \"Jules\" Dassin, nado en Middleton (Connecticut) o 18 de decembro de 1918 e finado en Atenas (Grecia) o 31 de marzo de 2008 foi un director de cinema estadounidense.\nTraxectoria.\nDassin foi un dos oito fillos do barbeiro Samuel Dassin e Berthe Vogel. A s\u00faa familia era xud\u00eda de orixe rusa. Creceu en Harlem e estudou no instituto no Bronx. Na d\u00e9cada de 1930 uniuse ao Communist Party USA, mais abandonouno en 1939 tralo pacto entre Hitler e Stalin. Comezou coma actor na compa\u00f1\u00eda ARTEF (\"Yiddish Proletarian Theater\") de Nova York.\nDassin comezou a ser co\u00f1ecido polos seus filmes de cinema negro \"Brute Force\" (1947), \"The Naked City\" (1948) e \"Thieves' Highway\" (1949), ue o converteron nun dos principais directores estadounidenses da posguerra.\nEn 1948 o produtor Darryl F. Zanuck chamou a Dassin para informalo que \u00eda entrar na lista negra, pero que ti\u00f1a tempo de facer un filme para a Fox. Entrou finalmente durante a produci\u00f3n de \"Night and the City\" en 1950 e non se lle permitiu montar nin supervisar a banda sonora do filme. Tam\u00e9n tivo problemas para atopar traballo no estranxeiro, porque as compa\u00f1\u00edas evitaban a distribuci\u00f3n destes filmes en Europa. En 1952 a actriz Bette Davis contratouno para dirixila na s\u00faa obra \"Two's Company\". O espect\u00e1culo pechou axi\u00f1a e Dassin marchou a Europa, sen traballar coma director ata que chegou a produci\u00f3n francesa \"Du Rififi chez les hommes\" (1954). A maior parte da obra de Dassin nas d\u00e9cadas seguintes foron produci\u00f3ns europeas.\nEn 1955 co\u00f1eceu a actriz Melina Mercouri no Festival de Cannes e nesa \u00e9poca descubriu a obra literaria de Nikos Kazantzakis. Estes dous elementos lig\u00e1rono a Grecia. En 1962 divorciouse da s\u00faa primeira esposa e casou co Mercouri, matrimonio que durou ata a morte dela. A parella tivo que abandonar Grecia tralo golpe dos coroneis en 1967. Viviron ent\u00f3n en Nova York ata a ca\u00edda da ditadura en 1974 cando volveron ao pa\u00eds. A s\u00faa prol\u00edfica carreira en Europa e a s\u00faa relaci\u00f3n con Grecia, combinado coa pronuncia habitual do seu apelido en Europa, \"Da-SAN\", en lugar de \"DASS-in\", como se pronunciaba nos Estados Unidos, levou ao feito com\u00fan de consideralo un director europeo.\nFoi un dos grandes impulsores do regreso dos m\u00e1rmores de Elgin a Grecia, para o que creou a \"Instituci\u00f3n Melina Mercouri\" na s\u00faa lembranza. Faleceu en 2008 por complicaci\u00f3ns da gripe."}
{"id": "311612", "revid": "27155", "url": "https://gl.wikipedia.org/wiki?curid=311612", "title": "Cicloalquilo", "text": ""}
{"id": "311613", "revid": "89787", "url": "https://gl.wikipedia.org/wiki?curid=311613", "title": "Depresi\u00f3n do Guadalquivir", "text": "A depresi\u00f3n do Guadalquivir ou depresi\u00f3n B\u00e9tica \u00e9 unha depresi\u00f3n xeogr\u00e1fica localizada no suroeste da pen\u00ednsula ib\u00e9rica, coincidente coa conca do r\u00edo Guadalquivir e que ten unha superficie aproximada de 35.000\u00a0km\u00b2 e unha lonxitude de 600\u00a0km. Est\u00e9ndese de leste a oeste en gran parte da comunidade aut\u00f3noma de Andaluc\u00eda, e acaba no oc\u00e9ano Atl\u00e1ntico.\nNo seu l\u00edmite norte e noroeste est\u00e1 serra Morena, e no leste e sueste limita coa cordilleira Subb\u00e9tica. A depresi\u00f3n ten unha altura media de 100 metros sobre o nivel do mar, sendo a m\u00e1is baixa da pen\u00ednsula. Na desembocadura do r\u00edo est\u00e9ndense as marismas do Guadalquivir, protexidas co Parque Nacional de Do\u00f1ana."}
{"id": "311614", "revid": "10599", "url": "https://gl.wikipedia.org/wiki?curid=311614", "title": "Val do Guadalquivir", "text": ""}
{"id": "311615", "revid": "10599", "url": "https://gl.wikipedia.org/wiki?curid=311615", "title": "Depresi\u00f3n B\u00e9tica", "text": ""}
{"id": "311616", "revid": "98629", "url": "https://gl.wikipedia.org/wiki?curid=311616", "title": "Albert G\u00fcnther", "text": "Albrecht Carl Ludwig Gotthilf G\u00fcnther, tam\u00e9n co\u00f1ecido como Albert Charles Lewis Gotthilf Gunther e Albert G\u00fcnther, nado o 3 de outubro de 1830 en Esslingen (Suabia), e finado o 1 de febreiro de 1914 en Richmond upon Thames, Gran Londres (Reino Unido), foi un zo\u00f3logo brit\u00e1nico.\nTraxectoria.\nNaceu o 3 de outubro de 1830 en Esslingen, Suabia, daquela no reino de Baviera.\nEstudou teolox\u00eda en Bonn e en Berl\u00edn, e despois medicina en Tubinga.\nEn 1856 trasladouse ao Museo Brit\u00e1nico, onde traballou en ictiolox\u00eda. Despois da morte de John Edward Gray, en 1875, foi director do departamento de zoolox\u00eda do Museo de Historia Natural, at\u00e9 1895. Ademais de traballar con peixes da colecci\u00f3n do museo, f\u00edxoo con r\u00e9ptiles e anfibios\nNaturalizado brit\u00e1nico en 1874, G\u00fcnther faleceu no Real Xard\u00edn Bot\u00e1nico de Kew (\"Royal Botanic Gardens, Kew\") o 1 de febreiro de 1914.\nAbreviatura.\nA abreviatura G\u00fcnther empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "311617", "revid": "5863", "url": "https://gl.wikipedia.org/wiki?curid=311617", "title": "Palladianismo", "text": "O palladianismo ou arquitectura palladiana \u00e9 un estilo arquitect\u00f3nico orixinalmente creado polo arquitecto italiano Andrea Palladio (1508\u20131580). A\u00ednda que o termo palladiano se refire \u00e1 obra deste artista e a todas aquelas inspiradas por el, o que se co\u00f1ece como un palladianismo \u00e9 unha evoluci\u00f3n dos mesmos conceptos orixinais de Palladio.\nO desenvolvemento do palladianismo como un estilo aut\u00f3nomo comezou no s\u00e9culo XVI e continuou at\u00e9 finais do s\u00e9culo XVIII, onde influ\u00edu notablemente na arquitectura neocl\u00e1sica, polo seu amplo gusto polo cl\u00e1sico. Este estilo espallouse dende o V\u00e9neto a toda Europa e outras partes do mundo. No Reino Unido, o palladianismo chegou a ser moi popular a mediados do s\u00e9culo XVII por mor da obra de Christopher Wren. Nas construci\u00f3ns de estilo cl\u00e1sico sucedeu \u00f3 Barroco, como unha renovaci\u00f3n das formas da antig\u00fcidade.\nA comezos do s\u00e9culo XVIII, estivo de moda non s\u00f3 no eido brit\u00e1nico, sen\u00f3n na maior\u00eda dos pa\u00edses do Norte de Europa. M\u00e1is adiante, cando o estilo comezou a esmorecer en Europa, rexurdiu con forza en Am\u00e9rica do Norte, con bos exemplos nos edificios dese\u00f1ados por Thomas Jefferson."}
{"id": "311618", "revid": "23204", "url": "https://gl.wikipedia.org/wiki?curid=311618", "title": "Arquitectura palladiana", "text": ""}
{"id": "311619", "revid": "25871", "url": "https://gl.wikipedia.org/wiki?curid=311619", "title": "Acetato de isoamilo", "text": "O acetato de isoamilo, denominado tam\u00e9n acetato de amilo, aceite de pl\u00e1tano ou aceite de banana, \u00e9 un composto org\u00e1nico de f\u00f3rmula CH3COOCH2CH2CH(CH3)2 que \u00e9 un \u00e9ster do alcohol isoamil e o \u00e1cido ac\u00e9tico. \u00c9 un l\u00edquido incoloro con aroma a bananas (e lixeiramente a pera) e por iso algunhas industrias alimentarias empr\u00e9gano como aromatizante. A denominaci\u00f3n aceite de banana ou aceite de pl\u00e1tano apl\u00edcase tanto ao acetato de isoamilo empregado como aromatizante, como \u00e1s mesturas de acetato de isoamilo, acetato de amilo e outros compostos.\nS\u00edntese.\nO acetato de isoamilo obtense de forma natural dalgunhas froitas como o pl\u00e1tano (banana) ou a pera. Non obstante, sintet\u00edzase tam\u00e9n artificialmente, mediante unha reacci\u00f3n catalizada en medio \u00e1cido (por esterificaci\u00f3n Fischer) entre o alcohol isoam\u00edlico e o \u00e1cido ac\u00e9tico glacial tal e como se mostra:\nXeralmente acost\u00famase empregar \u00e1cido sulf\u00farico como catalizador da reacci\u00f3n de s\u00edntese. O intercambio de i\u00f3ns do \u00e1cido dalgunhas resinas permite empregalas tam\u00e9n como catalizador.\nPropiedades.\nPres\u00e9ntase como un l\u00edquido incoloro cun caracter\u00edstico recendo a pl\u00e1tano. \u00c9 un l\u00edquido moi inflamable. Dependendo da concentraci\u00f3n coa que se presente pos\u00fae un lixeiro aroma a pera. A denominaci\u00f3n \"aceite de pera\" ref\u00edrese por regra xeral a unha soluci\u00f3n de acetato de isoamilo en etanol e empr\u00e9gase como saborizante artificial en l\u00e1cteos.\nUsos.\nO principal uso do acetato de amilo \u00e9 como aromatizante de certos produtos como refrescos (nos Estados Unidos elab\u00f3ranse li\u00f1as de produtos como o Juicy Fruit). \u00dasase como solvente (por exemplo da nitrocelulosa), na elaboraci\u00f3n de perfumes e en esencias artificiais de froitas. Empr\u00e9gase como feromona que \u00e9 capaz de atraer as abellas mel\u00edferas. A capacidade de disolver a nitrocelulosa fixo que fose empregado nos primeiros tempos da industria aeron\u00e1utica. Debido ao seu intenso olor ad\u00f3itase empregar para comprobar a eficiencia dos respiradores nas m\u00e1scaras de gas."}
{"id": "311620", "revid": "23204", "url": "https://gl.wikipedia.org/wiki?curid=311620", "title": "Ahmed Shawqi", "text": "Ahmed Shawqi (en ), nado no Cairo en\u00a01868\u00a0e finado ib\u00eddem o\u00a023 de outubro de 1932, foi\u00a0un poeta e\u00a0dramaturgo exipcio. Considerado un dos pioneiros da literatura \u00e1rabe moderna, introduciu as\u00a0epopeas na\u00a0literatura \u00e1rabe e mais \u00e9 tam\u00e9n autor dunha poes\u00eda \u00fanica e fortemente orixinal.\nTraxectoria.\nShawqi proced\u00eda dun ambiente privilexiado e cosmopolita, ti\u00f1a orixe\u00a0kurda\u00a0e circasiana par parte de pai e\u00a0turca e\u00a0grega pola nai, e estaba en boas relaci\u00f3ns coa corte do khedive de\u00a0Exipto. Tras rematar o bacharelato, seguiu estudos xur\u00eddicos e despois logrou un diploma en\u00a0traduci\u00f3n.\nTraballou durante un ano na corte de\u00a0Abbas II, e despois estudou\u00a0dereito durante tres anos en Franciae, nas universidades de\u00a0Montpellier e Par\u00eds. Durante a s\u00faa estada en Francia, recibe unha fonda influencia da obra dos dramaturgos franceses (en primeiro lugar\u00a0Moli\u00e8re etRacine) o mesmo que as f\u00e1bulas de La Fontaine. O 18 de xullo de 1893\u00a0obtivo o diploma de estudos xur\u00eddicos e ao ano seguinte volveu Exipto. Shawqi converteuse nunha das personalidades con m\u00e1is influencia na cultura exipcia ata que as autoridades brit\u00e1nicas o exilian en\u00a01914\u00a0en Andaluc\u00eda, onde permaneceu ata\u00a01920, data do seu segundo regreso a Exipto.\nObra.\nA obra de Ahmed Shawqi p\u00f3dese clasificar en tres per\u00edodos principais\u00a0:\nTeatro.\nAhmed Shawqi foi o primeiro autor \u00e1rabe en escribir teatro\u00a0teatro po\u00e9tico.\nPoes\u00eda.\nOs seus poemas foron reco\u00f1ecidos desde o comezo como obras mestras, reagr\u00fapanse na colect\u00e1nea\u00a0\"Esh-Shawqiyyat\" (\u0627\u0644\u0634\u0648\u0642\u064a\u0627\u062a), en catro volumes, axuntando poemas e f\u00e1bulas en verso ao estilo de La Fontaine. Os volumes conte\u00f1en\u00a0\"Nahj Al-Burda\" (\u0646\u0647\u062c \u0627\u0644\u0628\u0631\u062f\u0629), unha apolox\u00eda de\u00a0Mahoma."}
{"id": "311621", "revid": "22795", "url": "https://gl.wikipedia.org/wiki?curid=311621", "title": "Meiga de Noruega", "text": ""}
{"id": "311622", "revid": "89787", "url": "https://gl.wikipedia.org/wiki?curid=311622", "title": "John Boorman", "text": "John Boorman, nado en Shepperton (Middlesex) o 18 de xaneiro de 1933 \u00e9 un cineasta brit\u00e1nico residente en Irlanda.\nTraxectoria.\nBoorman comezou a traballar coma tintureiro e xornalista na d\u00e9cada de 1950. Formou parte do equipo de noticias da Southern Television en Southampton e Dover antes de pasar a direcci\u00f3n de documentais para a televisi\u00f3n, chegando a ser xefe da unidade de documentais da BBC en Bristol en 1962.\nO produtor David Deutsch ofreceulle a realizaci\u00f3n do filme \"Catch Us If You Can\" (1965) sobre o grupo pop Dave Clark Five. O filme non foi un \u00e9xito mais logrou algunhas boas cr\u00edticas. Boorman pasou logo a Hollywood para dirixir \"A queimarroupa\" (1967), contando co apoio de Lee Marvin. Tras este filme volveu contar con Marvin e con Toshiro Mifune para \"Hell in the Pacific\" (1968), historia sobre dous soldados n\u00e1ufragos nunha illa.\nEn 1972 conseguiu un grande \u00e9xito con \"Deliverance\", adaptado dunha novela de James Dickey. A principios desa d\u00e9cada Boorman planeaba filmar unha adaptaci\u00f3n de \"O Se\u00f1or dos Aneis\" e intercambiou correspondencia con J. R. R. Tolkien sobre os seus plans. Finalmente a produci\u00f3n resultar\u00eda moi cara, mais p\u00f3dense apreciar alg\u00fans elementos en \"Excalibur\".\n\"Esperanza e gloria\" (1987) \u00e9 o seu filme m\u00e1is autobiogr\u00e1fico, contando a historia da s\u00faa infancia durante o bombardeo de Londres.\nCando o seu amigo David Lean morreu en 1991, anunciouse que Boorman tomar\u00eda a direcci\u00f3n da adaptaci\u00f3n de \"Nostromo\", pero o proxecto caeu."}
{"id": "311623", "revid": "54334", "url": "https://gl.wikipedia.org/wiki?curid=311623", "title": "Plan Cerd\u00e0", "text": "O Plan Cerd\u00e0 (en ) foi un plan de reforma e ensanche da cidade de Barcelona de 1860, que segu\u00eda criterios do plan hipod\u00e1mico, cunha estrutura en cuadr\u00edcula, aberta e igualitaria. Foi creado polo enxe\u00f1eiro Ildefons Cerd\u00e0 e a s\u00faa aprobaci\u00f3n foi seguida dunha forte pol\u00e9mica por vir imposto dende o goberno do estado espa\u00f1ol en contra do plan de Antoni Rovira i Trias que ga\u00f1ara un concurso do Concello de Barcelona.\nO ensanche contemplado no plan despreg\u00e1base sobre unha grande superficie que estaba libre de construci\u00f3ns polo feito de ter sido considerada zona militar estrat\u00e9xica.\nPropo\u00f1\u00eda unha cuadr\u00edcula continua de quinteiros de 113,3 metros dende Bes\u00f2s at\u00e9 Montju\u00efc, con r\u00faas de 20, 30 e 60 metros e cunha altura m\u00e1xima de construci\u00f3n de 16 metros. A novidade na aplicaci\u00f3n do plan hipod\u00e1mico consist\u00eda en que as maz\u00e1s ti\u00f1an chafr\u00e1ns de 45\u00b0 para facer pos\u00edbel unha mellor visibilidade.\nA realizaci\u00f3n do plan durou case un s\u00e9culo. \u00d3 longo de todo ese tempo, o plan foise transformando e moitas das s\u00faas directrices non se aplicaron. Os intereses dos propietarios do solo e a especulaci\u00f3n desvirtuaron finalmente o plan Cerd\u00e0."}
{"id": "311624", "revid": "23204", "url": "https://gl.wikipedia.org/wiki?curid=311624", "title": "Pla Cerd\u00e0", "text": ""}
{"id": "311625", "revid": "5749", "url": "https://gl.wikipedia.org/wiki?curid=311625", "title": "Elisardo Bralo Rego", "text": "Elisardo Bralo Rego, nado na Eirexa (Seira, Rois) o 28 de xu\u00f1o de 1921, \u00e9 un natur\u00f3pata e home\u00f3pata galego.\nTraxectoria.\nEn 1947 aprobou o Bacharelato en Pontevedra, e en xullo de 1949 graduouse como practicante de medicina e cirurx\u00eda na Escola Universitaria de Santiago de Compostela. En marzo de 1965 obtivo o t\u00edtulo de Podolox\u00eda. Traballou no hospital psiqui\u00e1trico de To\u00e9n.\nEn 1979 fundou a revista bimensual \"T\u00e9cnicos Sanitarios\"."}
{"id": "311626", "revid": "98629", "url": "https://gl.wikipedia.org/wiki?curid=311626", "title": "Jack Clayton", "text": "Jack Clayton, nado en Brighton o 1 de marzo de 1921 e finado en Berkshire o 26 de febreiro de 1995 foi un director de cine brit\u00e1nico.\nTraxectoria.\nClayton naceu en Brighton, e comezou a s\u00faa carreira cinematogr\u00e1fica coma actor infantil no filme \"Dark Red Roses\" (1929). Renunciando \u00e1 s\u00faa aspiraci\u00f3n de converterse en patinador de velocidade uniuse aos Denham Film Studios de Alexander Korda en 1935, aos catorce anos, subindo desde mozo dos recados ata axudante do director e montador.\nDurante a guerra, traballou en moitos filmes destacados como \"Wings of the Morning\" (1937), primeiro filme brit\u00e1nico en cor, e con directores estadounidenses de visita no pa\u00eds, coma Thornton Freeland en \"Over the Moon\" (1939) e Tim Whelan en \"Q Planes\" (1939). Como segundo axudante de director coordinou as tres unidades da produci\u00f3n de Korda \"The Thief of Baghdad\" (1940). Tam\u00e9n ga\u00f1ou experiencia na montaxe axudando a David Lean.\nClayton dirixiu o seu primeiro filme, o documental \"Naples is a Battlefield\" (1944), mentres serv\u00eda na Royal Air Force durante a segunda guerra mundial. A principios da d\u00e9cada de 1950 converteuse en produtor asociado para Romulus Films, traballando en filmes como \"Moulin Rouge\" (1952) e \"Beat the Devil\" (1953), de John Huston.\nEn 1956 ga\u00f1ou o Oscar \u00e1 mellor curtametraxe con \"The Bespoke Overcoat\", o seu segundo filme como director, baseado nun relato de Nikolai Gogol.\nA s\u00faa primeira longamtraxe foi \"Room at the Top\" (1959), proxecto que herdou do director Peter Glenville, e que foi un \u00e9xito comercial e de cr\u00edtica. A s\u00faa distribuci\u00f3n nos Estados Unidos converteu a Clayton dun dos directores do momento, fixo unha estrela do seu protagonista, Laurence Harvey e inaugurou unha serie de filmes realistas da New Wave brit\u00e1nica.\nSeguindo a pauta que dirixiu a s\u00faa carreira, cambiou totalmente de estilo de filme no seu seguinte proxecto, a historia de pantasmas \"Suspense\" (1961), adaptada por Truman Capote a partir do relato de Henry James \"Outra volta \u00e1 torniqueta\". Ao que seguiu \"The Pumpkin Eater\" (1964), adaptado por Harold Pinter, e que supuxo a primeira colaboraci\u00f3n de Clayton co m\u00fasico Georges Delerue, ademais da primeira aparici\u00f3n da actriz Maggie Smith.\nEntre 1968 e 1982 s\u00f3 completou un filme, \"The Great Gatsby\" (1974), o filme m\u00e1is caro da carreira de Clayton, que tam\u00e9n foi o seu filme de m\u00e1is \u00e9xito comercial.\nTras sufrir un infarto en 1977 volveu ao cinema en 1982. O seu \u00faltimo filme foi \"The Lonely Passion of Judith Hearne\" (1987), mais volveu reunirse con Maggie Smith e Georges Delerue en 1992 para o telefilme \"Memento Mori\"."}
{"id": "311627", "revid": "98629", "url": "https://gl.wikipedia.org/wiki?curid=311627", "title": "Gran Premio do Canad\u00e1 de 2015", "text": "O Gran Premio do Canad\u00e1 de 2015 (oficialmente o 2015 Formula 1 Grand Prix du Canada) foi unha carreira de F\u00f3rmula 1 que se celebrou o 7 de xu\u00f1o de 2015 no Circu\u00edto Gilles Villeneuve, Montreal, Canad\u00e1. A carreira foi a s\u00e9tima rolda da tempada , e o 52\u00ba Gran Premio do Canad\u00e1.\nResumo.\nAntecedentes.\nDesde a carreira anterior en M\u00f3naco, a decisi\u00f3n da parada en boxes que aparentemente custoulle a Lewis Hamilton a vitoria segu\u00eda sendo un tema de conversaci\u00f3n cando o paddock chegou ao Canad\u00e1. Na roda de prensa do xoves, o campi\u00f3n do mundo insistiu en que \"non hab\u00eda que insistir m\u00e1is\" sobre o incidente, dicindo: \"Non podo facer nada respecto o pasado, polo que honestamente non ten sentido pensar niso, tr\u00e1tase de tratar de mirar ao futuro.\"\nPor causar unha colisi\u00f3n con Romain Grosjean en M\u00f3naco, Max Verstappen recibiu unha penalizaci\u00f3n de cinco posici\u00f3ns no Gran Premio do Canad\u00e1. Durante a \u00faltima sesi\u00f3n de adestramentos, Toro Rosso tivo que montar no seu coche a quinta unidade de potencia da tempada. Superou o l\u00edmite de catro unidades por tempada,polo que recibiu unha penalizaci\u00f3n adicional na grella de dez posici\u00f3ns.\nPr\u00e1ctica libre.\nCelebr\u00e1ronse tres sesi\u00f3ns de adestramentos libres antes da carreira, d\u00faas o venres e outra o s\u00e1bado pola ma\u00f1\u00e1 antes da cualificaci\u00f3n. Durante a primeira pr\u00e1ctica do venres pola ma\u00f1\u00e1, Lewis Hamilton logrou o tempo m\u00e1is r\u00e1pido, sendo m\u00e1is dun segundo m\u00e1is r\u00e1pido que o tempo logrado o ano pasado no mesmo per\u00edodo de sesi\u00f3ns e catro d\u00e9cimas de segundo por diante do seu compa\u00f1eiro de equipo Nico Rosberg segundo. Tanto Lotus como Force India mostraron bo ritmo con Romain Grosjean e Nico H\u00fclkenberg terceiro e cuarto m\u00e1is r\u00e1pidos, respectivamente, malia a m\u00e1is de 1\u00b45 segundos por detr\u00e1s de Hamilton.\nNa segunda sesi\u00f3n, Hamilton foi m\u00e1is r\u00e1pido, pero tam\u00e9n foi capturado de novo. os Ferrari parec\u00edan estar moito m\u00e1is preto de Mercedes, con Sebastian Vettel e Kimi Raikkonen acabado segundo e terceiro, respectivamente, a 0\u00b44 segundos de Hamilton. Lotus confirmou o seu bo ritmo na primeira sesi\u00f3n, cando Pastor Maldonado foi o quinto m\u00e1is r\u00e1pido, detr\u00e1s de Rosberg.\nA terceira sesi\u00f3n de adestramentos na ma\u00f1\u00e1 do s\u00e1bado viuse empanada por dous per\u00edodos de bandeira vermella. Aos vinte minutos da pr\u00e1ctica, Felipe Nasr perdeu o control do seu coche cando volanteaba de lado a lado na pista para aumentar a temperatura dos seus pneum\u00e1ticos, mentres que o seu DRS estaba aberto na primeira parte da \u00faltima recta. Estrelouse contra a barreira do interior da pista. Logo do levantamento da bandeira vermella, s\u00f3 quedaban doce minutos e todos os pilotos sa\u00edron \u00e1 pista para probar o composto super brando. Foi unha proba curta, a\u00ednda que Jenson Button tivo que aparcar o seu coche na curva sete, reportando un problema coa s\u00faa unidade de potencia, sacouse a bandeira vermella, unha vez m\u00e1is, que puxo fin \u00e1 sesi\u00f3n. Nico Rosberg foi o m\u00e1is r\u00e1pido, medio segundo por diante de Raikkonen, mentres que Hamilton que fixo tan s\u00f3 nove voltas, rematou a pr\u00e1ctica co tempo m\u00e1is lento.\nPost-clasificaci\u00f3n.\nComo non logrou un tempo de volta na Q1, Jenson Button solicitou aos delegados que se lle permitira iniciar a carreira. Os comisarios decidiron concederlle o permiso. Logo da cualificaci\u00f3n, McLaren tivo que montar ao seu coche unha quinta unidade potencia (MGU-H) e un quinto turbo cargador na tempada. Como isto excede o l\u00edmite de catro unidades, Button recibiu d\u00faas penalizaci\u00f3ns unha de dez e outra de cinco posici\u00f3ns. Como xa estaba ti\u00f1a que empezar desde o fondo da grella, a pena foi substitu\u00edda cun drive through, que se cumpr\u00edu nas primeiras tres voltas da carreira.\nSebastian Vettel recibiu unha penalizaci\u00f3n de cinco posici\u00f3ns por adiantar ao Manor de Roberto Merhi baixo bandeiras vermellas durante a terceira sesi\u00f3n libre. Como Max Verstappen clasificou duod\u00e9cimo para a carreira, non puido cumprir a totalidade dos quince lugares de penalizaci\u00f3n na grella. Como as sanci\u00f3ns na grella xa non se trasladan a carreiras posteriores en , recibiu unha penalizaci\u00f3n de dez segundos, para ser cumprida na s\u00faa primeira parada en boxes.\nCarreira.\nAo comezo da carreira, todos os pilotos da parte dianteira da grella sa\u00edron sen incidentes e non houbo cambios nas posici\u00f3ns. No exterior da curva tres, Nico H\u00fclkenberg foi capaz de adiantar a Pastor Maldonado pola sexta posici\u00f3n. Sebastian Vettel e Felipe Massa, que partiran desde a parte posterior da grella, remontaron rapidamente, e marchaban duod\u00e9cimo e d\u00e9cimo terceiro na volta nove, cando Vettel entrou en boxes para a s\u00faa primeira parada. A parada en boxes non foi boa, xa que o Ferrari parou durante uns seis segundos. Massa, \u00e1 s\u00faa vez adiantou a Marcus Ericsson. Mentres tanto na parte dianteira, Lewis Hamilton lograra un espazo suficiente para que o segundo, Rosberg non puidera utilizar o DRS para tratar de adiantalo.\nNa volta 14, Massa pasara ao ga\u00f1ador da edici\u00f3n anterior, Daniel Ricciardo para ascender \u00e1 d\u00e9cima posici\u00f3n. A primeira parada en boxes na parte dianteira comezou na volta 18, cando Maldonado entrou sendo s\u00e9timo. Mentres Massa pasou a Daniil Kvyat polo s\u00e9timo lugar na volta 21, Sebastian Vettel quedou atascado no 16\u00ba posto detr\u00e1s do McLaren de Fernando Alonso, a quen lle dixeran que ti\u00f1a que aforrar combustible, un problema que tam\u00e9n sufriu o seu compa\u00f1eiro de equipo Jenson Button. con todo na volta 23, o catro veces campi\u00f3n do mundo adiantou a Alonso e aos dous Toro Rosso de Verstappen e Sainz Jr. para po\u00f1erse 13\u00ba.\nKimi R\u00e4ikk\u00f6nen foi o primeiro dos mellores pilotos en entrar en boxes na volta 28, sa\u00edu cuarto, pero trompeou na forquita nunha repetici\u00f3n dun incidente similar ao ano anterior. O trompo custoulle doce segundos e permitiu a Valtteri Bottas manterse por diante de el en terceira posici\u00f3n logo de que o fin\u00e9s entrara en boxes na volta 30. Hamilton entrou en boxes na mesma volta e Rosberg seguiu o seu exemplo d\u00faas voltas m\u00e1is tarde, ambos sen incidentes. Neste punto, Rosberg estaba ao redor de 1\u00b45 segundos por detr\u00e1s do seu compa\u00f1eiro de equipo. Catro voltas m\u00e1is tarde, Sebastian Vettel fixo a s\u00faa segunda e \u00faltima parada da carreira. Massa realizou a s\u00faa primeira e \u00fanica parada na volta 38, montando os pneum\u00e1ticos super brandos e caendo do sexto ao noveno lugar. R\u00e4ikk\u00f6nen entrou de novo en boxes na volta 42, quedando en cuarta posici\u00f3n por diante do Lotus de Romain Grosjean.\nNa volta 46, Vettel pasou a H\u00fclkenberg na chicana, o Force India trompeou no proceso, pero sen tocarse entre os dous pilotos. Fernando Alonso converteuse no primeiro en abandonar a carreira d\u00faas voltas m\u00e1is tarde, por terceira vez consecutiva. Na volta 52, Romain Grosjean intentou dobrar a Will Stevens, cortando o seu pneum\u00e1tico traseiro esquerdo no proceso. O incidente tam\u00e9n lle supuxo cinco segundos de penalizaci\u00f3n. O outro Lotus de Pastor Maldonado perdeu unha posici\u00f3n, cando Vettel adiantouno polo quinto posto na volta 56. Jenson Button uniuse ao seu compa\u00f1eiro de equipo retir\u00e1ndose d\u00faas voltas m\u00e1is tarde. Felipe Massa subiu ao sexto lugar a costa de Maldonado na volta 64. Nas voltas finais, Hamilton controlou a vantaxe para ga\u00f1ar en Montreal por cuarta vez, terminando 2\u00b42 segundos por diante de Rosberg, con Bottas terceiro 38 segundos por detr\u00e1s."}
{"id": "311628", "revid": "5312", "url": "https://gl.wikipedia.org/wiki?curid=311628", "title": "World Trade Center 7", "text": "O World Trade Center 7, ou WTC 7, \u00e9 un edificio de Nova York situado no complexo do World Trade Center, no Baixo Manhattan. O nome \"7\u00a0World Trade Center\" ref\u00edrese a dous edificios: a estrutura orixinal, completada en 1987 e destru\u00edda o 11 de setembro de 2001, e a estrutura actual, inaugurada en 2006. Os dous edificios constru\u00edunos Larry Silverstein, arrendatario do soar, que \u00e9 propiedade da Autoridade Portuaria de Nova York e Nova Jersey.\nO WTC 7 orixinal, de planta trapezoidal e con fachada de granito vermello, ti\u00f1a unha altura de corenta e sete pisos. Un paso elevado de pe\u00f3ns conectaba o edificio coa praza do World Trade Center. O WTC 7 constru\u00eduse sobre unha subestaci\u00f3n de enerx\u00eda da Consolidated Edison (Con Ed), o cal implicou unha xeira de restricci\u00f3ns infrecuentes no dese\u00f1o da s\u00faa estrutura. Cando finalmente se inaugurou en 1987, Silverstein tivo dificultades para atraer alugueiros. En 1998, Salomon Brothers asinou un alugamento a longo prazo, e converteuse no principal arrendatario do edificio. O 11 de setembro de 2001, o edificio quedou danado polo derrubamento das Torres Xemelgas, e a s\u00faa integridade estrutural ficou comprometida polos lumes que se declararon ese mesmo d\u00eda. O WTC 7 orixinal derrubouse \u00e1s 17:20 do 11 de setembro a causa do efecto combinado dos dous factores.\nA construci\u00f3n do novo WTC 7 comezou no ano 2002 e rematou no 2006. Ten cincuenta e d\u00faas plantas de altura e contin\u00faa sobre a subestaci\u00f3n el\u00e9ctrica de Con Ed, pero agora ocupa unha superficie que ocupaba o edificio orixinal para non interromper o paso de Greenwich Street, que vai de TriBeCa (\u00abTriangle Below Canal Street\u00bb) at\u00e9 Battery Park atravesando a zona do World Trade Center; no espazo que antigamente ocupaba o WTC 7 hoxe tam\u00e9n hai un pequeno parque. O novo edificio est\u00e1 limitado polas r\u00faas de Greenwich, Vesey, Washington e Barclay. O dese\u00f1o actual do WTC 7 pon m\u00e1is \u00e9nfase na seguridade, cun n\u00facleo de formig\u00f3n armado, escaleiras m\u00e1is amplas e uns alicerces de aceiro m\u00e1is resistentes \u00f3 lume."}
{"id": "311629", "revid": "23204", "url": "https://gl.wikipedia.org/wiki?curid=311629", "title": "WTC 7", "text": ""}
{"id": "311630", "revid": "89787", "url": "https://gl.wikipedia.org/wiki?curid=311630", "title": "Zeugopterus", "text": "Zeugopterus \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos e familia dos escoft\u00e1lmidos,\nTaxonom\u00eda.\nO x\u00e9nero foi descrito por primeira vez polo naturalista alm\u00e1n Carl Moritz Gottsche.\nEspecies.\nNa actualidade reco\u00f1\u00e9cense dentro deste x\u00e9nero d\u00faas especies:\nUnha terceira especie anteriormente considerada, \"Zeugopterus norvegicus\" est\u00e1 hoxe clasificada como \"Phrynorhombus norvegicus\" .\nDistribuci\u00f3n e h\u00e1bitat.\nEste x\u00e9nero \u00e9 end\u00e9mico do Atl\u00e1ntico setentrional. A especie \"Zeugopterus regius\" est\u00e1, ademais, presente no mar Mediterr\u00e1neo.\nViven sobre fondos rochosos a profundidade media e baixa.\nFiloxenia.\nCladograma da familia dos escoft\u00e1lmidos:"}
{"id": "311635", "revid": "5312", "url": "https://gl.wikipedia.org/wiki?curid=311635", "title": "Zeugopterus regius", "text": "Zeugopterus regius \u00e9 unha especie de peixe oste\u00edctio da orde dos pleuronectiformes e familia dos escoft\u00e1lmidos.\nTaxonom\u00eda.\nA especie foi descrita por primeira vez en 1788 polo naturalista franc\u00e9s Pierre Joseph Bonnaterre, baixo o nome de \"Pleuronectes regius\".&lt;br&gt;Ademais de por este nome, a especie foi co\u00f1ecida tam\u00e9n co sin\u00f3nimo \"Phrynorhombus regius\" .\nCaracter\u00edsticas.\nAs principais caracter\u00edsticas morfol\u00f3xicas desta especie son:\nH\u00e1bitat e distribuci\u00f3n.\n\u00c9 unha especie bent\u00f3nica que vive sobre fondoss areosos e limosos, onde se enterra. O individuos xuven\u00eds son m\u00e1is costeiros que os adultos, que poden chegar aos 300 m de profundidade. \nEnc\u00f3ntrase nas costas do Atl\u00e1ntico nororiental (desde as illas Brit\u00e1nicas at\u00e9 Marrocos), e no Mediterr\u00e1neo occidental at\u00e9 o mar Adri\u00e1tico.\nBiolox\u00eda.\nAlim\u00e9ntase vermes e crust\u00e1ceos.\nTen lugar durante a primavera no Mediterr\u00e1neo."}
{"id": "311636", "revid": "23204", "url": "https://gl.wikipedia.org/wiki?curid=311636", "title": "Che (filme de 2008)", "text": "Che \u00e9 un filme biogr\u00e1fico dividido en d\u00faas partes sobre o revolucionario marxista Ernesto \"Che\" Guevara. Dirixido por Steven Soderbergh e protagonizado por Benicio del Toro, foi estreado no 2008. M\u00e1is que seguir unha orde cronol\u00f3xica, o filme ofrece unha serie oblicua de intres encadrados nunha mesma li\u00f1a temporal. A \"Parte un\" titulada \"The Argentine\" c\u00e9ntrase na Revoluci\u00f3n cubana dende a chegada de Fidel Castro, Guevara, e outros revolucionarios a Cuba at\u00e9 a s\u00faa vitoria sobre o ditador Fulgencio Batista dous anos despois. A \"Parte Dous\" titulada \"Guerrilla\" c\u00e9ntrase no intento de Guevara de levar a revoluci\u00f3n a Bolivia e a s\u00faa morte."}
{"id": "311637", "revid": "23204", "url": "https://gl.wikipedia.org/wiki?curid=311637", "title": "Che, el argentino", "text": ""}
{"id": "311643", "revid": "23204", "url": "https://gl.wikipedia.org/wiki?curid=311643", "title": "Paul Chabanaud", "text": "Paul Chabanaud, nado en Versalles en 1876 e finado o 27 de febreiro de 1959, foi un zo\u00f3logo franc\u00e9s, especializado en ictiolox\u00eda.\nTraxectoria.\nChabanaud estudou no liceo de Tours e acabou o bacharelato en Poitiers en 1897. Despois dedicouse \u00e1s ciencias naturais, estudando na Sorbona con Yves Delage e Gaston Bonnier. Doutorouse en 1936.\nLevou a cabo varias expedici\u00f3ns en \u00c1fica occidental e en Indochina, onde estudou os r\u00e9ptiles, os anfibios e os peixes. Dedicou a maior parte da s\u00faa carreira ao estudo da anatom\u00eda e a sistem\u00e1tica dos peixes planos (orde dos pleuronectiformes). Foi un dos primeiros en facer un inventario da fauna ictiol\u00f3xca de Indochina.\nDesde 1925 at\u00e9 a data da s\u00faa morte, en 1959, escribiu numerosas obras (165 not, artigos e libros, mais 6 artigos publicados postumamente) sobre os peixes planos, describindo, redescribindo e nomeando 73 especies, as\u00ed como a familia dos escoft\u00e1lmidos."}
{"id": "311644", "revid": "98629", "url": "https://gl.wikipedia.org/wiki?curid=311644", "title": "B\u00f3tidos", "text": "A dos b\u00f3tidos (\"Bothide\") \u00e9 unha familia de peixes oste\u00edctios da orde dos pleuronectiformes que abrangue numerosas especies, co\u00f1ecidas como \"peixes planos zurdos\" (por teren os dous ollos situados no lado esquerdo), a maior\u00eda delas propias dos mares tropicais.\nAs especies que viven nas augas galegas adoitan co\u00f1ecerse co nome de rapapelos.\nCaracter\u00edsticas.\nAs principais caracter\u00edsticas dos peixes desta familia son:\nDistribuci\u00f3n xeogr\u00e1fica.\nAs especies desta familia viven en augas das rexi\u00f3ns temperadas e tropicais dos oc\u00e9anos Atl\u00e1ntico, \u00cdndico e Pac\u00edfico.\nClasificaci\u00f3n.\nSegundo o WoRMS a familia comprende os seguintes x\u00e9neros (ind\u00edcase o\nn\u00famero das especies de cada un):"}
{"id": "311645", "revid": "22795", "url": "https://gl.wikipedia.org/wiki?curid=311645", "title": "Bothidae", "text": ""}
{"id": "311646", "revid": "22570", "url": "https://gl.wikipedia.org/wiki?curid=311646", "title": "Termociclador", "text": "Un termociclador, amplificador de ADN ou aparello de PCR \u00e9 un aparello de laboratorio que se usa principalmente para amplificar segmentos de ADN por medio da reacci\u00f3n en cadea da polimerase (PCR). Os termocicladores poden tam\u00e9n utilizarse en laboratorios para facilitar outras reacci\u00f3ns sensibles \u00e1 temperatura, como a dixesti\u00f3n con encimas de restrici\u00f3n ou diagn\u00f3sticos r\u00e1pidos. O aparello ten un \"bloque t\u00e9rmico\" con buratos onde se colocan os tubos coas mesturas de reacci\u00f3n. O ciclador eleva e baixa as temperaturas do bloque t\u00e9rmico en pasos preprogramados discretos.\nHistoria.\nOs primeiros termocicladores foron dese\u00f1ados para utilizarse co fragmento de Klenow da ADN polimerase I nos inicios da PCR. Como este encima se destr\u00fae con cada paso de quentamento do proceso de amplificaci\u00f3n, debe engadirse unha nova cantidade do encima en cada ciclo. Isto fac\u00eda que fose unha m\u00e1quina moi voluminosa baseada nun pipeteiro automatizado, con tubos de reacci\u00f3n abertos. Posteriormente, o proceso de PCR foi adaptado ao uso da Taq polimerase, que \u00e9 a ADN polimerase da bacteria termal \"Thermus aquaticus\", que simplificou grandemente o dese\u00f1o dos termocicladores. Mentres que nalgunhas das vellas m\u00e1quinas termocicladoras o bloque est\u00e1 mergullado nun ba\u00f1o de aceite para controlar a temperatura, nas m\u00e1quinas de PCR modernas xeralmente se usa un elemento de Peltier que utiliza o efecto Peltier termoel\u00e9ctrico. Os termocicladores de calidade a mi\u00fado conte\u00f1en bloques de prata para conseguir cambios de temperatura r\u00e1pida e unha temperatura uniforme en todo o bloque. Outros cicladores te\u00f1en moitos bloques con alta capacidade de quentamento, cada un dos cales se mant\u00e9n a temperatura constante, e os tubos de reacci\u00f3n son movidos entre eles por un proceso automatizado. Cre\u00e1ronse tam\u00e9n os termocicladores miniaturizados nos cales a mestura de reacci\u00f3n se move por medio dun canal a trav\u00e9s de zonas quentes e fr\u00edas nun chip microflu\u00eddico. Os termocicladores dese\u00f1ados para PCR cuantitativa te\u00f1en sistemas \u00f3pticos que permiten que se monitorice a fluorescencia durante a reacci\u00f3n de ciclado.\nInnovaci\u00f3ns modernas.\nOs termocicladores modernos est\u00e1n equipados cunha tapa quentada que mete presi\u00f3n sobre as tapas dos tubos de reacci\u00f3n. Isto impide a condensaci\u00f3n de auga procedente das mesturas de reacci\u00f3n na parte interior das tapas dos tubos. Tradicionalmente, para impedilo us\u00e1base unha capa de aceite mineral.\nAlg\u00fans termocicladores est\u00e1n equipados con moitos bloques que permiten que se poidan realizar simultaneamente varias reacci\u00f3ns diferentes de PCR. Alg\u00fans modelos tam\u00e9n te\u00f1en unha funci\u00f3n de \"gradiente\" para permitir que haxa diferentes temperaturas en diferentes partes do bloque. Isto \u00e9 particularmente \u00fatil cando se comproban as temperaturas de ali\u00f1amento (\"annealing\") para os cebadores da PCR.\nPrezos.\nOs termocicladores son tradicionalmente moi caros, e xeralmente costan miles de euros. Por\u00e9n, os desenvolvementos recentes de dese\u00f1os de hardware de fonte libre ou aberta, dos cales polo menos un deles est\u00e1 \u00e1 venda, fixeron que baixaran os prezos significativamente."}
{"id": "311647", "revid": "1131", "url": "https://gl.wikipedia.org/wiki?curid=311647", "title": "Castelo de F\u00e9nis", "text": "O castelo de F\u00e9nis, localizado na comuna hom\u00f3nima e na beira dereita do r\u00edo Dora Baltea, \u00e9 o principal do Val de Aosta e unha das m\u00e1is notables fortalezas desta rexi\u00f3n. Excepcional pola s\u00faa arquitectura escenogr\u00e1fica, con numerosas torres e unha dobre muralla con ameas que envolve o edificio central, representa perfectamente o arquetipo de castelo rexo, e \u00e9 unha das maiores atracci\u00f3ns tur\u00edsticas do val.\n\u00d3 contrario doutras fortalezas do lugar, como Verr\u00e9s e Ussel, constru\u00eddas no cumio dun outeiro rochoso para mellorar a s\u00faa defensa, o castelo de F\u00e9nis est\u00e1 nun terreo totalmente privado de defensas naturais. Este feito fai pensar que a s\u00faa principal funci\u00f3n fose a de prestixiosa sede administrativa da familia nobre da rexi\u00f3, os Challant-F\u00e9nis, e que, mesmo a dobre muralla, te\u00f1a unha funci\u00f3n ostentosa, para intimidar e sorprender \u00e1 poboaci\u00f3n. De feito, non padeceu xamais, que se saiba, ning\u00fan ataque nin asedio. Malia isto, o castelo de F\u00e9nis pos\u00fae excelentes mostras das t\u00e9cnicas defensivas da \u00e9poca."}
{"id": "311649", "revid": "23204", "url": "https://gl.wikipedia.org/wiki?curid=311649", "title": "Arnoglossus", "text": "Arnoglossus \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos e familia dos b\u00f3tidos, que se encontran nos oc\u00e9anos Pac\u00edfico, \u00cdndico e Atl\u00e1ntico, inclu\u00edndo os mares Mediterr\u00e1neo e Negro. O x\u00e9nero incl\u00fae especies de augas superficiais e profundas. Son peixes planos de pequeno tama\u00f1o (as maiores alcanzan os 28\u00a0cm de lonxitude).\nAs especies que viven nas augas galegas reciben o nome de rapapelos.\nClasificaci\u00f3n.\nO x\u00e9nero foi creado en 1862 polo icti\u00f3logo neerland\u00e9s Pieter Bleeker.\nEtimolox\u00eda.\nO nome cient\u00edfico \"Arnoglossus\" drevia dos termos do grego antigo \u1f00\u03c1\u03bd\u03ae \u1f00\u03bd\u03cc\u03c2 \"arn\u1e17 arn\u00f3s\" \"cordeiro\", e \u03b3\u03bb\u1ff6\u03c3\u03c3\u03b1 \"gl\u1e53ssa\", \"lingua\".\nSin\u00f3nimos.\nAo longo o tempo, o x\u00e9nero foi co\u00f1ecido polos seguintes sin\u00f3nimos:\nEspecies.\nA d\u00eda de hoxe reco\u00f1\u00e9cense no x\u00e9nero as seguintes especies:"}
{"id": "311650", "revid": "23204", "url": "https://gl.wikipedia.org/wiki?curid=311650", "title": "F\u00e9nis", "text": "F\u00e9nis (en ) \u00e9 un concello italiano da rexi\u00f3n do Val de Aosta. No ano 2007 ti\u00f1a 1\u00a0694 habitantes. \u00c9 co\u00f1ecido polo seu castelo medieval."}
{"id": "311651", "revid": "89787", "url": "https://gl.wikipedia.org/wiki?curid=311651", "title": "Enric Sagnier", "text": "Enric Ferran Josep Llu\u00eds Sagnier i Villavecchia, marqu\u00e9s de Sagnier, nado en Barcelona o 21 de marzo de 1858, e finado ib\u00eddem o 1 de setembro de 1931, foi un arquitecto catal\u00e1n. A maior\u00eda das s\u00faas obras at\u00f3panse en Barcelona. Autor prol\u00edfico, foi posiblemente o arquitecto con maior n\u00famero de construci\u00f3ns na cidade condal (preto de 300 edificios documentados). Sagnier foi un arquitecto ben relacionado coas clases dirixentes barcelonesas, das cales recibiu varias encargas.\nDe estilo ecl\u00e9ctico cunha certa tendencia clasicista, estivo preto do modernismo de moda na \u00e9poca na capital catal\u00e1, pero interpret\u00e1ndoo dun xeito sobrio e funcional. A s\u00faa principal fonte de inspiraci\u00f3n \u00e9 a arquitectura medieval, sobre todo rom\u00e1nica e g\u00f3tica. En troques, non foi proclive a estilos ex\u00f3ticos daquela de moda, como o neomud\u00e9xar ou os estilos \u00e1rabes e orientais. P\u00f3dese distinguir a s\u00faa traxectoria en tres etapas: antes de 1900 traballa cun estilo ecl\u00e9ctico, monumental e grandilocuente; de 1900 a 1910 ach\u00e9gase m\u00e1is \u00f3 modernismo, o que se percibe nun maior sentido decorativo da s\u00faa obra nestas datas, con especial influencia da arte rococ\u00f3; e dende 1910 mant\u00e9n un estilo clasicista de influencia francesa, afastado das modas do momento."}
{"id": "311652", "revid": "23204", "url": "https://gl.wikipedia.org/wiki?curid=311652", "title": "Enric Sagnier i Villavecchia", "text": ""}
{"id": "311653", "revid": "23204", "url": "https://gl.wikipedia.org/wiki?curid=311653", "title": "Enric Ferran Josep Llu\u00eds Sagnier i Villavecchia", "text": ""}
{"id": "311656", "revid": "23204", "url": "https://gl.wikipedia.org/wiki?curid=311656", "title": "Elisardo Beco\u00f1a", "text": "Elisardo Manuel Ignacio Beco\u00f1a Iglesias, nado en Louriz\u00e1n (Pontevedra) o 15 de outubro de 1957, \u00e9 un psic\u00f3logo e antrop\u00f3logo galego.\nTraxectoria.\nDoutor en Psicolox\u00eda pola Universidade de Santiago de Compostela, \u00e9 catedr\u00e1tico de psicoloxia cl\u00ednica da mesma, experto en tabaquismo, ludoman\u00edas e drogadicci\u00f3ns."}
{"id": "311661", "revid": "98629", "url": "https://gl.wikipedia.org/wiki?curid=311661", "title": "Garbage plate", "text": "O Garbage Plate (literalmente traducido como \"prato de lixo\") \u00e9 un prato t\u00edpico de Rochester (Nova York) co\u00f1ecido pola cadea Nick Tahou Hots fundada por Nick Tahou que morreu no ano 1997 tras te-lo negocio aberto durante case 50 anos. A fama de seu prato, fixo que fose copiado en moitos lugares debido ao \u00e9xito do su prato e \u00e1 alta demanda do mesmo.\nCaracter\u00edsticas.\nUn \"Garbage Plate\" \u00e9 unha mestura de ingredientes combinados (hamburguesa con queixo, hamburguesa, un filete, un hotdog, un white hot, salchicha italiana, tiras de polo, peixe, xam\u00f3n frito, queixo \u00e1 grella, e ovos, que estes son colocados na parte superior, xunto pataca asada, patacas frixidas, baked beans, ou ben ensalada de macarr\u00f3ns.\nNa parte superior pon-se un chisco de mostaza e cebolas e o ingrediente especial: a \"salsa picante\" Nick's - unha salsa moi especiada que cont\u00e9n carne picada.\nO \"garbage plate\" ven tam\u00e9n cun anaco de pan ao estilo italiano e manteiga. A maior\u00eda dos comensais empregan como salsas k\u00e9tchup, mostaza o unha salsa picante, en particular a Frank's Red Hot. A \"A1 Steak Sauce\" \u00e9 empregada tam\u00e9n.\nLigaz\u00f3ns externas.\nP\u00e1xina web oficinal do restaurante Nick Tahou Hots"}
{"id": "311663", "revid": "98629", "url": "https://gl.wikipedia.org/wiki?curid=311663", "title": "Xarope de millo", "text": "O xarope de millo \u00e9 un l\u00edquido doce e pega\u00f1ento utilizado como adozante para as confeitar\u00edas. Faise a partir de amid\u00f3n de millo e est\u00e1 composto principalmente de glicosa. Cont\u00e9n unha cantidade alta de maltosa e mercurio. O xarope de millo \u00fasase na industria culinaria para transformar a textura do alimento, aumentar volume, previr a cristalizaci\u00f3n do azucre e potenciar o sabor.\nO termo xeral de xarope de glicosa \u00fasase m\u00e1is frecuentemente como sinonimo de xarope de millo, xa que nos Estados Unidos de Am\u00e9rica se fai normalmente a trav\u00e9s do amid\u00f3n de millo. Tecnicamente, o xarope de glicosa \u00e9 calquera l\u00edquido de amid\u00f3n hidrolisado de monosac\u00e1ridos, disac\u00e1ridos e sac\u00e1ridos da cadea grande, e p\u00f3dese facer a partir de calquera fonte de amid\u00f3n: trigo, mandioca e pataca son as outras fontes m\u00e1is usadas."}
{"id": "311665", "revid": "109216", "url": "https://gl.wikipedia.org/wiki?curid=311665", "title": "Xarope de ipeca", "text": "O xarope de ipeca \u00e9 un xarope, utilizado para provocar o v\u00f3mito, feito cunha planta brasileira chamada ipeca.\nO seu uso em\u00e9tico xa era co\u00f1ecido polos ind\u00edxenas e, mesmo antes da s\u00faa comercializaci\u00f3n iniciada por Adrien Helvetius, fora descrito por Guilherme Piso en \"Hist\u00f3ria Natural do Brasil\", de 1648.\nUtiliz\u00e1base nalgunhas situaci\u00f3ns de intoxicaci\u00f3n por algunhas substancias.\nHai que ter en conta de que non pode ser utilizado en t\u00f3dalas situaci\u00f3ns en que existe un diagn\u00f3stico de intoxicaci\u00f3n, porque nalg\u00fans casos o v\u00f3mito pode ser extremamente perigoso. Importante lembrar os riscos \u00e1 xente con problemas musculares espec\u00edficos, as\u00ed como a dexenerci\u00f3n do m\u00fasculo card\u00edaco. Usado por alg\u00fans en casos de bulimia, o uso de IPECA era recomendado en casos de envelenamento ou intoxicaci\u00f3n, mais o seu uso continuo por motivos de trastornos alimentarios pode causar unha seria lesi\u00f3n ao m\u00fasculo card\u00edaco sendo necesario ao fin, un transplante de coraz\u00f3n para salvar a vida do paciente."}
{"id": "311668", "revid": "23204", "url": "https://gl.wikipedia.org/wiki?curid=311668", "title": "Hipocondrio dereito", "text": "Hipocondrio dereito \u00e9 unha das nove divisi\u00f3ns da anatom\u00eda da superficie da parede abdominal. Local\u00edzase sobre a cintura, m\u00e1is abaixo do t\u00f3rax, na rexi\u00f3n das costelas (9\u00aa \u00e1 12\u00aa), \u00e1 dereita do epigastrio, no terzo m\u00e1is cef\u00e1lico. Os principais \u00f3rganos que se encontran nesta rexi\u00f3n son o f\u00edgado e a ves\u00edcula biliar."}
{"id": "311669", "revid": "23204", "url": "https://gl.wikipedia.org/wiki?curid=311669", "title": "Hipocondrio esquerdo", "text": "O Hipocondrio esquerdo \u00e9 unha das nove divisi\u00f3ns anat\u00f3micas da superficie da parede abdominal. Local\u00edzase sobre a cintura, m\u00e1is abaixo do t\u00f3rax, na rexi\u00f3n das costelas (9\u00aa \u00e1 12\u00aa), \u00e1 esquerda do epigastrio, no terzo m\u00e1is cef\u00e1lico. O principal \u00f3rgano que se encontra sobre esta rexi\u00f3n \u00e9 o bazo."}
{"id": "311670", "revid": "89787", "url": "https://gl.wikipedia.org/wiki?curid=311670", "title": "Ipecacua\u00f1a", "text": "A ipecacua\u00f1a (Psychotria ipecacuanha), tam\u00e9n chamada cagosanga, poaia, raiz-do-brasil e ipeca, \u00e9 unha planta da familia Rubiaceae, moi com\u00fan nos solos dos montes dos estados de Ba\u00eda e do Mato Grosso, no Brasil.\nEtimolox\u00eda.\n\"Ipecacua\u00f1a\" ven do termo tupi \"ipega'kw\u00e3i\", que significa \"pene de pato\". \"Poaia\" ven do tupi \"pu'aya\".\nEmetina.\nAs s\u00faas ra\u00edces cont\u00e9n un poderoso em\u00e9tico (estimulante do reflexo do v\u00f3mito) denominado \"emetina\" ou \"ipecacua\u00f1a\". Foi introducida en Europa en 1672 por Legros, un viaxante en Am\u00e9rica do Sur. Foi usada no tratamento da disenter\u00eda e vendida polo m\u00e9dico franc\u00e9s Adrien Helvetius baixo a licenza de Lu\u00eds XIV. Hoxe en d\u00eda, os f\u00e1rmacos purificados cefale\u00edna e emetina a\u00ednda son usados como em\u00e9ticos. Eles estimulan o centro neuronal vomitivo (\u00e1rea postrema medular).\nA emetina tam\u00e9n \u00e9 usada contra a ameb\u00edase, pois a s\u00faa actuaci\u00f3n como limitador na formaci\u00f3n de prote\u00ednas, al\u00e9n de efectos circulatorios. Polos anos 1930, foi sintetizado a dehidroemetina (diferente da primeira apenas por unha dobre ligaz\u00f3n pr\u00f3xima a un radical etilo), que pos\u00fae menos efectos colaterais.\nSegundo Cristina Brandt Friedrich, que fai unha pescuda sobre a influencia das doenzas tra\u00eddas polos colonizadores na formaci\u00f3n do Brasil, \u00e9 que de todo co\u00f1ecemento da flora medicinal ind\u00edxena, a ipecacua\u00f1a, tam\u00e9n co\u00f1ecida como \u201cplanta de doente de estrada\u201d, foi a planta que m\u00e1is interesou aos europeos por ser usada como purgativo e ant\u00eddoto para calquera veleno..\nAbuso.\nO xarope da planta, chamado xarope de ipeca, xa foi usado por bul\u00edmicos a fin de inducir o vomito, mais o seu uso repetido causa acumulaci\u00f3n no f\u00edgado e problemas no m\u00fasculo card\u00edaco.\nTaxonom\u00eda.\n\"Carapichea ipecacuanha\" foi descrita por (Brot.) L.Andersson e publicado en \"Kew Bulletin\" 57(2): 371. 2002."}
{"id": "311671", "revid": "98629", "url": "https://gl.wikipedia.org/wiki?curid=311671", "title": "Euphorbia ipecacuanhae", "text": "Euphorbia ipecacuanhae, \u00e9 unha especie faner\u00f3gama pertencente \u00e1 familia das euforbi\u00e1ceas. \u00c9 orixinaria de Am\u00e9rica. \nTaxonom\u00eda.\n\"Euphorbia ipecacuanhae\" foi descrita por primeira vez por Carl von Linn\u00e9 e publicado en \"Species Plantarum\" 1: 455. 1753.\nEuphorbia: nome xen\u00e9rico que deriva do m\u00e9dico grego do rei Xuba II de Mauritania (52 a 50 a.C. - 23), Euphorbus, no seu honor \u2013 ou ben en alusi\u00f3n ao seu gran abdome \u2013 xa que usaba m\u00e9dicamente \"Euphorbia resinifera\". En 1753, Carlos Linneo, p\u00faxolle o nome a todo o x\u00e9nero.\nipecacuanhae: ep\u00edteto que ven da tup\u00ed \"i-pe-kaa-gu\u00e9ne\", que significa 'planta da beira do cami\u00f1o que te pon enfermo'."}
{"id": "311672", "revid": "89787", "url": "https://gl.wikipedia.org/wiki?curid=311672", "title": "Euphorbia austriaca", "text": "Euphorbia austriaca \u00e9 unha especie faner\u00f3gama pertencente \u00e1 familia Euphorbiaceae. \nDistribuci\u00f3n.\n\u00c9 end\u00e9mica dos Alpes austr\u00edacos.\nDescrici\u00f3n.\n\u00c9 unha planta herb\u00e1cea perennifolia que acada os 50\u201380\u00a0cm de altura. Ten os talos peludos e dispersos. Os m\u00e1is poboados redond\u00e9anselles as follas estreitamente de el\u00edpticas a ovadas. Miden entre sete e dez cent\u00edmetros de longo e de 2 a 3,5\u00a0cm de ancho. As inflorescencias en umbelas terminais. A froita \u00e9 en forma de c\u00e1psula. O per\u00edodo de floraci\u00f3n est\u00e9ndese de maio a xullo.\nTaxonom\u00eda.\n\"Euphorbia austriaca\" foi descrito por Anton Kerner von Marilaun e publicado en \"Oesterreichische Botanische Zeitschrift\" 25: 397. 1875. \nEtimolox\u00eda.\nEuphorbia: nome xen\u00e9rico que deriva do m\u00e9dico grego do rei Xuba II de Mauritania (52 a 50 a. C. - 23), Euphorbus, no seu honor \u2013 ou ben en alusi\u00f3n o seu gran abdome \u2013 xa que usaba m\u00e9dicamente \"Euphorbia resinifera\". En 1753 Carlos Linneo p\u00faxolle o nome a todo o x\u00e9nero.\nAustriaca: ep\u00edteto xeogr\u00e1fico que indica a s\u00faa localizaci\u00f3n en Austria."}
{"id": "311673", "revid": "1131", "url": "https://gl.wikipedia.org/wiki?curid=311673", "title": "Platero y yo", "text": ""}
{"id": "311674", "revid": "1131", "url": "https://gl.wikipedia.org/wiki?curid=311674", "title": "Xertelo", "text": "Xertelo \u00e9 unha aldea portuguesa, localizada na fregues\u00eda de Cabril, concello de Montalegre (distrito de Vila Real). Constit\u00fae o inicio de numerosas rutas de sendeirismo a car\u00f3n do r\u00edo Cabril, na serra do Ger\u00eas. Ten arredor de 40 habitantes."}
{"id": "311675", "revid": "1131", "url": "https://gl.wikipedia.org/wiki?curid=311675", "title": "Soajo", "text": "Soajo \u00e9 unha vila e fregues\u00eda portuguesa do concello de Arcos de Valdevez, cunha superficie de 59,1\u00a0km\u00b2 e con 670 habitantes (en 2021). A densidade de poboaci\u00f3n \u00e9 de 11,34 hab/km\u00b2.\nFoi vila e sede de concello entre 1514 e mediados do s\u00e9culo XIX. Estaba constitu\u00eddo polas fregues\u00edas de Ermelo, Gavieira e Soajo. En 1801 ti\u00f1a 2\u00a0054 habitantes e en 1849 tinha 3\u00a0159.\nFoi relegada \u00e1 categor\u00eda de vila o 12 de xu\u00f1o de 2009.\nLagoas.\nAo longo do r\u00edo Adr\u00e3o entre outros, f\u00f3rmanse varias lagoas pequenas que son usadas como \u00e1rea de ba\u00f1o."}
{"id": "311677", "revid": "98629", "url": "https://gl.wikipedia.org/wiki?curid=311677", "title": "Slackline", "text": "O slackline \u00e9 un deporte de equilibrio no que se utiliza unha fita que se engancha entre dous puntos fixos, normalmente \u00e1rbores, e t\u00e9nsase. A diferenza do\u00a0funambulismo, que esixe que o cable estea totalmente tenso, cam\u00ed\u00f1ase sobre unha fita plana de\u00a0nailon ou poli\u00e9ster flexible. Na corda frouxa cam\u00ed\u00f1ase sobre unha corda sen tensar.\u00a0No slackline a fita \u00e9 lixeiramente\u00a0el\u00e1stica, o que permite efectuar saltos e movementos m\u00e1is din\u00e1micos, mesmo posturas de ioga ou acrob\u00e1ticas, e\u00a0a tensi\u00f3n da fita p\u00f3dese axustar segundo o nivel de experiencia do usuario ou a modalidade.\nModalidades.\nExisten varias modalidades de slackline, a m\u00e1is com\u00fan \u00e9 o \"trickline\", coa fita situada a pouca distancia do chan e bastante tensada, nesta modalidade pract\u00edcanse saltos e trucos. A modalidade \"waterlining\" real\u00edzase sobre a auga. A \"slackline Ioga\" utiliza posturas e movementos tradicionais do ioga. A modalidade m\u00e1is extrema \u00e9 o\u00a0\"highline\" con fitas situadas a m\u00e1is de 20 metros de altura, esta modalidade require un equipo especial e experiencia en seguridade e montaxe. O \"urbanlining\" pract\u00edcase en zonas urbanas, como parques ou r\u00faas, e combina os outros tipos de slackline.\nHistoria.\nA s\u00faa orixe est\u00e1 nunha parella de escaladores do\u00a0Val de Yosemite, en\u00a0California, nos primeiros anos da d\u00e9cada de 1980. Adam Grosowsky e Jeff Ellington comezaron a cami\u00f1ar por cadeas frouxas e cables preto dos aparcadoiros como forma de adestramento. Co tempo empezaron a utilizar o seu propio material de escalada para cami\u00f1ar sobre el. A pr\u00e1ctica f\u00edxose popular entre os escaladores do val, e despois espallouse polo resto do pa\u00eds e o mundo.\u00a0"}
{"id": "311679", "revid": "6499091", "url": "https://gl.wikipedia.org/wiki?curid=311679", "title": "Abid Sharifov", "text": "Abid Sharifov Goja oglu (en azer\u00ed \u015e\u0259rifov Abid Qoca o\u011flu), nado o 6 de xaneiro de 1940 en Shaki, \u00e9 un pol\u00edtico azer\u00ed, viceprimeiro ministro do seu pa\u00eds desde 1995.\nActividade profesional.\nEn 1962, graduou na\u00a0Universidade T\u00e9cnica de Azerbaijan cun grao en Enxe\u00f1er\u00eda da Construci\u00f3n e nese ano contratouno o Departamento de Construci\u00f3n de Baku tras varios postos en niveis intermedios e superiores en 1972 chegou a xefe do\u00a0\u00a023.\u00ba departamento de construci\u00f3n de Baku en 1972 e asesor de xefe do Departamento de Construci\u00f3n do Consello de Ministros da RSS de\u00a0Acerbaix\u00e1n. Posteriormente foi xefe de\u00a0\"Az\u0259rn\u0259qliyyattikinti\" (\"Construci\u00f3n de Transporte Azer\u00ed\") e en 1988 \u00a0xefe de \"Az\u0259rn\u0259qliyyatyoltikinti\" (\"Construci\u00f3n Viaria azer\u00ed\"). En 1991, Sharifov traballou como vicepresidente da compa\u00f1\u00eda de encargada de electrificar a li\u00f1a de ferrocarril entre \u00c7erkezk\u00f6y e Kap\u0131kule (Turqu\u00eda). En 1993, regresou a Acerbaix\u00e1n como presidente da\u00a0\"Az\u0259rn\u0259qliyyatyoltikinti.\"\nActividade pol\u00edtica.\nEn 1995 o presidente azer\u00ed\u00a0Heydar Aliyev\u00a0nomeouno viceprimeiro ministro, posici\u00f3n ratificada en novembro de 2003, polo novo presidente\u00a0Ilham Aliyev. Esta ao cargo das regulamentaci\u00f3ns do goberno na actividade de construci\u00f3n e forma parte da comisi\u00f3n de goberno para situaci\u00f3ns de emerxencia. Tam\u00e9n copreside a \u00a0Comisi\u00f3n Intergobernamental Acerbaijan-Xap\u00f3n\".\""}
{"id": "311692", "revid": "72012", "url": "https://gl.wikipedia.org/wiki?curid=311692", "title": "Jean-Pierre Jeunet", "text": "Jean-Pierre Jeunet ([\u0292\u0251\u0303 pj\u025b\u0281 \u0292\u0153n\u025b]), nado en Roanne (Loira) o 3 de setembro de 1953 \u00e9 un director e guionista franc\u00e9s.\nTraxectoria.\nJeunet comprou a s\u00faa primeira c\u00e1mara aos dezasete anos e fixo algunhas curtametraxes mentres estudaba animaci\u00f3n en Cin\u00e9mation Studios. F\u00edxose amigo de Marc Caro, artista de c\u00f3mic que ser\u00e1 o seu colaborador e codirector.\nTras dirixir curtametraxes, anuncios e v\u00eddeos musicais, como \"Zoolook\", de Jean Michel Jarre, realizaron a s\u00faa primeira longametraxe, a comedia negra \"Delicatessen\" (1991). O \u00e9xito de \"A cidade dos nenos perdidos\" (1995) levou a Jeunet a ser o director de \"\" (1997).\nEn 2001 Jeunet dirixiu \"Le Fabuleux Destin d'Am\u00e9lie Poulain\" (2001), con Audrey Tautou."}
{"id": "311693", "revid": "89787", "url": "https://gl.wikipedia.org/wiki?curid=311693", "title": "Don Ameche", "text": "Dominic Felix Amici, nado en Kenosha (Wisconsin) o 31 de maio de 1908 e finado en Scottsdale (Arizona) o 6 de decembro de 1993 foi un actor estadounidense co\u00f1ecido como Don Ameche ([\u0259\u02c8mi\u02d0t\u0283i]).\nTraxectoria.\nAmeche naceu en Wisconsin, fillo de Felice Amici, camareiro italiano e de Barbara Etta Hertel, de orixe escocesa, irlandesa e alem\u00e1.\nAmeche ti\u00f1a a intenci\u00f3n de estudar dereito, mais atopou m\u00e1is interesante o teatro e decidiu seguir unha carreira coma actor. Ameche comezou a s\u00faa carreira no vodevil e debutou no cinema en 1935. A finais da d\u00e9cada xa ti\u00f1a un nome como actor en Hollywood. Apareceu en filmes como \"Alexander's Ragtime Band\" (1938) e \"The Story of Alexander Graham Bell\" (1939). Este \u00faltimo fixo que se empregase a palabra \"ameche\" en argot. No filme de 1940 \"Go West\" Groucho Marx di \"Tel\u00e9fono? Estamos en 1870, Don Ameche a\u00ednda non inventou o tel\u00e9fono\". Interpretou tantos papeis baseados en personaxes reais que o presentador radiof\u00f3nico Fred Allen bromeou dicindo que \"Moi pronto, Don Ameche interpretar\u00e1 a Don Ameche.\" Pouco despois, en \"It's in the Bag!\" (1945), protagonizado polo propio Allen, efectivamente se interpretou a el mesmo.\nEntre 1946 e 1949 foi o propietario do equipo dos Los Angeles Dons da All-America Football Conference, xunto con outros artistas como Bing Crosby e Bob Hope.\nEn 1983 participou co tam\u00e9n veterano actor Ralph Bellamy en \"Trading Places\", de John Landis. Isto levounos a volver a triunfar en Hollywood, e co seu seguinte papel, en \"Cocoon\" (1985), ga\u00f1ou o Oscar ao mellor actor secundario.\nAmeche foi especialmente co\u00f1ecido tam\u00e9n polas s\u00faas interpretaci\u00f3ns na radio, chegando a ter o seu propio programa, \"The Old Gold Don Ameche Show\", na NBC Red a principios da d\u00e9cada de 1940."}
{"id": "311694", "revid": "47401", "url": "https://gl.wikipedia.org/wiki?curid=311694", "title": "Corrina, Corrina", "text": ""}
{"id": "311695", "revid": "114944", "url": "https://gl.wikipedia.org/wiki?curid=311695", "title": "Eileen Heckart", "text": "Anna Eileen Herbert, nada en Columbus (Ohio) o 29 de marzo de 1919 e finada en Norwalk (Connecticut) o 31 de decembro de 2001 foi unha actriz estadounidense co\u00f1ecida como Eileen Heckart.\nTraxectoria.\nHeckart naceu en Columbus, Ohio, filla de Esther Stark, que casou con Leo Herbert (que non era o pai da nena) pola insistencia da s\u00faa nai para que a filla non tivese o estigma de ilex\u00edtima. A nena axi\u00f1a foi adoptada polo segundo marido da s\u00faa avoa materna, J.W. Heckart, co apelido co que ser\u00eda co\u00f1ecida toda a s\u00faa vida.\nTras estudar arte dram\u00e1tica na Universidade de Ohio comezou a s\u00faa carreira en Broadway como axudante de escena en 1943. Continuou no teatro toda a s\u00faa vida, e en 2000, con 81 anos apareceu na obra \"The Waverly Gallery\", de Kenneth Lonergan, no off-Broadway, ga\u00f1ando varios premios.\nEn 1972 ga\u00f1ou o Oscar \u00e1 mellor actriz secundaria por \"Butterflies Are Free\"."}
{"id": "311696", "revid": "65337", "url": "https://gl.wikipedia.org/wiki?curid=311696", "title": "Kim Hunter", "text": "Janet Cole, nada en Detroit (M\u00edchigan) o 12 de novembro de 1922 e finada en Nova York o 11 de setembro de 2002 foi unha actriz estadounidense co\u00f1ecida como Kim Hunter.\nTraxectoria.\nO primeiro papel de Hunter foi no filme negro \"The Seventh Victim\", en 1943. En 1947, interveu na representaci\u00f3n orixinal de \"A Streetcar Named Desire\", no papel de Stella Kowalski. Recuperou o papel na versi\u00f3n cinematogr\u00e1fica da obra e ga\u00f1ou o Oscar \u00e1 mellor actriz secundaria. Entre as d\u00faas versi\u00f3ns xa se convertera nun dos primeiros membros do Actors Studio.\nNa d\u00e9cada de 1950 estivo na lista negra do cinema e da televisi\u00f3n por ser sospeitosa de comunista durante o McCarthyismo. A partir de 1956 puido volver a actuar na televisi\u00f3n con \u00e9xito.\nA\u00ednda que non \u00e9 reco\u00f1ecible por mor da maquillaxe o seu papel m\u00e1is lembrado e o da Doutora Zira no filme \"O planeta dos simios\" e d\u00faas das s\u00faas secuelas."}
{"id": "311698", "revid": "1131", "url": "https://gl.wikipedia.org/wiki?curid=311698", "title": "Festa do choco", "text": ""}
{"id": "311705", "revid": "85894", "url": "https://gl.wikipedia.org/wiki?curid=311705", "title": "Aurora Vidal Mart\u00ednez", "text": "Aurora Vidal Mart\u00ednez, nada en Pontevedra o 28 de agosto de 1910 e finada na mesma cidade o 10 de maio de 2005, foi unha mestra e escritora galega.\nTraxectoria.\nEstudou Maxisterio na Escola Normal de Pontevedra. Logo de graduarse en 1931 exerceu nas Illas Canarias, a provincia de Castell\u00f3n e Galicia.\nColaborou nas revistas \"Vida Gallega\" e \"Sonata Gallega\". En 1949 impulsou o grupo Teatro Experimental de Arte, do que foi directora. En 1952 foi nomeada membro correspondente da Real Academia Galega a proposta de Leandro Carr\u00e9 Alvarellos, Antonio Couceiro Freijomil e Francisco Vales Villamar\u00edn.\nFoi irm\u00e1 do tam\u00e9n escritor Xo\u00e1n Vidal Mart\u00ednez. En 1953 casou en Salcedo co mestre e pintor Marcial Pant\u00edn Folgar."}
{"id": "311706", "revid": "23204", "url": "https://gl.wikipedia.org/wiki?curid=311706", "title": "Bothus", "text": "Bothus \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos, que \u00e9 o tipo da familia dos b\u00f3tidos.\nEnc\u00f3ntranse nos oc\u00e9anos Pac\u00edfico, \u00cdndico e Atl\u00e1ntico (inclu\u00eddo o mar Mediterr\u00e1neo).\nUnha das s\u00faa principais caracter\u00edsticas \u00e9 a s\u00faa gran capacidade para mimetizarse co fondo do mar no que habitan, e poden cambiar de cor para confundirse co seu contorno segundo onde se encontren. Algunhas das s\u00faas especies presentan, no lado pigmentado, manchas en forma de aneis de cor azul.\nAs especies deste x\u00e9nero son de pequenas dimensi\u00f3ns xa que s\u00f3 algunhas chegan, excepcionalmente, aos 40\u00a0cm de longo; algunhas te\u00f1en, por\u00e9n, interese pesqueiro, as que Lahuerta e V\u00e1zquez dan o nome de rapapelos (como aos seus parentes do x\u00e9nero \"Arnoglossus\".\nCaracter\u00edsticas.\nEstes pequenos peixes (at\u00e9 un m\u00e1ximo de 40\u00a0cm de lonxitude) te\u00f1en a forma t\u00edpica dos peixes planos, co corpo deprimido, alongado, ovalado e asim\u00e9trico, os dous ollo no mesmo lado do corpo.\nA especies deste x\u00e9nero caracter\u00edzanse por presentaren un marado dimorfismo sexual: os machos te\u00f1en os ollos moi distantes e, por iso, a aleta pectoral esquerda est\u00e1 moi desenvolvida.\nA coloraci\u00f3n do lado pigmentado vari\u00e1bel, podendo mimetizarse co contorno, pero pode ser moi contrastada.\nAs larvas preadultas presentan tent\u00e1culos frontais ramificados.\nH\u00e1bitat e distribuci\u00f3n xeogr\u00e1fica.\nSon peixes estritamente costeiros na s\u00faa maior\u00eda, que viven en fondos areosos ou pedrgosos.\nAs especies deste x\u00e9nero enc\u00f3ntranse en todos os mares e os oc\u00e9anos tropicais e subtropicais, a\u00ednda que algunhas tam\u00e9n habitan en augas temperadas e incluso fr\u00edas. \u00c1 parte de \"Bothus podas\", as especies do x\u00e9nero est\u00e1n distribu\u00eddas sobre todo no leste do continente americano.\nTaxonom\u00eda.\nO x\u00e9nero foi descrito por primeira vez en 1810 polo naturalista estadounidense (de orixe franco-xermano-italiana) Constantine Samuel Rafinesque.\nSin\u00f3nimos.\nAo longo do tempo, o x\u00e9nero foi co\u00f1ecido polos seguintes sin\u00f3nimos:\nEspecies.\nNa actualidade, tanto a FishBase como o WoRMS, reco\u00f1ecen dentro do x\u00e9nero como v\u00e1lidas as seguintes 16 especies:"}
{"id": "311708", "revid": "98629", "url": "https://gl.wikipedia.org/wiki?curid=311708", "title": "Juan Kruz Igerabide", "text": "Juan Kruz Igerabide Sarasola, nado en\u00a0Aduna\u00a0o\u00a024 de marzo\u00a0de 1956, \u00e9 un escritor vasco. Doutor en\u00a0Filolox\u00eda\u00a0vasca, exerce como profesor na\u00a0Universidade do Pa\u00eds Vasco,\u00a0e desde\u00a02003\u00a0\u00e9 membro correspondente da Academia da Lingua Vasca."}
{"id": "311714", "revid": "98629", "url": "https://gl.wikipedia.org/wiki?curid=311714", "title": "Monolene", "text": "Monolene \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos e familia dos b\u00f3tidos.\nEnc\u00f3ntranse nos oc\u00e9anos Atl\u00e1ntico e Pac\u00edfico leste.\nAs especies deste x\u00e9nero son de pequenas dimensi\u00f3ns, por\u00e9n algunhas te\u00f1en interese pesqueiro, \u00e1s que Lahuerta e V\u00e1zquez dan o nome de rapapelos (como aos seus parentes do x\u00e9nero \"Arnoglossus\".\nTaxonom\u00eda.\nO x\u00e9nero foi fundado en 1880 polo icti\u00f3logo estadounidense George Brown Goode, nun traballo publicado na revista \"Proc. U.S. nat. Mus\"., 3: 209.\nEtimolox\u00eda.\nO nome cient\u00edfico \"Monolene\" est\u00e1 formado co elemento do lat\u00edn cient\u00edfico \"mono-\", derivado do grego antigo \u03bc\u03bf\u03bd\u03bf- \"mono-\", de \u03bc\u03bf\u03bd\u03cc\u03c2 \"mon\u00f3s\", \"\u00fanico\", e da voz grega \u03bb\u03b7\u03bd\u03cc\u03c3 \"l\u0113n\u00f3s\", \"lagar\", \"p\u00eda\" (aqu\u00ed co sentido de \"cavidade cranial\").\nEspecies.\nNa actualidade reco\u00f1\u00e9cense no x\u00e9nero as seguintes especies:"}
{"id": "311716", "revid": "22795", "url": "https://gl.wikipedia.org/wiki?curid=311716", "title": "Solla de altura", "text": ""}
{"id": "311722", "revid": "1131", "url": "https://gl.wikipedia.org/wiki?curid=311722", "title": "Feira do Bonito", "text": ""}
{"id": "311739", "revid": "43749", "url": "https://gl.wikipedia.org/wiki?curid=311739", "title": "S/2000 J 11", "text": ""}
{"id": "311740", "revid": "43749", "url": "https://gl.wikipedia.org/wiki?curid=311740", "title": "D\u00eda (lua)", "text": ""}
{"id": "311741", "revid": "44972", "url": "https://gl.wikipedia.org/wiki?curid=311741", "title": "D\u00eda (l\u00faa)", "text": ""}
{"id": "311751", "revid": "27249", "url": "https://gl.wikipedia.org/wiki?curid=311751", "title": "Ficus sycomorus", "text": ""}
{"id": "311752", "revid": "839", "url": "https://gl.wikipedia.org/wiki?curid=311752", "title": "Szil\u00e1rd Keresztes", "text": "Szil\u00e1rd Keresztes, nado o 19 de xullo de 1932 en Ny\u00edracs\u00e1d (Hungr\u00eda), \u00e9 un eclesi\u00e1stico grecocat\u00f3lico h\u00fangaro, bispo de Hajd\u00fadorog dende 1988 at\u00e9 2007.\nTraxectoria.\nFoi ordenado sacerdote o 7 de agosto de 1955. O 7 de xaneiro de 1975 foi nomeado bispo auxiliar de Hajd\u00fadorog e bispo titular de Chunavia. Recibiu a consagraci\u00f3n episcopal o 8 de febreiro, de mans do bispo de Hajd\u00fadorog Imre Timk\u00f3, e tendo como principais co-consagradores ao bispo de P\u00e9cs J\u00f3zsef Cserh\u00e1ti e ao auxiliar de Kri\u017eevci Joakim Segedi.\nO 30 de xu\u00f1o de 1988 foi nomeado bispo de Hajd\u00fadorog e administrador apost\u00f3lico de Miskolc. Retirouse o 10 de novembro de 2007."}
{"id": "311762", "revid": "1131", "url": "https://gl.wikipedia.org/wiki?curid=311762", "title": "Alternativa Independiente de A Capela", "text": "Alternativa Independiente de A Capela (AIAC) \u00e9 un partido pol\u00edtico de \u00e1mbito municipal da Capela rexistrado o 1 de febreiro de 2011 para participar nas elecci\u00f3ns municipais dese ano, nas que logrou dous concelleiros, que mantivo nas municipais de 2015."}
{"id": "311767", "revid": "23204", "url": "https://gl.wikipedia.org/wiki?curid=311767", "title": "Eduard Adolf Strasburger", "text": "Eduard Adolf Strasburger, nado en Varsovia o 1 de febreiro de 1844 e finado en Bonn o 18 de maio de 1912, foi un bot\u00e1nico, pterid\u00f3logo, mic\u00f3logo e alg\u00f3logo alem\u00e1n de orixe polaco, dos m\u00e1is famosos do s\u00e9culo XIX.\nEra fillo de Edward Bogumil Strasburger (1803-1874). En 1870 casa con Aleksandra Julja Wertheim (1847-1902), tendo dous fillos: Anna (1870) e Juliusz (1871-1934).\nDespois dos seus estudos en Biolox\u00eda en Par\u00eds, Jena, e Bonn, finalmente obt\u00e9n o seu doutoramento en Jena en 1866.\nEn 1868, comeza a ensinar na Universidade de Varsovia.\nEn 1869, ten un posto de profesor de bot\u00e1nica na Universidade de Jena, ata 1880; cando pasa \u00e1 Universidade de Bonn, ata a s\u00faa morte.\nRealiza exploraci\u00f3ns con Ernst Haeckel (1834-1919).\nCons\u00e1grase \u00f3 estudo da embriolox\u00eda vexetal, facendo observaci\u00f3ns novidosas sobre a embriolox\u00eda das ximnospermas. A s\u00faa obra sobre a citolox\u00eda vexetal \u00e9 igualmente pioneira.\nXunto a Walther Flemming, e Edouard van Beneden dilucida a distribuci\u00f3n cromos\u00f3mica durante a divisi\u00f3n celular. O seu estudo sobre o movemento do zume das plantas polo xilema e polo floema probou que o proceso era f\u00edsico e non fisiol\u00f3xico.\nStrasburger \u00e9 designado membro estranxeiro da Royal Society o 26 de novembro de 1891, recibindo a Medalla Linneana en 1905, e a Medalla Darwin-Wallace en 1908.\nObra.\nFoi membro fundador do grupo que redactou a famosa obra \"Lehrbuch der Botanik\" de 1894, que dende aquela v\u00e9n sendo traducido, reimprimido e reeditado, para ser utilizado como libro de texto por estudantes de bot\u00e1nica en todo o mundo."}
{"id": "311769", "revid": "23204", "url": "https://gl.wikipedia.org/wiki?curid=311769", "title": "Bathysolea", "text": "Monolene \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos e familia dos b\u00f3tidos.\nEnc\u00f3ntranse nos oc\u00e9anos Atl\u00e1ntico oriental e Pac\u00edfico occidental.\nAs especies deste x\u00e9nero son de pequenas dimensi\u00f3ns.\nTaxonom\u00eda.\nO x\u00e9nero foi descrito en 1916 polo zo\u00f3logo franc\u00e9s Louis Roule.\nEtimolox\u00eda.\nO nome \"Bathysolea\" v\u00e9n da forma do lat\u00edn cient\u00edfico \"bathy-\", que deriva do grego antigo \u03b2\u03b1\u03b8\u03cd\u03c2 \"bath\u00fds\", \"profundo\", e o lat\u00edn cient\u00edfico \"solea\", que era o nome que lle daban os romanos a unha certa especie de linguado, debido ao seu aspecto que recordaba a sola dunha sandalia (en lat\u00edn cl\u00e1sico, \"solea, -ae\"). Literalmente: \"linguado das profundidades\". \nEspecies.\nNa actualidade no x\u00e9nero reco\u00f1\u00e9cense estas catro especies:\nA \u00faltima delas est\u00e1 presente nas augas de Galicia, \u00e1 que Villanueva e V\u00e1zquez dan o nome de linguado de fondo."}
{"id": "311770", "revid": "89787", "url": "https://gl.wikipedia.org/wiki?curid=311770", "title": "D\u00eda da Toalla", "text": "O D\u00eda da Toalla \u00e9 celebrado no d\u00eda 25 de maio como unha homenaxe dos fans ao autor da saga do \"Gu\u00eda do autostopista gal\u00e1ctico\", Douglas Adams.\nOrixe.\nA denominada \"trilox\u00eda de cinco libros\" conta a historia de Arthur Dent e compa\u00f1\u00eda en aventuras pola galaxia e polo tempo. Un detalle importante da historia \u00e9 a importancia da toalla para os \"autostopistas interestelares\", a cal ser\u00eda \u00fatil para as m\u00e1is variadas e inimaxin\u00e1beis situaci\u00f3ns. Conforme o primeiro libro da saga:\nAo primeiro, cando faleceu Douglas Adams, as fans do autor quer\u00edan encontrar unha forma de homenaxear unha persoa que fixera o mundo rir e chorar de rir, de maneira que precisaban dun tema con graza para a s\u00faa homenaxe. Como a s\u00faa obra m\u00e1is co\u00f1ecida \u00e9 o \"Gu\u00eda do autostopista gal\u00e1ctico\", e como no libro o autor dedicou unha p\u00e1xina enteira \u00e1 toalla e \u00e1 s\u00faa importancia para os autostopistas gal\u00e1cticos, decidiuse ent\u00f3n polo uso da toalla como tema da homenaxe.\nO 25 de maio de 2001 os membros do \"h2g2\" fixeron a primeira homenaxe. Despois discutiuse sobre a posibilidade de alterar o d\u00eda para 42 d\u00edas despois da data do falecemento, debido a outro detalle da saga, que afirma que a resposta para cuesti\u00f3n fundamental da vida, o universo e todo o demais ser\u00eda 42. De todos os xeitos, acabou continuando na data da primeira conmemoraci\u00f3n, 25 de maio. A data \u00e9 lembrada polos fans que carrexan unha toalla durante o d\u00eda enteiro con eles. Alg\u00fans \u00fasana como capa, outros como turbante, en definitiva, cada un usa a toalla como desexa, sempre que a leve consigo.\nO 25 de maio tam\u00e9n \u00e9 co\u00f1ecido como \"D\u00eda do Orgullo Geek\" ou \"D\u00eda do Orgullo Friki\", por ser tam\u00e9n o d\u00eda da estrea do primeiro filme da serie Star Wars, \"A guerra das galaxias\", o 25 de maio de 1977."}
{"id": "311773", "revid": "98629", "url": "https://gl.wikipedia.org/wiki?curid=311773", "title": "Bathysolea profundicola", "text": "Bathysolea profuncicola \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos soleidos.\nTaxonom\u00eda.\nO x\u00e9nero foi descrito en 1888 polo zo\u00f3logo franc\u00e9s L\u00e9on Vaillant, co nome de \"Solea profundicola\".\nSin\u00f3nimos.\nAo longo do tempo esta especie foi co\u00f1ecida, ademais de polo nome orixinario arriba mencionado, polos sin\u00f3nimos:\nEtimolox\u00eda.\nO nome \"Bathysolea\" v\u00e9n da forma do lat\u00edn cient\u00edfico \"bathy-\", que deriva do grego antigo \u03b2\u03b1\u03b8\u03cd\u03c2 \"bath\u00fds\", \"profundo\", e o lat\u00edn cient\u00edfico \"solea\", que era o nome que lle daban os romanos a unha certa especie de linguado, debido ao seu aspecto que recordaba a sola dunha sandalia (en lat\u00edn cl\u00e1sico, \"solea, -ae\"). Literalmente: \"linguado das profundidades\". \nO termo \"profundicola\" \u00e9 un adxectivo do lat\u00edn cient\u00edfico composto polos elementos profundi-, derivado de \"profundus\", \"-a\", \"-um\", \"profundo\", e -\u00b4cola, derivado do verbo \"col\u0115re\", \"habitar\". Literalmente, \"que vive nas profundidades\", o que indica, redundantemente (o que non \u00e9 raro nos nomes cient\u00edficos), que esta especie vive sobre fondos de gran profundidade.\nCaracter\u00edsticas.\nAs principais caracter\u00edsticas este peixe son:\nH\u00e1bitat e distribuci\u00f3n.\nVive en fondos lameiros da plataforma continental, a profundidades de entre os 200 e os 1.300 m. \nDistrib\u00faese polo At\u00e1ntico oriental, desde Irlanda at\u00e9 Angola, inclu\u00edndo as illas Canarias, e polo Mediterr\u00e1neo.\nBiolox\u00eda.\nAlim\u00e9ntase sobre todo de vermes poliquetos, e tam\u00e9n dalg\u00fans crust\u00e1ceos af\u00edpodos. \nReprod\u00facese durante o inverno, at\u00e9 o comezo da primavera.\nEn Galicia.\nA presenza desta especie est\u00e1 citada en augas de Galicia por A. Fern\u00e1ndez \"et al.\" en 1978 (en: \"La pesque\u00eda demersal gallega. Estrategias de pesca para su regulaci\u00f3n racional en base a la merluza\", \"Bol. Inst. Esp. Ocean.\" IV (249): 67-110) e por F. S\u00e1nchez e F. J. Pereiro, en 1992 (en \"Resultados de la campa\u00f1a arrastre demersal \"Carioca 90\" en aguas del Cant\u00e1brico y Galicia\", en: \"Inf. T\u00e9c. Ins. Esp. Oceanorgr.\", 127). "}
{"id": "311779", "revid": "22795", "url": "https://gl.wikipedia.org/wiki?curid=311779", "title": "Buglossidium", "text": ""}
{"id": "311780", "revid": "89787", "url": "https://gl.wikipedia.org/wiki?curid=311780", "title": "Buglossidium luteum", "text": "Buglossidium luteum \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos soleidos, a \u00fanica do x\u00e9nero Buglossidium, co\u00f1ecida en galego como lirpia e linguadi\u00f1o amarelo.\nEsta especie caracter\u00edzase polo seu pequeno tama\u00f1o, a s\u00faa pequena boca semicircular, e os raios negros regularmente repartidos entre os demais, claros, nas s\u00faas aletas.&lt;br&gt; \u00c9 unha especie com\u00fan e xeneralizada propia dos fondos areosos do noroeste do Atl\u00e1ntico e do mar Mediterr\u00e1neo. Ten escaso valor comercial.\nTaxonom\u00eda.\nX\u00e9nero.\nO x\u00e9nero \"Buglossidium\" foi creado en 1930 polo zo\u00f3logo franc\u00e9s Paul Chabanaud.\nAdemais de por este nome, co\u00f1\u00e9cese polo sin\u00f3nimo \"Microchiropsis\" \nEspecie.\nA especie \"Buglossidium luteum\" foi descrita por primeira vez en 1810 polo naturalista nizardo Antoine Risso, baixo o nome de \"Pleuronectes luteus\".\nAdemais de por este nome orixinario, e o actualmente v\u00e1lido, foi co\u00f1ecida polos sin\u00f3nimos:\nCaracter\u00edsticas.\nAs principais caracter\u00edsticas morfol\u00f3xicas desta especie son:\nH\u00e1bitat e distribuci\u00f3n.\nEsta especie ten requirimentos de h\u00e1bitat m\u00e1is espec\u00edficos que outros peixes planos frecuentes no Atl\u00e1ntico como a solla, o linguado com\u00fan e a limanda. Conc\u00e9ntrase en augas moderadamente influ\u00eddas polas procedentes dos estuarios, cunha salinidade de 29 a 33 ppt, polo que est\u00e1 ausente das bocas dos estuarios m\u00e1is grandes, onde a salinidade \u00e9 menor.\n&lt;br&gt;Este pequeno linguado adoita encontrarse en substratos lamosos ou areoso-lamoso, a profundidades de 5 a 40 m (a\u00ednda que pode acharse tam\u00e9n at\u00e9 os 450 m), a mi\u00fado semienterrado.\n\"Buglossidium luteum\" distrib\u00faese polo NE do Atl\u00e1ntico desde as costas do sur de Islandia, illas Feroe e norte de Escocia, polo norte, at\u00e9 as do mar do Norte Dinamarca, o Kattegat e o mar B\u00e1ltico, polo oeste, e cara o sur, at\u00e9 o nordeste de Marrocos.&lt;br&gt;Tam\u00e9n penetra no mar Mediterr\u00e1neo, at\u00e9 o mar de M\u00e1rmara e o estreito do B\u00f3sforo.&lt;br&gt; \u00cb especialmente abundante no mar do Norte meridional, e no canal da Mancha.\nBiolox\u00eda.\nOs esp\u00e9cimes adultos alim\u00e9ntanse dunha gran variedade de pequenos invertebrados bent\u00f3nicos, especialmente crust\u00e1ceos (cop\u00e9podos, anf\u00edpodos e cum\u00e1ceos), moluscos bivalvos e vermes poliquetos.\nA s\u00faa dieta var\u00eda segundo as rexi\u00f3ns xeogr\u00e1ficas onde vive; no canal da Mancha comen unha gran variedade de presas, moito maior que os que viven no golfo de Biscaia, consumindo proporcionalmente m\u00e1is poliquetos, en oposici\u00f3n aos bisca\u00ed\u00f1os, que comen m\u00e1is crust\u00e1ceos e moluscos.\nA actividade alimentaria experimenta picos en ver\u00e1n, e declina notabelmente no inverno.\nAdquiren a madure sexual aos 6 ou 7 anos (os machos) e entre os 6 e os 8 (as femias).. A desova prod\u00facese en febreiro no Mediterr\u00e1neo, desde marzo a xu\u00f1o no golfo de Biscaia, e en xullo e agosto no oeste do canal da Mancha, no mar do Norte e no oeste de Irlanda.\nOs ovos son pequenos, e dist\u00ednguense dos doutros linguados por teren s\u00f3 uns poucos gl\u00f3bulos grandes de aceite. Cando eclosiona, as larvas miden uns 2\u00a0mm de longo, e a metamorfose comezan cando alcanzan uns 7\u00a0mm, e compl\u00e9tase ao acadaren o 8\u20139\u00a0mm. En aparencia, as larvas son similares \u00e1s do linguado com\u00fan, pero te\u00f1en menos cromat\u00f3foros radiados. Tam\u00e9n se distinguen polo pigmento na rexi\u00f3n ventral da parede abdominal, e a forma da cabeza \u00e9 as\u00ed mesmo diferente.\nRelaci\u00f3n cos humanos.\nA lirpia \u00e9 demasiado pequena como para ter interese comercial, e xeralmente \u00e9 desbotada polos pescadores. Capt\u00farase como especie incidental na pesca con redes de arrastre, \u00e1s veces en grandes cantidades, e historicamente foi a mi\u00fado confundido con inmaturos do linguado com\u00fan, ao que alude o nome de \"lirpia\" (ou \"lirpa\").\nEstado de conservaci\u00f3n.\nA UICN cualificou o status da especie na actualidade (2014) como \"LC\" (pouco preocupante).\nEntre 1985 e 2006, a poboaci\u00f3n desta especie aumentou considerablemente no mar do Norte, ao parecer como consecuencia do aumento da temperatura das augas dos fondos mari\u00f1os.\nEn Galicia.\nDesde 1977 hai moitois rexistros da especie nas augas galegas en numerosos lugares, como formando parte do zooplancto (as larvas), en fondos de area e de lama no interior das r\u00edas (en fondos de 20 a 40 m) e na plataforma continental (en fondos de at\u00e9 os 100 m). "}
{"id": "311781", "revid": "27249", "url": "https://gl.wikipedia.org/wiki?curid=311781", "title": "TP Mazembe", "text": ""}
{"id": "311782", "revid": "27249", "url": "https://gl.wikipedia.org/wiki?curid=311782", "title": "Mundial de Clubs", "text": ""}
{"id": "311783", "revid": "27249", "url": "https://gl.wikipedia.org/wiki?curid=311783", "title": "Alude", "text": ""}
