{"id": "380189", "revid": "98629", "url": "https://gl.wikipedia.org/wiki?curid=380189", "title": "Circle (filme de 2015)", "text": "Circle \u00e9 un filme estadounidense de suspense psicol\u00f3xico escrito e dirixido por Aaron Hann e Mario Miscione que se estreou no 2015. Est\u00e1 protagonizado por Carter Jenkins, Lawrence Kao, Allegra Masters, Michael Nardelli, Julie Benz, Mercy Malick, Lisa Pelikan e Cesar Garcia. Est\u00e1 inspirado no drama de 1957 \"Doce homes sen piedade\" e foi rodado no ano 2014. No filme, ciencuenta persoas acordan nunha habitaci\u00f3n escura, e descobren que un deles morrer\u00e1 se tentan sa\u00edr ou cada dous minutos. Cando descobren que poden votar quen morre, as decisi\u00f3ns tomaranse en funci\u00f3n dos valores persoais."}
{"id": "380190", "revid": "1888", "url": "https://gl.wikipedia.org/wiki?curid=380190", "title": "Manuel de Ventosela", "text": ""}
{"id": "380207", "revid": "12452", "url": "https://gl.wikipedia.org/wiki?curid=380207", "title": "Punto de rosada", "text": ""}
{"id": "380208", "revid": "25871", "url": "https://gl.wikipedia.org/wiki?curid=380208", "title": "Sinecismo", "text": "O termo sinecismo (, \"synoikism\u00f3s\") ref\u00edrese, no caso grego, ao proceso hist\u00f3rico de uni\u00f3n de d\u00faas ou m\u00e1is cidades, tanto desde o punto de vista f\u00edsico como xur\u00eddico. O sinecismo poder\u00eda contribu\u00edr ao fortalecemento dunha polis existente ou crear unha nova. As raz\u00f3ns que deron orixe ao sinecismo poder\u00eda ser: o dominio dunha terra por parte dunha cidade m\u00e1is poderosa (caso da \u00c1tica por parte de Atenas), o fortalecemento da situaci\u00f3n econ\u00f3mica e financeira dunha cidade, as necesidades urban\u00edsticas ou as necesidades militares (caso de Beocia por parte de Tebas)."}
{"id": "380218", "revid": "98629", "url": "https://gl.wikipedia.org/wiki?curid=380218", "title": "Francisco \u00c1lvarez Pena", "text": "Francisco \u00c1lvarez Pena, nado en Mugueimes (Mu\u00ed\u00f1os) o 1 de outubro de 1874 e finado na mesma vila o 11 de outubro de 1956, foi un avogado e pol\u00edtico galego.\nTraxectoria.\nFoi secretario do concello de Entrimo (1900-1908). En 1903 foi elixido deputado provincial polo distrito de Xinzo-Ver\u00edn. Foi nomeado rexistrador interino da propiedade de Bande en 1911. Axitador e orador agrario. Interveu con Basilio \u00c1lvarez nas concentraci\u00f3ns agrarias de Bande, Lobios e Porqueira nos anos 1913 e 1914. Tam\u00e9n participou nas conferencias agrarias deses anos, intervindo na reuni\u00f3n preparada pola Colonia Gallega de Lisboa. Foi nomeado xu\u00edz municipal de Mu\u00ed\u00f1os en 1915, posto ao que renunciou en 1919. Foi candidato agrario a deputado a Cortes por Bande nas elecci\u00f3ns de 1918. Deu unha conferencia no Ateneo de Madrid sobre \"Los partidos pol\u00edticos actuales y los agrarios gallegos\". En 1926 foi nomeado secretario do concello de Mu\u00ed\u00f1os, presidindo a Uni\u00f3n Patri\u00f3tica do partido de Bande na ditadura de Primo de Rivera. Volveu ser nomeado secretario do concello de Mu\u00ed\u00f1os en 1934. En 1941 pasou a ser secretario do concello do Irixo.\nVida persoal.\ncasou con Mar\u00eda S\u00e1nchez Castro, e foi pai de Mar\u00eda Teresa, Jos\u00e9 Ram\u00f3n e Francisco Aser \u00c1lvarez S\u00e1nchez."}
{"id": "380223", "revid": "23204", "url": "https://gl.wikipedia.org/wiki?curid=380223", "title": "Kill Rock Stars", "text": "Kill Rock Stars \u00e9 un selo discogr\u00e1fico independente fundado en 1991 por Slim Moon e Tinuviel Sampson, e baseado tanto en Olympia, Washington como Portland, Oreg\u00f3n. A etiqueta publicou gran variedade de traballos de distintos x\u00e9neros, facendo dif\u00edcil catalogala dentro dun x\u00e9nero concreto. Por\u00e9n, o selo mostrou inicialmente un compromiso cara as bandas punk rock do \"underground\" representando a artistas da escena musical da \u00e1rea de Olympia. En xeral pode dicirse que as sensibilidades pol\u00edticas de Kill Rock Stars son de esquerdas, feministas e anti-belicistas.\nHistoria.\nSampson e Moon inicialmente crearon o selo debido a que, segundo palabras de Moon, \"Quer\u00eda editar os discos dos meus amigos porque ningu\u00e9n o estaba a facer. E para lanzar discos de 7\" de \"spoken word\"\". KRS-101 (o primeiro lanzamento do selo) foi de feito un 7\" compartido de \"spoken word\" con Kathleen Hanna e Slim Moon. O primeiro gran lanzamento ser\u00eda un recompilatorio de bandas da \u00e1rea de Olympia titulado \"Kill Rock Stars\" (\"Stars Kill Rock\" e \"Rock Stars Kill\" ser\u00edan outros lanzamentos da mesma serie) e contaba con Bikini Kill, Bratmobile, Unwound, Nirvana, The Melvins e Elliott Smith.\nA\u00ednda que a m\u00fasica do selo nunca reflectiu a un x\u00e9nero ou movemento musical en particular, destaca o lanzamento de traballos de varias bandas de riot grrrl durante mediados dos anos 90, algunha das cales, especialmente Bikini Kill, xeraron unha gran cantidade de atenci\u00f3n por parte da prensa. Outras publicaci\u00f3ns de Kill Rock Stars deste x\u00e9nero incl\u00fae \u00e1lbums de Bratmobile, Huggy Bear, Heavens to Betsy e Excuse 17.\nO selo continuou a s\u00faa tradici\u00f3n co \"spoken word\" editando o seu primeiro \u00e1lbum deste x\u00e9nero en 1995, o \"Big Broad\" de Juliana Lueking. Ese tam\u00e9n foi o ano no que Elliott Smith lanzou o seu \u00e1lbum autotitulado pola discogr\u00e1fica. Outros fitos foron a publicaci\u00f3n en 1997 do terceiro disco de Sleater-Kinney, \"Dig Me Out\", que ga\u00f1ar\u00eda a atenci\u00f3n da prensa musical nacional, aparecendo en revistas como \"Spin\" e \"Rolling Stone\".\nEn 1997 creouse a discogr\u00e1fica 5RC como selo irm\u00e1n de Kill Rock Stars. 5RC publicou xeralmente m\u00fasica cunha sonoridade m\u00e1is dura e desafiante que Kill Rock Stars. Ti\u00f1an bandas como Xiu Xiu, Deerhoof, Need New Body, The Mae Shi, The Robot Ate Me ou Metalux. En 1998 apareceu o primeiro Mailorder Freak Singles Club, que contaba con Quasi, Small Stars, Sta-Prest ou Rock*A*Teens entre outros.\nOutra banda popular de foi The Decemberists, que publicou tres \u00e1lbums co selo entre 2001 e 2005. Colin Meloy, cantante de The Decemberists, tam\u00e9n editou un disco en solitario con Kill Rock Stars en abril de 2008. Outros lanzamentos destacables da discogr\u00e1fica son \u00e1lbums de grupos como The Paper Chase, Jeff Hanson, Unwound, Marnie Stern, Gossip, Mecca Normal, Two Ton Boa e Comet Gain; discos de \"spoken word\" de Kathy Acker e Miranda July; e reedici\u00f3ns de traballos de bandas pioneiras do punk/post-punk como Kleenex/Liliput, Essential Logic e Delta 5.\nEn outubro de 2006 Slim Moon, o dono do selo, anunciou que deixar\u00eda Kill Rock Stars para traballar como representante A&amp;R en Nonesuch Records, unha subsidiaria do Warner Music Group. A muller de Moon, Portia Sabin, f\u00edxose ent\u00f3n cargo de Kill Rock Stars. O selo comezou a diversificar a\u00ednda m\u00e1is o seu cadro de grupos. Dende o ano 2013 Kill Rock Stars publicou \u00e1lbums de c\u00f3micos como W. Kamau Bell, Nathan Brannon, Kurt Braunohler, Rhea Butcher, Cameron Esposito, Emily Heller, Hot Tub with Kurt and Kristen, Ian Karmel, Hari Kondabolu e Amy Miller.\nEn setembro de 2019, Kill Rock Stars publicou unha nota de prensa anunciando o regreso de Slim Moon \u00e1 xesti\u00f3n do selo tras trece anos de hiato, ademais de anunciar tam\u00e9n a fichaxe da banda de Portland MAITA; a nota de prensa describ\u00eda a fichaxe como \"tanto como o \u00faltimo acto da anterior xefa del selo Portia Sabin como a primeira iniciativa de Slim Moon no seu segundo mandato como luz gu\u00eda de KRS\".\nEn febreiro de 2022 anunciouse que a compa\u00f1\u00eda de m\u00fasica independente Exceleration Music mercara o cat\u00e1logo de Kill Rock Stars e asoci\u00e1rase co fundador, Slim Moon. Segundo o trato, Moon continuar\u00eda sendo o A&amp;R e engargar\u00edase activamente de fichar novos artistas."}
{"id": "380230", "revid": "32797", "url": "https://gl.wikipedia.org/wiki?curid=380230", "title": "D\u00edaz Bali\u00f1o", "text": "O apelido D\u00edaz Bali\u00f1o pode referirse a alg\u00fan dos oito fillos de Germ\u00e1n D\u00edaz Teijeiro (Ortigueira, 04/12/1858 - A Coru\u00f1a, marzo de 1929) e Camila Melitona Bali\u00f1o L\u00f3pez (Ferrol, 12/02/1865 - A Coru\u00f1a, xaneiro de 1929), dos que varios se dedicaron a diferentes manifestaci\u00f3ns art\u00edsticas, entre eles:"}
{"id": "380231", "revid": "23204", "url": "https://gl.wikipedia.org/wiki?curid=380231", "title": "F\u00e1tima", "text": "F\u00e1tima pode referirse a:"}
{"id": "380233", "revid": "111586", "url": "https://gl.wikipedia.org/wiki?curid=380233", "title": "Lolita D\u00edaz Bali\u00f1o", "text": "Mar\u00eda Dolores D\u00edaz Bali\u00f1o, m\u00e1is co\u00f1ecida polo hipocor\u00edstico Lolita D\u00edaz Bali\u00f1o, nada na Coru\u00f1a o 6 de xaneiro de 1905 e finada o 3 de novembro de 1963 na mesma cidade, foi unha pintora e profesora galega, debuxante e acuarelista. Foi a primeira muller membro da Real Academia Galega de Belas Artes, xunto con Carmen Corredoyra. Durante moito tempo foron as \u00fanicas mulleres da instituci\u00f3n. A Asociaci\u00f3n Galega de Profesionais da Ilustraci\u00f3n e a Consellar\u00eda de Cultura da Xunta de Galicia dedic\u00e1ronlles o D\u00eda da Ilustraci\u00f3n de 2021.\nOrixes familiares.\nO seu pai, o ortigueir\u00e9s Germ\u00e1n D\u00edaz Teijeiro, dedic\u00e1base \u00e1s obras p\u00fablicas. A s\u00faa nai era a ferrol\u00e1 Camila Melitona Bali\u00f1o L\u00f3pez. En 1897 o matrimonio trasladouse desde a cidade departamental ata A Coru\u00f1a, onde naceron catro dos seus nove fillos. Dolores foi a \u00faltima filla, irm\u00e1 de Camilo Buenaventura (pintor e escen\u00f3grafo), Camila Melitona \"Miluca\" (quen casou cun redactor de \"El Eco de Galicia\"), Germ\u00e1n (falecido sendo beb\u00e9), Gonzalo (comerciante), Indalecio (delineante e escultor), Germ\u00e1n (comerciante e m\u00fasico), Joaqu\u00edn (que emigrou a Cuba e m\u00e1is tarde a Miami) e Ramiro (siluetista e comerciante). Foron t\u00edos seus Indalecio D\u00edaz Teijeiro, deputado provincial, e Gustavo D\u00edaz Teijeiro, empregado do Goberno Civil da Coru\u00f1a. Tam\u00e9n destaca a s\u00faa relaci\u00f3n co escritor Ram\u00f3n Armada Teixeiro, primo carnal seu.\nTraxectoria.\nA primeira nova que menciona a Lolita data do entroido de 1917, en que participou nunha das carrozas con 12 anos. Acompa\u00f1\u00e1bana a tarde do 18 de febreiro, nunha \u00abcarroza de flores e mascar\u00f3ns de cor amarelo, de moito efecto\u00bb, entre outras, as s\u00faas t\u00edas Asunci\u00f3n e Dolores D\u00edaz Teijeiro. Destas festas, o fot\u00f3grafo coru\u00f1\u00e9s Pedro Ferrer fixo unha gran cantidade de fotograf\u00edas, parte da s\u00faa colecci\u00f3n \"Pueblos, Paisajes, Arte y Costumbres de Galicia\".\nPor\u00e9n, a primeira posta a proba de Lolita nas artes seica non foi na pintura, sen\u00f3n na fotograf\u00eda. Xunto coa Sociedade Fotogr\u00e1fica da Coru\u00f1a, o Circo (ou Reuni\u00f3n) de Artes\u00e1ns da cidade organizou para mediados de maio de 1924 un concurso e exposici\u00f3n de fotograf\u00edas. No evento participaron fot\u00f3grafos profesionais como Buch e afeccionados como o meteor\u00f3logo P\u00edo Pita, o avogado Gabriel Monelos Rodr\u00edguez, o t\u00e9cnico de aduanas e co\u00f1ecido editor de postais Juan Coma, o membro da Comisi\u00f3n Xeogr\u00e1fica de Galicia, escritor e poeta M\u00e1ximo Navarro e o avogado Jos\u00e9 Garc\u00eda Vidal, quen resultou ga\u00f1ador da medalla de ouro do certame. D\u00edaz Bali\u00f1o participou cunha \u00abgraciosa cabeci\u00f1a de nena\u00bb, que chamou a atenci\u00f3n \u00abpola xusteza da gama de grises da m\u00e1scara e a oportunidade en sorprender (sic) co obxectivo un simp\u00e1tico xesto na retratada\u00bb. Dita obra valeulle unha medalla de prata.\nComezou a colaborar cos seus debuxos na revista sadense \"Mari\u00f1ana\" desde o n\u00famero 21, do 1 de novembro de 1925. Nesa publicaci\u00f3n tam\u00e9n vi\u00f1a colaborando desde tempo antes M\u00e1ximo Navarro. Por\u00e9n, a s\u00faa colaboraci\u00f3n foi breve, pois s\u00f3 publicou outros dous debuxos repartidos entre os n\u00fameros 22 e 23. Eran debuxos de innegable influencia folclorista na tem\u00e1tica que retrataban o universo feminino. Por\u00e9n, ti\u00f1a un reco\u00f1ecible estilo com\u00fan a outros artistas de publicaci\u00f3ns coet\u00e1neas.\nA mediados do ano seguinte apareceu a s\u00faa primeira participaci\u00f3n nunha exposici\u00f3n colectiva como pintora. Co gallo das Festas do Ap\u00f3stolo Santiago organizouse unha \"Exposici\u00f3n de Arte Galego\" (ao estilo das que xa se levaban celebrando moitos anos na Coru\u00f1a) coa intenci\u00f3n de exhibiren \u00abimportantes obras os mais xeniais artistas da Rexi\u00f3n\u00bb e ofreceren \u00abconferencias os m\u00e1is reputados cr\u00edticos da Arte\u00bb. A data inicialmente prevista para dar inicio ao certame era o 15 de xullo de 1926, a\u00ednda que finalmente se inaugurou o d\u00eda 21 no Colexio de San Clemente, que xa fora sede da secci\u00f3n arqueol\u00f3xica na Exposici\u00f3n Rexional de 1909. Dita exposici\u00f3n estivo aberta ata o 15 de agosto.\nDivid\u00edronse as vinte salas da mostra en tres secci\u00f3ns: \"Arte contempor\u00e1nea\", \"Obras de pintores falecidos\" e \"Retratos de personalidades extintas de Galicia\" (sic). Na primeira participaron, ademais de D\u00edaz Bali\u00f1o, Fernando \u00c1lvarez de Sotomayor, Juan Luis, Francisco Llor\u00e9ns, Carlos Sobrino Buhigas, Alfonso Daniel Rodr\u00edguez Castelao, Mar\u00eda Corredoira, Antonio Fern\u00e1ndez G\u00f3mez, Elvira Santiso, Manuel Abelenda Zapata, Amando Su\u00e1rez Couto, Enrique Mayer, Manuel Castro Gil, Arturo Souto e Ram\u00f3n Torrado. Entre os segundos, os falecidos, cabe salientar a Ram\u00f3n Parada Justel e Dionisio Fierros \u00c1lvarez. Tam\u00e9n foi exposto mobiliario do ebanista Urbano Anido Gonz\u00e1lez., as\u00ed como unha mostra da obra do arquitecto Rafael Gonz\u00e1lez Villar\nO seu paulatino achegamento aos movementos rexionalistas, malia a s\u00faa educaci\u00f3n e pensamento conservadores, materializouse na participaci\u00f3n en diversas manifestaci\u00f3ns. Unha delas foi a homenaxe tributada \u00e1 coral \"C\u00e1ntigas da Terra\" no desaparecido Teatro Linares Rivas (no actual n\u00ba 7 dos Cant\u00f3ns coru\u00f1eses entre 1920 e 1940) a tarde do 3 de febreiro de 1927. Por petici\u00f3n da \"Asociaci\u00f3n da Prensa da Coru\u00f1a\", colocoulle ao seu estandarte unha gravata pintada por ela. Pouco despois, o concello de Cesuras encargoulle un pergameo caligr\u00e1fico por mor da visita de Afonso XIII a finais de setembro. Estes feitos dan conta dunha crecente consideraci\u00f3n no eido p\u00fablico da s\u00faa faciana art\u00edstica.\nO 30 de maio de 1929 a Deputaci\u00f3n da Coru\u00f1a concedeulle unha pensi\u00f3n de pouco m\u00e1is de 1.250 pesetas \u00abpara que poida perfeccionar os seus estudos de pintura, en conformidade ao proposto pola Real Academia de Belas Artes da Coru\u00f1a, a cuxo informe se pasou a solicitude da interesada\u00bb. Esta axuda puido resultar decisiva para o desenvolvemento da s\u00faa carreira, como reco\u00f1ecemento desde o eido institucional \u00e1 s\u00faa val\u00eda.\nO 13 de febreiro de 1938 ingresou como acad\u00e9mica de n\u00famero na \"Real Academia Galega de Belas Artes da Nosa Se\u00f1ora do Rosario\", co n\u00famero de orde 102, baixo a presidencia do arquitecto Rafael Gonz\u00e1lez Villar. A mesma data deu entrada a outros tres acad\u00e9micos, (Alfredo Souto Cuero, Carmen Corredoyra (ambos na secci\u00f3n de pintura) e o imaxineiro compostel\u00e1n Jos\u00e9 Juan Gonz\u00e1lez Garc\u00eda (na secci\u00f3n de escultura). D\u00edaz Bali\u00f1o e mais Corredoyra foron as primeiras mulleres en ingresaren nesta instituci\u00f3n. Carme Corredoyra tomou posesi\u00f3n ao d\u00eda seguinte (14 de febreiro), mais non consta a data en que o fixo Lolita D\u00edaz.\nReco\u00f1ecemento.\nA Asociaci\u00f3n Galega de Profesionais da Ilustraci\u00f3n (AGPI) e a Consellar\u00eda de Cultura da Xunta de Galicia programaron dedicarlle o D\u00eda da Ilustraci\u00f3n de 2021. A debuxante Iria Ribadomar fixo unha ilustraci\u00f3n reactualizando a s\u00faa imaxe con motivo dese d\u00eda."}
{"id": "380234", "revid": "32797", "url": "https://gl.wikipedia.org/wiki?curid=380234", "title": "Mar\u00eda Dolores D\u00edaz Bali\u00f1o", "text": ""}
{"id": "380236", "revid": "32797", "url": "https://gl.wikipedia.org/wiki?curid=380236", "title": "Dolores D\u00edaz Bali\u00f1o", "text": ""}
{"id": "380237", "revid": "57670", "url": "https://gl.wikipedia.org/wiki?curid=380237", "title": "F\u00e1tima (nome)", "text": "F\u00e1tima (en \u00e1rabe: \u0641\u064e\u0627\u0637\u0650\u0645\u064e\u0629 , F\u0101\u1e6dima) \u00e9 un nome feminino de orixe \u00e1rabe que significa \"\u00fanica.\" O nome foi de sempre moi com\u00fan nas mulleres musulm\u00e1s, xa que\u00a0 F\u00e1tima era o nome da filla do profeta Mahoma. Por\u00e9n, as mulleres cristi\u00e1s\u00a0de\u00a0Espa\u00f1a, Portugal, ou\u00a0Brasil e outros pa\u00edses castelanfalantes e lusofalantes tam\u00e9n levan dende o s\u00e9culo XX este nome pola Virxe de F\u00e1tima. A pronuncia persa \u00e9 \"Fatem\u00e9\", transliterado no sistema UniPers como \"Fatemeh.\""}
{"id": "380238", "revid": "85894", "url": "https://gl.wikipedia.org/wiki?curid=380238", "title": "Fonte Lamela, Cereo, Coristanco", "text": "Fonte Lamela \u00e9 un lugar da parroquia de Cereo no concello coru\u00f1\u00e9s de Coristanco na comarca de Berganti\u00f1os."}
{"id": "380239", "revid": "56817", "url": "https://gl.wikipedia.org/wiki?curid=380239", "title": "Ponteci\u00f1as, Cereo, Coristanco", "text": "Ponteci\u00f1as \u00e9 un lugar da parroquia de Cereo no concello coru\u00f1\u00e9s de Coristanco na comarca de Berganti\u00f1os."}
{"id": "380241", "revid": "1131", "url": "https://gl.wikipedia.org/wiki?curid=380241", "title": "A Costa do Carrizal, Coristanco, Coristanco", "text": "A costa do Carrizal \u00e9 un lugar da parroquia de Coristanco no concello coru\u00f1\u00e9s de Coristanco na comarca de Berganti\u00f1os."}
{"id": "380242", "revid": "1131", "url": "https://gl.wikipedia.org/wiki?curid=380242", "title": "A Feira Nova, Coristanco, Coristanco", "text": "A Feira Nova \u00e9 un lugar da parroquia de Coristanco no concello coru\u00f1\u00e9s de Coristanco na comarca de Berganti\u00f1os."}
{"id": "380243", "revid": "23204", "url": "https://gl.wikipedia.org/wiki?curid=380243", "title": "O Outeiro de Baiordo, Coristanco, Coristanco", "text": "O Outeiro de Baiordo \u00e9 un lugar da parroquia de Coristanco no concello coru\u00f1\u00e9s de Coristanco na Comarca de Berganti\u00f1os.\nToponimia.\nA orixe do top\u00f3nimo Outeiro \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "380244", "revid": "85894", "url": "https://gl.wikipedia.org/wiki?curid=380244", "title": "A Freir\u00eda, Coristanco, Coristanco", "text": " A Freir\u00eda \u00e9 un lugar da parroquia de Coristanco no concello coru\u00f1\u00e9s de Coristanco na Comarca de Berganti\u00f1os."}
{"id": "380245", "revid": "1131", "url": "https://gl.wikipedia.org/wiki?curid=380245", "title": "O Portorregueiro de F\u00f3ra, Coristanco, Coristanco", "text": "O Portorregueiro de F\u00f3ra \u00e9 un lugar da parroquia de Coristanco no concello coru\u00f1\u00e9s de Coristanco na Comarca de Berganti\u00f1os."}
{"id": "380246", "revid": "98629", "url": "https://gl.wikipedia.org/wiki?curid=380246", "title": "Alleeiros", "text": "Alleeiros \u00e9 un termo que empregaban, de maneira despectiva, os autores da Xeraci\u00f3n N\u00f3s (os \"vellos\") para referirse aos autores da nova xeraci\u00f3n. Os \"novos\" eran Rafael Dieste, Carlos Maside Garc\u00eda, Manuel Antonio, Arturo Souto, Otero Espasand\u00edn, Fern\u00e1ndez Mazas, Bal y Gay e Joh\u00e1n Carballeira. Esta xeraci\u00f3n dar\u00e1 paso en 1930 a unha terceira xeraci\u00f3n, que se move por medios de comunicaci\u00f3n como \"El Pueblo Gallego\", \"Resol\", \"Yunque\", \"Gui\u00f3n\" e \"Papel de Color\". Os membros que integraban este grupo eran Lu\u00eds Seoane, \u00c1lvaro Cunqueiro, Santiso Gir\u00f3n e Santiago Montero D\u00edaz.\nAxentes.\n\"Alleeiros\" foi un grupo de mozos, denominados a si mesmos como \"novos\", que estaba composto por Rafael Dieste, Carlos Maside, Manuel Antonio, Arturo Souto, Xos\u00e9 Otero Espasand\u00edn, C\u00e1ndido Fern\u00e1ndez Mazas, Jes\u00fas Bal y Gay e Joh\u00e1n Carballeira.\nOs \"vellos\" defend\u00edan unha idea de naci\u00f3n constru\u00edda a partir da saudade, da etnia, da Terra, do Universalismo (galeguista), da literatura, do nacionalismo, da est\u00e9tica (arte pura) e da tradici\u00f3n. En cambio, os \"novos\" eran partidarios de que a naci\u00f3n galega se constru\u00edra con consciencia, vontade, inspirada no cosmopolitismo europeo, nas artes e na m\u00fasica, no socialismo, na pol\u00edtica e na vangarda. Debido a este enfrontamento, os vellos denominaron aos novos \"alleeiros\", xa que ti\u00f1an unha ideolox\u00eda oposta \u00e1 s\u00faa, inspirada nas vangardas europeas e non na tradici\u00f3n galega.\nInstituci\u00f3ns.\nOs \"novos\" ti\u00f1an como medio de comunicaci\u00f3n os diarios \"Galicia\", de curta vida, e \"El Pueblo Gallego\", os dous xornais de Vigo. Un testemu\u00f1o que verifica isto \u00e9 unha entrevista feita a Rafael Dieste en \"El Ideal Gallego\" (10-V-1981): \nOutro testemu\u00f1o \u00e9 unha serie de artigos publicados no diario vigu\u00e9s \"El Pueblo Gallego\" en marzo de 1927. O seu autor, o music\u00f3logo lucense Bal y Gay, non soamente defende as notas esenciais das que deben rodearse os novos, sen\u00f3n que tam\u00e9n sinala os defectos dos vellos para tentar arredarse deles:\nEn consonancia con isto, est\u00e1n as recensi\u00f3ns da revista \"Alfar\", que engaden sempre a s\u00faa orixe \"alleeira\". As\u00ed, no n\u00famero 26 do 15 de febreiro de 1926 de \"N\u00f3s\", no que se d\u00e1 conta do \"Alfar\" correspondente a decembro e xaneiro de 1925-26:\nEsta recensi\u00f3n contrasta fortemente coa que lle fai \u00e1 revista Ronsel (III, xullo, 1924):\n\"El Pueblo Gallego\" sufriu a furia de V\u00edctor Casas:\nEste tipo de ataques ao diario vigu\u00e9s vai ser bastante continuo, dado que nel escriben os \"novos\" e adoitan xurdir diverxencias. As\u00ed, no n\u00famero 252 do 15 de setembro de 1928 de \"A Nosa Terra\", nun artigo titulado \u201cMocedade e Mim\u00e9tica. Estreitos de peito e fallos de coraz\u00f3n\" p\u00f3dense ler estas descualificaci\u00f3ns: \nPrograma.\nPrograma pol\u00edtico.\nA nivel pol\u00edtico, os membros da nova xeraci\u00f3n romperon co nacionalismo moderado galego dos \"vellos\", unha teor\u00eda que estaba fundada no lirismo, no subxectivismo, no sentimentalismo, no enxebrismo etc., e defend\u00edan a idea de que para que Galiza fose considerada unha naci\u00f3n, primeiro os galegos deb\u00edan sentirse un pobo.\nManuel Antonio, unha das figuras m\u00e1is salient\u00e1beis da nova xeraci\u00f3n, foi o \u00fanico redactor do manifesto \"\u00a1M\u00e1is al\u00e1!\", a pesar de que tam\u00e9n colaboraron o debuxante \u00c1lvaro Cebreiro e Ant\u00f3n Vilar Ponte. Este manifesto publ\u00edcase o 28 de xu\u00f1o de 1922 e, polas s\u00faas caracter\u00edsticas, \u00e9 considerado o x\u00e9nero da vangarda. Este texto de proclamas difer\u00e9nciase dos manifestos dos diferentes ismos en que non \u00e9 un medio de expresi\u00f3n para dar a co\u00f1ecer as ideas nas que se basea unha determinada corrente vangardista Ademais, neste texto, den\u00fanciase a submisi\u00f3n da literatura e cultura galega, procl\u00e1mase a s\u00faa liberaci\u00f3n e o uso exclusivo da lingua galega.\nVicente Risco publicou o artigo \"\u201cDo \u00a1M\u00e1is al\u00e1\u00a1 e mais do foulard\u201d\", e nel amosa unha postura ambigua porque, por unha parte, admira o esp\u00edrito dos novos, mais, por outra, reflicte o seu desgusto coa publicaci\u00f3n deste manifesto ao ver rotos os seus ideais. A\u00ednda as\u00ed, a cr\u00edtica m\u00e1is dura que recibiu este texto \u00e9 por parte dun mozo vangardista chamado Euxenio Montes. O autor lanzou numerosas cr\u00edticas contra os novos como a descualificaci\u00f3n coa que caracteriza aos membros desta xeraci\u00f3n.\nAs iniciais diferenzas culturais entre os \"novos\" e os \"vellos\" derivaron, baixo o punto de vista pol\u00edtico, nunha segunda etapa que xurdiu arredor de 1930. Desta maneira, apareceu unha terceira xeraci\u00f3n formada por Lu\u00eds Seoane, Laureano Santiso Gir\u00f3n, \u00c1lvaro Cunqueiro e Santiago Montero D\u00edaz, que publicaron noutros medios de comunicaci\u00f3n como \"El Pueblo Gallego\", \"Resol\", \"Yunque\", \"Gui\u00f3n\" e \"Papel de Color\".\nPrograma literario.\nNo campo literario, a vangarda convive con ismos, novas tendencias literarias, nova literatura, arte nova etc. Ao mesmo tempo que entran en contacto coas primeiras teor\u00edas vangardistas e coas revistas e manifestos dos distintos movementos, os \"novos\" comezan a empregar termos como cubismo, futurismo, creacionismo, dada\u00edsmo etc.\nDebido ao af\u00e1n que sente Risco por co\u00f1ecer as novidades literarias, o autor relaci\u00f3nase coa xuventude. Por iso, ofrece a Manuel Antonio informaci\u00f3n sobre os ismos europeos, e intenta harmonizar o nacionalismo e os movementos vangardistas nas secci\u00f3ns das s\u00faas obras \"Xente nosa/xente de fora e Letras nosas e alleas\".\nA m\u00e1xima expresi\u00f3n do vangardismo literario en Galiza \u00e9 o libro \"De catro a catro\", de Manuel Antonio. Esta obra \u00e9 publicada en 1928 pola editorial N\u00f3s, e \u00e9 a \u00fanica que o autor publicou en vida. \"De catro a catro\" \u00e9 o primeiro poemario creacionista galego, polo que se converte nunha obra orixinal, pois sup\u00f3n unha ruptura coas formas galegas tradicionais. Este libro consta de dezanove poemas, e nel aparecen citadas as influencias de autores de vangarda como Vicente Huidobro ou Pierre Reverdy.\nOutros autores da nova xeraci\u00f3n reflicten nas s\u00faas obras a influencia das vangardas. Rafael Dieste transformou a linguaxe narrativa nos relatos de \"Dos arquivos do trasno\" (1926), e Carlos Maside crea obras pict\u00f3ricas coas que leva a cabo unha renovaci\u00f3n pl\u00e1stica en Galiza.\nPrograma art\u00edstico.\nA partir de 1928, os \"novos\" e os \"vellos\" comezan a discrepar sobre a concepci\u00f3n da arte. Esta discrepancia trad\u00facese en arte pura (\"vellos\") e arte social (\"novos\"). Risco condena toda manifestaci\u00f3n social da arte, e rexeita a arte imitativa que ten \u00e1 natureza como modelo. Para Risco a arte ten que ser pura, \u00e9 dicir, unha arte que represente a tradici\u00f3n do pobo galego (saudade, etnia, terra...). En cambio, para os \"novos,\" a arte non pod\u00eda centrarse no pasado porque levar\u00eda ao fracaso, polo que hab\u00eda que renovar o sistema a trav\u00e9s dos novos movementos art\u00edsticos que estaban a xurdir en Europa (vangardas) e de diferentes tipos de artes como as pl\u00e1sticas ou a m\u00fasica. Ademais, estes queren que a arte reflicta unha fala totalmente galega non corrompida por acad\u00e9micos e puristas. Tam\u00e9n exaltan a individualidade e fan un chamamento \u00e1 mocidade para que contin\u00fae reivindicando os seus ideais.\nTraxectoria posterior.\nA discusi\u00f3n entre arte pura e arte social provoca en 1928 unha lenta pero definitiva desaparici\u00f3n dos \"novos\" do panorama de Galiza. Esta pol\u00e9mica provoca que a xeraci\u00f3n dos \"novos\" abandonen as s\u00faas ansias galeguistas e loiten pola s\u00faa parte, a pesar do que di Fern\u00e1ndez del Riego no artigo \"Tres xeraci\u00f3ns literarias\", publicado en \"El Pueblo Gallego\" en 1934:\nTras a desaparici\u00f3n dos \"novos\" do panorama de Galiza, os seus integrantes continuaron por distintos cami\u00f1os."}
{"id": "380247", "revid": "5863", "url": "https://gl.wikipedia.org/wiki?curid=380247", "title": "Narcisa P\u00e9rez Reoyo y Soto", "text": ""}
{"id": "380248", "revid": "5863", "url": "https://gl.wikipedia.org/wiki?curid=380248", "title": "M. Soto Freire", "text": ""}
{"id": "380249", "revid": "5863", "url": "https://gl.wikipedia.org/wiki?curid=380249", "title": "Jos\u00e9 Mar\u00eda de Castro Bola\u00f1o", "text": ""}
{"id": "380250", "revid": "89787", "url": "https://gl.wikipedia.org/wiki?curid=380250", "title": "Masculino xen\u00e9rico", "text": "O masculino xen\u00e9rico \u00e9 unha convenci\u00f3n ling\u00fc\u00edstica segundo a cal o masculino serve tanto para designar os individuos de sexo masculino como a toda especie sen distinci\u00f3n de sexos. \u00c9 unha convenci\u00f3n que se identifica na gram\u00e1tica da maior\u00eda das linguas europeas, mais que tam\u00e9n se estende a outros campos como a sinal\u00e9ctica.\nSegundo o Parlamento Europeo, a utilizaci\u00f3n xen\u00e9rica do masculino perc\u00edbese cada vez m\u00e1is como unha discriminaci\u00f3n contra as mulleres e evitar o seu uso v\u00e9n inclu\u00eddo dentro das recomendaci\u00f3ns para evitar a linguaxe sexista.\nO sexismo e o masculino xen\u00e9rico.\nO masculino xen\u00e9rico incl\u00faese, segundo a Deputaci\u00f3n da Coru\u00f1a, dentro do sexismo na linguaxe e considerado dentro da discriminaci\u00f3n sexual, mais desde a an\u00e1lise de que non \u00e9 sexista a linguaxe, xa que disp\u00f3n de masculinos, femininos e neutros. No entanto, ser\u00edan as persoas as que lle dar\u00edan un uso sexista \u00e1 linguaxe ao empregar a forma masculina como xen\u00e9rica.\nOposici\u00f3n \u00e1 substituci\u00f3n do masculino xen\u00e9rico.\nNalgunhas linguas nas que o masculino xen\u00e9rico forma parte da s\u00faa gram\u00e1tica hai unha oposici\u00f3n \u00e1 s\u00faa substituci\u00f3n argumentando que se ver\u00eda comprometido o principio de econom\u00eda da linguaxe, en que se fundamenta en raz\u00f3ns extraling\u00fc\u00edsticas e que \u00e9 un mecanismo inclusivo e en linguas nas que houbo un acordo para un uso non sexista da linguaxe consideraron a dificultade da s\u00faa substituci\u00f3n. En Francia hai un movemento pola escrita inclusiva. En 2019 a Academia fracesa permitiu a feminizaci\u00f3n dos oficios.\nO masculino xen\u00e9rico na lingua galega.\nO masculino xen\u00e9rico non est\u00e1 estandarizado na lingua galega, a\u00ednda que est\u00e1 presente nos usos das/dos falantes. A gram\u00e1tica da lingua galega elaborada por Rosario \u00c1lvarez e Xos\u00e9 Xove considera que hai casos en que xa \u00e9 de norma usar o masculino e o feminino en plural para referirse a individuos dos dous sexos e que \u00e9 unha tendencia social en extensi\u00f3n deixar de usar o masculino xen\u00e9rico (denominado na gram\u00e1tica membro extensivo) en contextos referidos a persoas dos dous sexos. As distintas administraci\u00f3ns publicaron gu\u00edas de linguaxe non sexista nas que incl\u00faen o masculino xen\u00e9rico como parte do sexismo na linguaxe e programaron a aplicaci\u00f3n Exeria para facilitar a s\u00faa substituci\u00f3n.\nO Manual de estilo do Diario Oficial de Galicia considera que o uso do masculino como x\u00e9nero non marcado contrib\u00fae a invisibilizar a presenza das mulleres e considera que os textos institucionais deben evitar os usos discriminatorios. A Xunta de Galicia fai recomendaci\u00f3ns para a substituci\u00f3n do que considera \"un falso xen\u00e9rico masculino para outros termos da lingua con valor xen\u00e9rico real.\"\nO masculino xen\u00e9rico nos apelidos.\nOs apelidos pertencentes \u00e1 clase dos sobrenomes ti\u00f1an flexi\u00f3n de x\u00e9nero. O Rexistro Civil fixou a forma masculina como denominaci\u00f3n oficial.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Gram\u00e1tica]]\n[[Categor\u00eda:X\u00e9nero]]"}
{"id": "380255", "revid": "1888", "url": "https://gl.wikipedia.org/wiki?curid=380255", "title": "\u00c1ngel Sevillano", "text": ""}
{"id": "380257", "revid": "89787", "url": "https://gl.wikipedia.org/wiki?curid=380257", "title": "Les Revenants (serie de televisi\u00f3n)", "text": "Les Revenants \u00e9 unha serie de televisi\u00f3n francesa de drama sobrenatural creada por Fabrice Gobert. Est\u00e1 baseada no filme franc\u00e9s \"Les Revenants\", dirixido por Robin Campillo. A serie estreouse o 26 de novembro de 2012 en Canal+ e consta de d\u00faas tempadas, de oito cap\u00edtulos cada unha. No ano 2013, a primeira tempada ga\u00f1ou un Emmy Internacional \u00e1 mellor serie dram\u00e1tica. A segunda tempada, estreouse o 28 de setembro de 2015 en Canal+, e rematou o 19 de outubro de 2015.\nNo 2015, estreouse unha adaptaci\u00f3n en lingua inglesa, \"The Returned\", mais foi cancelada despois da primeira tempada rematando sen final.\nSinopse.\nNunha pequena vila francesa de monta\u00f1a reaparecen persoas mortas, aparentemente vivas e normais. Entre elas est\u00e1 a v\u00edtima dun accidente de autob\u00fas escolar, Camille, un noivo suicidado o d\u00eda da s\u00faa voda, Simon, un neno pequeno chamado \"Victor\", e o asasino en serie Serge. Mentres tratan de recuperar as s\u00faas vidas, ocorren fen\u00f3menos moi estra\u00f1os: ca\u00eddas da electricidade, a baixada do nivel do encoro local, a presenza de animais mortos e a aparici\u00f3n de marcas no corpo dos vivos e dos mortos."}
{"id": "380258", "revid": "102241", "url": "https://gl.wikipedia.org/wiki?curid=380258", "title": "Lingua maor\u00ed das Illas Cook", "text": "O maor\u00ed das Illas Cook \u00e9 unha lingua malaio-polinesia oriental falada nas Illas Cook, e \u00e9 unha lingua ind\u00edxena do Reino de Nova Zelandia. O maor\u00ed das Illas Cook est\u00e1 estreitamente relacionada co maor\u00ed de Nova Zelandia pero non son mutuamente intelixibles. O maor\u00ed das Illas Cook \u00e9 chamado sinxelamente m\u0101ori cando non hai necesidade de diferencialo do maor\u00ed de Nova Zelandia, pero tam\u00e9n \u00e9 co\u00f1ecido como M\u0101ori Kuki Airani, ou rarotongano. Moitos dos insulares de Cook tam\u00e9n o chaman \"Te reo Ipukarea\", que quere dicir literalmente \"a lingua da patria ancestral\"."}
{"id": "380259", "revid": "23204", "url": "https://gl.wikipedia.org/wiki?curid=380259", "title": "M\u0101ori Kuki Airani", "text": ""}
{"id": "380260", "revid": "23204", "url": "https://gl.wikipedia.org/wiki?curid=380260", "title": "Rarotongano", "text": ""}
{"id": "380261", "revid": "23204", "url": "https://gl.wikipedia.org/wiki?curid=380261", "title": "Lingua rarotongana", "text": ""}
{"id": "380262", "revid": "624", "url": "https://gl.wikipedia.org/wiki?curid=380262", "title": "Instrumentos de vento-metal", "text": ""}
{"id": "380264", "revid": "23204", "url": "https://gl.wikipedia.org/wiki?curid=380264", "title": "Lingua lezguia", "text": "O lezguio \u00e9 unha lingua cauc\u00e1sica que pertence \u00e1 familia de linguas lezguias. \u00c9 falada polo pobo lezguio, que vive no sur de Daguest\u00e1n e no norte de Acerbaix\u00e1n. O lezguio \u00e9 unha lingua literaria e unha lingua oficial da rep\u00fablica rusa de Daguest\u00e1n. Est\u00e1 clasificada como \"vulnerable\" polo Libro Vermello das Linguas Ameazadas da UNESCO."}
{"id": "380265", "revid": "89787", "url": "https://gl.wikipedia.org/wiki?curid=380265", "title": "Syphon Filter (videoxogo)", "text": "Syphon Filter \u00e9 un videoxogo de tirador en terceira persoa desenvolvido por SCE Bend Studio (antigamente Eidetic) e publicado por Sony Computer Entertainment (antigamente 989 Studios) para PlayStation. \u00c9 o primeiro xogo da franqu\u00eda \"Syphon Filter\", e o argumento c\u00e9ntrase nos axentes especiais Gabriel Logan e Lian Xing, cuxa misi\u00f3n \u00e9 capturar un terrorista internacional de Alema\u00f1a."}
{"id": "380270", "revid": "134712", "url": "https://gl.wikipedia.org/wiki?curid=380270", "title": "Emmanuel Macron", "text": "Emmanuel Jean-Michel Fr\u00e9d\u00e9ric Macron ([eman\u0265\u025bl mak\u0281\u0254]), nado en Amiens o 21 de decembro de 1977 \u00e9 un pol\u00edtico franc\u00e9s, alto funcionario p\u00fablico e ex-banqueiro de investimentos.\nTraxectoria.\nEst\u00e1 diplomado en filosof\u00eda pola universidade de Nanterre de Par\u00eds e completou un mestrado en asuntos p\u00fablicos no Instituto de Estudos Pol\u00edticos de Par\u00eds. Graduouse na Escola Nacional da Administraci\u00f3n en 2004 e traballou como inspector de facenda na Inspecci\u00f3n Xeral de Finanzas antes de converterse en banqueiro de investimento en Rothschild &amp; Cie.\nMembro do Partido Socialista (PS) entre 2006 e 2009 foi designado secretario xeral adxunto no primeiro goberno de Fran\u00e7ois Hollande en 2012. En 2014 foi nomeado ministro de econom\u00eda, industria e asuntos dixitais no segundo goberno Valls, no que promoveu reformas a favor das empresas. Renunciou en agosto de 2016 para presentarse \u00e1s elecci\u00f3ns presidenciais francesas de 2017. En novembro de 2016 anunciou que se presentar\u00eda \u00e1s elecci\u00f3ns co partido centrista En Marche! que que fundou en abril de 2016. Ga\u00f1ou a primeira volta das elecci\u00f3ns presidenciais, pasando \u00e1 segunda volta na que se enfrontou a Marine Le Pen o 7 de maio de 2017. Co 65,5\u00a0% dos votos estimados converteuse en presidente da rep\u00fablica Francesa."}
{"id": "380274", "revid": "89787", "url": "https://gl.wikipedia.org/wiki?curid=380274", "title": "Ecuaci\u00f3n en derivadas parciais", "text": "En matem\u00e1ticas unha ecuaci\u00f3n en derivadas parciais (\u00e1s veces abreviado como EDP) \u00e9 aquela ecuaci\u00f3n diferencial con inc\u00f3gnitas que son funci\u00f3ns de diversas variables independentes, coa peculiaridade de que en devandita ecuaci\u00f3n figuran non s\u00f3 as propias funci\u00f3ns sen\u00f3n tam\u00e9n as s\u00faas derivadas. Te\u00f1en que existir funci\u00f3ns de polo menos d\u00faas variables independentes. Ou ben unha ecuaci\u00f3n que involucre unha funci\u00f3n matem\u00e1tica formula_1 de varias variables independentes formula_2 e as derivadas parciais de formula_1 respecto desas variables. As ecuaci\u00f3ns en derivadas parciais empr\u00e9ganse na formulaci\u00f3n matem\u00e1tica de procesos da f\u00edsica e outras ciencias que adoitan estar distribu\u00eddos no espazo e o tempo. Problemas t\u00edpicos son a propagaci\u00f3n do son ou da calor, a electrost\u00e1tica, a electrodin\u00e1mica, a din\u00e1mica de flu\u00eddos, a elasticidade, a mec\u00e1nica cu\u00e1ntica e moitos outros. Participaron no seu estudo os franceses d'Alembert e Fourier, matem\u00e1ticos da \u00e9poca napole\u00f3nica.\nIntroduci\u00f3n.\nUnha ecuaci\u00f3n diferencial en derivadas parciais (EDP) para a funci\u00f3n formula_4 ten a seguinte forma:\nonde formula_5 \u00e9 unha funci\u00f3n linear de formula_6 e as s\u00faas derivadas se:formula_7 \u00e9 unha funci\u00f3n linear de formula_6 e as s\u00faas derivadas, ent\u00f3n a EDP \u00e9 linear.formula_9\nonde \"u\" \u00e9 unha funci\u00f3n de \"x\" e \"y\". Esta relaci\u00f3n implica que os valores de \"u\"(\"x\", \"y\") son completamente independentes de \"x\". Polo tanto a soluci\u00f3n xeral desta ecuaci\u00f3n diferencial \u00e9:\nonde \"f\" \u00e9 unha funci\u00f3n arbitraria de \"y\". A ecuaci\u00f3n diferencial ordinaria (similar \u00e1 EDP, pero con funci\u00f3ns dunha variable) an\u00e1loga \u00e9\nque ten como soluci\u00f3n\nOnde \"c\" \u00e9 calquera valor constante (independente de \"x\"). Estes dous exemplos ilustran que as soluci\u00f3ns xerais das ecuaci\u00f3ns diferenciais ordinarias se mante\u00f1en con constantes, pero as soluci\u00f3ns das ecuaci\u00f3ns diferenciais en derivadas parciais xeran funci\u00f3ns arbitrarias. Unha soluci\u00f3n dunha ecuaci\u00f3n en derivadas parciais xeralmente non \u00e9 \u00fanica; de tal forma que se te\u00f1en que proporcionar condici\u00f3ns adicionais de contorna capaces de definir a soluci\u00f3n de forma \u00fanica. Por exemplo, no caso sinxelo anterior, a funci\u00f3n formula_10 pode determinarse se formula_11 se especifica sobre a li\u00f1a formula_12.\nNotaci\u00f3n e exemplos.\nNas ecuaci\u00f3ns diferenciais en derivadas parciais \u00e9 moi com\u00fan denotar as derivadas parciais empregando sub\u00edndices (notaci\u00f3n tensorial). Isto \u00e9:\nEspecialmente na f\u00edsica matem\u00e1tica, ad\u00f3itase preferir o operador nabla (que en coordenadas cartesianas se escribe como formula_13 para as derivadas espaciais e un punto (formula_14) para as derivadas que involucran o tempo, por exemplo para escribir a ecuaci\u00f3n de onda como\nSoluci\u00f3n xeral e soluci\u00f3n completa.\nToda ecuaci\u00f3n diferencial en derivadas parciais de primeira orde pos\u00fae unha soluci\u00f3n dependente dunha funci\u00f3n arbitraria, que se denomina usualmente soluci\u00f3n xeral da EDP. En moitas aplicaci\u00f3ns f\u00edsicas esta soluci\u00f3n xeral \u00e9 menos importante que as chamadas soluci\u00f3ns completas, que frecuentemente poden obterse polo m\u00e9todo de separaci\u00f3n de variables.\nUnha soluci\u00f3n completa \u00e9 unha soluci\u00f3n particular da EDP que cont\u00e9n tantas constantes arbitrarias independentes como variables independentes interve\u00f1en na ecuaci\u00f3n. Por exemplo a integraci\u00f3n das ecuaci\u00f3ns do movemento dun sistema mec\u00e1nico mediante o m\u00e9todo baseado na ecuaci\u00f3n de Hamilton-Jacobi require unha integral completa, mentres que a soluci\u00f3n xeral resulta menos interesante desde o punto de vista f\u00edsico.\nExistencia e unicidade.\nA\u00ednda que o asunto da existencia e unicidade das soluci\u00f3ns das ecuaci\u00f3ns diferenciais ordinarias ten unha resposta moi satisfactoria resumida no teorema de Picard-Lindel\u00f6f, o mesmo asunto para as ecuaci\u00f3ns en derivadas parciais est\u00e1 lonxe de estar satisfactoriamente resolto. A\u00ednda que existe un teorema xeral, o teorema de Cauchy-Kovalevskaya, que afirma que para unha EDP, que \u00e9 anal\u00edtica na funci\u00f3n inc\u00f3gnita e as s\u00faas derivadas, ten unha \u00fanica soluci\u00f3n anal\u00edtica. A\u00ednda que este resultado parece establecer a existencia e unicidade das soluci\u00f3ns, aparecen exemplos de EDP de primeira orde con coeficientes con derivadas de calquera orde (a\u00ednda que sen ser anal\u00edticas) pero que non te\u00f1en soluci\u00f3n. Mesmo se a soluci\u00f3n dunha EDP existe e \u00e9 \u00fanica, esta pode ter propiedades indesexables.\nUn exemplo de comportamento patol\u00f3xico \u00e9 a secuencia de problemas de Cauchy dependentes do par\u00e1metro \"n\" para a ecuaci\u00f3n de Laplace:\ncon condici\u00f3ns iniciais\nOnde \"n\" \u00e9 un enteiro. A derivada de \"u\" con respecto a \"y\" apro\"x\"\u00edmase a 0 uniformemente en \"x\" a medida que \"n\" se incrementa, pero a soluci\u00f3n \u00e9:\nEsta soluci\u00f3n aprox\u00edmase a infinito se \"nx\" non \u00e9 un enteiro m\u00faltiplo de \u03c0 para calquera valor de \"y\". O problema de Cauchy para a ecuaci\u00f3n de Laplace denom\u00ednase \"mal proposto\" ou \"mal definido\", posto que a soluci\u00f3n non depende continuamente dos datos do problema. Estes problemas mal definidos non son usualmente satisfactorios para as aplicaci\u00f3ns f\u00edsicas.\nClasificaci\u00f3n das EDP de segunda orde.\nAs EDP de segunda orde clasif\u00edcanse habitualmente dentro de catro tipos de EDP que son de interese fundamental; a continuaci\u00f3n danse exemplos deste catro tipos:\nCon maior xeneralidade, se se ten unha ecuaci\u00f3n de segunda orde do tipo:\nCon estes coeficientes constr\u00faese a seguinte matriz:\nEn funci\u00f3n do determinante a ecuaci\u00f3n (*):\nEDP de orde superior.\nA\u00ednda que as EDP de segunda orde se aplican a unha inmensa cantidade de fen\u00f3menos f\u00edsicos; outra cantidade menor de procesos f\u00edsicos achan soluci\u00f3n en EDP de ordes superiores; como exemplos p\u00f3dense citar:"}
{"id": "380276", "revid": "47401", "url": "https://gl.wikipedia.org/wiki?curid=380276", "title": "Ecuaci\u00f3n diferencial parcial", "text": ""}
{"id": "380277", "revid": "89787", "url": "https://gl.wikipedia.org/wiki?curid=380277", "title": "Club Deportivo Aparejadores Rugby Burgos", "text": "O Club Deportivo Aparejadores Rugby Burgos, denominado Recoletas Burgos - Caja Rural por raz\u00f3ns de patrocinio, \u00e9 un equipo de rugby da cidade de Burgos, que naceu no ano 2006 froito da fusi\u00f3n dos clubs \"Ferropl\u00e1s\" Burgos Rugby Club e Aparejadores Rugby Club, que comezara a s\u00faa actividade a comezos dos anos 70 na Escola Universitaria de Arquitectura T\u00e9cnica.\nO primeiro equipo s\u00e9nior masculino compite na primeira divisi\u00f3n do rugby espa\u00f1ol, a Divisi\u00f3n de Honra. Antes diso foi un club dominador da segunda divisi\u00f3n e aspirante \u00f3 ascenso \u00e1 m\u00e1xima categor\u00eda en 2016 e 2017, un ascenso que finalmente acadou en 2018. Na tempada 2022/23 foi subcampi\u00f3n da Divisi\u00f3n de Honra e da Copa do Rei, caendo nas d\u00faas fin\u00e1is fronte \u00f3 VRAC de Valladolid. O 24 de setembro de 2023 ga\u00f1ou a Supercopa de Espa\u00f1a contra o mesmo rival, acadando o seu primeiro t\u00edtulo oficial. "}
{"id": "380278", "revid": "23562", "url": "https://gl.wikipedia.org/wiki?curid=380278", "title": "Aparejadores Rugby Club", "text": ""}
{"id": "380282", "revid": "5863", "url": "https://gl.wikipedia.org/wiki?curid=380282", "title": "Manuel Castro y Lopez", "text": ""}
{"id": "380283", "revid": "5863", "url": "https://gl.wikipedia.org/wiki?curid=380283", "title": "Manuel de Castro y Lopez", "text": ""}
{"id": "380286", "revid": "5863", "url": "https://gl.wikipedia.org/wiki?curid=380286", "title": "Gaite N\u00fa\u00f1ez", "text": ""}
{"id": "380287", "revid": "5863", "url": "https://gl.wikipedia.org/wiki?curid=380287", "title": "Vesteiro y Torres", "text": ""}
{"id": "380290", "revid": "5863", "url": "https://gl.wikipedia.org/wiki?curid=380290", "title": "Abrente (1957)", "text": "A revista Abrente \u00e9 unha revista de periodicidade anual publicada por primeira vez en 1957 pola Casa Galicia de Valladolid. A s\u00faa primeira publicaci\u00f3n realizouse cunha tiraxe de 1000 exemplares. A revista est\u00e1 escrita en galego e castel\u00e1n, mais con predominio do castel\u00e1n. O galego s\u00f3 \u00e9 empregado en colaboraci\u00f3ns literarias. A revista ten entre 24 e 64 p\u00e1xinas e \u00e9 gratu\u00edta. As empresas encargadas da s\u00faa impresi\u00f3n foron Gr\u00e1ficas Lafalpoo (Valladolid) e a Imprenta Samag\u00f3n (Sevilla, 46 (Delicias)).\nA direcci\u00f3n da revista estivo constitu\u00edda por Francisco Villares Ortu\u00f1o, Jes\u00fas Rodr\u00edguez Ch\u00e1s G\u00f3mez, Jos\u00e9 P\u00e9rez Sanjurjo, Mar\u00eda Nieves Ramos, Ram\u00f3n V\u00e1zquez Rivas e Xo\u00e1n Manuel Gonz\u00e1lez.\nColaboradores.\nAlg\u00fans colaboradores da revista foron \u00c1lvaro Cunqueiro, \u00c1ngela Alonso (fotograf\u00eda), Antonio Barbosa Fern\u00e1ndez, Antonio Di\u00e9guez A\u00f1el, \u00c1nxel G\u00f3mez Montero, Augusto M. Casas, Camilo Alonso Vega, Camilo Dom\u00ednguez Vicente, C\u00e1ndido Conde Pumpido, Celso Emilio Ferreiro, Constantino Lobo Montero, Eduardo Sanjurjo, Esmeralda Romanos, Ferm\u00edn Guti\u00e9rrez de Soto, Fernando Medina Mendoza, Fernando Quiroga Palacios, Francisco L\u00f3pez Carballo, G. Arias, Geli Plaza (fotograf\u00eda), Gerardo Diego, Jes\u00fas Garc\u00eda Fiso, Jos\u00e9 Mar\u00eda P\u00e9rez Sanjurjo (asesoramento), Juan Beceiro, Juan Ferreiro Gonz\u00e1lez, Loreto P\u00e9rez Pescador, Luciano del R\u00edo, Luis Romay, Manuel Cu\u00f1a Nov\u00e1s, Manuel Fern\u00e1ndez Castro, Manuel Fraga, Mar\u00eda do Carme Taboada Besteiro, Oscar Mu\u00f1oz Ovelleiro, Pedro Nieto Ant\u00fanez, P\u00edo Cabanillas Gallas, Purificaci\u00f3n Mart\u00edn Sanz, Ram\u00f3n Lorenzo, Ram\u00f3n Otero Pedrayo, Ram\u00f3n Robles Pazos, Roberto Luis Moskowich, Susana Men\u00e9ndez Otero, Xerardo Ca\u00ed\u00f1a Lamas, Xos\u00e9 Neira Vilas.\nContido.\nO contido da revista est\u00e1 ligado ao obxectivo da s\u00faa creaci\u00f3n: achegar Galicia e a s\u00faa cultura a todos os asentados en Valladolid. En consecuencia, as tem\u00e1ticas desenvolvidas son a lingua, a literatura, o folclore, os contos e lendas etc. Os primeiros n\u00fameros est\u00e1n adicados a Santiago Ap\u00f3stolo e, de feito, a s\u00faa publicaci\u00f3n coincid\u00eda con esas datas at\u00e9 1985.\nA revista presenta abundante publicidade de car\u00e1cter comercial por t\u00f3dalas s\u00faas p\u00e1xinas. As fotograf\u00edas non son moi abundantes, principalmente de paisaxes galegas. Tam\u00e9n incl\u00fae debuxos e vi\u00f1etas humor\u00edsticas."}
{"id": "380291", "revid": "44472", "url": "https://gl.wikipedia.org/wiki?curid=380291", "title": "Waddenzee", "text": ""}
{"id": "380292", "revid": "44472", "url": "https://gl.wikipedia.org/wiki?curid=380292", "title": "Waadsee", "text": ""}
{"id": "380293", "revid": "44472", "url": "https://gl.wikipedia.org/wiki?curid=380293", "title": "Presi\u00f3n barom\u00e9trica", "text": ""}
{"id": "380294", "revid": "44472", "url": "https://gl.wikipedia.org/wiki?curid=380294", "title": "Organismo fotosint\u00e9tico", "text": ""}
{"id": "380297", "revid": "5863", "url": "https://gl.wikipedia.org/wiki?curid=380297", "title": "Jerome Bruner", "text": "Jerome Seymour Bruner, nado o 1 de outubro de 1915 en Nova York e finado o 5 de xu\u00f1o de 2016 na mesma cidade, foi un psic\u00f3logo estadounidense, de familia polonesa. Profesor de psicolox\u00eda en Harvard e despois en Oxford, escribiu importantes traballos sobre educaci\u00f3n, liderou o que veu a ser co\u00f1ecido como Revoluci\u00f3n Cognitiva, na d\u00e9cada de 1960. Esta introduce novas perspectivas no estudo da mente, superando os postulados colocados at\u00e9 aquela \u00e9poca polo behaviorismo, que pu\u00f1a o foco s\u00f3 nos fen\u00f3menos observ\u00e1beis. Durante o goberno dos presidentes Kennedy e Johnson dirixiu o Comit\u00e9 de Ciencias (Science and Advisory Committee). Foi profesor da Escola de Dereito da NYU.&lt;br&gt;\nAs s\u00faas publicaci\u00f3ns m\u00e1is importantes son \"Sobre o Co\u00f1ecemento: Ensaios da man esquerda\" (1960) \"O Proceso da Educaci\u00f3n (1961), \"Actos de Significaci\u00f3n\" (1990), \"A Cultura da Educaci\u00f3n\" (1996).\nBiograf\u00eda.\nGraduouse na Universidade de Duke, Durham (Carolina do Norte), en 1937 e posteriormente en Harvard, Cambridge (Massachusetts), en 1941, obtivo o t\u00edtulo de doutor en psicolox\u00eda e foi chamado o pai da psicolox\u00eda cognitiva, pois desafiou os postulados behavioristas da \u00e9poca. Ensinou e investigou, tam\u00e9n na New School for Social Research.\nPos\u00fae doutoramentos \u201chonoris causa\u201d polas Universidades de Yale, Columbia, Sorbonne, Berl\u00edn, Roma, ISPA Instituto Universit\u00e1rio, entre outras. \u00c9 membro da Society for Research in Child Development e da American Psychological Association. Pos\u00fae unha obra moi diversificada e traducida na \u00e1rea da educaci\u00f3n, pedagox\u00eda e psicolox\u00eda.\nPsicolox\u00eda cognitiva.\nJerome Bruner foi un dos pioneiros nos estudos da psicolox\u00eda cognitiva nos Estados Unidos. Bruner inicia os seus estudos da sensaci\u00f3n e da percepci\u00f3n humanas como parte dun proceso activo e non s\u00f3 receptivo. En 1947 Bruner publicou o seu cl\u00e1sico estudo \u201cValores e necesidades como factores organizacionais na percepci\u00f3n\u201d (\"Value and Need as Organizing Factors in Perception\"). Nesta investigaci\u00f3n nenos ricos e pobres eran solicitados a avaliar o tama\u00f1o de moedas e de discos de madeira. Os seus resultados mostran que os valores e a necesidade dos nenos ricos e pobres se diferenciaban ao superestimar o tama\u00f1o das moedas, comparadas aos discos de madeira do mesmo tama\u00f1o (Journal of Abnormal and Social Psychology, 1947, vol. 42, p\u00e1xs. 33\u201344) \nOutro estudo cl\u00e1sico conducido por Bruner e Leo Postman mostraba reacci\u00f3ns m\u00e1is lentas e menos precisas en relaci\u00f3n a cartas da baralla (\"On the Perception of Incongruity: A Paradigm\" por Jerome S. Bruner e Leo Postman. \"Journal of Personality\", 18, pp. 206-223. 1949). Estes experimentos apuntaran novos rumbos para a psicolox\u00eda, o que obrigou os investigadores a non s\u00f3 observar a resposta do organismo a est\u00edmulos, mais tam\u00e9n \u00e1s s\u00faas interpretaci\u00f3ns internas. En 1956 Bruner publica \u2018\u2019O Estudo do Pensamento\u2019\u2019 (\"A Study of Thinking\") que inicia o estudo da psicolox\u00eda cognitiva, as\u00ed como funda o Centro dos Estudos Cognitivos (Center of Cognitive Studies) en Harvard. En 1990 fai unha serie de conferencias sobre o asunto, publicadas no libro \u2018\u2019Actos de Significaci\u00f3n\u2019\u2019 (Acts of Meaning) e nelas refuta o modelo computacional como met\u00e1fora do estudo da mente, defendendo un entendemento hol\u00edstico da mente e do sistema cognitivo humanos.\nPropostas educativas.\nJerome Bruner foi un dos pioneiros nos estudos da psicolox\u00eda cognitiva nos Estados Unidos. Bruner inicia os seus estudos da sensaci\u00f3n e da percepci\u00f3n humanas como parte dun proceso activo e non s\u00f3 receptivo. Un aspecto relevante da s\u00faa teor\u00eda \u00e9 que a aprendizaxe \u00e9 un proceso activo, no que as/os aprendices constr\u00faen novas ideais, ou conceptos, baseados nos seus co\u00f1ecementos pasados e actuais. O aprendiz constr\u00fae hip\u00f3teses e toma decisi\u00f3ns, contando, para isto, cunha estrutura cognitiva. Os esquemas, os modelos mentais fornecen significado e organizaci\u00f3n para as experiencias e perm\u00edtenlle ao individuo \"ir al\u00e9n da informaci\u00f3n dada\".\nPsicolox\u00eda educativa.\nEn Harvard Jerome Bruner publicou unha serie de traballos sobre a avaliaci\u00f3n nos sistemas educativos e as formas en que poder\u00eda ser mellorada a educaci\u00f3n. A s\u00faa visi\u00f3n xeral \u00e9 de que a \u2018\u2019educaci\u00f3n non se debe concentrar s\u00f3 na memorizaci\u00f3n de feitos\". Entre 1964-1996 Bruner procurou desenvolver un curr\u00edculo completo para o sistema educativo que at\u00e9ndese as necesidades dos estudantes en tres \u00e1reas principais que chamou de \"Man: A Course of Study\", co\u00f1ecido pola sigla MACOS ou M.A.C.O.S. Fundament\u00e1base no \"ensino en espiral\" ou sexa un determinado concepto deber\u00eda ser repetidamente ensinado, en diferentes niveis, cada nivel sendo m\u00e1is complexo que o primeiro. Este proceso permitir\u00edalle a crianza absorber ideas complexas de maneira m\u00e1is simple. Bruner pretend\u00eda crear un ambiente educativo que se concentrase (1) no que era exclusivamente humano sobre os seres humanos, (2) en como os seres humanos chegaran no estadio actual e (3) en como os seres humanos poder\u00edan se perfeccionar.\n= Os modos de pensamento =\nOs modos de pensamento, segundo Jerome Bruner, son o narrativo e o paradigm\u00e1tico. O autor argumenta que os individuos constr\u00faen realidades, propiciando diferentes maneiras de colocar en orde as experiencias vividas. Al\u00e9n diso, busca analizar o desenvolvemento cognitivo e a construci\u00f3n da aprendizaxe por medio de signos e simbolox\u00edas, nos cales o pensamento \u00e9 realizado por medio de fala e de imaxes.\nO pensamento narrativo.\nO autor define narrativa como unha secuencia de eventos, e estes, \u00e1 s\u00faa vez, est\u00e1n cargados de significados. \u201cNarrativa \u00e9 discurso, e a principal regra do discurso \u00e9 que debe haber un motivo para que o mesmo se distinga do silencio\u201d. \u00c9 por medio da narrativa que, probabelmente, un individuo organiza os propios co\u00f1ecementos e experiencias. A narrativa fundam\u00e9ntase polo contar dunha historia para que haxa o esclarecemento de algo dubidoso, ou a\u00ednda, algo que o individuo procura resolver ou sandar. Desa forma, \u00e9 por medio da fala ou da organizaci\u00f3n de feitos polo pensamento que individuos estabelecen relaci\u00f3ns e organizan as s\u00faas ideas a respecto de algo ou algu\u00e9n.\nO pensamento paradigm\u00e1tico.\nO pensamento paradigm\u00e1tico, de acordo con Bruner (1986), as\u00f3ciase ao desenvolvemento formal de conceptos, ou sexa, cando hai unha apropiaci\u00f3n de ideas demostradas, descritas ou argumentadas. \u00c9 un modo de pensamento co cal se tenta preencher o padr\u00f3n dun sistema formal e matem\u00e1tico de explicaci\u00f3ns e probas por medio de argumentos que proben as conxecturas do suxeito.\nCultivando o pos\u00edbel.\nJerome Bruner en \"Cultivando o Poss\u00edvel\" - Oxford, 13 de maio de 2007: "}
{"id": "380300", "revid": "5863", "url": "https://gl.wikipedia.org/wiki?curid=380300", "title": "W\u0142adys\u0142aw Bukowi\u0144ski", "text": "W\u0142adys\u0142aw Bukowi\u0144ski (en ), nado o 22 de decembro de 1904 en Berdychiv (Imperio Ruso, hoxe Ucra\u00edna) e finado o 3 de decembro de 1974 en Karaganda (R.S.S. de Casaquist\u00e1n), foi un sacerdote polaco cat\u00f3lico latino, prisioneiro do gulag e misioneiro na Asia central sovi\u00e9tica. Foi beatificado polo papa Francisco o 11 de setembro de 2016."}
{"id": "380301", "revid": "89787", "url": "https://gl.wikipedia.org/wiki?curid=380301", "title": "Raigame", "text": "Raigame: revista de arte, cultura e tradici\u00f3ns populares \u00e9 unha publicaci\u00f3n cultural semestral do Centro de Cultura Popular Xaqu\u00edn Lorenzo e a Deputaci\u00f3n de Ourense.\nDescrici\u00f3n.\nBotou a andar en maio de 1995, impulsada pola Escola Provincial de Danza e a agrupaci\u00f3n Castro Floxo.\nA edici\u00f3n, cun n\u00famero de p\u00e1xinas que xira arredor das 100, cont\u00e9n abundantes gravados, debuxos e fotograf\u00edas en branco e negro.\nAutores.\n\"Raigame\" publicou textos de, entre outros, Marcelino Ag\u00eds Villaverde, Marilar Aleixandre, Isaac Alonso Estraviz, Xes\u00fas Alonso Montero, Diego Ameixeiras, Rosa Aneiros, Miguel Anxo Ara\u00faxo Iglesias, Xos\u00e9 Lu\u00eds Axeitos, Carlos Bali\u00f1as Fern\u00e1ndez, Carlos Barros, Bego\u00f1a Bas, Justo G. Beramendi,Carlos L. Bern\u00e1rdez, Carmen Blanco, Borob\u00f3, Lino Braxe, Manuel Caama\u00f1o Su\u00e1rez, Francisco Calo Lourido, Tucho Calvo, Manuel Casado Nieto, Arturo Casas, Xavier Castro, Xos\u00e9 Manuel Cid, Alba Cid, Ant\u00f3n Costa Rico, Isaac D\u00edaz Pardo, Xos\u00e9 Mar\u00eda Dobarro, Xo\u00e1n Carlos Dom\u00ednguez Alberte, Xos\u00e9 Ram\u00f3n Fandi\u00f1o Veiga, Francisco Fari\u00f1a Busto, Francisco Fern\u00e1ndez del Riego, Miguel Anxo Fern\u00e1ndez Fern\u00e1ndez, Celso Emilio Ferreiro, Jos\u00e9 Fuentes Alende, Olga Gallego, Valent\u00edn Garc\u00eda G\u00f3mez, Carlos Garc\u00eda Mart\u00ednez, Pilar Garc\u00eda Negro, Helena Gonz\u00e1lez Fern\u00e1ndez, Xos\u00e9 Gonz\u00e1lez Mart\u00ednez, Clodio Gonz\u00e1lez P\u00e9rez, Xos\u00e9 Manuel Gonz\u00e1lez Reboredo, Ricardo Gurriar\u00e1n, Modesto Hermida, Baldomero Iglesias Dobarrio, Anselmo L\u00f3pez Carreira, Francisco L\u00f3pez-Barxas, Manuel Lugr\u00eds Freire, Manuel Mandianes, Manuel Mar\u00eda, Xos\u00e9 Lu\u00eds M\u00e9ndez Ferr\u00edn, Henrique Monteagudo, Xos\u00e9 Neira Vilas, Ram\u00f3n Nicol\u00e1s, Olga Novo, Ram\u00f3n Otero Pedrayo, C\u00e1ndido Paz\u00f3, Augusto P\u00e9rez Alberti, Victorino P\u00e9rez Prieto, Xos\u00e9 Ram\u00f3n Quintana, Bel\u00e9n Regueira, Elixio Rivas Quintas, Claudio Rodr\u00edguez Fer, Eladio Rodr\u00edguez Gonz\u00e1lez, Xos\u00e9 Manuel S\u00e1nchez Rei, Olegario Sotelo Blanco, Ra\u00fal Soutelo V\u00e1zquez, Marga do Val, Marcos Valc\u00e1rcel, Carlos Aenlle, Pura V\u00e1zquez, Afonso V\u00e1zquez-Monxard\u00edn, Xos\u00e9 Lois Vilar, Miro Villar e Ram\u00f3n Villares."}
{"id": "380302", "revid": "5863", "url": "https://gl.wikipedia.org/wiki?curid=380302", "title": "Raigame (revista)", "text": ""}
{"id": "380303", "revid": "5863", "url": "https://gl.wikipedia.org/wiki?curid=380303", "title": "Revista Murgu\u00eda", "text": ""}
{"id": "380304", "revid": "5863", "url": "https://gl.wikipedia.org/wiki?curid=380304", "title": "Raigame. Revista de arte, cultura e tradici\u00f3ns populares", "text": ""}
{"id": "380306", "revid": "5863", "url": "https://gl.wikipedia.org/wiki?curid=380306", "title": "Revista Raigame", "text": ""}
{"id": "380308", "revid": "18868", "url": "https://gl.wikipedia.org/wiki?curid=380308", "title": "Virxe de F\u00e1tima", "text": ""}
{"id": "380312", "revid": "89787", "url": "https://gl.wikipedia.org/wiki?curid=380312", "title": "Ricardo Atanes Castro", "text": "Ricardo Atanes Castro, nado en Cualedro o 5 de agosto de 1875 e finado en Xix\u00f3n o 14 de agosto de 1936, foi un sacerdote cat\u00f3lico latino galego, m\u00e1rtir na guerra civil, beatificado polo papa Francisco o 13 de outubro de 2013.\nTraxectoria.\nNaceu en Cualedro o 5 de agosto de 1875, fillo dos campesi\u00f1os Antonio e Magdalena. O parto foi dif\u00edcil, e Ricardo foi bautizado no mesmo d\u00eda do seu nacemento. Cursou os estudos b\u00e1sicos na escola rural, e posteriormente entrou no colexio dos lazaristas xunto ao santuario da Nosa Se\u00f1ora dos Milagres do Medo. Posteriormente, o 11 de maio de 1891 ingresou no noviciado da Congregaci\u00f3n da Misi\u00f3n, e emitiu os votos o 6 de agosto de 1893.\nContinuou os seus estudos de Filosof\u00eda e Teolox\u00eda na casa central da congregaci\u00f3n en Madrid, e o 27 de maio de 1899 foi ordenado sacerdote. En outubro do mesmo ano foi enviado \u00e1 misi\u00f3n de M\u00e9rida (Iucat\u00e1n) onde ademais da labor misioneira foi profesor no seminario diocesano at\u00e9 1909, cando deixou a docencia para dedicarse por enteiro \u00e1 catequese aos maias de Xkanh\u00e1.\nEn 1914 foi enviado a Fort Worth (Texas), onde permaneceu at\u00e9 1924 atendendo \u00e1 poboaci\u00f3n de lingua castel\u00e1. En 1924 foi enviado de volta a Espa\u00f1a, residindo inicialmente na casa de Ourense, da que foi nomeado superior en 1928.\nEn 1935 foi destinado a Xix\u00f3n, onde estaban a\u00ednda abertas as feridas da folga xeral revolucionaria de 1934 e hab\u00eda un ambiente hostil aos relixiosos. O 27 de maio de 1936 escribiu \u00e1 s\u00faa sobri\u00f1a, que lle ped\u00eda que volvese a Ourense pola s\u00faa seguridade:\nO 19 de xullo refuxiouse en casa dunha familia amiga, na que permaneceu por un mes. Mudouse ent\u00f3n a casa duns amigos, onde foi reco\u00f1ecido un d\u00eda asomado \u00e1 xanela e denunciado. Foi detido e levado a unha checa pr\u00f3xima, onde recibiu unha forte malleira. De al\u00ed foi trasladado \u00e1 igrexa do Sagrado Coraz\u00f3n, e desta \u00e1 de San Xos\u00e9. O 14 de agosto foi trasladado xunto co resto de presos da igrexa (arredor de 100) ao lugar de Llantones, na parroquia de Llorio de Xix\u00f3n, onde foi fusilado xunto ao resto de presos.\nCulto.\nEst\u00e1 aberta a s\u00faa causa de canonizaci\u00f3n pola v\u00eda do martirio como parte do grupo de Fortunato Velasco Tobar e 13 compa\u00f1eiros da Congregaci\u00f3n da Misi\u00f3n. Xunto a Ricardo Atanes, a causa incl\u00fae a Tom\u00e1s Pallar\u00e9s Ib\u00e1\u00f1ez, Salustiano Gonz\u00e1lez Crespo, Luis Aguirre Bilbao, Leoncio P\u00e9rez Nebreda, Andr\u00e9s Avelino Guti\u00e9rrez Moral, Antoni Carmani\u00fa Mercader, Fortunato Velasco Tobar, Pelayo Jos\u00e9 Granado Prieto, Amado Garc\u00eda S\u00e1nchez, Gregorio Cerme\u00f1o Barcel\u00f3, Ireneo Rodr\u00edguez Gonz\u00e1lez, Vicente Vilumbrales Fuente e Narciso Pascual Pascual.\nOs foros competentes da causa (as dioceses onde foron martirizados) son as dioceses de Teruel e Albarrac\u00edn, Urgell, Sig\u00fcenza-Guadalajara, e a aquidiocese de Oviedo.\nA causa de canonizaci\u00f3n de Ricardo Atanes comezou coa apertura do proceso informativo o 1 de decembro de 1960. Dito proceso informativo finalizou o 30 de marzo de 1970. O solicitante da causa \u00e9 a s\u00faa sociedade, a Congregaci\u00f3n da Misi\u00f3n. A s\u00faa causa foi unificada coa do resto de compa\u00f1eiros o 23 de xaneiro de 1986 e enviada \u00e1 Congregaci\u00f3n para as Causas dos Santos.\nO 5 de xullo de 2013 o papa Francisco promulgou o decreto que reco\u00f1ec\u00eda o martirio de Ricardo Atanes e compa\u00f1eiros, e a cerimonia de beatificaci\u00f3n tivo lugar o 13 de outubro do mesmo ano en Tarragona, e foi presidida polo cardeal Angelo Amato. A s\u00faa festividade \u00e9 o 6 de novembro. No martiroloxio romano os beatos son lembrados deste xeito:"}
{"id": "380313", "revid": "23204", "url": "https://gl.wikipedia.org/wiki?curid=380313", "title": "Bomberman Fantasy Race", "text": " \u00e9 un videoxogo de carreiras desenvolvido por GraphicResearch Inc., estreado o 6 de agosto de 1998 no Xap\u00f3n para Sony PlayStation por Hudson Soft. Foi estreado o 31 de marzo de 1999 en Am\u00e9rica do Norte por Atlus e en xullo de 2000 en Europa por Virgin Interactive. \u00c9 un spin-off da serie de videoxogos Bomberman.\nEn Bomberman Fantasy Race, o xogador pode escoller seis personaxes diferentes e montar dous tipos de animais, Louie ou Tirra, cada un con habilidades \u00fanicas. No modo un xogador, comp\u00edtese contra catro opo\u00f1entes controlados polo CPU para acadar o primeiro posto."}
{"id": "380318", "revid": "865", "url": "https://gl.wikipedia.org/wiki?curid=380318", "title": "Youth &amp; Young Manhood", "text": ""}
{"id": "380319", "revid": "89787", "url": "https://gl.wikipedia.org/wiki?curid=380319", "title": "Challengers", "text": "Challengers \u00e9 o cuarto \u00e1lbum da banda canadense de indie rock The New Pornographers, publicado o 21 de agosto de 2007 a trav\u00e9s dos selos Last Gang Records e Matador Records. O listaxe de canci\u00f3ns do disco foi revelado o d\u00eda 1 de xu\u00f1o de 2007. Un \"box set\" con tres CDs regravables en branco, chamado \"Executive Edition\", foi editado o 7 de agosto de 2007, d\u00faas semanas antes do \u00e1lbum, coa promesa de futuras descargas multimedia dende a web do grupo para que os seguidores compilasen e gravasen os seus propios CDs. O primeiro disco inclu\u00eda caras B, demos e versi\u00f3ns alternativas; o segundo, titulado \"Live from the Future\", ti\u00f1a interpretaci\u00f3ns ao vivo de temas relacionados co \u00e1lbum; e o terceiro tra\u00eda v\u00eddeos, fotos e traballos de arte dos discos. O material extra estivo dispo\u00f1ible para descarga cos pedidos anticipados de \"Challengers\". \"Failsafe\" \u00e9 unha canci\u00f3n de A.C. Newman gravada inicialmente pola banda de indie pop canadense The Choir Practice, e aparecida no seu \u00e1lbum de estrea varios meses antes da edici\u00f3n de \"Challengers\".\n\"Challengers\" estreouse no n\u00famero 34 da lista estadounidense \"Billboard 200\", vendendo unhas 20 000 copias na s\u00faa primeira semana. \"Myriad Harbour\" foi n\u00famero 79 na lista da \"Rolling Stone\" das 100 mellores canci\u00f3ns de 2007.\nListaxe de canci\u00f3ns.\nTodos os temas compostos por A. C. Newman, ag\u00e1s onde se indique.\nEdici\u00f3n en vinilo.\nA edici\u00f3n en vinilo adjusta as canci\u00f3ns lixeiramente, cambiando a posici\u00f3n de dous temas polo que \"Unguided\" pecha a cara 1 e \"Failsafe\" abre a cara 2."}
{"id": "380321", "revid": "25871", "url": "https://gl.wikipedia.org/wiki?curid=380321", "title": "Opus Dei (\u00e1lbum)", "text": "Opus Dei \u00e9 o terceiro \u00e1lbum da banda eslovena de m\u00fasica industrial Laibach, publicado no ano 1987 a trav\u00e9s do selo Mute Records. O disco conta con \"Geburt einer Nation\" (\"nacemento dunha naci\u00f3n\"), unha versi\u00f3n en alem\u00e1n da canci\u00f3n de Queen \"One Vision\", e d\u00faas reelaboraci\u00f3ns do \u00fanico \u00e9xito da banda austr\u00edaca Opus \"Live Is Life\". A canci\u00f3n de Opus est\u00e1 en alem\u00e1n como \"Leben hei\u00dft Leben\" e en ingl\u00e9s como \"Opus Dei\". \"The Great Seal\" \u00e9 o himno do Neue Slowenische Kunst e a s\u00faa letra est\u00e1 collida do discurso de Churchill \"We shall fight on the beaches\" (loitaremos nas praias). Un novo arranxo da canci\u00f3n aparece no \u00e1lbum \"Volk\", co t\u00edtulo \"NSK\". En \"Volk\" a canci\u00f3n aparece acreditada a Laibach e Slavko Avsenik, Jr.\nHai d\u00faas conexi\u00f3ns m\u00e1is co \u00e1lbum \"A Kind of Magic\" de Queen. A\u00ednda que o \"loop\" de bater\u00eda en \"Trans-National\" \u00e9 case id\u00e9ntico ao de \"Don't Lose Your Head\" de Queen, de feito est\u00e1 composto por samples do tema de introduci\u00f3n da pel\u00edcula \"A batalla de Neretva\", composta por Bernard Herrmann na s\u00faa versi\u00f3n en ingl\u00e9s. Os elementos de \"How the West Was Won\" (concretamente as guitarras r\u00edtmica e harmonizada) est\u00e1n inspiradas pola canci\u00f3n \"Gimme The Prize\" de Queen.\nListaxe de canci\u00f3ns.\nNas edici\u00f3ns en CD hai catro temas de \"Baptism\":"}
{"id": "380326", "revid": "839", "url": "https://gl.wikipedia.org/wiki?curid=380326", "title": "Santiago Carrillo Solares", "text": ""}
{"id": "380327", "revid": "56817", "url": "https://gl.wikipedia.org/wiki?curid=380327", "title": "Formula One 99", "text": "Formula One 99 \u00e9 un videoxogo de 1999 desenvolvido por Studio 33 e publicado por Psygnosis. Os condutores que aparecen na imaxe do xogo son, de esquerda a dereita: Jean Alesi, Michael Schumacher e Mika H\u00e4kkinen."}
{"id": "380329", "revid": "85894", "url": "https://gl.wikipedia.org/wiki?curid=380329", "title": "Narciso Pascual Pascual", "text": "Narciso Pascual Pascual, nado o 11 de agosto de 1917 en Sarreaus (Tioira, Maceda) e finado en Guadalaxara o 6 de decembro de 1936, foi un relixioso cat\u00f3lico latino galego, m\u00e1rtir na guerra civil, beatificado polo papa Francisco o 13 de outubro de 2013.\nTraxectoria.\nAos 14 anos entrou na escola apost\u00f3lica do santuario da Nosa Se\u00f1ora dos Milagres do Medo, onde cursou dous cursos de humanidades. Por\u00e9n, a falta de \u00e9xito nos estudos levouno a decidir ingresar como irm\u00e1n na Congregaci\u00f3n da Misi\u00f3n; anos despois o seu irm\u00e1n Pedro seguir\u00eda os seus pasos como relixioso.\nCompletou os seus estudos no colexio central de Guadalaxara, e rematado o postulantado foi enviado ao seminario interno da orde en Madrid, ingresando no mesmo o 26 de novembro de 1933. En 1935 foi enviado a Cuenca para completar os estudos de teolox\u00eda. O 27 de novembro de 1935 emitiu os voto, na festa da Virxe da Medalla Milagrosa. En 1936, antes do estoupido da guerra e logo de varias ameazas, o superior do seminario ordenou aos seminaristas que marcharan, mais o irm\u00e1n Pascual permaneceu en Cuenca, refuxi\u00e1ndose en casa dunha familia amiga. Al\u00ed andou oculto at\u00e9 que, ao pouco, se trasladou a Madrid para maior seguridade.\nLogo de recuperarse na capital, foi enviado a Guadalaxara, onde foi feito prisioneiro cos seus compa\u00f1eiros e foi fusilado o 6 de decembro de 1936, aos 19 anos.\nCulto.\nEst\u00e1 aberta a s\u00faa causa de canonizaci\u00f3n pola v\u00eda do martirio como parte do grupo de Fortunato Velasco Tobar e 13 compa\u00f1eiros da Congregaci\u00f3n da Misi\u00f3n. Xunto a Narciso Pascual, a causa incl\u00fae a Tom\u00e1s Pallar\u00e9s Ib\u00e1\u00f1ez, Salustiano Gonz\u00e1lez Crespo, Luis Aguirre Bilbao, Leoncio P\u00e9rez Nebreda, Andr\u00e9s Avelino Guti\u00e9rrez Moral, Antoni Carmani\u00fa Mercader, Fortunato Velasco Tobar, Pelayo Jos\u00e9 Granado Prieto, Amado Garc\u00eda S\u00e1nchez, Gregorio Cerme\u00f1o Barcel\u00f3, Ireneo Rodr\u00edguez Gonz\u00e1lez, Vicente Vilumbrales Fuente e Ricardo Atanes Castro.\nOs foros competentes da causa (as dioceses onde foron martirizados) son as dioceses de Teruel e Albarrac\u00edn, Urgell, Sig\u00fcenza-Guadalaxara, e a aquidiocese de Oviedo.\nA causa de canonizaci\u00f3n de Narciso Pascual comezou coa apertura do proceso informativo o 12 de outubro de 1960. Dito proceso informativo finalizou o 22 de xaneiro de 1963. O solicitante da causa \u00e9 a s\u00faa sociedade, a Congregaci\u00f3n da Misi\u00f3n. A s\u00faa causa foi unificada coa do resto de compa\u00f1eiros o 23 de xaneiro de 1986 e enviada \u00e1 Congregaci\u00f3n para as Causas dos Santos.\nO 5 de xullo de 2013 o papa Francisco promulgou o decreto que reco\u00f1ec\u00eda o martirio de Narciso Pascual e compa\u00f1eiros, e a cerimonia de beatificaci\u00f3n tivo lugar o 13 de outubro do mesmo ano en Tarragona, e foi presidida polo cardeal Angelo Amato. A s\u00faa festividade \u00e9 o 6 de novembro. No martiroloxio romano os beatos son lembrados deste xeito:"}
{"id": "380330", "revid": "5863", "url": "https://gl.wikipedia.org/wiki?curid=380330", "title": "Blues para Moraima", "text": "Blues para Moraima \u00e9 unha novela de Miguel Anxo Fern\u00e1ndez Fern\u00e1ndez publicada en 2017 pola Editorial Galaxia. Foi galardoada co XXXV Premio Blanco Amor.\nTrama.\nA obra comeza cun narrador que relata en 1\u00aa persoa que o van incinerar e que todo obedece a un plan argallado para amolar a alg\u00fans poderosos.\nO xornalista conta a s\u00faa sorpresa cando o director da televisi\u00f3n lle d\u00e1 o visto e prace \u00e1 elaboraci\u00f3n dun documental sobre Afonso, despois dun ano de negativas. Comeza a facer xesti\u00f3ns para localizalo e a\u00ednda que nun primeiro momento Afonso se nega a ir, acaba aceptando. Segue logo coa dif\u00edcil tarefa de reunir material pois non parece existir nada anterior \u00e1 ditadura, como se fose borrado. Chegado o d\u00eda vai recibir a Afonso ao aeroporto e m\u00e1is tarde fan unha viaxe en coche na que el vai comentando os cambios na paisaxe. Cando van de volta, Afonso dille que quere entrevistarse en privado co Presidente, Melit\u00f3n Troncoso, e m\u00e1is adiante far\u00e1 o mesmo co reitor, Ulpiano Font\u00e1n. O xornalista int\u00fae que pasaron cousas importantes nesas entrevistas, pero Afonso pouco lle conta, s\u00f3 o d\u00eda que regresa para Norteam\u00e9rica, no aeroporto, deixaralle uns papeis nos que relata o acontecido nesas entrevistas, algunhas consecuencias da s\u00faa fuxida que ignoraba e que lle provocaron un grande abatemento e mais o que provocou a s\u00faa fuxida en 1937 e como decorreu esta.\nAnte a gravidade de todo o que Afonso conta, o xornalista \u2013coa axuda dalg\u00fans personaxes- argalla un complicado e elaborado plan para desenmascarar aos culp\u00e1beis.\nNarraci\u00f3n.\nA focalizaci\u00f3n var\u00eda ao longo da novela. O narrador principal (o xornalista) utiliza a 1\u00aa persoa para contar todo o que el presenciou, mais alg\u00fans cap\u00edtulos est\u00e1n narrados, tam\u00e9n en 1\u00aa persoa, por Afonso que conta sobre todo episodios do seu pasado e algunhas escenas \u00e1s que non asistiu o xornalista. Estes puntos de vista compl\u00e9tanse cun narrador omnisciente en 3\u00aa persoa utilizado cando ning\u00fan dos dous personaxes est\u00e1 presente.\nTempo.\nO tempo no que se desenvolve a trama principal est\u00e1 pouco detallado, apenas algunhas referencias moi xerais \"considerando que nos moviamos por unha nova constituci\u00f3n democr\u00e1tica\", \"Daquela s\u00f3 dispu\u00f1an de tres canles nos seus fogares\" permiten situala despois de 1985, ano en que comezou a s\u00faa emisi\u00f3n a Televisi\u00f3n de Galicia. Os feitos narrados por Afonso sit\u00faanse con algo m\u00e1is de detalle nos anos 1936-37, durante a guerra civil espa\u00f1ola.\nA narraci\u00f3n non se ordena cronoloxicamente, sen\u00f3n que se mesturan escenas dos dous planos temporais e tampouco dentro destes seguen a orde cronol\u00f3xica.\nAdemais, o xornalista foi un frecuente uso da prolepsepara manter a intriga do lector .\nPersonaxes.\nA maior\u00eda dos personaxes est\u00e1n pouco identificados, do propio protagonista nunca aparece o nome, s\u00f3 se sabe que \u00e9 xornalista de televisi\u00f3n, cun programa de cine que quere recuperar a memoria cinematogr\u00e1fica do pasado, e cara ao final da obra precisa que estivo casado e tivo unha separaci\u00f3n problem\u00e1tica.\nAfonso (sen m\u00e1is filiaci\u00f3n) \u00e9 o segundo protagonista, exiliado despois de ter que fuxir en 1937, octoxenario, cineasta e documentalista que acadou fama internacional en Norteam\u00e9rica e que aqu\u00ed foi sistematicamente silenciado.\nAnt\u00eda \u00e9 a produtora do programa, antiga noiva que o axuda na resoluci\u00f3n final.\nPancho \u00e9 o c\u00e1mara que os acompa\u00f1a para gravar o documental sobre Afonso.\nEduardo, \"o Canelas\", \u00e9 un antigo amigo de Afonso, avogado, que vive na vila deste.\nMoraima, xa morta, personaxe ausente pero verdadeiro detonante do conflito.\nOs \u00fanicos que figuran con nome e apelido son:\nMelit\u00f3n Troncoso, actual Presidente do Goberno Aut\u00f3nomo e antigo falanxista que se encargou de ir ocultando o seu pasado.\nUlpiano Font\u00e1n, reitor da Universidade, compa\u00f1eiro de angueiras do anterior nos anos da guerra."}
{"id": "380331", "revid": "25871", "url": "https://gl.wikipedia.org/wiki?curid=380331", "title": "Yuck (\u00e1lbum)", "text": "Yuck \u00e9 o \u00e1lbum de estrea da banda inglesa de indie rock Yuck, publicado o 15 de febreiro de 2011 a trav\u00e9s dos selos Fat Possum Records e Mercury Records. O grupo publicou o seu primeiro sinxelo, \"Holing Out\", o d\u00eda 20 de febreiro.\nDaniel Blumberg e Max Bloom deixaran o seu anterior grupo, Cajun Dance Party, en 2008 e formaron Yuck no ano seguinte en Londres. A parella publicou dous sinxelos en vinilo a comezos de 2010, \"Rubber\" e \"Georgia\", e recrutaron pouco despois ao bater\u00eda Jonny Rogoff e \u00e1 baixista Mariko Doi (que recentemente deixara o grupo Levelload). A banda comezou a gravar \"Yuck\" no ver\u00e1n dese mesmo ano na casa dos pais de Max Bloom en Londres.\nListaxe de canci\u00f3ns.\nTodos os temas compostos por Daniel Blumberg e Max Bloom, ag\u00e1s os cortes 9 e 11 compostos por Max Bloom."}
{"id": "380332", "revid": "89787", "url": "https://gl.wikipedia.org/wiki?curid=380332", "title": "Xiu Xiu", "text": "Xiu Xiu \u00e9 unha banda experimental estadounidense procedente de San Jose, California. O grupo formouo no ano 2002 o cantautor Jamie Stewart, que v\u00e9n sendo o seu \u00fanico membro constante dende a s\u00faa incepci\u00f3n. No presente a banda est\u00e1 completada por Angela Seo e David Kendrick. \nO seu nome v\u00e9n da pel\u00edcula \"\", que segundo Stewart influenciou o son do grupo. A banda compuxo as s\u00faas primeiras canci\u00f3ns para igualar o esp\u00edrito de \"realidade podre\" da pel\u00edcula, \"que \u00e1s veces resolve a vida co peor escenario posible\". Stewart dixo que o tema de Tracy Chapman \"Fast Car\", que Xiu Xiu versionou no seu segundo \u00e1lbum \"A Promise\", ti\u00f1a unha tem\u00e1tica semellante.\nPosteriormente engadiu que a banda era un produto das radios piratas de San Jose que po\u00f1\u00edan m\u00fasica house, hi-NRG, freestyle e techno, que Stewart consideraba pouco pretenciosas, chas, claras e baseadas en m\u00fasica para bailar afastada da tristeza. Dixo que escribira a s\u00faa primeira canci\u00f3n de Xiu Xiu despois de deixar un club de San Jose s\u00f3 nunha noite de Nadal: \"Xiu Xiu chegou dun sentimento est\u00fapido e da soidade e ent\u00f3n quer\u00eda bailar toda a noite, pero o club e a s\u00faa m\u00fasica s\u00f3 magnificaban ese est\u00fapido e solitario sentimento\". No tempo de \"A Promise\", o seu segundo \u00e1lbum, Stewart dixo estar influenciado por gamel\u00e1n e m\u00fasica tradicional xaponesa e coreana, e estivera escoitando m\u00fasica cl\u00e1sica contempor\u00e1nea e \"m\u00fasica dance gay\".\nEn 2003 Stewart dixo a Pitchfork que os vivos da banda eran totalmente diferentes ao material gravado. Dixo que isto se deb\u00eda en gran parte \u00e1s limitaci\u00f3ns t\u00e9cnicas para ser capaz de reproducir o xeito no que se gravou. Nos seus concertos o grupo incrementa a intensidade das s\u00faas partes roqueiras con m\u00e1is volume, a\u00ednda que Stewart dixo que o seu repertorio est\u00e1 formado por material metade intenso e metade tranquilo.\nHistoria.\nFormaci\u00f3n e primeiros anos.\nJamie Stewart formou Xiu Xiu en 2002 despois de que a s\u00faa banda anterior, Ten in the Swear Jar, se separase. Stewart e Cory McCulloch continuaron do anterior grupo e un\u00edronsellos Yvonne Chen e Lauren Andrews. O son da banda caracteriz\u00e1base polo uso de instrumentos ind\u00edxenas e bater\u00edas programadas en vez de instrumentos rock tradicionais: harmonio, mandolina, camp\u00e1s, gongs, teclados, e un cruzamento entre un guitarr\u00f3n mexicano e un cello para os baixos, entre outros. Stewart afirma que o grupo est\u00e1 igualmente influenciado por Nina Simone e por Krzysztof Penderecki, por The Birthday Party e por Orchestral Manoeuvres in the Dark (OMD).\nXiu Xiu fixo unha xira para promocionar o seu primeiro \u00e1lbum, \"Knife Play\", e o posterior EP \"Chapel of the Chimes\" en 2002, mesturando melod\u00eda e cacofon\u00eda cunha gran dependencia de instrumentaci\u00f3n percusiva e de vento metal.\nDespois de 2002 Xiu Xiu minguar\u00eda ao marchar Yvonne Chen para centrarse na s\u00faa tenda vegana Otsu e para autopublicar a revista \"Zum\", \u00e1 vez que Cory McCulloch deixou de xirar, centr\u00e1ndose no seu lugar en producir os seguintes dous \u00e1lbums da banda. Unha perda persoal tam\u00e9n afectar\u00eda ao grupo, ao morrer o pai de Jamie Stewart, o m\u00fasico e produtor Michael Stewart, aparentemente tras suicidarse. Para facer fronte a estas perdas, Stewart gravar\u00eda o seu seguinte \u00e1lbum, \"A Promise\" (2003).\nCentr\u00e1ndose novamente na vida persoal de Jamie Stewart, ao igual que o \"Knife Play\", \"A Promise\" act\u00faa como un disco conceptual de desesperaci\u00f3n interna. Formado por dez temas, o \u00e1lbum \u00e9 menos ac\u00fastico e non depende dos metais e da percusi\u00f3n como \"Knife Play\". Por\u00e9n, o traballo non se desviou da programaci\u00f3n pola cal Stewart e McCulloch ser\u00edan loubados polo p\u00fablico e a cr\u00edtica. \"A Promise\" conti\u00f1a tam\u00e9n unha versi\u00f3n do tema de Tracy Chapman \"Fast Car\".\nDurante esta \u00e9poca, Stewart gravou \"Fag Patrol\", unha colecci\u00f3n de material anterior e de versi\u00f3ns de canci\u00f3ns de The Smiths e do seu anteror grupo con McCulloch, Ten in the Swear Jar. Publicado como un CD caseiro polo selo de Rob Fisk e Kelly Goodefisk Free Porcupine Society, \"Fag Patrol\" limitouse a tan s\u00f3 uns poucos centos de copias (a\u00ednda que en 2005 foi reeditado en CD e en 2021 en vinilo por Improved Sequence).\nNa primavera de 2004, Stewart e McCulloch lanzaron o que \u00e9 considerado por moitos o \u00e1lbum m\u00e1is accesible do grupo, \"Fabulous Muscles\". Cun son m\u00e1is pop que os seus anteriores lanzamentos, \"Fabulous Muscles\" impulsou a Xiu Xiu a novas alturas en termos de popularidade, en gran parte grazas ao seu sinxelo \"I Luv the Valley OH!\". O ton do disco reflicte unha serie de eventos \"incriblemente, incriblemente violentos, incriblemente discordantes, e dif\u00edciles de aceptar\" na vida de Stewart. Este describe as s\u00faas letras como \"nunca ficticias\". Stewart d\u00edxolle a \"Pitchfork\" que as canci\u00f3ns de Xiu Xiu est\u00e1n baseadas en cinco temas: familia, pol\u00edtica, sexo, amor e falta de amor, e suicidio, e como estes est\u00e1n conectados.\nPara a xira de \"Fabulous Muscles\" en 2004 uniuse a curm\u00e1 \"perdida\" de Stewart Caralee McElroy, substitu\u00edndo a Lauren Andrews que deixara o grupo o ano anterior para continuar cos seus estudos acad\u00e9micos.\nDe \"La For\u00eat\" a \"Dear God, I Hate Myself\".\nVisto como un regreso \u00e1 conduta m\u00e1is escura e malhumorada de Stewart, o cuarto \u00e1lbum de Xiu Xiu, \"La For\u00eat\", falaba da frustraci\u00f3n que Stewart sentira durante o proceso de gravaci\u00f3n do disco de 2004. Centrado ao redor do tema de \"tempos horribles en vidas horribles\", as\u00ed como nas frustraci\u00f3ns personais de Stewart co ent\u00f3n presidente estadounidense George W. Bush, \"La For\u00eat\" caracter\u00edzase por un son completamente diferente, con capas de mandolina, harmonio, clarinete, cello, autoharpa, e tuba. Ademais de lanzar \"La For\u00eat\", Xiu Xiu uniuse ao grupo experimental italiano Larsen para formar XXL, que editou o seu primeiro \u00e1lbum, \"\u00a1Cia\u00fctistico!\", en 2005, seguido por un segundo, \"\u00bfSpicchiology?\", en 2007. Durante o ano 2005 Stewart tam\u00e9n traballou con artistas como The Paper Chase, Kill Me Tomorrow, e Devendra Banhart. \nEn 2006 Stewart puxo fin \u00e1 s\u00faa relaci\u00f3n profesional con McCulloch. Posteriormente comezou a gravar con Greg Saunier, bater\u00eda da banda de San Francisco Deerhoof, como produtor do quinto disco de Xiu Xiu, titulado \"The Air Force\". Saunier, que anteriormente traballara con Stewart en \"Knife Play\", creou para o disco un gran \"wall of sound\", un marcado contraste coa actitude discordante de McCulloch con respecto \u00e1 produci\u00f3n.\n\"The Air Force\" ser\u00eda promocionado ao longo de 2006 por un tr\u00edo, ao xuntarse a Stewart e McElroy o bater\u00eda/percusionista Ches Smith, que xatraballara con Xiu Xiu en \"Knife Play\". Producido por Greg Saunier, Stewart dixo que o \u00e1lbum \u00eda sobre \"facer a outras persoas sentirse mal\" en lugar de sentirse mal un mesmo, e que o ano no que foi lanzado foi \"un dos primeiros non dominados por traxedias persoais\". Os seus temas principais son \"culpa e sexo en oposici\u00f3n a dor e sexo\". Stewart considerouno o seu mellor e m\u00e1is consciente \u00e1lbum pop ata o momento. Dixo que a banda estaba obsesionada co \"Blue Album\" de Weezer e o \"The Queen Is Dead\" de The Smiths mentres estaba de xira, a\u00ednda que o \u00e1lbum non os reflicte particularmente. \"The Air Force\" tam\u00e9n cont\u00e9n as primeiras canci\u00f3ns da banda nun \u00e1lbum sen voces de Stewart, con McElroy cantando \"Hello From Eau Claire\", ademais de conter a peza instrumental \"Saint Pedro Glue Stick\".\nUn terceiro EP, \"Tu Mi Piaci\", de canci\u00f3ns gravadas orixinalmente por artistas como Bauhaus, Nedelle, Big Star, The Pussycat Dolls, e Nina Simone foi editado en 2006, xunto cunha colaboraci\u00f3n co artista de ambient Grouper, titulada \"Creepshow\". Pouco despois, Xiu Xiu gravar\u00eda o seu sexto \u00e1lbum, \"Women as Lovers\", lanzado en 2008. Sendo o seu disco m\u00e1is longo ata a data, \"Women as Lovers\" intenta perfeccionar as influencias synth-pop do son do grupo. O dueto de Stewart e McElroy con Michael Gira de Swans nunha versi\u00f3n do tema de David Bowie e Queen \"Under Pressure\" \u00e9 moi representativo disto. Ese ano a banda comezou a xirar con Devin Hoff no baixo, sendo a segunda encarnaci\u00f3n de Xiu Xiu como cuarteto, a\u00ednda que esa formaci\u00f3n non durou moito ao marchar este abruptamente pouco despois do inicio da xira. \nEn maio de 2009 revelouse que Caralee McElroy non seguir\u00eda traballando con Xiu Xiu. A \u00fanica explicaci\u00f3n dada da s\u00faa marcha foi o seu ingreso no grupo de darkwave de Manhattan Cold Cave, que deixar\u00eda pouco despois. Tras as vacantes deixadas por Hoff e McElroy, Stewart e Smith recruitaron a Angela Seo a finais de 2009. Despois o grupo comezou a traballar no seu s\u00e9timo \u00e1lbum de estudio, \"Dear God, I Hate Myself\", gravandoo en Oakland, California e en Durham, Carolina do Norte. Xiu Xiu elixiu experimentar con programaci\u00f3n baseada en videoxogos, usando a Nintendo DS para compo\u00f1er moitos dos temas que aparecen no seu \u00e1lbum de 2010. O video musical da canci\u00f3n \"Dear God, I Hate Myself\" conseguiu bastante atenci\u00f3n en internet. Neste aparece Seo induc\u00edndose o v\u00f3mito durante os tres minutos de canci\u00f3n, e remata con ela vomitando sobre Stewart, que pasara todo o video comendo chocolate.\nDe \"Always\" a \"FORGET\".\nEn 2010, Xiu Xiu deixou Kill Rock Stars e fichou por Bella Union e Polyvinyl. Xiu Xiu publicou o \u00e1lbum \"Always\" a trav\u00e9s destes novos selos en 2012. The Independent calificouno como\"magn\u00edfico\" e deulle 5 estrelas, mentres que Drowned in Sound deulle unha puntuaci\u00f3n de 9 sobre 10.\nEn abril de 2013 Stewart e Eugene Robinson de Oxbow publicaron o \u00e1lbum colaborativo \"Xiu Xiu &amp; Eugene S. Robinson Present: Sal Mineo\" a trav\u00e9s de Important Records despois de xirar por Europa xuntos no mes de febreiro para promocionar o proxecto.\nNun correo electr\u00f3nico enviado a fans o 28 de xaneiro de 2013, Xiu Xiu anunciou que \"Ches Smith, Mary Halvorson, Tim Berne, Tony Malaby, Andrea Parkins e Jamie Stewart acaban de gravar un \u00e1lbum en NYC de versi\u00f3ns free jazz e art\u00edsticas de todas as canci\u00f3ns de Nina Simone\". O \u00e1lbum, \"Nina\", foi publicado a trav\u00e9s de Graveface Records o d\u00eda 3 de decembro de 2013. No mes mo correo, a banda tam\u00e9n anunciou que estaba traballando nun novo \u00e1lbum. \"\" foi editado en febreiro de 2014. As publicaci\u00f3ns musicais Drowned in Sound e Mojo d\u00e9ronlle unha puntuaci\u00f3n de 8 sobre 10. David Hartley,da banda The War on Drugs, loubou o disco cham\u00e1ndoo un \"asalto estereosc\u00f3pico\".\nEn xu\u00f1o de 2015 Xiu Xiu iniciou unha nova p\u00e1xina de Bandcamp co t\u00edtulo \"xiuxiu69\". Dende a s\u00faa creaci\u00f3n describiron a p\u00e1xina como \"tenda ef\u00e9mera especializada en zonk exclusivo, escuro, descatalogado, experimental e pasado por alto\". A p\u00e1xina \u00e9 usada para albergar proxectos como lanzamentos de Xiu Xiu gravados f\u00f3ra do estudio, \u00e1lbums en solitario de Jamie Stewart, proxectos ambient, colaboraci\u00f3ns de Xiu Xiu descatalogadas e gravaci\u00f3ns da anterior banda de Stewart, Ten In The Swear Jar. A trav\u00e9s de Xiuxiu69 v\u00e9ndese tam\u00e9n m\u00fasica e mercadotecnia, inclu\u00eddos \u00e1lbums de Xiu Xiu e material vagamente relacionado co grupo, como o da banda de Jamie Stewart e Lawrence English HEXA.\nO 16 de novembro de 2016 a banda anunciou que o seu seguinte \u00e1lbum, \"FORGET\", ser\u00eda lanzado o 24 de febreiro do seguinte ano. O anuncio estivo acompa\u00f1ado do seu sinxelo principal, \"Wondering\", que significou un regreso a composici\u00f3ns m\u00e1is orientadas ao pop.\nPresente.\nXiu Xiu interpretou a longa peza \"Deforms the Unborn\", baseada na posesi\u00f3n demon\u00edaca nos nenos, no Museo Guggenheim de Nova York en maio de 2018. A gravaci\u00f3n ser\u00eda lanzada nun casete de edici\u00f3n limitada, de tan s\u00f3 66 unidades, en decembro de 2021.\nXiu Xiu lanzou o seu d\u00e9cimo primeiro \u00e1lbum, \"Girl with Basket of Fruit\", o 8 de febreiro de 2019 a trav\u00e9s de Polyvinyl.\nO seu seguinte disco, \"Oh No\", apareceu o 26 de marzo de 2021. O sinxelo principal, \"A Bottle of Rum\", contaba con Liz Harris e lanzouse xunto co anuncio do \u00e1lbum o 27 de xaneiro. O segundo sinxelo, \"Rumpus Room\",contaba con Liars e editouse o 4 de marzo.\n\"Maybae Baeby\", o primeiro sinxelo do seu d\u00e9cimo terceiro \u00e1lbum \"Ignore Grief\", apareceu o 12 de xaneiro de 2023. O \u00e1lbum, lanzado o 3 de marzo dese ano, conta co novo membro da banda David Kendrick, anteriormente en Sparks e Devo."}
{"id": "380334", "revid": "5863", "url": "https://gl.wikipedia.org/wiki?curid=380334", "title": "AG-58", "text": "A autov\u00eda de acceso a Cacheiras, \u00e9 unha autov\u00eda auton\u00f3mica galega, AG-58, comeza na autov\u00eda AG-59 e chega at\u00e9 Cacheiras logo duns 1,4 quil\u00f3metros. Est\u00e1 limitada a 100 km/h por se tratar dun pequeno tramo de 1,4 quil\u00f3metros.\nFoi inaugurada a comezos do ano 2008, tras m\u00e1is de dous anos de obras, que empezaran en maio do ano 2005. "}
{"id": "380335", "revid": "85894", "url": "https://gl.wikipedia.org/wiki?curid=380335", "title": "Segovia, Segovia, O Corgo", "text": "Segovia \u00e9 un lugar da parroquia de Segovia, no concello lugu\u00e9s do Corgo na comarca de Lugo. Segundo o IGE, en 2016 ti\u00f1a 20 habitantes (13 homes e 7 mulleres)."}
{"id": "380336", "revid": "85894", "url": "https://gl.wikipedia.org/wiki?curid=380336", "title": "San Xo\u00e1n, Segovia, O Corgo", "text": "San Xo\u00e1n \u00e9 un lugar da parroquia de Segovia, no concello lugu\u00e9s do Corgo na comarca de Lugo. Segundo o IGE, en 2016 ti\u00f1a 4 habitantes (3 homes e 1 muller)."}
{"id": "380337", "revid": "85894", "url": "https://gl.wikipedia.org/wiki?curid=380337", "title": "Vilaceleiro, Segovia, O Corgo", "text": "Vilaceleiro \u00e9 un lugar da parroquia de Segovia, no concello lugu\u00e9s do Corgo na comarca de Lugo. Segundo o IGE, en 2016 ti\u00f1a 31 habitantes (15 homes e 16 mulleres)."}
{"id": "380338", "revid": "89787", "url": "https://gl.wikipedia.org/wiki?curid=380338", "title": "Teenager of the Year", "text": "Teenager of the Year \u00e9 o segundo \u00e1lbum en solitario do m\u00fasico estadounidense Frank Black, l\u00edder dos Pixies, publicado o 23 de maio de 1994 a trav\u00e9s dos selos 4AD e Elektra Records. Foi producido polo antigo membro de Pere Ubu Eric Drew Feldman, que tam\u00e9n toca os teclados. O disco adoita a ser citado como o momento m\u00e1is \u00e1lxido do cat\u00e1logo de Francis tras a separaci\u00f3n dos Pixies, e est\u00e1 no posto 94 da lista de Pitchfork Media dos 100 mellores \u00e1lbums dos 90. O \u00e1lbum conta coa colaboraci\u00f3n de varios m\u00fasicos, como o guitarrista de Pixies Joey Santiago e o guitarrista Lyle Workman. A\u00ednda que no seu momento non foi moi ben recibido, a d\u00eda de hoxe \u00e9 eloxiado tanto pola cr\u00edtica como polo p\u00fablico como un dos mellores momentos post-Pixies.\nO \u00e1lbum chegou ao n\u00famero 2 da lista \"Billboard\" \"Heatseekers\" e ao 131 da \"Billboard\" 200 en 1994. O sinxelo \"Headache\" acadou o n\u00famero 10 da \"Billboard\" \"Modern Rock Tracks\" ese ano."}
{"id": "380339", "revid": "41807", "url": "https://gl.wikipedia.org/wiki?curid=380339", "title": "Pobo ucra\u00edno", "text": "Os ucra\u00ednos (en , \"ukrayintsi\") son un grupo \u00e9tnico eslavo oriental nativo de Ucra\u00edna, que por poboaci\u00f3n \u00e9 a sexta meirande naci\u00f3n de Europa. A Constituci\u00f3n de Ucra\u00edna aplica o termo 'ucra\u00ednos' a t\u00f3dolos cidad\u00e1ns do pa\u00eds. Entre outros nomes hist\u00f3ricos deste pobo est\u00e1 o de rusinos e cosacos. Os belarusos e os rusos est\u00e1n considerados pobos irm\u00e1ns dos ucra\u00ednos, mentres que os rutenos son outro grupo relacionado, ou un subgrupo \u00e9tnico dos ucra\u00ednos."}
{"id": "380340", "revid": "23204", "url": "https://gl.wikipedia.org/wiki?curid=380340", "title": "Ucra\u00ednos", "text": ""}
{"id": "380341", "revid": "25871", "url": "https://gl.wikipedia.org/wiki?curid=380341", "title": "Constantino Su\u00e1rez Fern\u00e1ndez", "text": "Constantino Su\u00e1rez Fern\u00e1ndez, co\u00f1ecido co pseud\u00f3nimo de El Espa\u00f1olito, nado en Avil\u00e9s o 10 de setembro de 1890 e finado en Madrid o 4 de marzo de 1941, foi un escritor e xornalista asturiano.\nTraxectoria.\nNaceu en Avil\u00e9s, fillo de Constantino Su\u00e1rez Gra\u00ed\u00f1o e Visitaci\u00f3n Fern\u00e1ndez Gra\u00ed\u00f1o. Estudou o bacharelato en Oviedo e Xix\u00f3n ata 1906, cando emigrou a Cuba. Despois de realizar diferentes traballos fundou unha librer\u00eda e comezou a enviar cr\u00f3nicas e contos a xornais asturianos. Estes traballos foron publicados no \"Diario de Avil\u00e9s\" e m\u00e1is tarde comezou a colaborar con peri\u00f3dicos de Cuba como \"Diario Espa\u00f1ol\", \"Diario de la Marina\" (ambos da Habana), \"La Correspondencia\" (Cienfuegos), \"Voz Astur\" (revista da Habana), \"El Faro del Emigrante\" e \"El Emigrante\".\nEn 1921 regresou a Espa\u00f1a instal\u00e1ndose en Madrid pero mantivo a s\u00faa relaci\u00f3n con Cuba enviando columnas aos peri\u00f3dicos cubanos. Colaborou nos peri\u00f3dicos madrile\u00f1os \"Heraldo de Madrid\", \"La Esfera\", \"Nuevo Mundo\", \"Por Esos Mundos\" e \"Espa\u00f1a y Am\u00e9rica\". En 1923 en reco\u00f1ecemento ao seu traballo outorg\u00e1ronlle a Medalla \u00f3 m\u00e9rito naval.\nO 2 de xu\u00f1o de 1924 casou en Avil\u00e9s con Dolores Su\u00e1rez, nesta \u00e9poca colaborou cos peri\u00f3dicos asturianos \"El Noroeste\", \"La Prensa\", \"Regi\u00f3n\" e \"La Voz de Avil\u00e9s\".\nEn 1930 comezou a relacionarse con sectores republicanos. En 1931 foi nomeado interventor no Padroado de Misi\u00f3ns Pedag\u00f3xicas, baixo a direcci\u00f3n de Luis \u00c1lvarez Santullano. Ao comezar a Guerra Civil foi agregado ao departamento de propaganda.\nO 4 de marzo de 1941 faleceu en Madrid, sendo trasladado o seu corpo en 1952 ao pante\u00f3n do Cemiterio Municipal de La Carriona de Avil\u00e9s."}
{"id": "380343", "revid": "92340", "url": "https://gl.wikipedia.org/wiki?curid=380343", "title": "Alfredo \u00c1lvarez P\u00e9rez", "text": "Alfredo \u00c1lvarez P\u00e9rez, nado en Cortegada en 1868 e finado en Buenos Aires o 7 de novembro de 1924, foi un arquitecto e fil\u00e1ntropo galego.\nTraxectoria.\nEmigrou a Buenos Aires en 1885 co seu pai e o seu irm\u00e1n Guillermo. Traballou como obreiro da construci\u00f3n e f\u00edxose arquitecto. Constru\u00edu co seu irm\u00e1n Guillermo a Embaixada de Espa\u00f1a en Buenos Aires. Foi socio fundador do Centro Gallego, para o que aportou un terreo, presidente do Consello de Administraci\u00f3n do Banco Espa\u00f1ol del R\u00edo de la Plata, da Asociaci\u00f3n Patri\u00f3tica Espa\u00f1ola e da Azucarera Argentina. Foi presidente do Centro Gallego (1918-1923)."}
{"id": "380344", "revid": "72012", "url": "https://gl.wikipedia.org/wiki?curid=380344", "title": "Susana Jamaladynova", "text": ""}
{"id": "380345", "revid": "1131", "url": "https://gl.wikipedia.org/wiki?curid=380345", "title": "Lohengrin Filipello", "text": "Lohengrin Filipello, nado c. 1918 e finado o 29 de decembro de 1993, foi un presentador da televisi\u00f3n de Su\u00edza.\nTraxectoria.\nEn 1956 presentou para toda Europa a primeira edici\u00f3n do Festival da Canci\u00f3n de Eurovisi\u00f3n, celebrada en Lugano (Su\u00edza). Tam\u00e9n foi o \u00fanico presentador masculino que presentaba o festival ata que a edici\u00f3n de 1978 a co-presentou L\u00e9on Zitrone, e Filipello contin\u00faa sendo o seu \u00fanico presentador masculino en solitario. Posteriormente, Filipello seguiu involucrado no Festival de Eurovisi\u00f3n, xa que presentou as finais nacionais de Su\u00edza en 1961 e 1967 para seleccionar cantante e canci\u00f3n para Eurovisi\u00f3n.\nMorreu o 29 de decembro de 1993 aos 75 anos de idade."}
{"id": "380346", "revid": "92340", "url": "https://gl.wikipedia.org/wiki?curid=380346", "title": "Guillermo \u00c1lvarez P\u00e9rez", "text": "Guillermo \u00c1lvarez P\u00e9rez, nado en Cortegada en 1867 e finado en Buenos Aires o 6 de outubro de 1929, foi un arquitecto e fil\u00e1ntropo galego.\nTraxectoria.\nEmigrou a Buenos Aires en 1885 co seu pai e o seu irm\u00e1n Alfredo. Traballou como obreiro da construci\u00f3n e f\u00edxose arquitecto. Constru\u00edu co seu irm\u00e1n Alfredo a Embaixada de Espa\u00f1a en Buenos Aires. Foi socio do Centro Gallego. Grazas a s\u00faa amizade co conde de Bugallal conseguiu para Cortegada escolas, xulgado de paz, correos e tel\u00e9grafos e estrada. Contribu\u00edu a sufragar os gastos destas instalaci\u00f3n, principalmente a construci\u00f3n do edificio do Concello, xulgado, escolas e vivendas para mestres. No seu testamento deixou 100.000 pesetas para repartir entre os pobres do concello, 150.000 para edificaci\u00f3n dunha Casa consistorial escolar e 3.000 pesetas para arranxo da praza. Foi condecorado por Afonso XIII coa Gran Cruz de Sabela a Cat\u00f3lica.\nEn Cortegada hai unha r\u00faa co nome de Irm\u00e1ns \u00c1lvarez. Dedic\u00e1ronlle uns xard\u00edns onde instalaron un busto obra de Francisco Asorey."}
{"id": "380347", "revid": "72012", "url": "https://gl.wikipedia.org/wiki?curid=380347", "title": "Festival da Canci\u00f3n de Eurovisi\u00f3n de 2017", "text": ""}
{"id": "380348", "revid": "72012", "url": "https://gl.wikipedia.org/wiki?curid=380348", "title": "Do It for Your Lover", "text": "\u00abDo It for Your Lover\u00bb\u2014 en galego: \u00abFaino por quen queres\u00bb\u2014 \u00e9 unha canci\u00f3n composta e interpretada en espa\u00f1ol e ingl\u00e9s por Manel Navarro.\u00a0Lanzouse como sinxelo o 13 de xaneiro de 2017\u00a0mediante Sony Music Spain. Representar\u00e1 a Espa\u00f1a no Festival da Canci\u00f3n de Eurovisi\u00f3n de 2017 tras ga\u00f1ar a final nacional espa\u00f1ola, \"Objetivo Eurovisi\u00f3n 2017\", o 11 de febreiro de 2017."}
{"id": "380349", "revid": "89787", "url": "https://gl.wikipedia.org/wiki?curid=380349", "title": "Jos\u00e9 Mar\u00eda Rodr\u00edguez D\u00edaz", "text": "Jos\u00e9 Mar\u00eda Rodr\u00edguez D\u00edaz, nado o 20 de abril de 1935 na Granda (Cedofeita, Ribadeo) e morto en Burela o 9 de maio de 2017, foi un escritor, activista e humanista galego.\nTraxectoria.\nIngresou de novo no Seminario de Mondo\u00f1edo, consagr\u00e1ndose posteriormente como sacerdote en Mondo\u00f1edo no 1959. Con anterioridade \u00f3 fin dos seus estudos eclesi\u00e1sticos, seguiu estudos de canto Gregoriano, diplom\u00e1ndose en m\u00fasica sacra en 1957 no Instituto Gregoriano de Par\u00eds, e na s\u00faa formaci\u00f3n pasou pola Sorbona.\nNo 1960 foi, por oposici\u00f3n, salmista da Catedral Bas\u00edlica de Mondo\u00f1edo e profesor de Lat\u00edn e Canto no Seminario de Mondo\u00f1edo, cargos que compartiu con outras misi\u00f3ns pastorais.\nEn 1979 cesou a actividade eclesial. Posteriormente casado con M\u00aa Asunci\u00f3n Sampedro, foi funcionario do Instituto Social da Mari\u00f1a, exercendo como director local en Tapia e Ribadeo, onde pasou os \u00faltimos anos da s\u00faa vida.\nActividades.\nEntre outras actividades, formou parte das AVV de Vilasel\u00e1n, que contribu\u00edu a crear, primeiro, e logo de O Tes\u00f3n, impulsando ambas dende postos directivos e involucr\u00e1ndose en temas como o paso da autov\u00eda A-8 pola parroquia de Vilasel\u00e1n, a construci\u00f3n dunha macronave no Porto ribadense de Mirasol, a constituci\u00f3n da Mesa de Asociaci\u00f3ns do concello de Ribadeo ou a construci\u00f3n dunha nova residencia de maiores en Ribadeo, que non chegou a ver operativa. Este \u00faltimo tema marcou un fito no concello, despois de promover a constituci\u00f3n dunha plataforma veci\u00f1al a partir das asociaci\u00f3ns de veci\u00f1os e de aglutinar t\u00f3dalas forzas pol\u00edticas no concello para traballar xuntas (a\u00ednda que tras os primeiros pasos, un partido, o PP, desmarcouse da iniciativa).\nNo eido cultural ten colaborado en diferentes proxectos, o que lle ten valido para converterse nun referente nalg\u00fans campos, reco\u00f1ecemento que o levou a ser chamado para diversas representaci\u00f3ns, como o preg\u00f3n da Xira de Sta. Cruz 2006.\nPublicaci\u00f3ns.\nArtigos.\nComo estudoso de diversos temas, en particular relacionados coa historia, a m\u00e1is de activista, publicou \u00f3 longo da s\u00faa vida moitos artigos en castel\u00e1n e en galego en diversos medios de difusi\u00f3n diaria ou semanal (El Progreso, La Voz de Galicia, Cr\u00f3nica3, La Comarca del Eo...), e outros diversos estudos publicados en lugares varios, como o \"Anuario de estudios hist\u00f3rico-teol\u00f3gicos de la di\u00f3cesis de Mondo\u00f1edo-Ferrol\".\nLibros.\nE, en colaboraci\u00f3n,\nOutros.\nEn formato dixital, mantivo durante unha d\u00e9cada (2006-2016) o blog 'O Cargadoiro'.\nNo 2018, con motivo do aniversario da s\u00faa morte, preparouse \"Jos\u00e9 Mar\u00eda Rodr\u00edguez D\u00edaz, In memoriam\", un volume que incl\u00fae as s\u00faas d\u00faas \u00fatimas obras de gran formato, \"Don Secundino Mart\u00ednez Montenegro (O 'Cura Vello' de Ribadeo)\" e \"Semblanza de un guerrillero, Luis Mar\u00eda Trigo Chao (El guardarr\u00edos)\" xunto con descrici\u00f3ns de Jos\u00e9 Mar\u00eda asinadas por persoas que o acompa\u00f1aron nas s\u00faas actividades \u00f3 longo da vida, e un relatorio de artigos."}
{"id": "380350", "revid": "89787", "url": "https://gl.wikipedia.org/wiki?curid=380350", "title": "Categor\u00eda (matem\u00e1ticas)", "text": "En teor\u00eda de categor\u00edas, unha categor\u00eda \u00e9 unha estrutura alx\u00e9brica que consta dunha colecci\u00f3n de \"obxectos\", conectados uns con outros mediante \"frechas\" tales que se cumpren as seguintes propiedades b\u00e1sicas: as frechas p\u00f3dense compor unhas con outras de maneira asociativa, e para cada obxecto existe unha frecha que se comporta como un elemento neutro baixo a composici\u00f3n.\nUn exemplo cl\u00e1sico \u00e9 a categor\u00eda de conxuntos, no que os obxectos son conxuntos e as frechas son as funci\u00f3ns, e onde a composici\u00f3n de frechas \u00e9 a composici\u00f3n usual de funci\u00f3ns. En xeral, os obxectos e as frechas poden ser obxectos abstractos de calquera tipo, e a noci\u00f3n de categor\u00eda prov\u00e9 dunha maneira abstracta e fundamental para describir entidades matem\u00e1ticas e as s\u00faas relaci\u00f3ns. Esta \u00e9 a idea central da teor\u00eda de categor\u00edas, unha rama das matem\u00e1ticas que busca xeneralizar todas as demais teor\u00edas matem\u00e1ticas en termos de obxectos e frechas. Practicamente calquera rama das matem\u00e1ticas modernas p\u00f3dese describir en termos de categor\u00edas, e mediante esta descrici\u00f3n \u00e9 com\u00fan que se revelen propiedades e similitudes moi profundas entre \u00e1reas aparentemente distintas.\nD\u00faas categor\u00edas son iguais se te\u00f1en a mesma colecci\u00f3n de obxectos, a mesma colecci\u00f3n de frechas, e a mesma forma asociativa de compor frechas. D\u00faas categor\u00edas tam\u00e9n se poden considerar equivalentes mesmo se non son precisamente a mesma. Moitas categor\u00edas moi coti\u00e1s den\u00f3tanse comunmente cunha abreviaci\u00f3n do tipo dos seus obxectos, por exemplo: Con ref\u00edrese \u00e1 categor\u00eda de conxuntos, Top ref\u00edrese \u00e1 categor\u00eda de espazos topol\u00f3xicos, Ab ref\u00edrese \u00e1 categor\u00eda de grupos abelianos etc.\nDefinici\u00f3n.\nHai varias definici\u00f3ns equivalentes dunha categor\u00eda. A m\u00e1is habitual \u00e9 a seguinte: unha categor\u00eda C consta de:\nAdemais, os seguintes axiomas deben ser certos:\nDestes axiomas p\u00f3dese deducir facilmente que existe unha \u00fanica frecha identidade para cada obxecto.\nHistoria.\nA noci\u00f3n de categor\u00eda, e en xeral, as primeiras noci\u00f3ns de teor\u00eda de categor\u00edas, apareceron por primeira vez en 1945 nun artigo de Samuel Eilenberg e Saunders Mac Lane chamado \"General Theory of Natural Equivalences\" (\"Teor\u00eda xeral das equivalencias naturais\").\nConstruci\u00f3n de novas categor\u00edas.\nCategor\u00eda dual.\nCalquera categor\u00eda \"C\" pode ser considerada unha nova categor\u00eda cunha forma diferente: os obxectos son os mesmos que na categor\u00eda orixinal pero as frechas son as que estaban na categor\u00eda orixinal invertidas. Ch\u00e1mase categor\u00eda dual ou oposta e den\u00f3tase \"C\"op.\nCategor\u00edas produto.\nSe \"C\" e \"D\" son categor\u00edas, p\u00f3dese constru\u00edr a categor\u00eda produto \"C\"\u00a0\u00d7\u00a0\"D\": os obxectos son pares que consisten nun obxecto de \"C\" e outro de \"D\", e os morfismos son tam\u00e9n pares que consisten nun morfismo de \"C\" e outro de \"D\". Estes pares poden tam\u00e9n comporse."}
{"id": "380353", "revid": "35560", "url": "https://gl.wikipedia.org/wiki?curid=380353", "title": "Scout D1", "text": "Scout D1 foi un foguete espacial dos Estados Unidos propulsado exclusivamente por propelente s\u00f3lido e pertencente \u00e1 familia de foguetes Scout. Estaba concibido como un lanzador de baixo custo, podendo lanzar cargas de ata 183\u00a0kg a \u00f3rbitas baixas. Foi usado desde tres sitios de lanzamento: a Base Vandenberg da Forza A\u00e9rea en California; o complexo de Wallops Island; e o Complexo de Lanzamento San Marco fronte \u00e1s costas de Nixeria."}
{"id": "380356", "revid": "1888", "url": "https://gl.wikipedia.org/wiki?curid=380356", "title": "Alejandro Rodr\u00edguez Veiras", "text": "Alejandro Rodr\u00edguez Veiras, co\u00f1ecido como Alejandro R. Veiras, nado en Ourense en 1896 e finado na mesma cidade en 1977, foi un pintor e escritor galego.\nTraxectoria.\nFillo de Alejandro Rodr\u00edguez Cobelas. Delineante. Colaborou en \"El Radical\", foi redactor de \"La Regi\u00f3n\" e redactor-xefe en 1930. Na Rep\u00fablica foi presidente da coral Uni\u00f3n Orensana. No franquismo foi profesor e logo director da Escola de Artes e Oficios de Ourense. \u00c9 autor de moitos carteis das festas de Ourense."}
{"id": "380357", "revid": "1888", "url": "https://gl.wikipedia.org/wiki?curid=380357", "title": "Alejandro R. Veiras", "text": ""}
{"id": "380358", "revid": "4950", "url": "https://gl.wikipedia.org/wiki?curid=380358", "title": "Partido xudicial de Mar\u00edn", "text": "O Partido xudicial de Mar\u00edn \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 13 da provincia de Pontevedra.\nComprende os concellos de Bueu e Mar\u00edn. A cabeza de partido, e por tanto sede das instituci\u00f3ns xudiciais, \u00e9 Mar\u00edn. A direcci\u00f3n do partido sit\u00faase na Avenida de Ourense da localidade. Mar\u00edn conta con dous Xulgados de Primeira Instancia e Instruci\u00f3n."}
{"id": "380359", "revid": "75146", "url": "https://gl.wikipedia.org/wiki?curid=380359", "title": "Partido judicial de Mar\u00edn", "text": ""}
{"id": "380361", "revid": "92340", "url": "https://gl.wikipedia.org/wiki?curid=380361", "title": "Barry DeVorzon", "text": "Barry DeVorzon, nado en Nova York o 7 de xullo de 1934, \u00e9 un compositor de bandas sonoras estadounidense. Entre as s\u00faas composici\u00f3ns m\u00e1is co\u00f1ecidas at\u00f3panse as bandas sonoras dos filmes \"Bless the Beasts and Children\" (1971), \"The Warriors\" (1979) e \"The Exorcist III\" (1990), xunto a outras."}
{"id": "380362", "revid": "88215", "url": "https://gl.wikipedia.org/wiki?curid=380362", "title": "Eduardo Araujo Castillo", "text": "Eduardo Araujo Castillo (6 de febreiro de 1996) \u00e9 un deportista mexicano que compite en judo, ga\u00f1ador de d\u00faas medallas de prata no Campionato Panamericano de Yudo nos anos 2016 e 2017."}
{"id": "380364", "revid": "1888", "url": "https://gl.wikipedia.org/wiki?curid=380364", "title": "Tom\u00e1s Santoro Iglesias", "text": "Tom\u00e1s Santoro Iglesias, nado en Vigo e finado na mesma cidade o 7 de novembro de 1972, foi un avogado e pol\u00edtico galego.\nTraxectoria.\nEstudou no Colexio dos Xesu\u00edtas de Vigo. Na \u00e9poca da Rep\u00fablica pertenc\u00eda \u00e1 Asociaci\u00f3n Cat\u00f3lica Nacional de Propagandistas, participou como orador en actos da Uni\u00f3n Regional de Derechas e foi presidente das Juventudes de Acci\u00f3n Popular de Pontevedra en 1935. No franquismo foi notario do Porri\u00f1o dende 1942 e presidente da xunta diocesana de Acci\u00f3n Cat\u00f3lica. En 1968 foi nomeado notario de Vigo.\nVida persoal.\nCasou con Mar\u00eda Teresa Garc\u00eda de la Parra Gonz\u00e1lez e foi pai de Tom\u00e1s, Mar\u00eda Teresa e Carlos Santoro Garc\u00eda de la Parra."}
{"id": "380365", "revid": "98629", "url": "https://gl.wikipedia.org/wiki?curid=380365", "title": "Budelli", "text": "Budelli \u00e9 unha illa no arquip\u00e9lago da Maddalena (italiano: Arcipelago di La Maddalena), cerca do estreito de Bonifacio, no norte de Sarde\u00f1a, Italia. Forma parte do Parque Nacional La Maddalena.\nBudelli at\u00f3pase a varios centos de metros ao sur das illas Razzoli e Santa Mar\u00eda. Ten unha superficie de 1\u00b46 km\u00b2 e un per\u00edmetro costeiro total de 12\u00b43\u00a0km. O punto m\u00e1is alto \u00e9 Monte Budello, con 87 m.\nBudelli \u00e9 considerada unha das illas m\u00e1is fermosas do Mar Mediterr\u00e1neo. \u00c9 especialmente co\u00f1ecida pola s\u00faa \"Spiaggia Rosa\" (praia rosa), no sueste da illa, que debe a s\u00faa cor t\u00edpica a fragmentos microsc\u00f3picos de corais e cunchas como a \"Miriapora truncata\" e \"Miniacina miniacea\". Budelli \u00e9 unha das catro illas deshabitadas no arquip\u00e9lago da Maddalena: as outras son Caprera, Spargi e Razzoli.\nA illa foi comprada en outubro de 2013 por 2\u00b494 mill\u00f3ns de euros, trala creba do anterior propietario. O novo comprador era un neozeland\u00e9s, que intentou protexer o ecosistema na illa. Con todo, a Corte Suprema italiana aprobou leis para iniciar o proceso de recuperaci\u00f3n da illa, que agora \u00e9 administrada e protexida pola xunta do parque nacional."}
{"id": "380366", "revid": "5863", "url": "https://gl.wikipedia.org/wiki?curid=380366", "title": "Alexandro B\u00f3veda", "text": ""}
{"id": "380368", "revid": "35560", "url": "https://gl.wikipedia.org/wiki?curid=380368", "title": "Scout E1", "text": "Scout E1 foi un foguete espacial dos Estados Unidos propulsado exclusivamente por propelente s\u00f3lido e parte da familia de foguetes Scout. Estaba concibido como un lanzador de baixo custo, podendo lanzar cargas de ata 200\u00a0kg a \u00f3rbitas baixas. Foi usado unha soa vez, desde a Base Vandenberg da Forza A\u00e9rea en California, para lanzar o sat\u00e9lite Explorer 52 (tam\u00e9n co\u00f1ecido como \"Injun 6\") o 3 de xu\u00f1o de 1974."}
{"id": "380369", "revid": "32797", "url": "https://gl.wikipedia.org/wiki?curid=380369", "title": "Arquitectura relixiosa", "text": "A arquitectura relixiosa oc\u00fapase do dese\u00f1o e construci\u00f3n de lugares de culto sagrados ou de espazos de oraci\u00f3n, como igrexas, mesquitas, stupas, sinagogas e templos. Moitas culturas te\u00f1en dedicado recursos considerables para a s\u00faa arquitectura relixiosa, e os seus lugares de culto e espazos sagrados est\u00e1n entre os edificios m\u00e1is impresionantes e duradeiros que a humanidade creou. Por esta raz\u00f3n, a disciplina occidental de \"Historia da Arquitectura\" mantense en boa medida da historia da arquitectura relixiosa desde os tempos m\u00e1is remotos ata, polo menos, o per\u00edodo barroco. A xeometr\u00eda sagrada, a iconograf\u00eda e o uso de sofisticadas semi\u00f3ticas tales como sinais, s\u00edmbolos e motivos relixiosos son end\u00e9micos na arquitectura relixiosa.\nOs edificios relixiosos, a mi\u00fado evolucionaron ao longo de per\u00edodos de varios s\u00e9culos e foron os m\u00e1is grandes edificios do mundo, antes da existencia de ra\u00f1aceos modernos. Mentres os distintos estilos usados \u200b\u200bna arquitectura relixiosa \u00e1s veces reflectisen as tendencias doutras construci\u00f3ns, estes estilos tam\u00e9n mantiv\u00e9ronse distintos da arquitectura contempor\u00e1nea usada noutras estruturas. Coa ascensi\u00f3n das relixi\u00f3ns monote\u00edstas, os edificios relixiosos foron convert\u00e9ndose en maior medida en centros de oraci\u00f3n e meditaci\u00f3n."}
{"id": "380370", "revid": "44472", "url": "https://gl.wikipedia.org/wiki?curid=380370", "title": "Arquitectura sagrada", "text": ""}
{"id": "380372", "revid": "5132", "url": "https://gl.wikipedia.org/wiki?curid=380372", "title": "CB Prat", "text": "O Club B\u00e0squet Prat \u00e9 un club de baloncesto espa\u00f1ol con sede na cidade de El Prat de Llobregat, Catalu\u00f1a. Forma parte da Federaci\u00f3n Catalana de Baloncesto e da Federaci\u00f3n Espa\u00f1ola de Baloncesto.\nDesenvolve a s\u00faa actividade nas instalaci\u00f3ns municipais do Complexo Poliesportivo Estruch, onde se atopa o Pavill\u00f3n Joan Busquets e nas instalaci\u00f3ns do Fondo d'en Peixo onde se atopa a cancha de baloncesto Xavier Marcilla. Desde 2018 xestiona unha Escola de Baloncesto. O primeiro equipo actualmente compite na Liga LEB Prata.\nHistoria.\nFundado en 1951, o Club B\u00e0squet Prat naceu como unha divisi\u00f3n da secci\u00f3n de baloncesto da Juventud Asociaci\u00f3n de Padres de Familia Prat (JAPF Prat), a cal exist\u00eda desde 1943. Na temporada 1953\u221254 comezou participaci\u00f3n en categor\u00edas rexionais catal\u00e1s, conseguindo en 1961\u221262 o ascenso \u00e1 segunda divisi\u00f3n estatal. Na segunda categor\u00eda xogou por tres tempadas, en todas tendo que xogar o playoff pola permanencia. Entre finais dos anos 1960 e 1976 xogou na terceira divisi\u00f3n para, posteriormente, descender a categor\u00edas rexionais. \nNo ano 1984 o club crea unha secci\u00f3n feminina. En 1988 e deixa as instalaci\u00f3n de Fons d'en Peixo para trasladarse ao pavill\u00f3n deportivo Estruch. En 1992, o club asumiu a direcci\u00f3n da Escola Municipal de Baloncesto. Tres anos despois, en 1995, o club fusionouse coa secci\u00f3n de baloncesto da Associaci\u00f3 Esportiva Prat. Na temporada 1998\u221299 o club regresa a categor\u00edas estatais co ascensos \u00e1 Liga EBA, chegando a xogar os playoff de ascenso para a Liga LEB en 2002 e 2003.\nEn 2005 o club pasa a vincularse ao Club Joventut de Badalona da Liga ACB, momento no que o equipo consegue ascender \u00e1 LEB Prata, terceira categor\u00eda do baloncesto espa\u00f1ol. Ap\u00f3s varios anos, o 25 de maio de 2014 o club consegue pro vez primeira na s\u00faa historia o ascenso \u00e1 Liga LEB Ouro, chegando a disputar na temporada 2017\u221218 as semifinais do playoff de ascenso \u00e1 Liga ACB, onde foron eliminados no quinto e definitivo xogo polo Melilla Baloncesto. Con todo, na seguinte temporada o club ocupa o posto 17 da clasificaci\u00f3n e descende, despois de cinco temporadas, \u00e1 LEB Prata."}
{"id": "380377", "revid": "1131", "url": "https://gl.wikipedia.org/wiki?curid=380377", "title": "Fechas", "text": "O top\u00f3nimo galego Fechas pode referirse a:"}
{"id": "380378", "revid": "1131", "url": "https://gl.wikipedia.org/wiki?curid=380378", "title": "Fecha", "text": "O top\u00f3nimo galego Fecha pode referirse a:"}
{"id": "380379", "revid": "1576", "url": "https://gl.wikipedia.org/wiki?curid=380379", "title": "Ponte Fechas", "text": "O top\u00f3nimo Ponte Fechas pode referirse a:"}
{"id": "380381", "revid": "22570", "url": "https://gl.wikipedia.org/wiki?curid=380381", "title": "F\u00e1tima (filla de Mahoma)", "text": "F\u00e1tima az-Zahra (en \u00e1rabe: \u0641\u0627\u0637\u0645\u0629 \u0627\u0644\u0632\u0647\u0631\u0627\u0621, 'a luminosa'; A Meca, 27 de xullo de 604 \u2013 Medina, 28 de agosto de 632) foi unha muller \u00e1rabe, filla do profeta musulm\u00e1n Mahoma (\"Muhammad\") e transmisora da sucesi\u00f3n consangu\u00ednea deste.\nF\u00e1tima era filla do profeta Mahoma e da s\u00faa primeira dona, Jadiya. Foi a s\u00faa cuarta filla, despois de Z\u00e1ynab, Ruqayya, e Ummu Kulzum. Aos dez anos de idade (a\u00ednda que outras fontes din que foi con dezanove anos de idade), contraeu matrimonio con Ali ibn Abi T\u00e1lib, o cuarto dos califas musulm\u00e1ns e primeiro Im\u00e1n dos musulm\u00e1ns xi\u00edtas, xenro e curm\u00e1n\u00a0de Mahoma, co que tivo tres fillos homes: Hasan, Hus\u00e1yn e M\u00fahsin, e d\u00faas fillas: Zaynab e Ummu Kulzum. F\u00e1tima p\u00faxolles o mesmo nome que dous das s\u00faas irm\u00e1s finadas para que se repartisen os nomes da Casa Prof\u00e9tica.\nPara os musulm\u00e1ns F\u00e1tima \u00e9 obxecto de inspiraci\u00f3n e o seu nome \u00e9 o m\u00e1is popular no mundo musulm\u00e1n.\nF\u00e1tima participou en varias acci\u00f3ns pol\u00edticas moi importantes rexistradas en todas as fontes isl\u00e1micas. En primeiro lugar, despois da conquista\u00a0da Meca, negouse a ofrecer a s\u00faa protecci\u00f3n (como filla de Mahoma) a Abu Sufyan ibn Harb. Segundo algunhas fontes reclamou os dereitos de propiedade de seu pai.\nMorreu poucos meses despois do pasamento de Mahoma e foi soterrada no cemiterio de Jannat ao-Baqi. Moitos musulm\u00e1ns xi\u00edtas cren que faleceu como consecuencia dunha lesi\u00f3n causada por Umar, mentres ela defend\u00eda o seu home\u00a0Ali dos ataques de Abu Bakr.\nNacemento.\nF\u00e1tima naceu na Meca, filla de Khadija e de Mahoma, cinco anos antes de que este recibise as primeiras revelaci\u00f3ns, exactamente, naceu no ano 605 durante a reconstruci\u00f3n da Kaaba.\nF\u00e1tima no Cor\u00e1n.\nF\u00e1tima representou un gran consolo para o profeta Muhammad, posto que todos os seus fillos homes faleceran. Por esta raz\u00f3n, os seus detractores cham\u00e1bano maliciosamente \"\u00e1btar\", \u00e9 dicir \"est\u00e9ril\". Eles, segundo as s\u00faas tradici\u00f3ns, exaltaban a importancia dos fillos homes, e consider\u00e1banos sucesores dos proxectos dos pais. Por iso, content\u00e1banse pensando que coa morte do Profeta, o islam desaparecer\u00eda como ameaza, ent\u00f3n, revelouse a sura \"Al-Kawzar\":Esta sura anunciou ao Profeta \"a abundancia\" que se interpreta como unha abundante descendencia. Isto pode testemu\u00f1arse hoxe en d\u00eda xa que moitos dos seus descendentes son importantes personalidades da escena mundial. Por outra banda, As Ibn Ua'il, quen chamaba \"est\u00e9ril\" a Muhammad, a pesar de ter dez fillos homes, non deixou descendencia."}
{"id": "380382", "revid": "18868", "url": "https://gl.wikipedia.org/wiki?curid=380382", "title": "F\u00e1tima az-Zahra", "text": ""}
{"id": "380383", "revid": "89787", "url": "https://gl.wikipedia.org/wiki?curid=380383", "title": "Jon Plazaola", "text": "Jon Plazaola Larra\u00f1aga, nado en\u00a0Urretxu, Guip\u00fascoa, o\u00a028 de marzo de 1982,\u00a0\u00e9 un actor e humorista\u00a0vasco.\nBiograf\u00eda.\nNo ano 2000 comezou a carreira de Belas Artes na Universidade do Pa\u00eds Vasco, finalizando os seus estudos en 2005. En 2009, trasl\u00e1dase a Madrid, onde comeza os seus estudos no Instituto de Cine de Madrid, diplom\u00e1ndose en gui\u00f3n de cine e televisi\u00f3n e t\u00e9cnico en procesos audiovisuais.\nDende 2001, leva traballando como c\u00f3mico e monologuista. No 2004, comeza a traballar na televisi\u00f3n auton\u00f3mica vasca, EITB, onde realizou a maior parte dos seus traballos en televisi\u00f3n. No 2015, protagoniza a serie \"All\u00ed abajo\" de Antena 3.\nO 20 de marzo de 2017 apareceu no programa de televisi\u00f3n \"El Hormiguero\"\u00a0xunto a Mar\u00eda Le\u00f3n."}
{"id": "380384", "revid": "23204", "url": "https://gl.wikipedia.org/wiki?curid=380384", "title": "Jon Plazaola Larra\u00f1aga", "text": ""}
{"id": "380386", "revid": "102241", "url": "https://gl.wikipedia.org/wiki?curid=380386", "title": "Chavacano", "text": "O chavacano \u00e9 unha lingua crioula con base l\u00e9xica castel\u00e1 falada en Filipinas. A verba \"chabacano\" prov\u00e9n do castel\u00e1n, e significa \"de mal gusto\", \"groseiro\", \"vulgar\". Existen seis dialectos diferentes: zamboangue\u00f1o, davaoe\u00f1o zamboangue\u00f1o, ternate\u00f1o, cavite\u00f1o, cotabate\u00f1o e ermite\u00f1o.\nO chavacano \u00e9 a \u00fanica lingua crioula baseada no castel\u00e1n que existe en Asia. Sobreviviu por m\u00e1is de 400 anos, convert\u00e9ndose nunha das linguas crioulas m\u00e1is antigas do mundo. Entre as linguas que se falan en Filipinas, \u00e9 a \u00fanica que non pertence \u00e1s linguas austronesias, pero \u00f3 igual que as linguas malaio-polinesias, emprega reduplicaci\u00f3n."}
{"id": "380387", "revid": "23204", "url": "https://gl.wikipedia.org/wiki?curid=380387", "title": "Crioulo chavacano", "text": ""}
{"id": "380388", "revid": "23204", "url": "https://gl.wikipedia.org/wiki?curid=380388", "title": "Chabacano", "text": ""}
{"id": "380389", "revid": "23204", "url": "https://gl.wikipedia.org/wiki?curid=380389", "title": "Lingua sorabia", "text": ""}
{"id": "380391", "revid": "1131", "url": "https://gl.wikipedia.org/wiki?curid=380391", "title": "As Balsi\u00f1as, Seavia, Coristanco", "text": "As Balsi\u00f1as \u00e9 un lugar da parroquia de Seavia no concello coru\u00f1\u00e9s de Coristanco na comarca de Berganti\u00f1os."}
{"id": "380392", "revid": "85894", "url": "https://gl.wikipedia.org/wiki?curid=380392", "title": "Daniel Fern\u00e1ndez Varela", "text": "Daniel Fern\u00e1ndez Varela, nado en Mencide (Carteire, Palas de Rei) en 1894 e finado na Coru\u00f1a o 24 de decembro de 1958, foi un telegrafista e sindicalista galego.\nTraxectoria.\nIngresou en Tel\u00e9grafos en 1923 e foi destinado en Madrid. En 1929 traslad\u00e1rono a Corcubi\u00f3n como celador e asentouse en Cee. Coa proclamaci\u00f3n da Rep\u00fablica, foi elixido presidente do sindicato de Oficios Varios de Cee vinculado \u00e1 UGT, e foi un dos promotores da Casa del Pueblo de Cee. En xullo de 1935 foi denunciado an\u00f3nimamente por supostas actividades pol\u00edticas xunto cos seus compa\u00f1eiros de Tel\u00e9grafos de Corcubi\u00f3n, Arturo Roman\u00ed Mari\u00f1o e Antonio Barcala Alonso. Despois trasladouse a Santiago de Compostela e en abril de 1936 a Coru\u00f1a. Co golpe de Estado do 18 de xullo de 1936 foi suspendido de emprego e soldo en agosto e depurado do seu posto de traballo en Tel\u00e9grafos. Trasladouse a Mencide para dedicarse \u00e1 agricultura. Nos anos corenta foi acusado de colaborar coa guerrilla de Ram\u00f3n Rodr\u00edguez Varela \"Curux\u00e1s\" e intentaron detelo en febreiro de 1946; Daniel logrou fuxir e permaneceu agochado case tres meses en distintos domicilios de Carteire. Despois trasladouse a Ligonde onde permaneceu ata agosto. Acompa\u00f1ado dun familiar, trasladouse a Coru\u00f1a cunha identidade falsa (Manuel Varela Vila) e asentouse na cidade. Vendeu as terras da herdanza materna e abriu unha tenda na r\u00faa Francisco Catoira. En 1957 acolleuse ao decreto para solicitar a rehabilitaci\u00f3n e pedir a readmisi\u00f3n en Tel\u00e9grafos. A solicitude foi denegada \u201cpor ter sido un destacado socialista\u201d."}
{"id": "380399", "revid": "1888", "url": "https://gl.wikipedia.org/wiki?curid=380399", "title": "Adolfo Fojo Silva", "text": "Adolfo Fojo Silva, nado en Caldas de Reis en 1867 e finado en Bai\u00f3n (Vilanova de Arousa) a finais de maio de 1933, foi un empresario e fil\u00e1ntropo galego.\nTraxectoria.\nRenunciou a ordenarse como sacerdote e emigrou a Arxentina onde fixo fortuna, dedic\u00e1ndose a importaci\u00f3n de teas, azafr\u00e1n e especies de Oriente e a s\u00faa exportaci\u00f3n a Europa. Polo cancro da s\u00faa muller viaxou por varios hospitais de Alema\u00f1a e Su\u00edza, pero non logrou impedir a s\u00faa morte. Retornou a Galicia e casou con Bernardina Colmeiro Rey. A finais dos anos vinte comproulle a Juan Nepomuceno Ozores, fillo do conde de Priegue, a Granxa de Font\u00e1n (hoxe co\u00f1ecida como Pazo Bai\u00f3n) en Vilanova de Arousa, onde puxo en marcha unha explotaci\u00f3n agr\u00edcola e gandeira. Non obtivo bos resultados, resultando unha explotaci\u00f3n deficitaria, pois o \u00fanico que se vend\u00eda era o vi\u00f1o. Adolfo Fojo contribu\u00edu na construci\u00f3n do Asilo de Caldas de Reis. Finou na s\u00faa propiedade O Fontan en Bai\u00f3n a finais de maio de 1933,"}
{"id": "380403", "revid": "23204", "url": "https://gl.wikipedia.org/wiki?curid=380403", "title": "Baixo sorabo", "text": "O baixo sorabo (dolnoserbski) \u00e9 unha lingua minoritaria eslava de Alema\u00f1a, falada na hist\u00f3rica provincia de Baixa Lusacia, na actual Brandeburgo. \u00c9 unha das d\u00faas formas literarias do sorabo, sendo a outra o alto sorabo.\nO baixo sorabo \u00e9 falado arredor da cidade de Cottbus en Brandeburgo. Os sinais desta rexi\u00f3n son polo xeral biling\u00fces e Cottbus ten un colexio no que o baixo sorabo \u00e9 a lingua do ensino. \u00c9 unha lingua gravemente ameazada. A meirande parte dos falantes nativos te\u00f1en unha idade avanzada."}
{"id": "380406", "revid": "23204", "url": "https://gl.wikipedia.org/wiki?curid=380406", "title": "Dolnoserbski", "text": ""}
{"id": "380408", "revid": "98629", "url": "https://gl.wikipedia.org/wiki?curid=380408", "title": "Posici\u00f3n do coito lateral", "text": "A posici\u00f3n do coito lateral\u00a0\u00e9 unha posici\u00f3n sexual descrito por Masters e Johnson na s\u00faa \"Human Sexual Response\" (\"Resposta sexual dos humanos\")."}
{"id": "380410", "revid": "56817", "url": "https://gl.wikipedia.org/wiki?curid=380410", "title": "A Moment of Stillness", "text": "A Moment of Stillness \u00e9 un EP da banda irlandesa de post-rock God Is an Astronaut, publicado o 21 de agosto de 2006 a trav\u00e9s do selo Revive Records. O tema \"Forever Lost (Reprise)\" \u00e9 un \"reprise\" da canci\u00f3n \"Forever Lost\" do seu segundo \u00e1lbum \"All Is Violent, All Is Bright\". En 2015 o tema \"Endless Dream\" apareceu no cap\u00edtulo 76 do podcast \"Welcome to Night Vale\".\nListaxe de canci\u00f3ns.\nCanci\u00f3ns extra (edici\u00f3n dixital en Bandcamp)"}
{"id": "380411", "revid": "7625", "url": "https://gl.wikipedia.org/wiki?curid=380411", "title": "AG-59", "text": "A AG-59, tam\u00e9n co\u00f1ecida como autov\u00eda Santiago-A Estrada \u00e9 unha v\u00eda auton\u00f3mica galega, na actualidade cobre o traxecto de Santiago de Compostela \u00e1 Ramallosa e est\u00e1 previsto que contin\u00fae at\u00e9 A Estrada, coa posibilidade da prolongaci\u00f3n at\u00e9 Cerdedo ou Forcarei para enlazar coa N-541 ou a PO-534.\nActualmente co tramo de Santiago de Compostela-A Ramallosa est\u00e1n en servizo uns 5,9 quil\u00f3metros de lonxitude, a prolongaci\u00f3n at\u00e9 A Estrada,\u00a0 ser\u00edan outros 11,5 quil\u00f3metros de lonxitude, e a posibilidade da prolongaci\u00f3n at\u00e9 Cerdedo ou Forcarei, poder\u00eda sumar outros 16 quil\u00f3metros.\nO primeiro tramo de Santiago de Compostela \u00e1 Ramallosa foi inaugurado o 21 de novembro do ano 2008, tras dous anos das obras, que se empezaron a executar en maio do ano 2006."}
{"id": "380412", "revid": "23204", "url": "https://gl.wikipedia.org/wiki?curid=380412", "title": "69 (posici\u00f3n sexual)", "text": ""}
{"id": "380413", "revid": "56817", "url": "https://gl.wikipedia.org/wiki?curid=380413", "title": "Honestly", "text": "\"Honestly\" \u00e9 unha canci\u00f3n do supergrupo estadounidense de rock alternativo Zwan, publicada como primeiro sinxelo do seu \u00fanico \u00e1lbum, \"Mary Star of the Sea\". O tema foi composto por Billy Corgan, guitarrista e vocalista do grupo.\nA s\u00faa cara b, unha versi\u00f3n do tema \"The Number of the Beast\" de Iron Maiden, foi usada nos cr\u00e9ditos de apertura da pel\u00edcula de 2002 do director Jonas \u00c5kerlund \"Spun\".\nListaxe de canci\u00f3ns.\nTodos os temas compostos por Billy Corgan ag\u00e1s onde se indique."}
{"id": "380414", "revid": "23204", "url": "https://gl.wikipedia.org/wiki?curid=380414", "title": "Tet\u00fan", "text": ""}
{"id": "380416", "revid": "5863", "url": "https://gl.wikipedia.org/wiki?curid=380416", "title": "Partido Comunista Italiano", "text": "O Partido Comunista Italiano (PCI) foi un importante partido pol\u00edtico de Italia no s\u00e9culo XX, situado na esquerda pol\u00edtica. Naceu en xaneiro de 1921, en Livorno, como Partido Comunista de Italia (PCd'I, secci\u00f3n italiana da III Internacional) da man principalmente de Amadeo Bordiga e Antonio Gramsci, mediante unha escisi\u00f3n \u00e1 esquerda do Partido Socialista Italiano no XVII Congreso socialista.\nS\u00f3 catro anos despois da s\u00faa fundaci\u00f3n, en 1925, foi ilegalizado polo r\u00e9xime fascista de Benito Mussolini e, durante case d\u00faas d\u00e9cadas, pasou \u00e1 clandestinidade e os seus militantes foron perseguidos. Ademais, sufriu desencontros coa Internacional Comunista nas d\u00e9cadas de 1920 e 1930. En xullo de 1943, coa ca\u00edda do goberno de Mussolini, \u00e9 refundado, esta vez baixo o nome de Partido Comunista Italiano (PCI). Durante a Segunda Guerra Mundial, centos de miles de militantes comunistas combater\u00edan nas filas da resistencia italiana contra a Rep\u00fablica Social Italiana e a Alema\u00f1a nazi. Tras a guerra, o PCI xurdiu como o maior partido do pa\u00eds, con m\u00e1is de dous mill\u00f3ns de afiliados e un gran prestixio. O seu l\u00edder, Palmiro Togliatti, puxo en funcionamento unha pol\u00edtica de cooperaci\u00f3n co resto de partidos democr\u00e1ticos, o que lle permitiu ter grande influencia na creaci\u00f3n das instituci\u00f3ns da nova rep\u00fablica.\nTras participar con varios ministros no goberno italiano, foi expulsado deste en 1947 para facilitar que Italia ingresase no bloque prol estadounidense e anos m\u00e1is tarde na OTAN. Desde ent\u00f3n e at\u00e9 a s\u00faa disoluci\u00f3n, ao longo de catro d\u00e9cadas, foi o segundo partido m\u00e1is votado en Italia e, a\u00ednda que sempre estivo na oposici\u00f3n a nivel nacional, era o partido m\u00e1is votado en moitas zonas do norte e centro de Italia. Fiel aos postulados sovi\u00e9ticos at\u00e9 ben entrada a d\u00e9cada de 1970, a partir de ent\u00f3n pasar\u00eda a defender, dentro do comunismo, o chamado eurocomunismo, do mesmo xeito que outros partidos comunistas en Occidente, como o franc\u00e9s ou o espa\u00f1ol. At\u00e9 a d\u00e9cada de 1960 foi o maior partido comunista de Occidente, ata que, tras a violenta desarticulaci\u00f3n do Partido Comunista de Indonesia, se converteu no maior partido comunista do mundo capitalista.\nElectoralmente, os seus apoios oscilaron entre un cuarto e un terzo do electorado, a pesar da presi\u00f3n e o desprestixio ao que foi sometido pola dereita italiana e a OTAN a trav\u00e9s da operaci\u00f3n Gladio. En 1984 ocorrer\u00edan dous eventos hist\u00f3ricos na historia do partido: o funeral de Enrico Berlinguer, que sacou \u00e1s r\u00faas de Roma a m\u00e1is dun mill\u00f3n de persoas nunha das maiores demostraci\u00f3ns de forza do movemento comunista italiano. D\u00edas despois, as elecci\u00f3ns ao Parlamento Europeo de 1984, cando, nunhas elecci\u00f3ns hist\u00f3ricas, o Partido Comunista Italiano foi o partido m\u00e1is votado en Italia, recibindo preto de 12 mill\u00f3ns de votos e convert\u00e9ndose no segundo partido comunista en Europa en ga\u00f1ar unhas elecci\u00f3ns plurais e democr\u00e1ticas. Dous anos despois da ca\u00edda do bloque socialista, autodisolveuse no seu XX Congreso. Os seus partidos sucesores foron o Partido Democr\u00e1tico da Esquerda, socialdem\u00f3crata, e o Partido da Refundaci\u00f3n Comunista, comunista.\nIdeolox\u00eda.\nNaceu como un partido pertencente \u00e1 Internacional Comunista. Os seus primeiros obxectivos eran derrubar o estado burgu\u00e9s, abolir o capitalismo e implantar o comunismo seguindo o exemplo dos comunistas rusos de Lenin, \u00e9 dicir, mediante a revoluci\u00f3n e a ditadura do proletariado.\nNa segunda metade do s\u00e9culo XX abandonou progresivamente as teses sovi\u00e9ticas creando unha propia li\u00f1a pol\u00edtica, o eurocomunismo, xunto a outros partidos comunistas europeos como o franc\u00e9s ou o espa\u00f1ol.\nHistoria.\nFundaci\u00f3n e prohibici\u00f3n.\nO PCI \u00e9 fundado o 21 de xaneiro de 1921 na cidade de Livorno pola corrente de extrema esquerda do Partido Socialista Italiano (PSI). Os l\u00edderes desa corrente eran Amadeo Bordiga e Antonio Gramsci, que abandonaron a sala do Teatro Goldoni, onde se celebraba o XVII Congreso socialista, convocando un congreso constitu\u00ednte xunto ao teatro San Marco. Este desencontro foi causado pola negativa da maior\u00eda dos congresistas do PSI a unirse \u00e1 Internacional Comunista.\nA s\u00faa primeira denominaci\u00f3n foi Partido Comunista de Italia (secci\u00f3n italiana da Internacional Comunista). O 5 de novembro do 1925 o PCd'I \u00e9 ilegalizado polo r\u00e9xime de Benito Mussolini. Con todo, o partido \u00e9 reconstituido na clandestinidade, en parte permanecendo en Italia, en parte emigrando ao estranxeiro, sobre todo a Francia e a URSS. De acordo co Partido Comunista da Uni\u00f3n Sovi\u00e9tica, participa na guerra de liberaci\u00f3n xunto cos aliados e as outras forzas que forman parte da resistencia italiana.\nDo PCd'I ao PCI.\nO 15 de maio de 1943, ao disolverse a Internacional Comunista, o PCd'I asume definitivamente a denominaci\u00f3n de Partido Comunista Italiano (PCI) e en setembro do mesmo ano participou nos comit\u00e9s de liberaci\u00f3n nacional contra o fascismo e a ocupaci\u00f3n nazi, xunto aos outros partidos de centro e de esquerda.\nNa primeira etapa da nova rep\u00fablica italiana, o liderado do PCI v\u00e9n dado por Palmiro Togliatti. Devandito dirixente sost\u00e9n a consigna do poder democr\u00e1tico da man do proletariado e estreita lazos co PCUS.\nAt\u00e9 a d\u00e9cada de 1970, o PCI permanecer\u00eda sempre na oposici\u00f3n ao goberno nacional, a pesar de ser o segundo partido m\u00e1is votado na maior\u00eda das elecci\u00f3ns italianas.\nO \"compromiso hist\u00f3rico\u201d.\nO compromiso hist\u00f3rico italiano foi ideado por Enrico Berlinguer, secretario do PCI, en 1973. Berlinguer esix\u00eda a unidade de todos os partidos pol\u00edticos nacionais nun goberno de emerxencia para paliar a crise social que atravesaba Italia na d\u00e9cada de 1970.\nHoubo un primeiro intento en 1977, coa mediaci\u00f3n do comunista Giorgio Amendola e Ugo La Malfa, pol\u00edtico centrista. Este intento fracasou polo desacordo entre democristi\u00e1ns e socialdem\u00f3cratas. No entanto, esta situaci\u00f3n cambiou a partir de 1978, grazas ao propio Berlinguer, a Bettino Craxi, l\u00edder socialdem\u00f3crata, e a Aldo Mouro, dirixente democristi\u00e1n.\nEn marzo de 1978 nace un goberno democristi\u00e1n liderado por Giulio Andreotti. Este goberno ti\u00f1a que ser apoiado polo PCI, a\u00ednda que o PCI non participar\u00eda no goberno. Con todo, Berlinguer decidiu retirar este apoio ao inclu\u00edrse no goberno anticomunistas declarados, como Antonio Bisaglia.\nA situaci\u00f3n volveu cambiar cando o mesmo d\u00eda que deb\u00eda votarse unha moci\u00f3n de confianza, Aldo Mouro foi raptado (e posteriormente asasinado) polas Brigadas Vermellas (BR). O PCI decide ent\u00f3n absterse na votaci\u00f3n, como resposta ao ataque feito polas BR ao pacto planeado entre comunistas e democristi\u00e1ns. As\u00ed, o PCI seguir\u00eda mantendo o compromiso hist\u00f3rico a\u00ednda que con moitas reservas.\nRetorno \u00e1 oposici\u00f3n.\nTras a tr\u00e1xica morte de Mouro, o PCI retornou \u00e1 oposici\u00f3n. A causa derivou da dimisi\u00f3n do presidente Giovanni Leone. Supo\u00f1\u00edase que, ao elixir novo presidente, o primeiro ministro Giulio Andreotti dimitir\u00eda. Sandro Pertini foi elixido presidente por unha ampl\u00edsima maior\u00eda no parlamento, xa que agradaba a todos os sectores pol\u00edticos. A elecci\u00f3n de Pertini entusiasmou a Enrico Berlinguer, pero este entusiasmo decaeu pronto, pois non s\u00f3 Andreotti non dimitiu, sen\u00f3n que cortou as relaci\u00f3ns co PCI. Deste xeito ac\u00e1base coa etapa do compromiso hist\u00f3rico e o PCI non volver\u00eda participar deste xeito en ning\u00fan goberno.\nDisoluci\u00f3n do PCI e o nacemento do PDS.\nTres d\u00edas despois da ca\u00edda do Muro de Berl\u00edn, o novo secretario comunista, Achille Occhetto anuncia en Bolonia a vontade da direcci\u00f3n do partido de iniciar un achegamento \u00e1 socialdemocracia europea.\nObservando a crise da URSS, Occhetto ve oportuno convocar un congreso para dar vida a un novo partido. Estala unha gran pol\u00e9mica entre os militantes comunistas, moitos deles distanciados do proxecto do seu secretario xeral.\nA\u00ednda as\u00ed, o proxecto xa se iniciou e concluir\u00eda o 3 de febreiro de 1991, na clausura do XX Congreso Nacional. Dec\u00eddese a disoluci\u00f3n do partido e a creaci\u00f3n do Partito Democratico della Sinistra. Esta decisi\u00f3n non gusta aos militantes da \u00e1 esquerda do partido nin a outras agrupaci\u00f3ns de esquerda, que forman o \"Partito della Rifondazione Comunista\". Posteriormente houbo unha escisi\u00f3n na \"Rifondazione Comunista\", cre\u00e1ndose o Partido dos Comunistas Italianos (Partito dei Comunisti Italiani) cuxas mocidades mante\u00f1en as mesmas siglas que as do extinto Partido Comunista.\nResultados electorais.\nResultados do PCI en elecci\u00f3ns lexislativas (porcentaxes): \nResultados electorais do PCI (e comparaci\u00f3n co PSI e a Democracia Cristi\u00e1-DC) nas elecci\u00f3ns rexionais (rexi\u00f3ns de estatuto ordinario): \nResultados electorais do PCI (e do PSI e a DC) nas elecci\u00f3ns provinciais:\nResultados electorais do PCI, PSI e DC nas elecci\u00f3ns municipais nas capitais de provincia e municipios superiores (maiores de 10.000 habitantes at\u00e9 1964, maiores de 5.000 desde 1964):"}
{"id": "380417", "revid": "89787", "url": "https://gl.wikipedia.org/wiki?curid=380417", "title": "Lu\u00eds Iglesias Feijoo", "text": "Lu\u00eds Iglesias Feijoo, nado na Coru\u00f1a o 9 de maio de 1945, \u00e9 un fil\u00f3logo galego que ocupou a c\u00e1tedra de literatura espa\u00f1ola na Universidade de Santiago de Compostela.\nTraxectoria.\nEstudou Filolox\u00eda Rom\u00e1nica na USC. En 1966, licenciouse en Filosof\u00eda e Letras pola mesma universidade. Dende 1974, \u00e9 doutor, tras presentar a tese \u201cEl teatro de Buero Vallejo\u201d. Dende 1983 at\u00e9 a s\u00faa xubilaci\u00f3n, foi catedr\u00e1tico numerario de Literatura espa\u00f1ola na universidade compostel\u00e1.\n\u00c9 un bo co\u00f1ecedor da obra de Buero Vallejo as\u00ed como tam\u00e9n da de Valle-Incl\u00e1n."}
{"id": "380419", "revid": "1131", "url": "https://gl.wikipedia.org/wiki?curid=380419", "title": "Galer\u00eda de imaxes de placas altim\u00e9tricas dos concellos de Galicia", "text": "Galer\u00eda de imaxes de placas altim\u00e9tricas dos concellos de Galicia."}
{"id": "380420", "revid": "5863", "url": "https://gl.wikipedia.org/wiki?curid=380420", "title": "Jos\u00e9 \u00c1lvarez Bl\u00e1zquez", "text": ""}
{"id": "380421", "revid": "44472", "url": "https://gl.wikipedia.org/wiki?curid=380421", "title": "P\u0101li", "text": ""}
{"id": "380423", "revid": "85894", "url": "https://gl.wikipedia.org/wiki?curid=380423", "title": "Stupa", "text": "Unha stupa (en s\u00e1nscrito: m. \u0938\u094d\u0924\u0942\u092a, \"st\u016bpa\", tibetano:\u00a0\u0f58\u0f46\u0f7c\u0f51\u0f0b\u0f62\u0f9f\u0f7a\u0f53\u0f0b, ch\u00f6rten, pali: \u0925\u0941\u092a, \"thupa\") \u00e9 unha construci\u00f3n monumental budista ou t\u00edpica do xainismo, que se pode atopar no subcontinente indio, onde \u00e9 orixinaria, pero tam\u00e9n noutros lugares da Asia onde o budismo se expandiu, como o Nepal, o T\u00edbet e Indochina. Destinado a gardar as reliquias de Buda (\"\u015aar\u012bra\"), \u00e9 un lugar de meditaci\u00f3n para lembrar os seus feitos memorables, e pode ser unha representaci\u00f3n do Buda e un monumento en conmemoraci\u00f3n da s\u00faa morte ou parinirvana.\nEstrutura e simbolismo.\nCada unha das partes da stupa representa un elemento c\u00f3smico do budismo. A base cadrada representa a terra. A b\u00f3veda semiesf\u00e9rica describe a parte celeste. A terraza simboliza a residencia dos deuses. A l\u00faa crecente \u00e9 a uni\u00f3n do ceo e da terra. E por \u00faltimo, os chakras ou discos que coroan o mastro, representan os sucesivos ceos, e a medida que van ga\u00f1ando altura perden superficie."}
{"id": "380426", "revid": "1888", "url": "https://gl.wikipedia.org/wiki?curid=380426", "title": "Buero Vallejo", "text": ""}
{"id": "380436", "revid": "1131", "url": "https://gl.wikipedia.org/wiki?curid=380436", "title": "Galer\u00eda de imaxes de placas altim\u00e9tricas dos concellos da provincia da Coru\u00f1a", "text": "Galer\u00eda de imaxes de placas altim\u00e9tricas dos concellos da provincia da Coru\u00f1a."}
{"id": "380440", "revid": "23204", "url": "https://gl.wikipedia.org/wiki?curid=380440", "title": "Halo Legends", "text": "Halo Legends \u00e9 unha colecci\u00f3n de sete curtametraxes de anime ambientadas no universo de ciencia ficci\u00f3n de \"\". Financiada polo inspector da franqu\u00eda \"Halo\" 343 Industries, as historias foron creadas por seis estudios xaponeses de animaci\u00f3n: Bee Train, Bones, Casio Entertainment, Production I.G., Studio 4\u00a0\u00b0C e Toei Animation. Shinji Aramaki, creador e director de \"Appleseed\" e \"Appleseed Ex Machina\", foi o director creativo do proxecto. Warner Bros. estreou \"Legends\" en DVD e Blu-ray Disc o 16 de febreiro de 2010."}
{"id": "380459", "revid": "65337", "url": "https://gl.wikipedia.org/wiki?curid=380459", "title": "Exaculaci\u00f3n precoz", "text": "Unha exaculaci\u00f3n precoz ocorre cando un home experimenta un orgasmo e exacula o seme pouco despois da actividade sexual e cunha m\u00ednima estimulaci\u00f3n do pene. Non existe unha definici\u00f3n uniforme do que se entende por \"precoz\", mais un grupo de expertos da International Society for Sexual Medicine estabeleceron unha defici\u00f3n segundo a cal \u00e9 unha \"exaculaci\u00f3n que sempre ou case sempre ocorre antes ou arredor dun minuto\". A Clasificaci\u00f3n Internacional de Doenzas (ICD-10) estabelece un per\u00edodo de 15 segundos dende o comezo do acto sexual. Existen autores que suxiren que a exaculaci\u00f3n precoz \u00e9 unha adaptaci\u00f3n evolutiva.\nMalia que os homes con exaculaci\u00f3n precoz describen sentir que te\u00f1en falta de control sobre a exaculaci\u00f3n, non est\u00e1 claro se iso \u00e9 certo, e moitos homes declaran que lles gustar\u00eda poder durar m\u00e1is tempo. O tempo de latencia da exaculaci\u00f3n \u00e9 de entre 4 e 8 minutos. A condici\u00f3n oposta \u00e9 a exaculaci\u00f3n retardada."}
{"id": "380460", "revid": "89787", "url": "https://gl.wikipedia.org/wiki?curid=380460", "title": "De remate", "text": "De remate \u00e9 unha novela de H\u00e9ctor Cajaraville Ara\u00fajo publicada en 2015 por Edici\u00f3ns Xerais de Galicia e galardoada co Premio Xerais nese mesmo ano.\nTrama.\nO subt\u00edtulo da obra, \"Escolma dos artigos publicados por Bieito Sanmarful no xornal Loaira (2012-2015) e extractos do seu diario persoal\", xa \u00e9 un avance do que vai ser a novela.\nComeza co ficticio pr\u00f3logo \u00e1 3\u00aa edici\u00f3n desa escolma escrito por Pablo Cardeiro, ex-director do xornal \"Loaira\", onde Bieito Sanmarful publicara m\u00e1is de novecentos artigos nos tres \u00faltimos anos da s\u00faa vida. Escrito aos dez anos da morte de Sanmarful, explica que a nai lle entregou o seu port\u00e1til, con arquivos de todo tipo, e dos que el acaba seleccionando para publicar vinte e dous dos seus artigos en \"Loaira\" mais as anotaci\u00f3ns relacionadas con eles (versos, reflexi\u00f3ns, correos electr\u00f3nicos, reportaxes\u2026). Remata o pr\u00f3logo, datado en 2025, ped\u00edndolle \u00e1 Real Academia Galega que lle dedique o pr\u00f3ximo d\u00eda das Letras.\nA continuaci\u00f3n v\u00e9n o \u201clibro\u201d de Sanmarful: o primeiro artigo, \"O milagre de santa Rita\", conta dunha mariscadora de Tarago\u00f1a que todos os domingos lle pide a santa Rita -patroa dos impos\u00edbeis- axuda para a s\u00faa pobreza. Un d\u00eda atopa un fardo de cinco quilos na praia e pensando que \u00e9 droga traza co fillo m\u00e1is novo de vendela, mais resulta ser cemento. Segundo o fillo hai un narco que mestura fardos de coca e fardos de cemento para camuflar.\nDas tres anotaci\u00f3ns no diario que seguen, a primeira \u00e9 anterior \u00e1 publicaci\u00f3n do artigo e conta a an\u00e9cdota que lle contaron a el e que lle vai servir de base para o artigo.\nAs outras d\u00faas falan das reacci\u00f3ns: chamada do Servizo de Vixilancia Aduaneira, do Concello de Rianxo, da parroquia\u2026 e noticia de que a Garda Civil de Boiro atopou un alixo de sesenta e catro fardos de coca\u00edna coa mesma marca.\nO segundo, \"Euros e T\u00e1natos\", relata a aparici\u00f3n dun novo negocio: unha empresa que se encarga de todos os tr\u00e1mites -exhumaci\u00f3n, tr\u00e1mites co xulgado, co laboratorio, coa familia legal do defunto\u2026- cando unha persoa quere co\u00f1ecer os seus verdadeiros pais. A correspondente anotaci\u00f3n fala da s\u00faa propia relaci\u00f3n coa morte, da morte do seu av\u00f3 materno, de cando co\u00f1eceu a este.\nDespois dos vinde e dous artigos, a obra finaliza cun ep\u00edlogo no que figuran dous correos electr\u00f3nicos (de Mar\u00eda e de Miguel) con data anterior \u00e1 s\u00faa morte que quedaron sen contestar, a mensaxe no Twitter anunciando a s\u00faa morte e o obituario publicado no xornal polo director.\nNarraci\u00f3n.\n\u00c9 unha novela caleidosc\u00f3pica na que a informaci\u00f3n se presenta desde perspectivas moi diferentes: Bieito Sanmarful \u00e9 o redactor de todos os artigos de opini\u00f3n para o xornal \"Loaira\" e tam\u00e9n da s\u00faa autor\u00eda son boa parte das anotaci\u00f3ns complementarias. Pero hai tam\u00e9n textos moi diversos: denuncia para a polic\u00eda, testamento, un poema, entradas de blog, multitude de correos electr\u00f3nicos de lectores, de Mar\u00eda, de Miguel, del mesmo\u2026\nAdemais o pr\u00f3logo (en primeira persoa de plural) e o obituario (en primeira persoa de singular) est\u00e1n redactados polo director do xornal."}
{"id": "380463", "revid": "22570", "url": "https://gl.wikipedia.org/wiki?curid=380463", "title": "Exaculaci\u00f3n retardada", "text": "A exaculaci\u00f3n retardada \u00e9 a incapacidade dun home ou a dificultade persistente de acadar o orgasmo, malia o desexo e a estimulaci\u00f3n sexual. Polo xeral, un home pode chegar \u00f3 orgasmo poucos minutos despois de coito activo, mentres que un home con exaculaci\u00f3n retardada non pode chegar \u00f3 orgasmo ou prod\u00facese despois dunha actividade prolongada de m\u00e1is de 30 ou 45 minutos. En moitos casos, a exaculaci\u00f3n retardada \u00e9 unha condici\u00f3n na que o home s\u00f3 pode acadar o cl\u00edmax e exacular durante a masturbaci\u00f3n, pero non durante o coito. \u00c9 a menos com\u00fan das disfunci\u00f3ns sexuais masculinas e pode ser o resultado dos efectos secundarios dalgunhas menci\u00f1as. De acordo cunha enquisa, o 8% dos homes declarou ser incapaz de chegar \u00f3 orgasmo durante un per\u00edodo de dous meses no \u00faltimo ano."}
{"id": "380464", "revid": "1576", "url": "https://gl.wikipedia.org/wiki?curid=380464", "title": "Mono da tinta", "text": ""}
{"id": "380465", "revid": "1576", "url": "https://gl.wikipedia.org/wiki?curid=380465", "title": "O Mono da tinta", "text": ""}
{"id": "380466", "revid": "1576", "url": "https://gl.wikipedia.org/wiki?curid=380466", "title": "Colonizaci\u00f3n fenicia", "text": ""}
{"id": "380470", "revid": "52194", "url": "https://gl.wikipedia.org/wiki?curid=380470", "title": "Posici\u00f3n do misioneiro", "text": "A posici\u00f3n do misioneiro \u00e9 unha posici\u00f3n sexual na que a muller permanece deitada no seu lombo mentres o home est\u00e1 sobre ela, cara a cara, e realizan o coito ou outra actividade sexual. Malia estar comunmente asociada \u00e1 actividade sexual heterosexual, esta posici\u00f3n sexual tam\u00e9n pode ser practicada por parellas gais e lesbianas.\nA posici\u00f3n do misioneiro p\u00f3dese practicar para a penetraci\u00f3n sexual ou o sexo sen penetraci\u00f3n (por exemplo, o sexo intercrural), e \u00e9 un exemplo de actividade reprodutiva ventro-ventral (cara a cara). Variaci\u00f3ns da posici\u00f3n permiten variar os graos de estreitez vaxinal, a estimulaci\u00f3n clitoriana, a profundidade da penetraci\u00f3n, a participaci\u00f3n da muller, e a probabilidade e velocidade do orgasmo."}
{"id": "380471", "revid": "23204", "url": "https://gl.wikipedia.org/wiki?curid=380471", "title": "Postura do misioneiro", "text": ""}
{"id": "380481", "revid": "75439", "url": "https://gl.wikipedia.org/wiki?curid=380481", "title": "Wang Shu", "text": "Wang Shu (en ), nado en \u00dcr\u00fcmqi o 4 de novembro de 1963, \u00e9 un arquitecto chin\u00e9s . Ga\u00f1ou o Premio Pritzker de arquitectura no ano 2012, sendo o primeiro chin\u00e9s en acadar esta distinci\u00f3n. O premio non estivo exento de pol\u00e9mica xa que non inclu\u00edu a s\u00faa socia e esposa Lu Wenyu coa que leva traballando toda a s\u00faa carreira, a pesar de que o propio Wang Shu a considera igualmente merecedora do galard\u00f3n.\nTraxectoria.\nO estudio Amateur Architecture Studio no que traballa xunto a Lu Wenyu, \u00e9 un estudio que fai edificios modernos empregando t\u00e9cnicas tradicionais. \u00c9 habitual nos seus edificios atoparse con materiais reciclados como ocorre no Museo de Ningbo ou como quedou patente na intervenci\u00f3n que realizaron para a Bienal de Arquitectura de Venecia de 2006,\nWang Shu \u00e9 decano de arquitectura na Acadenia Chinesa das Artes onde tam\u00e9n imparte docencia. \u00d3s seus alumnos obrigaos a traballar durante un ano albaneler\u00eda en carpinter\u00eda para familiarizarse con materiais e as t\u00e9cnicas."}
{"id": "380482", "revid": "23204", "url": "https://gl.wikipedia.org/wiki?curid=380482", "title": "Lingua komi permiano", "text": "A lingua komi permiano (\"\u043f\u0435\u0440\u0435\u043c \u043a\u043e\u043c\u0438 \u043a\u044b\u0432\") \u00e9 unha das d\u00faas variedades rexionais da lingua komi, unha lingua ur\u00e1lica falada polo pobo komi na zona noroeste da Rusia europea. A outra variedade \u00e9 o komi siriano. O komi permiano f\u00e1lase e \u00e9 cooficial co ruso no okrug dos Komis Permianos e escr\u00edbese co alfabeto cir\u00edlico komi."}
{"id": "380483", "revid": "17467", "url": "https://gl.wikipedia.org/wiki?curid=380483", "title": "Lingua komi-permyac", "text": ""}
{"id": "380487", "revid": "23204", "url": "https://gl.wikipedia.org/wiki?curid=380487", "title": "Lingua komi siriano", "text": "A lingua komi siriano (\"\u043f\u0435\u0440\u0435\u043c \u043a\u043e\u043c\u0438 \u043a\u044b\u0432\") \u00e9 unha das d\u00faas variedades rexionais da lingua komi, unha lingua ur\u00e1lica falada polo pobo komi na zona noroeste da Rusia europea. A outra variedade \u00e9 o komi permiano."}
{"id": "380488", "revid": "5863", "url": "https://gl.wikipedia.org/wiki?curid=380488", "title": "Xos\u00e9 A. Fraga V\u00e1zquez", "text": ""}
{"id": "380503", "revid": "23204", "url": "https://gl.wikipedia.org/wiki?curid=380503", "title": "Lingua frisoa oriental", "text": "O fris\u00f3n oriental, tam\u00e9n chamado fris\u00f3n de Saterland (\"Seeltersk\") \u00e9 unha lingua xerm\u00e1nica estreitamente relacionada coas linguas frisoas, como o fris\u00f3n setentrional, que, \u00f3 igual que o fris\u00f3n oriental, \u00e9 falado en Alema\u00f1a, e fris\u00f3n occidental, que \u00e9 falado nos Pa\u00edses Baixos."}
{"id": "380504", "revid": "23204", "url": "https://gl.wikipedia.org/wiki?curid=380504", "title": "Fris\u00f3n de Saterland", "text": ""}
{"id": "380506", "revid": "23204", "url": "https://gl.wikipedia.org/wiki?curid=380506", "title": "Lingua frisoa de Saterland", "text": ""}
{"id": "380507", "revid": "23204", "url": "https://gl.wikipedia.org/wiki?curid=380507", "title": "Seeltersk", "text": ""}
{"id": "380512", "revid": "1888", "url": "https://gl.wikipedia.org/wiki?curid=380512", "title": "Asociaci\u00f3n Cat\u00f3lica Nacional de Propagandistas", "text": ""}
{"id": "380513", "revid": "839", "url": "https://gl.wikipedia.org/wiki?curid=380513", "title": "Aarre Kuukauppi", "text": "Aarre Kuukauppi (en , \"Arri Matveevich Kugappi\"), nado o 14 de febreiro de 1953 en Padozero (R.S.S. Carelo-Finesa), \u00e9 un bispo da Igrexa luterana evanx\u00e9lica de Ingria dende 1996.\nTraxectoria.\nNaceu na vila carelia de Padozero, fillo de Matti Kuukauppi e de Aino Kylm\u00e4suu. En 1977 comezou a participar de xeito activo na vida da comunidade luterana de Pushkin. En 1980 graduouse en arte pola Academia Art\u00edstica-Industrial de San Petersburgo.\nEn 1990 foi ordenado di\u00e1cono da parroquia de Koltushi, e en maio de 1992 vigairo da Igrexa Luterana Evanx\u00e9lica de Ingria. En agosto do mesmo ano pasou a ser pastor e reitor da parroquia de Koltushi.\nEn 1995 foi elixido bispo, recibindo a consagraci\u00f3n episcopal de mans dos bispos Leino Hassinen (da s\u00faa igrexa), Matti Sihvonen (da Igrexa Luterana Evanx\u00e9lica de Finlandia), Henrik Svenungsson (da Igrexa de Suecia), Jaan Kiivit (da Igrexa Luterana Evanx\u00e9lica de Estonia) e Georg Kretschmar (da Igrexa Luterana Evanx\u00e9lica en Rusia, Ucra\u00edna, Casaquist\u00e1n e o Asia central). Dende 1996 \u00e9 cabeza da Igrexa Luterana Evanx\u00e9lica de Ingria.\nEst\u00e1 casado e ten 4 fillos."}
{"id": "380514", "revid": "23204", "url": "https://gl.wikipedia.org/wiki?curid=380514", "title": "Lingua frisoa setentrional", "text": "O fris\u00f3n setentrional \u00e9 unha lingua minoritaria de Alema\u00f1a, falada por unhas 10\u00a0000 persoas en Frisia Setentrional. A lingua forma parte do grupo xerm\u00e1nico de linguas frisoas. Comprende 10 dialectos, que \u00e1 s\u00faa vez se dividen no grupo insular e continental.\nO fris\u00f3n setentrional est\u00e1 estreitamente relacionado coa lingua frisoa oriental do noroeste de Alema\u00f1a e coa lingua frisoa occidental que se fala nos Pa\u00edses Baixos. Os tres est\u00e1n relacionados co ingl\u00e9s, e xuntos forman o grupo de linguas anglofrisoas."}
{"id": "380515", "revid": "23204", "url": "https://gl.wikipedia.org/wiki?curid=380515", "title": "Lingua frisoa do norte", "text": ""}
{"id": "380519", "revid": "23204", "url": "https://gl.wikipedia.org/wiki?curid=380519", "title": "Richard Klein", "text": ""}
{"id": "380520", "revid": "102241", "url": "https://gl.wikipedia.org/wiki?curid=380520", "title": "Lingua min dong", "text": "A lingua min dong ou lingua min oriental (en , tradicional: \u95a9\u6771\u8a9e, pinyin=M\u01d0nd\u014dngy\u01d4) \u00e9 unha lingua min que se fala na China. A forma de prestixio e a m\u00e1is representativa da lingua \u00e9 dialecto de Fuzhou, a fala da capital e a meirande cidade de Fujian."}
{"id": "380540", "revid": "839", "url": "https://gl.wikipedia.org/wiki?curid=380540", "title": "Afanasii Makurov", "text": "Afanasii Makurov (en ), nado como Aggei Feodorovich Makurov (en ) arredor de 1825 na aldea de Chudei (hoxe Ucra\u00edna) e finado o en Vyzhnytsia (Ucra\u00edna), foi un bispo da Igrexa ortodoxa do vello rito lipovana co t\u00edtulo de \"Arcebispo de Belaia Krynytsa e Metropolita de todos os cristi\u00e1ns ordoxos do vello rito\".\nBiograf\u00eda.\nNaceu arredor de 1825 na aldea de Chudei (ent\u00f3n parte de Austria-Hungr\u00eda) nunha familia de vellos crentes. At\u00e9 1871 foi sacerdote na parroquia vello crente de Piscu (preto de Br\u0103ila, no Principado de Roman\u00eda). Logo de enviuvar, o 3 de xu\u00f1o de 1871 foi elixido bispo de Br\u0103ila, recibindo a ordenaci\u00f3n do metropolita Kiril Timofeev. \u00c1 morte deste, foi elixido metropolita de Belaia Krynytsa o 9 de maio de 1874.\nEn 1881 foi recibido polo emperador Francisco Xos\u00e9 I de Austria, o que indicou o reco\u00f1ecemento da xerarqu\u00eda de Belaia Krynytsa polo goberno; en 1889, por iniciativa de Afanasii, foi aprobado un acordo co reco\u00f1ecemento da Igrexa de Vello Rito nos territorios do Imperio.\nFinou o , e est\u00e1 enterrado no cemiterio de Bila Krynytsia."}
{"id": "380545", "revid": "89787", "url": "https://gl.wikipedia.org/wiki?curid=380545", "title": "Tom\u00e9 de Mancasola", "text": "Tom\u00e9 de Mancasola ou Tommaso Mancasola foi un monxe dominicano, que chegou a ser bispo de Samarcanda no s\u00e9culo XIV.\nTraxectoria.\nA cidade de Samarcanda era nos s\u00e9culos XIII e XIV un dos principais centros do khanato de Chagatai. Segundo as fontes da \u00e9poca na cidade, xunto \u00e1s comunidades nestoriana e ortodoxa hab\u00eda unha misi\u00f3n dos dominicanos traballando. Desta comunidade dominicana, Mancasola e un compa\u00f1eiro fixeron de embaixadores entre o papa e o khan. Mancasola ter\u00eda chegado al\u00ed logo de pasar por Persia.\nAs boas perspectivas da misi\u00f3n fixeron que o papa Xo\u00e1n XXII erixise a diocese de Samarcanda en 1329, nomeando a Mancasola primeiro bispo da mesma. Mancasola volveu dende Roma a Samarcanda na primavera 1330, mais na s\u00faa ausencia a situaci\u00f3n pol\u00edtica no khanato mudara, co pasamento de Eljigidey (converso ao cristianismo) e cos gobernos de Duwa Tem\u00fcr e Tarmashirin (conversos ao islam), que destru\u00edron igrexas e sinagogas. A situaci\u00f3n mudou coa chegada de Buzan.\nMancasola apareceu novamente en Avi\u00f1\u00f3n o 13 de agosto de 1342, e posteriormente volveu a Samarcanda, onde non se ten m\u00e1is novas del."}
{"id": "380556", "revid": "839", "url": "https://gl.wikipedia.org/wiki?curid=380556", "title": "Tommaso Mancasola", "text": ""}
{"id": "380557", "revid": "85894", "url": "https://gl.wikipedia.org/wiki?curid=380557", "title": "Sabarei de Abaixo, Sabarei, O Corgo", "text": "Sabarei de Abaixo \u00e9 un lugar da parroquia de Sabarei, no concello lugu\u00e9s do Corgo na comarca de Lugo. Segundo o IGE, en 2016 ti\u00f1a 16 habitantes (11 homes e 5 mulleres)."}
{"id": "380558", "revid": "85894", "url": "https://gl.wikipedia.org/wiki?curid=380558", "title": "Sabarei de Arriba, Sabarei, O Corgo", "text": "Sabarei de Arriba \u00e9 un lugar da parroquia de Sabarei, no concello lugu\u00e9s do Corgo na comarca de Lugo. Segundo o IGE, en 2016 ti\u00f1a 28 habitantes (17 homes e 11 mulleres)."}
{"id": "380559", "revid": "85894", "url": "https://gl.wikipedia.org/wiki?curid=380559", "title": "A Estrada, Sabarei, O Corgo", "text": "A Estrada \u00e9 un lugar da parroquia de Sabarei, no concello lugu\u00e9s do Corgo na comarca de Lugo. Segundo o IGE, en 2016 ti\u00f1a 14 habitantes (8 homes e 6 mulleres)."}
{"id": "380560", "revid": "5863", "url": "https://gl.wikipedia.org/wiki?curid=380560", "title": "Ram\u00f3n Armada", "text": ""}
{"id": "380562", "revid": "56817", "url": "https://gl.wikipedia.org/wiki?curid=380562", "title": "LU-021", "text": "A LU-021 ou Rolda Leste de Lugo, \u00e9 unha autov\u00eda da Xunta de Galicia, circunvala a cidade polo leste, seguindo un trazado case paralelo ao da A-6.\nEst\u00e1 subdivida en 2 tramos (N-640 - LU-530, e LU-530 - LU-11) e, a data de decembro do 2009, s\u00f3 o primeiro tramo estaba aberto para a circulaci\u00f3n.\nNun futuro continuarase desde o cruzamento coa LU-530 at\u00e9 A Tolda, onde tam\u00e9n confl\u00fae a LU-11, chegando a acadar os 6 km de lonxitude.\nA s\u00faa limitaci\u00f3n de velocidade \u00e9 de 100 km/h.\nEn novembro de 2011 a Deputaci\u00f3n Provincial de Lugo esix\u00eda \u00e1 Xunta de Galicia a inmediata apertura desta Ronda Leste."}
{"id": "380588", "revid": "5863", "url": "https://gl.wikipedia.org/wiki?curid=380588", "title": "Mitin das Arengas", "text": ""}
{"id": "380589", "revid": "89787", "url": "https://gl.wikipedia.org/wiki?curid=380589", "title": "Francesco Milizia", "text": "Francesco Milizia (Oria, 15 de novembro de 1725 - Roma, 7 de marzo de 1798) foi un te\u00f3rico de arquitectura, cr\u00edtico e historiador da arte italiano, te\u00f3rico do neoclasicismo. \u00c9 lembrado sobre todo como o principal pol\u00edgrafo do primeiro neoclasicismo, en particular no campo da arquitectura, sobre a cal dedicou varias publicaci\u00f3ns hist\u00f3ricas e te\u00f3ricas."}
{"id": "380591", "revid": "44472", "url": "https://gl.wikipedia.org/wiki?curid=380591", "title": "Septuaginta", "text": ""}
{"id": "380597", "revid": "23204", "url": "https://gl.wikipedia.org/wiki?curid=380597", "title": "Lingua min oriental", "text": ""}
{"id": "380599", "revid": "23204", "url": "https://gl.wikipedia.org/wiki?curid=380599", "title": "Pobo achuar", "text": "Os achuar son un pobo ind\u00edxena que habita no Amazonas. Son uns 18\u00a0500 individuos que viven na fronteira entre Ecuador e o Per\u00fa. A comezos da d\u00e9cada de 1970, os achuar eran un dos derradeiros grupos x\u00edvaros que a\u00ednda non mantiveran contacto co exterior.\nO nome achuar quere dicir \u201co pobo do moriche\u201d."}
{"id": "380600", "revid": "839", "url": "https://gl.wikipedia.org/wiki?curid=380600", "title": "Aleksandr Kan", "text": "Aleksandr Kan (en ), nado o 7 de maio de 1963 en Karaganda (RSS de Casaquist\u00e1n) \u00e9 un relixioso xesu\u00edta casaco-alem\u00e1n, primeiro superior da misi\u00f3n \"sui iuris\" de Kirguizist\u00e1n entre 1997 e 2006.\nTraxectoria.\nIngresou na Compa\u00f1\u00eda de Xes\u00fas, da cal foi ordenado sacerdote o 29 de maio de 1988. O 22 de decembro de 1997 o papa Xo\u00e1n Paulo II nomeouno superior misi\u00f3n \"sui iuris\" de Kirguizist\u00e1n. Renunciou coa elevaci\u00f3n da s\u00e9 ao rango de administraci\u00f3n apost\u00f3lica e o nomeamento de Nikolaus Messmer como administrador o 18 de marzo de 2016 polo papa Bieito XVI."}
{"id": "380601", "revid": "1576", "url": "https://gl.wikipedia.org/wiki?curid=380601", "title": "SAL", "text": ""}
{"id": "380606", "revid": "197", "url": "https://gl.wikipedia.org/wiki?curid=380606", "title": "Arca Marm\u00e1rica", "text": ""}
{"id": "380607", "revid": "23204", "url": "https://gl.wikipedia.org/wiki?curid=380607", "title": "Chin\u00e9s cl\u00e1sico", "text": "O chin\u00e9s cl\u00e1sico, tam\u00e9n chamado chin\u00e9s literario \u00e9 a lingua da literatura cl\u00e1sica dende das primaveras e outonos at\u00e9 o fin da dinast\u00eda Han, unha forma escrita do chin\u00e9s antigo. O chin\u00e9s cl\u00e1sico \u00e9 un estilo tradicional de escrita chinesa que evolucionou dende a lingua cl\u00e1sica, diferenci\u00e1ndoo das formas modernas de chin\u00e9s. O chin\u00e9s literario foi empregado en practicamente t\u00f3dalos escritos formais da China at\u00e9 comezos do s\u00e9culo XX, e tam\u00e9n, durante varios per\u00edodos, no Xap\u00f3n, en Corea e en Vietnam. Entre os falantes chineses, o chin\u00e9s cl\u00e1sico foi substitu\u00eddo pola escrita vern\u00e1cula chinesa, un estilo de escrita que \u00e9 semellante \u00f3 mandar\u00edn falado.\nO chin\u00e9s literario \u00e9 co\u00f1ecido como \"kanbun\" (\u6f22\u6587) en xapon\u00e9s, \"hanmun\" en coreano e \"c\u1ed5 v\u0103n\" (\u53e4\u6587) ou \"v\u0103n ng\u00f4n\" (\u6587\u8a00) en vietnamita."}
{"id": "380608", "revid": "23204", "url": "https://gl.wikipedia.org/wiki?curid=380608", "title": "Chin\u00e9s literario", "text": ""}
{"id": "380609", "revid": "839", "url": "https://gl.wikipedia.org/wiki?curid=380609", "title": "Nikolaus Messmer", "text": "Nikolaus Messmer, nado o 19 de decembro de 1954 en Karaganda (RSS de Casaquist\u00e1n) e finado o 18 de xullo de 2016 en Bixkek (Kirguizist\u00e1n) foi un relixioso xesu\u00edta casaco-alem\u00e1n, administrador apost\u00f3lico de Kirguizist\u00e1n dende 2006 at\u00e9 o seu pasamento.\nTraxectoria.\nIngresou na Compa\u00f1\u00eda de Xes\u00fas, da cal foi ordenado sacerdote o 28 de maio de 1989. O 18 de marzo de 2006 foi nomeado administrador apost\u00f3lico de Kirguizist\u00e1n polo papa Bieito XVI. Recibiu a consagraci\u00f3n episcopal o 2 de xu\u00f1o do mesmo ano de mans do cardeal Angelo Sodano, e tivo como co consagradores principais ao arcebispo de Karaganda Jan Pawe\u0142 Lenga e ao nuncio J\u00f3zef Weso\u0142owski.\nFinou no cargo o 18 de xullo de 2016 en Bixkek, con 61 anos."}
{"id": "380610", "revid": "102241", "url": "https://gl.wikipedia.org/wiki?curid=380610", "title": "Lingua zelandesa", "text": "O zeland\u00e9s ou celand\u00e9s (\"ze\u00eauws\") \u00e9 unha lingua flamenga occidental, dialecto do neerland\u00e9s falada na provincia de Zelandia e na illa de Goeree-Overflakkee, en Holanda Meridional.\nTen destacables diferenzas en pronunciaci\u00f3n, gram\u00e1tica e vocabulario con respecto do neerland\u00e9s est\u00e1ndar e fai a s\u00faa compresi\u00f3n dif\u00edcil para os falantes de neerland\u00e9s."}
{"id": "380611", "revid": "23204", "url": "https://gl.wikipedia.org/wiki?curid=380611", "title": "Celand\u00e9s", "text": ""}
{"id": "380612", "revid": "23204", "url": "https://gl.wikipedia.org/wiki?curid=380612", "title": "Zeland\u00e9s", "text": ""}
{"id": "380613", "revid": "23204", "url": "https://gl.wikipedia.org/wiki?curid=380613", "title": "Ze\u00eauws", "text": ""}
{"id": "380614", "revid": "1131", "url": "https://gl.wikipedia.org/wiki?curid=380614", "title": "Arca Marm\u00f3rica", "text": "Arca Marm\u00f3rica ou Arca Marm\u00e1rica \u00e9 a traduci\u00f3n habitual das expresi\u00f3ns latinas \"achaia marmarica, aca marmarica\" e \"arcis marmaricis\", transcrita tam\u00e9n como \"arcis marmoricis\", que en realidade se poden referir a varios conceptos, todos eles vencellados cunha construci\u00f3n en m\u00e1rmore onde estar\u00eda soterrado Santiago o Maior: un deles \u00e9 un conxunto de arcos, mentres que o outro \u00e9 unha arca, un caix\u00f3n coa funcionalidade de sepulcro. En definitiva, o \"Breviarum Apostolorum\" centroeuropeo dos s\u00e9culos VI-VII alude a \"Achaia Marmorica\" como o lugar de soterramento do Ap\u00f3stolo Santiago. No s\u00e9culo XII, a \"Historia Compostelana\", redactada nos tempos da construci\u00f3n da catedral, menciona que o bispo Teodomiro descubriu a tumba dentro dunha \"domuncula marmorea\" e que o soterramento se realizou baixo \"marmoreis arcubus\". M\u00e1is tarde, L\u00f3pez Ferreiro no s. XIX e Guerra Campos no XX defenden que \"achaia marmorica\" se refire \u00f3 espazo catedralicio, mentres que outros lle quitan importancia asoci\u00e1ndoo a un top\u00f3nimo desco\u00f1ecido e mesmo o vencellan \u00e1 antiga localidade de Marm\u00e1rica en Libia."}
{"id": "380615", "revid": "56817", "url": "https://gl.wikipedia.org/wiki?curid=380615", "title": "Electro-Shock Blues", "text": "Electro-Shock Blues \u00e9 o segundo \u00e1lbum da banda estadounidense de rock alternativo Eels, publicado o 21 de setembro de 1998 no Reino Unido e o 20 de outubro nos Estados Unidos a trav\u00e9s do selo DreamWorks Records."}
{"id": "380617", "revid": "23204", "url": "https://gl.wikipedia.org/wiki?curid=380617", "title": "Mirror Ball", "text": "Mirror Ball \u00e9 o vix\u00e9simo segundo \u00e1lbum de estudio do m\u00fasico canadense Neil Young, publicado o 27 de xu\u00f1o de 1995 a trav\u00e9s do selo Reprise Records. O disco conta coa presenza de membros da banda Pearl Jam e foi certificado ouro pola RIAA nos Estados Unidos.\nGravaci\u00f3n.\nAs sesi\u00f3ns de gravaci\u00f3n do \u00e1lbum tiveron lugar en xaneiro e febreiro de 1995 no Bad Animals Studio, en Seattle, Washington. O traballo foi producido por Brendan O'Brien, que anteriormente traballara nos discos de Pearl Jam \"Vs.\" (1993) e \"Vitalogy\" (1994).\nNeil Young uniuse a Pearl Jam no estudio en Seattle en xaneiro de 1995, once d\u00edas despois de actuar co grupo nun concerto ben\u00e9fico polo dereito ao aborto en Washington, D.C. O \u00e1lbum foi gravado en catro d\u00edas de tempo de estudio (26 de xaneiro, 27 de xaneiro, 7 de febreiro e 10 de febreiro). Young decidiu gravar as canci\u00f3ns ao vivo no estudio. Young trouxo \"Song X\", \"Act of Love\" e outros cinco temas ao estudo para gravar nas primeiras sesi\u00f3ns de xaneiro. Para as sesi\u00f3ns de febreiro Young trouxo dous novos temas e compuxo outros dous neses d\u00edas. Young dixo que todas as canci\u00f3ns, ag\u00e1s \"Song X\" e \"Act of Love\", foron compostas no per\u00edodo no que se gravou o disco."}
{"id": "380619", "revid": "1093", "url": "https://gl.wikipedia.org/wiki?curid=380619", "title": "Fabulous Muscles", "text": "Fabulous Muscles \u00e9 o terceiro \u00e1lbum da banda estadounidense de rock experimental Xiu Xiu, publicado o 17 de febreiro de 2004 a trav\u00e9s do selo 5 Rue Christine. O disco marcou un cambio no son do grupo, xa que \u00e9 considerado m\u00e1is accesible que os anteriores dous traballos de Xiu Xiu.\nO \u00e1lbum foi gravado en Oakland (California) e Seattle e foi producido polo membro da banda Cory McCulloch. A s\u00faa portada \u00e9 unha fotograf\u00eda do l\u00edder Jamie Stewart acariciando a un gati\u00f1o de xoguete."}
{"id": "380620", "revid": "102241", "url": "https://gl.wikipedia.org/wiki?curid=380620", "title": "Lingua luri", "text": "O luri \u00e9 unha lingua irania occidental falada polos luros no oeste de Asia. A lingua luri forma cinco grupos de linguas co\u00f1ecidas como luri feyli, luri central, bakhtiari, laki e luri meridional."}
{"id": "380621", "revid": "23204", "url": "https://gl.wikipedia.org/wiki?curid=380621", "title": "Flamengo occidental", "text": "O flamengo occidental \u00e9 un dialecto do neerland\u00e9s falado no oeste de B\u00e9lxica e nas \u00e1reas adxacentes dos Pa\u00edses Baixos e Francia. O flamengo occidental \u00e9 falado por preto dun mill\u00f3n de persoas na provincia belga de Flandres Occidental, e por m\u00e1is de 120\u00a0000 no distrito costeiro neerland\u00e9s de Flandres zeland\u00e9s (e outros 220\u00a0000 se se contan os falantes de zeland\u00e9s), e unhas 10\u00a0000 na parte norte do departamento franc\u00e9s de Norte. Algunhas das principais cidades onde se fala o flamengo occidental son Bruxas, Courtrai, Ostend, Roeselare e Ieper. O dialecto do resto da provincia neerlandesa de Zelandia, o zeland\u00e9s, \u00e9 inclu\u00eddo a mi\u00fado como parte do flamengo occidental."}
{"id": "380622", "revid": "23204", "url": "https://gl.wikipedia.org/wiki?curid=380622", "title": "West-Vlaams", "text": ""}
{"id": "380623", "revid": "102241", "url": "https://gl.wikipedia.org/wiki?curid=380623", "title": "Lingua gilaki", "text": "O gilaki \u00e9 unha lingua caspia e un membro das linguas Irania do noroeste, falada na Provincia de Gilan, en Ir\u00e1n. O gilaki est\u00e1 estreitamente relacionado co mazanderani e as d\u00faas linguas te\u00f1en un vocabulario semellante. A linguas gilaki e mazanderani (pero non outras linguas iranias) comparten certos trazos tipol\u00f3xicos coas linguas cauc\u00e1sicas, reflectindo a historia, a identidade \u00e9tnica e a relaci\u00f3n da rexi\u00f3n do C\u00e1ucaso cos pobos gilaki e mazanderani."}
{"id": "380625", "revid": "1131", "url": "https://gl.wikipedia.org/wiki?curid=380625", "title": "O Porto da Presa, Erbecedo, Coristanco", "text": "O Porto da Presa \u00e9 un lugar da parroquia de Erbecedo, no concello coru\u00f1\u00e9s de Coristanco na comarca de Berganti\u00f1os."}
{"id": "380626", "revid": "23204", "url": "https://gl.wikipedia.org/wiki?curid=380626", "title": "Baixo sax\u00f3n neerland\u00e9s", "text": "O baixo sax\u00f3n neerland\u00e9s (\"Nederlaands Leegsaksies\") \u00e9 un conxunto de dialectos da lingua baixo saxoa que se falan no nordeste dos Pa\u00edses Baixos. Escr\u00edbense cunha ortograf\u00eda baseada na ortograf\u00eda neerlandesa est\u00e1ndar. Segundo a UNESCO a situaci\u00f3n da lingua \u00e9 vulnerable. Entre 1995 e 2011, o n\u00famero de falantes adultos caeu dende o 34% a 15%. O n\u00famero de nenos falantes caeu no mesmo per\u00edodo dende o 8% \u00f3 2%."}
{"id": "380627", "revid": "102241", "url": "https://gl.wikipedia.org/wiki?curid=380627", "title": "Lingua bikol central", "text": "O bikol central, tam\u00e9n chamado bikol naga, \u00e9 a m\u00e1is falada das linguas bikol, nativas da rexi\u00f3n Bicol \u00f3 sur de Luz\u00f3n, Filipinas. \u00c9 falado na parte central e oeste de Camarines Sur, en Camarines Norte, na parte leste de Albay, no nordeste de Sorsogon, San Pascual en Masbate, e no suroeste de Catanduanes. Os falantes de bikol central poden atoparse en t\u00f3dalas provincias de Bicol e \u00e9 a lingua maioritaria de Camarines Sur. A forma est\u00e1ndar est\u00e1 baseada no dialecto de Canaman."}
{"id": "380628", "revid": "23204", "url": "https://gl.wikipedia.org/wiki?curid=380628", "title": "Bikol central", "text": ""}
{"id": "380629", "revid": "23204", "url": "https://gl.wikipedia.org/wiki?curid=380629", "title": "Bikol naga", "text": ""}
{"id": "380630", "revid": "23204", "url": "https://gl.wikipedia.org/wiki?curid=380630", "title": "Lingua hakka", "text": "O hakka \u00e9 unha lingua chinesa falada polo pobo hakka no sur da China, Taiw\u00e1n, Hong Kong e nas \u00e1reas da di\u00e1spora de Asia oriental e en todo o mundo. Por mor do seu uso en lugares illados onde a comunicaci\u00f3n est\u00e1 limitada, o hakka desenvolveu numerosas variedades e dialectos, falados en diferentes provincias, como Guangdong, Guangxi, Hainan, Fujian, Sichuan, Hunan, Jiangxi e Guizhou, as\u00ed como en Hong Kong, Taiw\u00e1n, Singapur, Malaisia e Indonesia. O hakka non \u00e9 mutuamente inteilixible co canton\u00e9s, co wu, co min nam, co mandar\u00edn ou outras p\u00f3las do chin\u00e9s, e dentro dela mesma, cont\u00e9n algunhas variedades non intelixibles. Est\u00e1 estreitamente relacionado co gan, e \u00e1s veces \u00e9 clasificado como unha variedade de gan.\nEn Taiw\u00e1n, onde o hakka \u00e9 a lingua nativa dunha significativa minor\u00eda de residentes, existe un centro de estudo e preservaci\u00f3n da lingua."}
{"id": "380631", "revid": "89787", "url": "https://gl.wikipedia.org/wiki?curid=380631", "title": "Pobo escoc\u00e9s", "text": "Os escoceses (, ), son unha naci\u00f3n e grupo \u00e9tnico nativo de Escocia. Historicamente, xurdiron dunha mestura entre pictos e gaels, que fundaron o Reino de Escocia (ou \"Alba\") no s\u00e9culo IX, e que son etnoling\u00fcisticamente celtas. Tempo despois, os veci\u00f1os britanos c\u00fambricos, que tam\u00e9n falaban unha lingua celta, as\u00ed como os anglosax\u00f3ns e n\u00f3rdicos xerm\u00e1nicos, foron incorporados \u00e1 naci\u00f3n escocesa."}
{"id": "380632", "revid": "23204", "url": "https://gl.wikipedia.org/wiki?curid=380632", "title": "Escoceses", "text": ""}
{"id": "380634", "revid": "23204", "url": "https://gl.wikipedia.org/wiki?curid=380634", "title": "Albannaich", "text": ""}
{"id": "380636", "revid": "27155", "url": "https://gl.wikipedia.org/wiki?curid=380636", "title": "Galaxia espiral", "text": "Unha galaxia espiral \u00e9 un tipo de galaxia da secuencia de Hubble que se caracteriza polas seguintes propiedades f\u00edsicas:\nAs galaxias espirais deben o seu nome \u00f3s brazos luminosos con formaci\u00f3n estelar dentro do disco que se prolonga \u2014m\u00e1is ou menos logaritmicamente\u2014 dende o n\u00facleo central. A\u00ednda que \u00e1s veces son dif\u00edciles de percibir, estes brazos dist\u00ednguenas das galaxias lenticulares que presentan unha estrutura de disco pero sen brazos espirais. Son as m\u00e1is abundantes do universo constitu\u00edndo o 70%.\nA nosa galaxia, a V\u00eda L\u00e1ctea, \u00e9 espiral, cunha clasificaci\u00f3n na secuencia de Hubble Sbc."}
{"id": "380637", "revid": "74806", "url": "https://gl.wikipedia.org/wiki?curid=380637", "title": "SIMBAD", "text": "SIMBAD (the\"\u00a0Set of\u00a0Identifications, Measurements, and\u00a0Bibliography for\u00a0Astronomical Data\") \u00e9 unha base de datos astron\u00f3micos\u00a0de obxectos f\u00f3ra do sistema solar. Pertence \u00f3\u00a0Centro do datos astron\u00f3micos de Estrasburgo (CDS), Francia.\nSIMBAD foi creado para combinar o\u00a0Cat\u00e1logo de Identificaci\u00f3ns Estelares\u00a0(\"Catalog of Stellar Identifications\", CSI)\u00a0co\u00a0\u00cdndice Bibliogr\u00e1fico de estrelas (\"Bibliographic Star Index\") existentes en Meudon, un centro de computaci\u00f3n creado en 1979, e ampliado m\u00e1is tarde con fontes adicionais doutros cat\u00e1logos e literatura cient\u00edfica. A primeira versi\u00f3n interactiva, co\u00f1ecido como a versi\u00f3n 2, tornouse dispo\u00f1ible en 1981. A versi\u00f3n 3, desenvolvida en linguaxe C e cargado para dispositivos UNIX no observatorio de Estrasburgo, foi presentado en 1990. En\u00a0outono de 2006, comezou o lanzamento da versi\u00f3n 4 da base de datos, actualmente gardados no PostgreSQL, e con programaci\u00f3n de apoio escrita completamente en Java.\nO 14 de xu\u00f1o de 2007, SIMBAD conti\u00f1a informaci\u00f3n 3.824.195 obxectos con 11.200.785 nomes, e 209.451 referencias bibliogr\u00e1ficas e 5.455.841 citas bibliogr\u00e1ficas.\nO asteroide 4692 SIMBAD (1983 VM7) recibiu o seu nome."}
{"id": "380638", "revid": "92340", "url": "https://gl.wikipedia.org/wiki?curid=380638", "title": "Giuseppe Colosi", "text": "Giuseppe Colosi, nado o 29 de marzo de 1892, en\u00a0Petralia Sottana, e finado o 20 de\u00a0outubro de 1975, foi un zo\u00f3logo\u00a0italiano especializado no estudo de crust\u00e1ceos e mysida\u00a0en particular. Dende 1920 a 1924, ensinou en Tur\u00edn, e foi xefe do instituto zool\u00f3xico da Universidade de Florencia dende 1940 at\u00e9 1962."}
{"id": "380639", "revid": "75439", "url": "https://gl.wikipedia.org/wiki?curid=380639", "title": "Accidente de aviaci\u00f3n", "text": "Un accidente de aviaci\u00f3n \u00e9 un incidente que ocorre con calquera aeronave, xa sexa en terra ou en voo. Un incidente de aviaci\u00f3n \u00e9 definido como un suceso no que, distinto dun accidente, est\u00e1 asociada a operaci\u00f3n dunha aeronave que afecta ou poder\u00eda afectar \u00e1 seguridade das operaci\u00f3ns.\nCando unha aeronave sofre un dano tan severo que se declara como sinistro total (cando a reparaci\u00f3n non \u00e9 economicamente viable), ou no caso de que sexa completamente destru\u00edda e deuse de baixa nos rexistros, denom\u00ednase \"perda en accidente do casco\" (hull loss accident). Significa que o evento se rexistra como accidente malia que non existan v\u00edtimas fatais ou feridos graves, como suceder\u00eda por exemplo nunha aterraxe forzosa que resulte nun dano irreparable.\nO primeiro accidente fatal ocorreu no Wright Modelo A en Fort Myer, Virxinia, o 17 de setembro de 1908, que resultou en feridas do piloto, Orville Wright, e a morte do pasaxeiro, o tenente do Ex\u00e9rcito Thomas Etholen Selfridge."}
{"id": "380640", "revid": "23204", "url": "https://gl.wikipedia.org/wiki?curid=380640", "title": "Accidente a\u00e9reo", "text": ""}
{"id": "380641", "revid": "1131", "url": "https://gl.wikipedia.org/wiki?curid=380641", "title": "Galer\u00eda de imaxes de placas altim\u00e9tricas dos concellos da provincia de Pontevedra", "text": "Galer\u00eda de imaxes de placas altim\u00e9tricas dos concellos da provincia de Pontevedra."}
{"id": "380648", "revid": "54861", "url": "https://gl.wikipedia.org/wiki?curid=380648", "title": "Altia", "text": "Altia Consultores S. A. \u00e9 unha empresa constitu\u00edda o 17 de marzo de 1994 con sede na cidade da Coru\u00f1a. Ded\u00edcase \u00e1 prestaci\u00f3n de servizos de consultor\u00eda no eido das TIC. O seu presidente executivo \u00e9 Constantino Fern\u00e1ndez Pico, co\u00f1ecido por presidir tam\u00e9n o consello de administraci\u00f3n do R. C. Deportivo da Coru\u00f1a desde 2014 ata 2019.\nDescrici\u00f3n.\nAltia foi impulsada por Tino Fern\u00e1ndez en 1994, e a s\u00faa primeira sede estivo na Coru\u00f1a. Conta con delegaci\u00f3ns en: Oleiros, Vigo, Vitoria-Gasteiz, Milladoiro, Madrid, Valladolid, Alacante, Toledo, Ames, Valladolid, Santiago de Chile, Leioa, Tenerife, Palma de Mallorca e Barcelona, ademais dun centro de desenvolvemento tecnol\u00f3xico no Campus de Elvi\u00f1a e un centro de datos no Campus das Lagoas-Marcosende.\nEntre os seus clientes figuran ou figuraron empresas como Abanca, Coren, Augas de Galicia, Banco Pastor, Banesto, BBK, Bricoking, Caf\u00e9s Candelas, Caramelo, Citr\u00f6en, Codere, CRTVG, Emalcsa, Estrella Galicia, FORTA, Inditex, Megasa, Navantia, R, Renault, Roberto Verino, Telef\u00f3nica, Turgalicia ou Vodafone as\u00ed como distintas administraci\u00f3ns p\u00fablicas tanto a nivel local, auton\u00f3mico como estatal ademais de entidades e organismos dependentes destas.\nEn 2010 Altia empezou a cotizar no Mercado Alternativo Bolsista da Bolsa de Madrid.\nEn 2014 entrou no seu accionariado o multimillonario investidor indio Ram Bahvani cun 5% do accionariado ao comezo, chegando ata o 8,5% actual (2016)\nActualmente conta con m\u00e1is de 2.2000 empregados entre inxenieiros e consultores.\nEmpresas do Grupo Altia.\nEstas empresas forman parte do grupo Altia:"}
{"id": "380649", "revid": "1131", "url": "https://gl.wikipedia.org/wiki?curid=380649", "title": "Galer\u00eda de imaxes de placas altim\u00e9tricas dos concellos da provincia de Lugo", "text": "Galer\u00eda de imaxes de placas altim\u00e9tricas dos concellos da provincia de Lugo."}
{"id": "380651", "revid": "5863", "url": "https://gl.wikipedia.org/wiki?curid=380651", "title": "Anuario de Estudios Literarios Galegos", "text": ""}
{"id": "380653", "revid": "5863", "url": "https://gl.wikipedia.org/wiki?curid=380653", "title": "Arturo Casas Vales", "text": ""}
{"id": "380654", "revid": "89787", "url": "https://gl.wikipedia.org/wiki?curid=380654", "title": "Teor\u00eda das categor\u00edas", "text": "A teor\u00eda das categor\u00edas \u00e9 unha teor\u00eda matem\u00e1tica que trata de forma abstracta das estruturas matem\u00e1ticas e das relaci\u00f3ns entre elas. A teor\u00eda das categor\u00edas foi por descrita por primeira vez por Samuel Eilenberg e Saunders MacLane en 1945, como unha teor\u00eda relacionada con topolox\u00eda alx\u00e9brica.\nA teor\u00eda sup\u00f3n unha xeneralizaci\u00f3n da teor\u00eda de conxuntos. Nela est\u00fadanse obxectos e morfismos entre estes. Estes obxectos poden ser entendidos como conxuntos estruturados e os morfismos (tam\u00e9n chamados \"frechas\") como funci\u00f3ns entre estes conxuntos, a\u00ednda que, nos casos m\u00e1is xerais de categor\u00edas, este paralelismo non poida facerse.\nA teor\u00eda das categor\u00edas pode ser entendida como un \"xogo de frechas\", en que se abstrae o significado das construci\u00f3ns.\nFornece unha descrici\u00f3n abstracta de problemas das matem\u00e1ticas, constitu\u00edndo ent\u00f3n nunha contorna consistente e unificada para o estudo de diversas \u00e1reas das matem\u00e1ticas. A capacidade de xeneralizaci\u00f3n, abstracci\u00f3n e unificaci\u00f3n de teor\u00edas \u00e9 o gran m\u00e9rito de teor\u00eda das categor\u00edas.\nAs\u00ed, proporciona mecanismos para representar varias estruturas matem\u00e1ticas, como por exemplo transformaci\u00f3ns naturais, produtos cartesianos, funci\u00f3ns, topolox\u00edas etc.\nAs aplicaci\u00f3ns da teor\u00eda das categor\u00edas est\u00e9ndense por \u00e1reas como a \u00e1lxebra, a teor\u00eda da recursividade, a sem\u00e1ntica formal etc.\nHistoria.\nA teor\u00eda das categor\u00edas foi introducida na topolox\u00eda alx\u00e9brica por Samuel Eilenberg e Saunders Mac Lane en 1942, nun importante paso para a transici\u00f3n dende a homolox\u00eda \u00e1 teor\u00eda da homolox\u00eda. Stanislaw Ulam afirma que exist\u00edan ideas parecidas na escola polaca dos anos 30.\nOs desenvolvementos seguintes da teor\u00eda foron impulsados polas necesidades computacionais da \u00e1lxebra homol\u00f3xica e m\u00e1is tarde polas necesidades axiom\u00e1ticas da xeometr\u00eda alx\u00e9brica. A teor\u00eda xeral (actualizaci\u00f3n da \u00e1lxebra universal con moitas caracter\u00edsticas novas que daban pie a unha certa flexibilidade en sem\u00e1ntica e l\u00f3xicas de orde superior) veu m\u00e1is tarde.\nEstas aplicaci\u00f3ns das categor\u00edas no campo dos fundamentos est\u00e1n sendo traballados en detalle e non s\u00f3 nas matem\u00e1ticas: matem\u00e1ticos como William Lawvere traballan na f\u00edsica, e f\u00edsicos traballaron en \"n\"-categor\u00edas, como John Baez.\nRelaci\u00f3n filos\u00f3fica.\nEscolleuse o voc\u00e1bulo categor\u00eda de Arist\u00f3teles, mais no sentido de Kant coa intenci\u00f3n de asocialo a unha forma pura no contexto exclusivamente matem\u00e1tico, \u00e9 dicir, sen efectos f\u00f3ra das matem\u00e1ticas.\nComposici\u00f3n.\nA \u00fanica operaci\u00f3n esixida nunha categor\u00eda \u00e9 a \"composici\u00f3n.\" A composici\u00f3n en categor\u00edas \u00e9 unha xeneralizaci\u00f3n da composici\u00f3n de funci\u00f3ns da teor\u00eda de conxuntos.\nNa teor\u00eda dos conxuntos, dadas d\u00faas funci\u00f3ns formula_1 (que ten como dominio o conxunto formula_2 e como codominio o conxunto formula_3) e formula_4, def\u00ednese formula_5 como sendo a composici\u00f3n de formula_6 e formula_7, formula_8, desde que formula_9 para todo formula_10.\nDefinici\u00f3n de categor\u00eda.\nUnha \"categor\u00eda\" consiste nos seguintes elementos:\nDiagramas.\nOs diagramas serven para representar categor\u00edas. Se a composici\u00f3n de todos os cami\u00f1os entre dous obxectos dun diagrama son iguais, dise que o diagrama \"conmuta\" ou que \u00e9 \"comutativo\".\nP\u00f3dense expresar as propiedades de teor\u00eda das categor\u00edas a trav\u00e9s de diagramas conmutativos. Un exemplo \u00e9 o diagrama ilustrado ao lado. Datos formula_37, formula_22 e formula_39 que representa a propiedade asociativa, formula_40.\nDualidade.\nA dualidade \u00e9 unha das noci\u00f3ns m\u00e1is poderosas da teor\u00eda das categor\u00edas. Permite herdar resultados da categor\u00eda orixinal para a dual e viceversa. Nese caso dada unha definici\u00f3n nunha categor\u00eda, para obter o concepto dual basta inverter as frechas.\nMonomorfismos, epimorfismos e isomorfismos.\nSexa unha categor\u00eda C e obxectos formula_13 e formula_14 desta categor\u00eda.\nUnha frecha formula_37 ch\u00e1mase \"monomorfismo\" se e soamente se formula_49. Ou sexa, unha frecha \u00e9 monomorfismo se pode ser cancelada \u00e1 esquerda dunha composici\u00f3n.\nEn Set unha frecha monomorfismo pode ser entendida como unha funci\u00f3n inxetora.\nUnha frecha formula_37 ch\u00e1mase \"epimorfismo\" se e soamente se formula_51. Ou sexa, unha frecha \u00e9 epimorfismo se pode ser cancelada \u00e1 dereita dunha composici\u00f3n.\nEn Set unha frecha epimorfismo \u00e9 unha funci\u00f3n sobrexetora.\nFinalmente, unha frecha formula_37 \u00e9 \"isomorfismo\" se e soamente se existe formula_53 tal que formula_54 e formula_55.\nToda frecha isomorfismo \u00e9 monomorfismo e epimorfismo, a\u00ednda que o contrario non sexa necesariamente verdade. Por exemplo, na categor\u00eda formada por dous obxectos formula_13 e formula_14, os morfismos identidade, e un \u00fanico morfismo formula_15, formula_6 \u00e9 un monomorfismo e un epimorfismo, por\u00e9n non \u00e9 un isomorfismo.\nEn Set podemos pensar unha frecha isomorfismo como unha funci\u00f3n bixectora.\nObxectos isom\u00f3rficos.\nDous obxectos formula_13 e formula_14 dunha categor\u00eda son \"isom\u00f3rficos\", formula_62, se existe unha frecha formula_37 que \u00e9 isomorfismo.\nUn isomorfismo establece, en certo grao de abstracci\u00f3n, unha relaci\u00f3n de \"semellanza\" ou \"equivalencia\" entre obxectos.\nObxectos inicial e terminal.\nO obxecto inicial e o obxecto terminal son as construci\u00f3ns m\u00e1is simples en teor\u00eda das categor\u00edas.\nSexa C unha categor\u00eda. Un obxecto formula_64 \u00e9 \"inicial\" se e soamente se para calquera obxecto formula_14 existe un \u00fanico formula_66. O obxecto inicial \u00e9 unha noci\u00f3n \"universal\", ou sexa, definida pola existencia e unicidade de morfismos.\nUn exemplo de obxecto inicial en Set \u00e9 o conxunto baleiro, formula_67, pois existe unha \u00fanica funci\u00f3n total que ten como orixe formula_67 e ten como destino calquera outro conxunto, e esta \u00e9 a \"funci\u00f3n baleira\" (ou sexa, aquela en que o gr\u00e1fico da funci\u00f3n \u00e9 baleiro).\nO obxecto inicial \u00e9 \u00fanico, a non ser por isomorfismos.\nO obxecto terminal, formula_69, \u00e9 simplemente a noci\u00f3n dual de obxecto inicial. Significa que, dado un obxecto formula_14 da categor\u00eda, existe un \u00fanico formula_71.\nEn Set calquera conxunto unitario (conxunto cun \u00fanico elemento) \u00e9 terminal. Isto ocorre porque, dado calquera outro conxunto, s\u00f3 existe unha funci\u00f3n total con orixe neste conxunto e destino no conxunto unitario, que \u00e9 a \"funci\u00f3n constante\" (aquela en que os valores da funci\u00f3n para todo o dominio son iguais).\nProdutos e l\u00edmites.\nO concepto de l\u00edmite incorpora a idea dunha construci\u00f3n universal, ou sexa, unha construci\u00f3n que ten un comportamento privilexiado (\"\u00f3ptimo\") en relaci\u00f3n a todas as outras que satisf\u00e1n determinada propiedade. O l\u00edmite est\u00e1 dado pola existencia dunha frecha \u00fanica entre todas estas construci\u00f3ns e a construci\u00f3n que \u00e9 considerada \u00f3ptima.\nUn dos exemplos m\u00e1is simples de l\u00edmite en teor\u00eda das categor\u00edas \u00e9 o produto categorial, que \u00e9 unha xeneralizaci\u00f3n do produto cartesiano. O produto categorial tam\u00e9n \u00e9 unha noci\u00f3n \"universal\".\nSexa C unha categor\u00eda e formula_13 e formula_14 dous obxectos da categor\u00eda C. O \"produto categorial\" de formula_13 e formula_14 \u00e9 un obxecto formula_76 e dous morfismos formula_77 e formula_78, tal que dado calquera obxecto formula_79 da categor\u00eda e para calquera morfismos formula_80 e formula_81 existe exactamente un formula_82 tal que o diagrama da figura ao lado conmuta.\nOs morfismos formula_83 e formula_84 ch\u00e1manse proxecci\u00f3ns.\nP\u00f3dese chamar o obxecto formula_79 xunto coas frechas formula_6 e formula_7 \"pre-produto\".\nNaturalmente p\u00f3dese definir o concepto dual ao produto categorial que se chama \"coproduto\". Para iso basta inverter as frechas do diagrama do produto.\nO produto categorial \u00e9 un exemplo de l\u00edmite, pois v\u00e9n dado pola existencia dunha frecha \u00fanica (neste caso a frecha formula_88) entre calquera outro pre-produto e el.\nOutros exemplos da noci\u00f3n de l\u00edmites en teor\u00eda das categor\u00edas son o equalizador, o produto fibrado, e o cono.\nFuntores.\nOs funtores son aplicaci\u00f3ns entre categor\u00edas que preservan estruturas. Poden ser entendidos como homomorfismos na categor\u00eda de todas as categor\u00edas pequenas (ou sexa, a categor\u00eda que ten como obxectos todas as categor\u00edas compostas por obxectos que son conxuntos).\nUn \"funtor\" (\"covariante\") formula_89 da categor\u00eda C para a categor\u00eda D:\ntal que son v\u00e1lidas as seguintes propiedades:"}
{"id": "380655", "revid": "47401", "url": "https://gl.wikipedia.org/wiki?curid=380655", "title": "Teor\u00eda de categor\u00edas", "text": ""}
{"id": "380663", "revid": "1131", "url": "https://gl.wikipedia.org/wiki?curid=380663", "title": "Galer\u00eda de imaxes de placas altim\u00e9tricas dos concellos da provincia de Ourense", "text": "Galer\u00eda de imaxes de placas altim\u00e9tricas dos concellos da provincia de Ourense."}
{"id": "380680", "revid": "27155", "url": "https://gl.wikipedia.org/wiki?curid=380680", "title": "Chinche das camas", "text": "As chinches das camas ou simplemente chinches ou tam\u00e9n chinchas ou percebellas son insectos parasitos da familia dos cim\u00edcidos (Cimicidae), que se alimentan exclusivamente de sangue. Cimex lectularius \u00e9 a chinche das camas com\u00fan e a especie m\u00e1is co\u00f1ecida que prefire alimentarse de sangue humano. Outras especies de \"Cimex\" especializ\u00e1ronse en alimentarse doutros animais, por exemplo, as chinches dos morcegos, como \"Cimex pipistrelli\" (de Europa), \"Cimex pilosellus\" (de Norteam\u00e9rica) e \"Cimex adjunctus\" (de Norteam\u00e9rica), ou as chinches das aves. A especie tropical \"Cimex hemipterus\" parasita tam\u00e9n a humanos e aves.\nO h\u00e1bitat preferido de \"Cimex lectularius\" son as casas quentes e especialmente os dormitorios, zonas preto das camas ou dentro delas. Son activos principalmente pola noite, pero non son exclusivamente nocturnos. Xeralmente alim\u00e9ntanse dos seus h\u00f3spedes sen que estes o noten.\nA picadura das chinches pode producir diversos efectos adversos como erupci\u00f3ns na pel, efectos psicol\u00f3xicos e s\u00edntomas al\u00e9rxicos. Por\u00e9n, non transmiten pat\u00f3xenos, xa que non funcionan como vectores epidemiol\u00f3xicos. Certos signos e s\u00edntomas indican que unha picadura poder\u00eda deberse a chinches, o que se confirma ao atopar insectos adultos na casa.\nAs chinches das camas levan sendo parasitos do ser humano desde hai miles de anos. A inicios da d\u00e9cada de 1940 estaban case erradicados no mundo desenvolvido, pero foron incrementando a s\u00faa prevalencia desde 1995, probablemente debido \u00e1 resistencia aos pesticidas que adquiriron, \u00e1 prohibici\u00f3n legal do uso dalg\u00fans pesticidas efectivos e \u00e1s viaxes internacionais. Como a infestaci\u00f3n dos h\u00e1bitats humanos empezou a aumentar, tam\u00e9n o fixeron os casos de picaduras de chinches e as condici\u00f3ns de sa\u00fade asociadas.\nInfestaci\u00f3n.\nA diagnose dunha infestaci\u00f3n require atopar os insectos e detectar a aparici\u00f3n de s\u00edntomas compatibles. O tratamento implica a eliminaci\u00f3n destes insectos (inclu\u00edndo os seus ovos) e tomar medidas para tratar os s\u00edntomas ata que desaparezan.\nAs picaduras de chinches das camas denom\u00ednanse cimicose e poden orixinar diversas manifestaci\u00f3ns na pel desde efectos non visibles a ampolas prominentes. Os efectos incl\u00faen erupci\u00f3ns cut\u00e1neas, efectos psicol\u00f3xicos e s\u00edntomas al\u00e9rxicos.\nA\u00ednda que estas chinches poden estar infectadas con polo menos 28 pat\u00f3xenos humanos, ning\u00fan estudo atopou que estes insectos sexan capaces de transmitilos aos humanos. Neles atop\u00e1ronse, por exemplo, \"Staplhylococcus aureus\" resistente \u00e1 meticilina (SARM) e \"Enterococcus faecium\" resistente \u00e1 vancomicina (ERV), pero o significado que poida ter isto desco\u00f1\u00e9cese. As investigaci\u00f3ns feitas sobre o seu potencial para transmitir o HIV, SARM, hepatite B, hepatite C e hepatite E non atoparon que as chinches puidesen transmitir as doenzas asociadas con eses pat\u00f3xenos. Por\u00e9n, sinalouse a posibilidade de que puidesen transmitir arbovirus nalg\u00fans casos.\nDescrici\u00f3n.\nF\u00edsica.\nOs \"C. lectularius\" adultos son de cor marr\u00f3n clara a marr\u00f3n avermellada, de corpo aplanado, oval, e non te\u00f1en \u00e1s posteriores. As \u00e1s anteriores son vestixiais e est\u00e1n reducidas a estruturas similares a almofadi\u00f1as. Te\u00f1en abdomes segmentados con pelos microsc\u00f3picos que lles dan unha aparencia bandeada. Os adultos crecen ata os 4 ou 5\u00a0mm de longo e os 1,5 a 3\u00a0mm de largo.\nAs ninfas acabadas de emerxer son transl\u00facidas, de cores m\u00e1is claras e fanse m\u00e1is marr\u00f3ns a medida que mudan e chegan \u00e1 madurez. Unha ninfa de calquera idade que acaba de comer sangue ten un abdome vermello brillante transl\u00facido, que vai cambiando a marr\u00f3n nas seguintes horas e a negro opaco nuns dous d\u00edas, conforme o insecto vai dixerindo a s\u00faa comida. Estes insectos poden confundirse con outras especies, como os psoc\u00f3pteros, pequenas cascudas, ou escaravellos derm\u00e9stidos; pero cando est\u00e1n quentes e activos, os seus movementos son m\u00e1is similares aos das formigas, e como a maior\u00eda dos demais hem\u00edpteros, emiten un cheiro caracter\u00edstico desagradable cando son esmagados.\nUtilizan feromonas e cairomonas para comunicar os seus lugares de nidaci\u00f3n, alimentaci\u00f3n e reproduci\u00f3n.\nPoden sobrevivir a un amplo rango de temperaturas e composici\u00f3ns atmosf\u00e9ricas. Por debaixo dos 16,1\u00a0\u00b0C, os adultos entran en estado de semihibernaci\u00f3n e poden sobrevivir m\u00e1is tempo ao fr\u00edo; poden sobrevivir polo menos cinco d\u00edas a -10\u00a0\u00b0C, pero morren aos 15 minutos se est\u00e1n expostos a temperaturas de -32\u00a0\u00b0C. Os conxeladores comerciais e dom\u00e9sticos com\u00fans chegan a temperaturas baixas dabondo como para matar a maior parte dos estadios vitais das chinches das camas, e hai un 95% de mortalidade en 3 d\u00edas a -12\u00a0\u00b0C. Presentan unha elevada tolerancia ao desecamento, e sobreviven a condici\u00f3ns de baixa humidade e 35 a 40\u00a0\u00b0C incluso se perden un terzo do seu peso corporal por deshidrataci\u00f3n; os estadios vitais iniciais son m\u00e1is susceptibles ao desecamento que os posteriores.\nO punto de morte t\u00e9rmica para \"C. lectularius\" \u00e9 45\u00a0\u00b0C; todos os estadios vitais morren aos 7 minutos de estaren expostos a 46\u00a0\u00b0C. As chinches das camas aparentemente non poden sobrevivir a altas concentraci\u00f3ns de di\u00f3xido de carbono durante moito tempo; por\u00e9n, a exposici\u00f3n a atmosferas de nitr\u00f3xeno case puro parece que ten relativamente pouco efecto incluso en per\u00edodos de 72 horas.\nH\u00e1bitos de alimentaci\u00f3n.\nAs chinches das camas son hemat\u00f3fagos obrigados, xa que s\u00f3 se alimentan de sangue. A maior\u00eda das especies de cim\u00edcidos alim\u00e9ntanse de sangue humano s\u00f3 cando non dispo\u00f1en doutros h\u00f3spedes, pero \"C. lectularius\" est\u00e1 especializado en alimentarse de sangue humano. Obte\u00f1en toda a humidade adicional que necesitan do vapor de auga do aire que os rodea. Son atra\u00eddos polos seus h\u00f3spedes principalmente polo di\u00f3xido de carbono que expiran, e secundariamente pola s\u00faa calor e por certas substancias qu\u00edmicas. Prefiren as zonas da pel expostas como a cara, pescozo e brazos da persoa que dorme.\nTe\u00f1en pezas bucais que serran a pel e inxectan saliva con anticoagulantes e analx\u00e9sicos. A sensibilidade dos humanos \u00e1s s\u00faas picaduras var\u00eda desde reacci\u00f3ns al\u00e9rxicas extremas a ningunha reacci\u00f3n en absoluto (nun 20% dos casos). A picadura adoita producir un inchamento na pel sen punto vermello, pero cando moitas chinches se alimentan nunha pequena \u00e1rea da pel, poden aparecer puntos vermellos despois de que o inchamento baixa.\nA\u00ednda que en certas condici\u00f3ns fr\u00edas os adultos poden vivir ata un ano sen alimentarse, nas condici\u00f3ns c\u00e1lidas t\u00edpicas intentan alimentarse en intervalos de 5 a 10 d\u00edas, e os adultos poden vivir uns 5 meses sen comer. Os \u00ednstares m\u00e1is novos non poden sobrevivir tanto, pero mesmo os vulnerables primeiros \u00ednstares despois da eclosi\u00f3n poden sobrevivir semanas sen tomar sangue.\nSegundo informes de 2009, as novas xeraci\u00f3ns de chinches das camas resistentes a pesticidas poden sobrevivir s\u00f3 dous meses sen comer.\nPode recuperarse ADN humano dos aparatos dixestivos das chinches ata 90 d\u00edas despois de que comeran o sangue, o cal significa que poder\u00eda ser usado con prop\u00f3sitos forenses para identificar de que persoa se alimentou unha chinche.\nFisiolox\u00eda da alimentaci\u00f3n.\nUnha chinche ou percebella perfora a pel do seu h\u00f3spede cun feixe de estiletes, denominado rostro (\"rostrum\") ou \"bico\". O rostro est\u00e1 composto polas maxilas e mand\u00edbulas, que foron evolutivamente modificadas adoptando formas alongadas a partir do tipo ancestral b\u00e1sico. Os estiletes maxilares dereito e esquerdo est\u00e1n conectados na s\u00faa li\u00f1a media e unha secci\u00f3n da li\u00f1a central forma unha gran canle alimenticia e unha canle salivar m\u00e1is pequena. Na pel penetra o feixe mandibular-maxilar completo.\nAs puntas dos estiletes maxilares esquerdo e dereito non son iguais; o dereito \u00e9 ganchudo e curvado e o esquerdo \u00e9 recto. Os estiletes mandibulares dereito e esquerdo est\u00e9ndense ao longo dos lados exteriores dos seus respectivos estiletes maxilares e non chegan \u00e1 punta dos estiletes maxilares fusionados. Os estiletes son mantidos nunha amosega do labio, e cando o animal se vai alimentar, saen da amosega a medida que o labio unido se dobra; a s\u00faa punta nunca entra na ferida.\nOs estiletes mandibulares te\u00f1en pequenos dentes, e ao mover os estiletes alternativamente adiante e atr\u00e1s, o insecto corta o tecido cut\u00e1neo para que o feixe maxilar poida entrar e chegar a un vaso sangu\u00edneo do tama\u00f1o axeitado. A propia presi\u00f3n do sangue no vaso sangu\u00edneo enche o insecto de sangue en poucos minutos. A chinche despois retira o feixe do estilete da posici\u00f3n de alimentaci\u00f3n e retr\u00e1eo \u00e1 amosega labial, dobrando a unidade completa cara a atr\u00e1s baixo a cabeza, e seguidamente o insecto regresa ao lugar onde se agocha. Cando se alimentan tardan de cinco a dez minutos en quedar cheos de sangue. En conxunto, o insecto pode pasar menos de 20 minutos en contacto f\u00edsico co seu h\u00f3spede, e non intentar\u00e1 alimentarse outra vez ata que complete unha muda ou, se \u00e9 adulto, ata que dixira completamente a comida.\nReproduci\u00f3n.\nAs chinches das camas, ao contrario que outros insectos, toleran o incesto e son capaces de soportar xeneticamente bastante ben os efectos da endogamia. Os machos \u00e1s veces intentan aparearse con outros machos e perforan o seu abdome. Este comportamento ocorre porque a atracci\u00f3n sexual nas chinches das camas est\u00e1 baseada principalmente no tama\u00f1o, e os machos montan calquera individuo que comer recentemente independentemente do seu sexo.\nTodas as chinches apar\u00e9anse por inseminaci\u00f3n traum\u00e1tica. As femias pos\u00faen un tracto reprodutor que funciona durante a oviposici\u00f3n, pero o macho non usa este tracto para a inseminaci\u00f3n de esperma. En vez diso, o macho perfora o abdome da femia co seu pene hipod\u00e9rmico e exacula dentro da cavidade corporal. En \"C. lectularius\" e todas as especies de chinches das camas excepto \"Primicimex cavernis,\" o esperma \u00e9 inxectado no chamado \"mesospermalege\", un compo\u00f1ente do \"spermalege\" ou \u00f3rgano de Berlese, unha estrutura xenital secundaria que reduce as feridas e os custos inmunol\u00f3xicos de inseminaci\u00f3n traum\u00e1tica. O esperma inxectado viaxa pola hemolinfa do insecto \u00e1s estruturas de almacenamento da esperma femininas chamadas concept\u00e1culos seminais, e finalmente ten lugar a fecundaci\u00f3n nos ovarios.\nA \"feromona de alarma da chinche das camas\" consta das substancias (\"E\")-2-octenal e (\"E\")-2-hexenal. Lib\u00e9rase cando a chinche \u00e9 molestada, como durante un ataque dun predador. Un estudo de 2009 demostrou que o macho tam\u00e9n libera feromona de alarma para repeler outros machos que intentan aparearse con el.\n\"Cimex lectularius\" e \"C. hemipterus\" poden aparearse entre eles se te\u00f1en a oportunidade, pero os ovos que producen son xeralmente est\u00e9riles. Nun estudo de 1988, s\u00f3 un dos 479 ovos que puxeron era f\u00e9rtil e deu lugar a un individuo h\u00edbrido, \"Cimex hemipterus\" \u00d7 \"lectularius\".\nProtecci\u00f3n do esperma.\nOs machos de \"Cimex lectularius\" te\u00f1en nos seus xenitais microbios procedentes do medio ambiente. Estes microbios danan as c\u00e9lulas esperm\u00e1ticas, o que as fai incapaces de realizar a fecundaci\u00f3n dos gametos femininos. Debido a estes perigosos microbios, os machos evolucionaron para exacular substancias antimicrobianas que impiden os danos ao esperma. Cando os microbios contactan co esperma ou cos xenitais masculinos, a chinche empeza a liberar estas substancias antimicrobianas. Moitas especies destes microbios viven nos corpos das femias despois do apareamento e poden causar infecci\u00f3ns nas femias. Suxeriuse que as femias reciben beneficios do exaculado. A\u00ednda que estes beneficios non son directos, as femias poden producir m\u00e1is ovos que o \u00f3ptimo incrementando a cantidade dos xenes das femias na poza x\u00e9nica.\nDistribuci\u00f3n do esperma e o flu\u00eddo seminal.\nNos organismos a selecci\u00f3n sexual est\u00e9ndese m\u00e1is al\u00e1 da reproduci\u00f3n diferencial para afectar a composici\u00f3n do esperma, competici\u00f3n do esperma e tama\u00f1o do exaculado. Os machos de \"C. lectularius\" asignan o 12% do seu esperma e o 19% do seu flu\u00eddo seminal ao apareamento. Debido a estes descubrimentos, Reinhard et. al propuxeron que o apareamento m\u00faltiple est\u00e1 limitado polo flu\u00eddo seminal e non polo esperma. Despois de medir o volume do exaculado, a taxa de apareamento e a densidade de esperma estimada, Reinhardt et al. mostraron que o apareamento poder\u00eda estar limitado polo flu\u00eddo seminal. Malia estes avances, a diferenza de custo entre a dependencia da dose de exaculado e a dependencia da frecuencia de apareamento non foron explorados.\nProduci\u00f3n de ovos.\nOs machos fecundan as femias sempre por inseminaci\u00f3n traum\u00e1tica nunha estrutura chamada \"ectospermalege\" (o \u00f3rgano de Berlese, a\u00ednda que o \u00f3rgano de Ribaga, como se lle chamou primeiro, foi inicialmente designado como un \u00f3rgano de estridulaci\u00f3n. Estes dous nomes non son descritivos, polo que se usan outras terminolox\u00edas). Coa fecundaci\u00f3n, os ovarios das femias acaban de desenvolverse, o cal suxire que o esperma desempe\u00f1a tam\u00e9n alg\u00fan papel diferente ao da fecundaci\u00f3n do ovo. A fecundaci\u00f3n tam\u00e9n permite a produci\u00f3n de ovos por medio do corpo alado. O esperma permanece viable na espermateca (ou mellor concept\u00e1culo) da femia, un saco que almacena o esperma, durante un longo per\u00edodo de tempo con tal que a temperatura corporal sexa \u00f3ptima. A femia pon ovos fertilizados ata que esgota o esperma do seu concept\u00e1culo. Despois de que este se esgota, pon uns poucos ovos est\u00e9riles. O n\u00famero de ovos que produce unha femia de \"C. lectularius\" non depende do esperma que almacena, sen\u00f3n do nivel nutricional da femia.\nFeromonas de alarma.\nOs machos de \"C. lectularius\" \u00e1s veces montan a outros machos porque o interese sexual dos machos est\u00e1 dirixido a calquera individuo que se acaba de alimentar sen reparar no seu sexo, pero as femias que non se alimentaron poden ser montadas tam\u00e9n. A inseminaci\u00f3n traum\u00e1tica \u00e9 o \u00fanico modo de copulaci\u00f3n que te\u00f1en as chinches das camas. Nas femias evolucionou o \"spermalege\" para protexelas das feridas e da infecci\u00f3n. Como os machos carecen deste \u00f3rgano, a s\u00faa inseminaci\u00f3n traum\u00e1tica poder\u00eda deixalos malferidos. Por esta raz\u00f3n, nos machos evolucionaron as feromonas de alarma para sinalizar o seu sexo a outros machos. Se un macho de \"C. lectularius\" monta a outro macho, o macho montado libera o sinal feromonal e o macho que est\u00e1 enriba del para antes de realizar a inseminaci\u00f3n.\nAs femias poden producir feromonas de alarma para evitar o apareamento m\u00faltiple, pero xeralmente non o fan. Propux\u00e9ronse d\u00faas raz\u00f3ns polas cales as femias non liberan feromonas de alarma para protexerse. Primeiro, a produci\u00f3n de feromonas de alarma \u00e9 custosa. Debido \u00e1 produci\u00f3n de ovos, as femias poden absterse de gastar enerx\u00eda adicional en fabricar feromonas de alarma. A segunda raz\u00f3n que se propuxo \u00e9 que a liberaci\u00f3n da feromona de alarma reduce os beneficios asociados co apareamento m\u00faltiple. Os beneficios de apareamento m\u00faltiple incl\u00faen beneficios materiais, unha calidade de nutrici\u00f3n mellor ou m\u00e1is nutrici\u00f3n, beneficios xen\u00e9ticos como o incremento da fitness da descendencia, e finalmente, o custo da resistencia pode ser maior que o beneficio do consentimento, o cal parece ser o caso de \"C. lectularius\".\nEstadios vitais.\nAs chinches te\u00f1en cinco estadios vitais inmaturos ninfais e un estadio sexualmente maduro. Mudan o seu exoesqueleto por \u00e9cdise en cada unha das fases, desbotando o exoesqueleto vello. Mudan seis veces antes de converterse en adultos f\u00e9rtiles e deben alimentarse polo menos cunha toma de sangue para completar cada muda.\nCada un dos estadios inmaturos dura aproximadamente unha semana, dependendo da temperatura e da dispo\u00f1ibilidade de comida, e o ciclo de vida completo pode durar uns dous meses (\u00e9 bastante longo comparado co doutros ectoparasitos). As femias fecundadas que tomaron alimento dabondo po\u00f1en de tres a catro ovos cada d\u00eda continuamente ata o final da s\u00faa vida (uns nove meses en condici\u00f3ns c\u00e1lidas), po\u00f1endo posiblemente uns 500 ovos durante ese tempo. As an\u00e1lises xen\u00e9ticas reaizadas mostraron que unha soa femia pre\u00f1ada, que poder\u00eda ser talvez o \u00fanico supervivente dunha actuaci\u00f3n de erradicaci\u00f3n do parasito, pode ser a responsable dunha nova infestaci\u00f3n completa en cuesti\u00f3n de semanas, xa que produce rapidamente novas xeraci\u00f3ns de descendentes.\nDimorfismo sexual.\nEn \"C. lectularius\" hai dimorfismo sexual, xa que as femias son de maior tama\u00f1o que os machos. Os abdomes difiren en cada sexo porque os machos te\u00f1en abdomes m\u00e1is \"bicudos\", debido aos seus \u00f3rganos copulatorios, mentres que as femias te\u00f1en abdomes m\u00e1is arredondados. Como os machos son atra\u00eddos polos tama\u00f1os corporais grandes, calquera chinche que acabase de comer pode ser considerado unha parella potencial. Por\u00e9n, os machos poden montar \u00e1s veces tam\u00e9n a femias planas que non se alimentaron recentemente. A femia pode curvar o seu abdome cara a adiante e por debaixo do corpo en direcci\u00f3n \u00e1 s\u00faa cabeza para evitar o apareamento. Os machos son xeralmente incapces de discriminar entre os sexos ata despois de que iniciaron a monta, pero si o fan antes de consumar a inseminaci\u00f3n.\nBusca de h\u00f3spedes.\n\"C. lectularius\" s\u00f3 se alimenta cada cinco ou sete d\u00edas, o cal indica que non pasa a maior parte do seu tempo buscando un h\u00f3spede. Cando unha chinche est\u00e1 esfameada, abandona o seu refuxio e empeza a buscar un h\u00f3spede do que comer. Se consegue alimentarse regresa ao seu refuxio. Se non se puido alimentar contin\u00faa buscando un h\u00f3spede. Despois da busca m\u00e1is ou menos prolongada, tanto se conseguiu comer coma se non, a chinche retorna ao refuxio onde se re\u00fane con outros antes da fotofase (per\u00edodo de luz durante o ciclo d\u00eda-noite). Matthew Reis sinala que hai d\u00faas raz\u00f3ns que explican por que \"C. lectularius\" regresa ao refuxio e agr\u00e9gase con outros despois de alimentarse. Unha \u00e9 encontrar parella e a outra \u00e9 encontrar refuxio pra evitar ser esmagado (polas persoas) despois de comer.\nComportamento de agregaci\u00f3n e dispersi\u00f3n.\n\"C. lectularius\" forma agregaci\u00f3ns con outros individuos en todos os estadios vitais e todas as condici\u00f3ns de apareamento. Poden decidir agregarse debido \u00e1 depredaci\u00f3n, resistencia ao desecamento e para ter m\u00e1is oportunidades de atopar parella. As feromonas que flotan no aire son as responsables de que se produza a agregaci\u00f3n. Outra raz\u00f3n para a agregaci\u00f3n pode ser o reco\u00f1ecemento doutros individuos de \"C. lectularius\" por medio dos mecanorreceptores situados nas antenas. As agregaci\u00f3ns f\u00f3rmanse e desfanse base\u00e1ndose nos custos e beneficios asociados. As femias son as que m\u00e1is a mi\u00fado se encontran separadas das agregaci\u00f3ns de individuos. \u00c9 m\u00e1is probable que as femias expandan o rango espacial da poboaci\u00f3n e atopen novos sitios onde vivir. A dispersi\u00f3n das femias activas pode explicar os fallos nos tratamentos para erradicar as infestaci\u00f3ns. Os machos, cando se encontran en \u00e1reas nas que hai poucas femias, abandonan a agregaci\u00f3n para encontrar novas parellas. O macho excreta unha feromona de agregaci\u00f3n que libera no aire, que atrae a femias virxes e det\u00e9n outros machos.\nDetecci\u00f3n.\nOs individuos de \"C. lectularius\" poden vivir en solitario, pero adoitan congregarse uha vez establecidos nun lugar. A\u00ednda que son estritamente parasitos, pasan s\u00f3 unha fracci\u00f3n moi pequena dos seus ciclos vitais unidos fisicamente aos seus h\u00f3spedes. Unha vez que se acaban de alimentar, resit\u00faanse nun sitio pr\u00f3ximo a un h\u00f3spede co\u00f1ecido, xeralmente en ou preto das camas ou sof\u00e1s formando grupos de chinches adultas, xoves e ovos, denominado polos entom\u00f3logos \u00e1rea de refuxio ou simplemente refuxio, ao cal os insectos volven seguindo pistas qu\u00edmicas. Estes sitios poden ser moi variados, como maletas, interior de veh\u00edculos, interior de mobles, nas inmediaci\u00f3ns das cabeceiras das camas e mesmo en enchufes el\u00e9ctricos. Tam\u00e9n poden ani\u00f1ar preto de animais que se congregan nun lugar, como morcegos, aves, ou roedores. \"C. lectularius\" tam\u00e9n pode sobrevivir aliment\u00e1ndose de gatos e cans dom\u00e9sticos, a\u00ednda que os humanos son os seus h\u00f3spedes preferidos.\nAs chinches poden detectarse tam\u00e9n polo seu cheiro caracter\u00edstico a framboesas podres. Hai cans adestrados para a detecci\u00f3n de chinches que descobren os lugares de infestaci\u00f3n, cunha exactitude entre o 11% e o 83%. Desenvolv\u00e9ronse tam\u00e9n aparellos detectores caseiros.\nXesti\u00f3n e control.\nA erradicaci\u00f3n de \"C. lectularius\" require usar unha combinaci\u00f3n de estratexias sen pesticidas e o uso ocasional de pesticidas.\nOs procedementos mec\u00e1nicos, como aspirar os insectos e tratar os colch\u00f3s con calor ou envolvelos, son efectivos. Unha combinaci\u00f3n de calor e tratamentos de secado \u00e9 moi efectiva. Morren ao mantelos unha hora a unha temperatura de 45\u00a0\u00b0C ou superior ou d\u00faas horas a menos de -17\u00a0\u00b0C; unha secadora de roupa dom\u00e9stica ou chorros de vapor tam\u00e9n os mata. Un estudo atopou que se produc\u00edan taxas do 100% de mortalidade ao expo\u00f1elos a temperaturas superiores a 50\u00a0\u00b0C durante m\u00e1is de 2 minutos. \u00c9 dif\u00edcil que morran de fame, xa que poden sobrevivir sen comer durante de 100 a 300 d\u00edas, dependendo da temperatura. Por raz\u00f3ns de sanidade p\u00fablica, recom\u00e9ndase que se chame a un servizo profesional de control de pragas para erradicalos, en vez de intentar facelo un mesmo, especialmente en edificios de moitas vivendas.\nEn 2012 non se dispo\u00f1\u00eda de pesticidas verdadeiramente efectivos contra eles. Entre os pesticidas que foran usados historicamente e eran efectivos estaban os piretroides, diclorvos e malati\u00f3n. Pero co tempo a resistencia aos pesticidas foi increment\u00e1ndose significativamente nestes animais e os perigos para a sa\u00fade humana que ten o seu uso tam\u00e9n preocupan. O insecticida carbamato propoxur \u00e9 moi t\u00f3xico para as chinches, pero ten unha toxicidade potencial para os nenos expostos. O \u00e1cido b\u00f3rico foi aplicado algunhas veces como insecticida de interiores seguro, pero segundo algunhas fontes non \u00e9 efectivo contra as chinches porque estes animais non se lamben ou acicalan, a\u00ednda que outras fontes, como a Axencia de Protecci\u00f3n Ambiental dos Estados Unidos indica que si \u00e9 efectivo e act\u00faa como desecante. O fungo \"Beauveria bassiana\" estaba sendo investigado en 2012 pola s\u00faa capacidade de control das chinches. A medida que as chinches contin\u00faan a adaptarse adquirindo resistencia aos pesticidas, os investigadores empezaron a examinar o xenoma do insecto para ver como se desenvolven as adaptaci\u00f3ns e buscar vulnerabilidades potenciais que poidan ser explotadas durante as fases de crecemento e desenvolvemento.\nPredadores.\nOs inimigos naturais das chinches son insectos como o \"Reduvius personatus\", cascudas, formigas, ara\u00f1as (especialmente \"Thanatus flavidus\"), \u00e1caros e cemp\u00e9s (especialmente \"Scutigera coleoptrata\"). Por\u00e9n, o control de pragas biol\u00f3xico non se considera unha estratexia pr\u00e1ctica para a eliminaci\u00f3n das chinches nas casas.\nEpidemiolox\u00eda.\nAs chinches das camas viven e todo o mundo. As taxas de infestaci\u00f3n nos pa\u00edses desenvolvidos, a\u00ednda que decreceron entre 1930 e 1980, increment\u00e1ronse drasticamente desde 1980. Previamente, eran com\u00fans nos pa\u00edses en desenvolvemento, pero raros no mundo desenvolvido.\nAs causas exactas deste rexurdimento non est\u00e1n claras; ap\u00f3\u00f1ense a diversas raz\u00f3ns, como ao maior n\u00famero de viaxes ao estranxeiro, incremento da inmmigraci\u00f3n desde o mundo en desenvolvemento ao desenvolvido, un maior intercambio de mobiliario de segunda man entre as casas, centrarse m\u00e1is no control doutro tipo de pragas, que tivo como resultado descuidar a toma de medidas contra as chinches, e o incremento de resistencia aos pesticidas e uso de novos m\u00e9todos de control de pragas que non afectan suficientemente as chinches. A diminuci\u00f3n das poboaci\u00f3ns de cascudas nas casas polo uso de insecticidas efectivos contra este insecto, que son o principal depredador das chinches, axudaron ao rexurdimento das poboaci\u00f3ns de chinches, como o fixo tam\u00e9n a prohibici\u00f3n do DDT e outros potentes pesticidas.\nA diminuci\u00f3n das poboaci\u00f3ns de chinches despois de 1930 no mundo desenvolvido crese que se debeu en parte ao uso do DDT para matar cascudas, que tam\u00e9n as mataba a elas. A invenci\u00f3n da aspiradora para limpar o po e a simplificaci\u00f3n do dese\u00f1o do mobiliario nas casas puido tam\u00e9n xogar un papel. Outros cren que poder\u00eda ser simplemente debido \u00e1 natureza c\u00edclica do organismo.\n\"C. lectularius\" \u00e9 a especie de chinches mellor adaptada aos ambientes humanos. Enc\u00f3ntrase en climas temperados de todo o mundo. Outras especies de chinches chupadores de sangue son \"Cimex hemipterus\", que vive en zonas tropicais, que tam\u00e9n infesta a humanos, aves de curral e morcegos, e \"Leptocimex boueti\", que se encontra nos tr\u00f3picos de \u00c1frica Occidental e Suram\u00e9rica, que infesta morcegos e humanos. \"Cimex pilosellus\" e \"Cimex pipistrelli\" infestan principalmente a morcegos, mentres que \"Haematosiphon inodora\", unha especie norteamericana, infesta principalmente a aves de curral. Algunhas destas especies tropicais volveron a reaparecer nalg\u00fans pa\u00edses, como no caso de \"Cimex hemipterus\" en Florida, onde se volveu a detectar en 2016 despois de que fora exterminada durante a segunda guerra mundial, e esp\u00e9rase que consiga espallarse por gran parte de Norteam\u00e9rica.\nHistoria.\nCrese que \"C. lectularius\" se orixinou no Oriente Pr\u00f3ximo en covas habitadas \u00e1 vez por morcegos e humanos.\nAs chinches das camas xa foron mencionadas na antiga Grecia no ano 400 a.C., e posteriormente por Arist\u00f3teles. Na \"Historia Natural\" de Plinio, publicada \"circa\" 77 d.C. en Roma, afirm\u00e1base que as chinches das camas ti\u00f1an un valor medicinal para tratar afecci\u00f3ns como as trabadas de serpes e infecci\u00f3ns de o\u00eddos. (A crenza no uso medicinal das chinches persistiu ata polo menos o s\u00e9culo XVIII, cando Guettard recomendaba o seu uso no tratamento da histeria.)\nAs chinches das camas foron menciondas por primeira vez en Alema\u00f1a no s\u00e9culo XI, en Francia no s\u00e9culo XIII e en Inglaterra en 1583, a\u00ednda que seguiron sendo raros en Inglaterra ata 1670. No s\u00e9culo XVIII alg\u00fans cr\u00edan que ests chinches chegaran a Londres xunto coas subministraci\u00f3ns de madeira tra\u00eddas para reconstru\u00edr a cidade despois do Grande incendio de Londres de 1666. Giovanni Antonio Scopoli detectou a s\u00faa presenza en Carniola (por onde hoxe est\u00e1 Eslovenia) no s\u00e9culo XVIII.\nOs m\u00e9todos tradicionais para repelelos ou matalos inclu\u00edan o uso de plantas, fungos e insectos (ou os eus extractos), como a pementa negra, a \"Actaea racemosa\", \"Pseudarthria hookeri\", \"Laggera alata\" (chamada na China \"y\u00e1ngm\u00e1o c\u01ceo\" | \u7f8a\u6bdb\u8349), aceite de \"Eucalyptus saligna\", \"Lawsonia inermis\", \"infusi\u00f3n de aceite de \"Melolontha vulgaris\"\", \"Amanita muscaria\", tabaco, \"aceite quente de \"Pistacia terebinthus\"\" (\u00e9 dicir trementina), menta silvestre (\"Mentha arvensis\"), \"Lepidium ruderale\", \"Myrica\" spp.; \"Geranium robertianum\", \"Cimicifuga\" spp., \"herba e sementes de \"Cannabis\"\", bagas de \"opulus\" (posiblemente pradairo ou \"Viburnum opulus\"), o insecto \"Reduvius personatus\") \"e moitos outros\".\nA mediados do s\u00e9culo XIX recomend\u00e1base o fume de queimar turba como fumigante dom\u00e9stico de interior contra as chinches.\nUtiliz\u00e1ronse diferentes tipos de pos para repeler insectos nos sitios de almacenamento de cereais durante s\u00e9culos, inclu\u00edndo cinzas de plantas, cal, dolomita, certos tipos de solo e terra de diatomeas ou Kieselguhr, e alg\u00fans utiliz\u00e1ronse contra as chinches. Deles, a terra de diatomeas volveu a utilizarse modernamente como un pesticida residual e non t\u00f3xico (cando est\u00e1 en forma amorfa) para a eliminaci\u00f3n de chinches. A terra de diatomeas ten unha efectividde baixa, pero o xel de s\u00edlice \u00e9 m\u00e1is efectivo.\nNo s\u00e9culo XIX coloc\u00e1banse paneis de cester\u00eda arredor das camas que eran sacudidos pola ma\u00f1\u00e1 no Reino Unido e Francia. Unha t\u00e9cnica usada antes en Rodesia do Sur e os Balc\u00e1ns era esparexer follas de plantas con pelos microsc\u00f3picos ganchudos arredor da cama pola noite, que despois se barr\u00edan pola ma\u00f1\u00e1 e queim\u00e1banse.\nTam\u00e9n se utilizaron historicamente as follas de \"Phaseolus vulgaris\" (feix\u00f3ns) para atrapar as chinches en Europa Oriental. Os tricomas (pelos) das follas da planta dos feix\u00f3ns capturan os insectos ao crav\u00e1rense nos p\u00e9s (tarsos) dos insectos. Despois as follas eran destru\u00eddas.\nS\u00e9culo XX.\nAntes de mediados do s\u00e9culo XX, as chinches das camas eran moi com\u00fans. Nalg\u00fans pa\u00edses hai informes das autoridades sanitarias, como no Reino Unido en 1933, de que todas as casas en moitas \u00e1reas ti\u00f1an un certo grao de infestaci\u00f3n de chinches. O incremento da poboaci\u00f3n de chinches a inicios do s\u00e9culo XX foi atribu\u00edda ao advimento da calefacci\u00f3n el\u00e9ctrica, o que permitiu \u00e1s chinches prosperar durante todo o ano en vez de s\u00f3 durante a estaci\u00f3n c\u00e1lida.\nDurante as guerras aumenta a infestaci\u00f3n por chinches. Por exemplo, foi un grave problema nas bases militares estadounidenses durante a Segunda guerra mundial. Inicialmente o problema solucionouse fumigando con Zyklon Discoids que liberaba o gas cianuro de hidr\u00f3xeno, o que era un procedemento perigoso. Posteriormente, usouse o DDT como unha boa alternativa efectiva e m\u00e1is segura.\nO declive das poboaci\u00f3ns de chinches das camas no s\u00e9culo XX adoita atribu\u00edrse ao uso de potentes pesticidas que non se ti\u00f1an utilizado anteriormente. Outros factores que contrib\u00edron foron a crecente preocupaci\u00f3n da xente, os programas de reasentamento de barriadas en malas condici\u00f3ns que combinaban o uso de pesticidas coa desinfecci\u00f3n por vapor, a recolocaci\u00f3n dos habitantes desas barriadas en novas casas e nalg\u00fans casos a continuaci\u00f3n das inspecci\u00f3ns nas novas casas durante varios meses.\nNon obstante, nalg\u00fans pa\u00edses produciuse un aumento das infestaci\u00f3ns desde 1980. Desde 1999, informouse de focos no Reino Unido, Alema\u00f1a, Noruega, Australia, Canad\u00e1, India, Israel e nos Estados Unidos. Isto debeuse a raz\u00f3ns que non est\u00e1n claras, pero \u00e1s que contribu\u00edron factores como a compracencia na loita contra eles, incremento da resistencia, prohibici\u00f3n dalg\u00fans poesticidas e o incremento das viaxes internacionais. Unha teor\u00eda recente sobre este rexurdimento das chinches en Norteam\u00e9rica sost\u00e9n que nunca chegaron a desaparecer de todo, sen\u00f3n que foron forzadas a buscar h\u00f3spedes alternativos, xa que no seu ADN non se observa ning\u00fan colo de botella evolutivo, e atop\u00e1ronse en abundancia en granxas de aves, desde onde despois as puideron espallar os traballadores das granxas.\nAdemais, as chinches das camas alcanzaron lugares nos que nunca se estableceran antes, como o extremo sur de Suram\u00e9rica.\nInvestigaci\u00f3ns.\nAs secreci\u00f3ns das chinches poden inhibir o crecemento dalgunhas bacterias e fungos. Os compo\u00f1entes antibacterianos que conte\u00f1en poder\u00edan usarse contra pat\u00f3xenos humanos e ser unha fonte de mol\u00e9culas farmacoloxicamente activas."}
{"id": "380681", "revid": "35560", "url": "https://gl.wikipedia.org/wiki?curid=380681", "title": "Scout F1", "text": "Scout F1 foi un foguete espacial dos Estados Unidos propulsado exclusivamente por propelente s\u00f3lido. Estaba concibido como un lanzador de baixo custo e foi usado desde dous sitios de lanzamento: a Base Vandenberg da Forza A\u00e9rea en California e o Complexo de Lanzamento San Marco fronte \u00e1s costas de Nixeria."}
{"id": "380682", "revid": "35560", "url": "https://gl.wikipedia.org/wiki?curid=380682", "title": "Scout G1", "text": "Scout G1 foi un foguete espacial dos Estados Unidos propulsado exclusivamente por propelente s\u00f3lido. Estaba concibido como un lanzador de baixo custo e foi usado desde tres sitios de lanzamento: a Base Vandenberg da Forza A\u00e9rea en California; o complexo de Wallops Island; e o Complexo de Lanzamento San Marco fronte \u00e1s costas de Nixeria."}
{"id": "380683", "revid": "5863", "url": "https://gl.wikipedia.org/wiki?curid=380683", "title": "1 de Santiago", "text": ""}
{"id": "380684", "revid": "5863", "url": "https://gl.wikipedia.org/wiki?curid=380684", "title": "2 de Santiago", "text": ""}
{"id": "380685", "revid": "5863", "url": "https://gl.wikipedia.org/wiki?curid=380685", "title": "3 de Santiago", "text": ""}
{"id": "380686", "revid": "5863", "url": "https://gl.wikipedia.org/wiki?curid=380686", "title": "4 de Santiago", "text": ""}
{"id": "380687", "revid": "5863", "url": "https://gl.wikipedia.org/wiki?curid=380687", "title": "5 de Santiago", "text": ""}
{"id": "380688", "revid": "5863", "url": "https://gl.wikipedia.org/wiki?curid=380688", "title": "1 de santiago", "text": ""}
{"id": "380689", "revid": "5863", "url": "https://gl.wikipedia.org/wiki?curid=380689", "title": "2 de santiago", "text": ""}
{"id": "380690", "revid": "5863", "url": "https://gl.wikipedia.org/wiki?curid=380690", "title": "3 de santiago", "text": ""}
{"id": "380691", "revid": "5863", "url": "https://gl.wikipedia.org/wiki?curid=380691", "title": "4 de santiago", "text": ""}
{"id": "380692", "revid": "5863", "url": "https://gl.wikipedia.org/wiki?curid=380692", "title": "5 de santiago", "text": ""}
{"id": "380693", "revid": "5863", "url": "https://gl.wikipedia.org/wiki?curid=380693", "title": "20 de santiago", "text": ""}
{"id": "380694", "revid": "5863", "url": "https://gl.wikipedia.org/wiki?curid=380694", "title": "6 de santiago", "text": ""}
{"id": "380695", "revid": "5863", "url": "https://gl.wikipedia.org/wiki?curid=380695", "title": "7 de santiago", "text": ""}
{"id": "380696", "revid": "5863", "url": "https://gl.wikipedia.org/wiki?curid=380696", "title": "8 de santiago", "text": ""}
{"id": "380697", "revid": "5863", "url": "https://gl.wikipedia.org/wiki?curid=380697", "title": "9 de santiago", "text": ""}
{"id": "380699", "revid": "5863", "url": "https://gl.wikipedia.org/wiki?curid=380699", "title": "Barcia Caballero", "text": ""}
{"id": "380700", "revid": "5863", "url": "https://gl.wikipedia.org/wiki?curid=380700", "title": "Rogelio Cibeira", "text": ""}
{"id": "380701", "revid": "5863", "url": "https://gl.wikipedia.org/wiki?curid=380701", "title": "Roxelio Civeira", "text": ""}
{"id": "380703", "revid": "5863", "url": "https://gl.wikipedia.org/wiki?curid=380703", "title": "Rousal\u00eda Castro", "text": ""}
{"id": "380704", "revid": "5863", "url": "https://gl.wikipedia.org/wiki?curid=380704", "title": "Rousal\u00eda Castro de Murgu\u00eda", "text": ""}
{"id": "380707", "revid": "88215", "url": "https://gl.wikipedia.org/wiki?curid=380707", "title": "Edu Exp\u00f3sito", "text": "Eduardo \"Edu\" Exp\u00f3sito Ja\u00e9n, nado en Cubelles o 1 de agosto de 1996, \u00e9 un futbolista espa\u00f1ol. Xoga de centrocampista no Espanyol, da Primeira Divisi\u00f3n.\nTraxectoria.\nFormouse como futbolista na canteira do Cubelles da s\u00faa vila natal, pasando m\u00e1is tarde polas categor\u00edas inferiores do Vilanova e o Gav\u00e0. En 2014, no seu \u00faltimo ano como xuvenil, ingresou no Damm, co que disputou a Divisi\u00f3n de Honra \u00e1s ordes de Crist\u00f3bal Parralo.\nNo ver\u00e1n de 2015 foi fichado polo Fabril, equipo filial do Deportivo da Coru\u00f1a, que incorporou tam\u00e9n ao seu compa\u00f1eiro Lucas Vi\u00f1as. Debutou co equipo de Manuel Mosquera na Terceira Divisi\u00f3n na primeira xornada da tempada 2015/16, fronte ao Boiro no campo de Barra\u00f1a, substitu\u00edndo na segunda parte a Hugo Rama. Continuou na titularidade durante case todo o resto da tempada, na que disputou sen \u00e9xito a promoci\u00f3n de ascenso. \nDebutou co primeiro equipo do Deportivo o 7 de maio de 2017, durante o seu segundo ano na Coru\u00f1a, na antepen\u00faltima xornada da Primeira Divisi\u00f3n ante o Espanyol en Riazor. O adestrador Pepe Mel ali\u00f1ouno no centro do campo titular, xunto a Celso Borges, Guilherme e Emre \u00c7olak, nun encontro que acabou en derrota (1-2). Unhas semanas despois certificou co Fabril o ascenso \u00e1 Segunda Divisi\u00f3n B, despois de que o equipo se proclamase campi\u00f3n do Grupo I de Terceira e derrotase ao Cacere\u00f1o na promoci\u00f3n. Durante a tempada 2017/18 militou na terceira categor\u00eda do f\u00fatbol espa\u00f1ol, ao tempo que compaxinaba m\u00e1is partidos co primeiro equipo. Pechou a s\u00faa etapa de tres anos no Fabril cun total de 95 partidos e 15 goles.\nPara a campa\u00f1a 2018/19 foi subido definitivamente ao primeiro equipo, que acababa de descender \u00e1 Segunda Divisi\u00f3n e que comezaba a competici\u00f3n con Natxo Gonz\u00e1lez como adestrador. Xogou 40 partidos ao longo da tempada, marcando dous goles (ante Numancia e N\u00e0stic), e foi titular nos catro encontros da promoci\u00f3n de ascenso a Primeira, na que o equipo galego caeu eliminado ante o Mallorca.\nO 13 de xullo de 2019, anunciouse o seu traspaso ao Eibar, equipo da Primeira Divisi\u00f3n. Xogou as d\u00faas primeiras campa\u00f1as na m\u00e1xima categor\u00eda, \u00e1s ordes de Mendilibar, ata que o equipo descendeu en 2021. Militou unha terceira tempada no club de Ipurua, acadando os 117 partidos e 12 goles.\nNo ver\u00e1n de 2022 regresou \u00e1 Primeira Divisi\u00f3n, fichando polo Espanyol, co que sumou un novo descenso ao remate da tempada."}
{"id": "380708", "revid": "5863", "url": "https://gl.wikipedia.org/wiki?curid=380708", "title": "Non m\u00e1is emigraci\u00f3n", "text": ""}
{"id": "380709", "revid": "5863", "url": "https://gl.wikipedia.org/wiki?curid=380709", "title": "Non m\u00e1is emigraci\u00f3n!", "text": ""}
{"id": "380710", "revid": "839", "url": "https://gl.wikipedia.org/wiki?curid=380710", "title": "Filip Naxim", "text": ""}
{"id": "380711", "revid": "5863", "url": "https://gl.wikipedia.org/wiki?curid=380711", "title": "21 de santiago", "text": ""}
{"id": "380712", "revid": "5863", "url": "https://gl.wikipedia.org/wiki?curid=380712", "title": "22 de santiago", "text": ""}
{"id": "380713", "revid": "5863", "url": "https://gl.wikipedia.org/wiki?curid=380713", "title": "23 de santiago", "text": ""}
{"id": "380714", "revid": "5863", "url": "https://gl.wikipedia.org/wiki?curid=380714", "title": "24 de santiago", "text": ""}
{"id": "380715", "revid": "5863", "url": "https://gl.wikipedia.org/wiki?curid=380715", "title": "25 de santiago", "text": ""}
{"id": "380716", "revid": "5863", "url": "https://gl.wikipedia.org/wiki?curid=380716", "title": "Mes de santiago", "text": ""}
{"id": "380717", "revid": "5863", "url": "https://gl.wikipedia.org/wiki?curid=380717", "title": "Mes de Santiago", "text": ""}
{"id": "380718", "revid": "5863", "url": "https://gl.wikipedia.org/wiki?curid=380718", "title": "26 de santiago", "text": ""}
{"id": "380719", "revid": "98629", "url": "https://gl.wikipedia.org/wiki?curid=380719", "title": "The Boy at the Top of the Mountain", "text": "The Boy at the Top of the Mountain \u00e9 o t\u00edtulo dunha novela do escritor irland\u00e9s John Boyne publicado no ano 2015.\nSinopse.\nTrala morte dos seus pais, Pierrot sep\u00e1rase do seu mellor amigo Anshel e abandona o seu Par\u00eds natal para vivir coa s\u00faa t\u00eda Beatrix, quen traballa como ama de chaves nuha mansi\u00f3n. Pero non \u00e9 unha mansi\u00f3n calquera, sen\u00f3n que \u00e9 a casa de Berghof, a residencia que Adolf Hitler pos\u00fae nos Alpes de Baviera."}
{"id": "380722", "revid": "89787", "url": "https://gl.wikipedia.org/wiki?curid=380722", "title": "Luis Fonsi", "text": "Lu\u00eds Alfonso Rodr\u00edguez L\u00f3pez-Cepero, nado en\u00a0San Xo\u00e1n, Porto Rico\u00a0o\u00a015 de abril de 1978, m\u00e1is co\u00f1ecido como Lu\u00eds Fonsi, \u00e9 un cantante, compositor, actor, m\u00fasico e produtor portorrique\u00f1o."}
{"id": "380723", "revid": "1576", "url": "https://gl.wikipedia.org/wiki?curid=380723", "title": "C\u00fachulainn", "text": ""}
{"id": "380726", "revid": "23204", "url": "https://gl.wikipedia.org/wiki?curid=380726", "title": "Doolin", "text": "Doolin (en ) \u00e9 unha vila do condado de Clare que se atopa moi preto da costa oeste de Irlanda e limita coa veci\u00f1a vila de Lisdoonvarna. Doolin \u00e9 un destino tut\u00edstico popular por conservar con vitalidade a m\u00fasica tradicional irlandesa, que se pode escoitar ao vivo polas noites nos pubs locais. Tam\u00e9n pos\u00fae varios xacementos arqueol\u00f3xicos, os m\u00e1is deles da Idade de Ferro, as\u00ed como os castelos de Doonagore e Ballinalacken. A \u00e1rea foi oficialmente parte do Gaeltacht do oeste do condado de Clare at\u00e9 1956."}
{"id": "380727", "revid": "25871", "url": "https://gl.wikipedia.org/wiki?curid=380727", "title": "D\u00falainn", "text": ""}
{"id": "380736", "revid": "98629", "url": "https://gl.wikipedia.org/wiki?curid=380736", "title": "Havalina", "text": "Havalina (pron\u00fanciase coa hache muda) \u00e9 unha banda madrile\u00f1a de rock formada no ano 2001 co nome de Havalina Blu, que mudaron no 2007 ao actual. O seu nome est\u00e1 relacionado co tema que pecha o \u00e1lbum dos Pixies \"Bossanova\" (1990), titulado precisamente \"\"Havalina\". A s\u00faa formaci\u00f3n orixinal ven de bandas como \"Sugar Kane\", formada por Charlie Bautista e Manuel Cabezal\u00ed, ou \"Rosebud\" que formar\u00edan posteriormente con Sara Iglesias e Andr\u00e9s Romero. Da composici\u00f3n orixinal da banda s\u00f3 se mant\u00e9n Manuel Cabezal\u00ed, ao que se lle engadiu Javier Couceiro Arroyo, no 2004, e Jaime Olmedo, no 2014, despois do anuncio en redes sociais do baixista, Ignacio Celma, de que abandonaba a formaci\u00f3n por motivos persoais.\nTraxectoria.\nInicios da banda (2001-2002).\nTras a disoluci\u00f3n de \"Sugar Kane\" no 2001, dous dos seus membros (Manuel Cabezal\u00ed e Charlie Bautista) formaron en Madrid a finais de ano \"Rosebud\". Este novo conxunto compo\u00f1\u00edano os ditos Cabezal\u00ed (guitarra e voz) e Bautista (guitarra e voz) m\u00e1is Sara Iglesias (baixo) e Andr\u00e9s Romero (bater\u00eda).\nPouco mais de medio ano despois, no 2002, o grupo mudou o nome para \"Havalina Blu\". Pasado o ver\u00e1n, Sara Iglesias deixou o grupo por vez primeira, ocupando o seu posto Alejandro Mu\u00f1oz. O 1 de novembro deron un concerto na desaparecida sala \"Ritmo y Comp\u00e1s\" (na madrile\u00f1a r\u00faa Conde de Vilches), no que presentaron temas do que ser\u00eda pouco despois o seu primeiro \u00e1lbum de estudio: \"Uncoloured Songs\", que gravaron no local de ensaio.\n\"Uncolored Songs\" (2003-2004).\nA comezos do 2003 deron comezo coa gravaci\u00f3n do seu primeiro \u00e1lbum, que foi bautizado co t\u00edtulo do seu quinto corte, \"Uncolored Song\". Todos os temas foron compostos e escritos en ingl\u00e9s por Charlie Bautista (sete temas) e Manuel Cabezal\u00ed (seis temas). Participaron como m\u00fasicos tanto Bautista (que engadiu os teclados do \u00e1lbum) como Cabezal\u00ed, Romero e Mu\u00f1oz, engad\u00edndoselle a recentemente substitu\u00edda Sara Iglesias no baixo do tema \"The Moon Through Your Window\"\", tema mesturado por Domingo Pati\u00f1o (ex-membro de Hermino Molero y La M\u00e1quina Humana e de Domingo y los C\u00edtricos). A produci\u00f3n e masterizaci\u00f3n foi enteiramente realizada pola propia banda. O dese\u00f1o da portada do disco, totalmente azul e coas graf\u00edas en branco, foi obra de Cabezal\u00ed. Os temas que contivo foron os seguintes:\nNo 2004 Andr\u00e9s Romero e Alejandro Mu\u00f1oz abandonaron a banda, cubrindo o seu posto Javier Couceiro, e regresando Sara Iglesias.\n\"From Bed to Bed\" (2005).\nComezou a gravaci\u00f3n do seu segundo \u00e1lbum, \"From Bed to Bed\", que se lanzou ao ano seguinte.\n\"A Woman or Two\" (2006).\nNo 2006 ficharon por Junk Records e gravaron o seu terceiro \u00e1lbum, \"A Woman Or Two\".\nCreaci\u00f3n de \"Havalina\" (2007).\nNo 2007 Sara Iglesias abandonou novamente a formaci\u00f3n, sendo substitu\u00edda por Nah\u00fam Garc\u00eda. Ademais, son fichados pola oficina de management e contrataci\u00f3n TodoAzul.\n\"Junio\" (2008).\nNo 2008 publicaron un novo \u00e1lbum, \"Junio\", por primeira vez completamente en espa\u00f1ol, e gravaron o seu primeiro videoclip co corte \"Noches sin Dormir\".\n\"Imperfecci\u00f3n\" (2009).\nNo 2009 ficharon por Origami Records e gravaron o seu primeiro disco para o selo, \"Imperfecci\u00f3n\". Tras a gravaci\u00f3n, e para a xira de presentaci\u00f3n de dito \u00e1lbum, Ignacio Celma pasou a substitu\u00edr a Nah\u00fam Garc\u00eda ao baixo. O estilo da banda agora \u00e9 moito m\u00e1is rocoso, escuro e sen concesi\u00f3ns.\n\"Las Hojas Secas\" (2010-2011).\nNo 2010 gravaron un novo \u00e1lbum, \"Las Hojas Secas\", tam\u00e9n con Origami Records. Cambiaron de oficina de management e pasaron a traballar con Heart of Gold.\nNo 2011 publicouse o DVD \"Tan Deprisa, Tan Despacio\", no que se recolle o proceso de creaci\u00f3n de \"Las Hojas Secas\", as\u00ed como varios cortes en directo do concerto que ofreceron o 5 de marzo de 2010 na \"Sala Caracol\" de Madrid. En decembro do mesmo ano, a banda celebrou o seu d\u00e9cimo aniversario, con tres concertos os d\u00edas 30 de novembro, 1 e 2 de decembro, na \"Sala Siroco\" de Madrid agotando as entradas, e nos que interpretaron os seus \u00e1lbums de estudio en castel\u00e1n en rigoroso orde, ademais dalgunhas novidades do que \u00eda ser o seu pr\u00f3ximo material. As\u00ed mesmo, con motivo do aniversario, Origami Records publicou unha caixa especial que conti\u00f1a os seus tres discos de estudio en castel\u00e1n, o DVD \"Tan Deprisa, Tan Despacio\" e un disco de versi\u00f3ns de temas da banda interpretados por outros artistas como Julio De La Rosa, Vetusta Morla, \u00c1lex Ferreira, Boat Beam, Maika Makovski, Depedro, The Cabriolets, Richter, Amigos Imaginarios, Coffee &amp; Wine e Trikini.\n\"h\" (2012-2014).\nNo 2012, a banda lanzou ao mercado \"h\", o seu cuarto disco de estudio en espa\u00f1ol. A banda anunciou datas e sa\u00edu de xira para presentar o seu novo traballo.\nNo 2013 o conxunto anunciou concertos para celebrar o vix\u00e9simo aniversario do disco dos Smashing Pumpkins, \"Siamese Dream\". Para iso, contaron coa axuda do antigo compo\u00f1ente do grupo, Charlie Bautista. Os concertos homenaxe suced\u00e9ronse en Madrid e, en 2014, en Barcelona.\nNo 2014, o baixista Ignacio Celma anunciou a trav\u00e9s de Facebook que abandonaba a banda por motivos persoais. Substitu\u00eduno Jaime Olmedo, amigo da banda, que xa tocara en suplencia de Celma nalg\u00fan concertos.\n\"Islas de Cemento\" (2015-2016).\nNo 2015 publicaron o seu quinto disco de estudio en castel\u00e1n, titulado \"Islas de Cemento\", co que se embarcaron nunha intensa xira por toda Espa\u00f1a.\n\"Muerdesombra\" (2017).\nNa actualidade a banda enc\u00f3ntrase traballando no que ser\u00e1 o seu sexto \u00e1lbum como Havalina."}
{"id": "380748", "revid": "1093", "url": "https://gl.wikipedia.org/wiki?curid=380748", "title": "Filiberto Abelardo D\u00edaz", "text": ""}
{"id": "380756", "revid": "89787", "url": "https://gl.wikipedia.org/wiki?curid=380756", "title": "Tony Brise", "text": "Anthony William Brise, nado o 28 de marzo de 1952 e finado o 29 de novembro de 1975, foi un piloto ingl\u00e9s que participou en dez Grandes Premios de F\u00f3rmula Un en , antes de morrer nun accidente de aviaci\u00f3n con Graham Hill.\nInicios.\nBrise naceu en Erith, Kent, fillo de John Brise, un gandeiro de porcos e piloto de carreiras, que ga\u00f1ou o Campionato Mundial de World Stock Car Championship en tres ocasi\u00f3ns. Tanto Tony como o seu irm\u00e1n Tim mostraron interese polo karting a unha idade temper\u00e1, e John Brise renunciou \u00e1 s\u00faa afecci\u00f3n para apoialos plenamente.\nCarreira temper\u00e1 do automobilismo.\nBrise ga\u00f1ou o seu primeiro campionato do Reino Unido en 1969, e pasou a competir en monoprazas o ano seguinte, conducindo un Elden MK8 F\u00f3rmula Ford. En 1971 quedou segundo no BOC British FF1600 Championship. Mentres que terminaba o seu grado neste per\u00edodo, un BA en administraci\u00f3n de empresas, pero elixiu continuar competindo nas carreiras de motor, un\u00edndose \u00e1 f\u00f3rmula 3 en 1972 para pilotar un Brabham BT28, do equipo dirixido por Bernie Ecclestone. Logo cambiou a un GRD 372, o seu rendemento aumentou ata que se converteu nun dos pilotos dominantes da f\u00f3rmula 3. Ga\u00f1ou dous dos tres Campionatos brit\u00e1nicos da F\u00f3rmula 3 en 1973, compartindo un (campionato Lombard North Central) con Richard Robarts, ademais de ga\u00f1ar o John Player. Ao final da tempada ga\u00f1ou un Premio Grovewood por segunda vez, compartido con Tom Pryce.\nBrise desexaba subir \u00e1 F\u00f3rmula 2 para a tempada de 1974, pero non puido debido a limitaci\u00f3ns financeiras. No seu lugar, comprou un autom\u00f3bil March 733 de segunda man, montoulle un motor Ford modificado por Holbay e entrou na serie F\u00f3rmula Atl\u00e1ntica. Ga\u00f1ou a primeira carreira do campionato brit\u00e1nico inesperadamente. Con todo, os seus resultados chamaron a atenci\u00f3n de Teddy Savory de Modus, que lle ofreceu unha unidade na serie. A\u00ednda que o coche era outro chasis F3 modificado, pilotou o bastante ben para lograr un posto nun coche constru\u00eddo a prop\u00f3sito en 1975. Tam\u00e9n pilotou un Modus M1 F3 na carreira de F3 de soporte en M\u00f3naco, acabando segundo detr\u00e1s de Tom Pryce nun March 743. Brise sobresa\u00edu no novo coche en 1975, ga\u00f1ando seis carreiras consecutivas, en Snetterton, Oulton Park, e d\u00faas veces en Brands Hatch e Silverstone. O suficiente como para ga\u00f1ar o Campionato Internacional de F\u00f3rmula Atl\u00e1ntico. Como resultado destes logros, Frank Williams chamouno en abril, para facer o seu debut na F\u00f3rmula Un substitu\u00edndo a Jacques Laffite.\nF\u00f3rmula Un.\nBrise fixo o seu debut nun Grand Prix o 27 de abril de 1975 con Frank Williams Racing Cars no Gran Premio de Espa\u00f1a en Montjuic preto de Barcelona, nunha pol\u00e9mica carreira marcada por folgas por cuesti\u00f3ns de seguridade, un alto n\u00famero de accidentes e a morte de catro espectadores. Brise terminou s\u00e9timo nesta carreira, d\u00faas voltas detr\u00e1s dos l\u00edderes, a s\u00faa carreira viuse afectada por unha colisi\u00f3n con Tom Pryce.\nLaffite regresou para o Gran Premio de M\u00f3naco, relegando a Brise de novo \u00e1 F\u00f3rmula Atl\u00e1ntica, a\u00ednda que o ex campi\u00f3n do mundo Graham Hill se retirou nesa carreira, logo de fracasar na cualificaci\u00f3n, trouxo a Brise de regreso \u00e1 F\u00f3rmula 1 para o resto da tempada. Durante as seguintes carreiras, Brise mostrouse prometedor, rexistrando tempos de clasificaci\u00f3n moi r\u00e1pidos e con frecuencia superando o seu compa\u00f1eiro de equipo, Alan Jones. Con todo, unha combinaci\u00f3n de dificultades t\u00e9cnicas e mala sorte imped\u00edronlle acabar nunca en posici\u00f3ns de liderado, e logrou s\u00f3 un punto de campionato. No entanto, por consenso foi considerado unha brillante esperanza para o futuro, cunha boa tempada prevista para .\nAccidente a\u00e9reo.\nO 19 de novembro de 1975, Hill e Brise, xunto con Andy Smallman, o dese\u00f1ador do equipo e tres mec\u00e1nicos do equipo, regresaban a Londres desde o sur de Francia, onde estaban probando un novo coche de carreiras, o GH2. O avi\u00f3n Embassy Hill, un bimotor Piper Aztec de seis prazas pilotado por Hill, intentaba aterrar no aer\u00f3dromo de Elstree pola noite no medio dunha espesa n\u00e9boa cando se estrelou e queimouse no campo de golf de Arkley, matando os seis ocupantes. Brise ti\u00f1a 23 anos."}
{"id": "380789", "revid": "1576", "url": "https://gl.wikipedia.org/wiki?curid=380789", "title": "A gaita gallega tocada polo gaiteiro, ou sea Carta de Cristus para ir deprendendo a ler, escribir e falar ben a lengua gallega e a\u00ednda m\u00e1is", "text": ""}
{"id": "380794", "revid": "25871", "url": "https://gl.wikipedia.org/wiki?curid=380794", "title": "Lista de rexi\u00f3ns hititas", "text": "Os territorios ocupados polos hititas p\u00f3dense clasificar en diversas rexi\u00f3ns hist\u00f3ricas. Nesta listaxe incl\u00faese, tam\u00e9n os nomes das actuais rexi\u00f3ns onde se atopaban. A maior\u00eda das rexi\u00f3ns co\u00f1ec\u00e9molas a trav\u00e9s de escritos e referencias externas, doutras fontes principalmente mesopot\u00e1micas e exipcias.\nRexi\u00f3ns hititas hist\u00f3ricas.\nAdaniya: Cilicia, Anatolia.\nAppawiya: Fronte a Lesbos, en Anatolia.\nDahara: Costa do Mar Negro, en Anatolia.\nHaharwa: Anatolia central, ao norte de Hattusa.\nHarhasuwanta: Panfilia, sur de Anatolia.\nHariyati: Frixia, Anatolia central.\nHarputtawana: Licia, sur de Anatolia.\nKuwaliya: Norte de Frixia, Anatolia.\nPala: Costa do Mar Negro, Anatolia.\nParha: Licia norte, Anatolia.\nSehiriya: Sur de Anatolia.\nTerra Alta Hitita: Norte de Anatolia.\nTerra Baixa Hitita: Sur de Anatolia.\nTishina: Norte de Anatolia.\nTummanna: Costa do Mar Negro, Anatolia.\nUssa: Pitassa, Anatolia central.\nWarsiyalla: Anatolia occidental.\nWasuwatta: Situaci\u00f3n real ou aproximada desco\u00f1ecida.\nZalpuwa: no norte de Anatolia, \u00e1 beira do Mar Negro."}
{"id": "380800", "revid": "89787", "url": "https://gl.wikipedia.org/wiki?curid=380800", "title": "John Boyne", "text": "John Boyne, nado o 30 de abril de 1971 en Dubl\u00edn, \u00e9 un novelista irland\u00e9s. \u00c9 o autor dunhas dez novelas e outras cinco novelas para lectores mozos. As s\u00faas novelas foron traducidas a m\u00e1is de 50 linguas.\nA s\u00faa primeira novela foi publicada en \"Sunday Tribune\" e en 1993 entrou na lista curta para o Premio Hennessy Literary. No 2015, foi galardoado Doutorado de Honra en Letras pola Universidade de East Anglia. Ese mesmo ano, foi membro do xurado do Scotiabank Giller Prize."}
{"id": "380801", "revid": "23204", "url": "https://gl.wikipedia.org/wiki?curid=380801", "title": "Miguel Blanco Herrero", "text": "Miguel Blanco Herrero foi un xornalista e escritor espa\u00f1ol.\nTraxectoria.\nDirixiu o peri\u00f3dico \"El Beato Padre Cobos. Peri\u00f3dico inocente, zumb\u00f3n y hasta literario\" en Madrid (1866-67) e colaborou en \"La Ilustraci\u00f3n Espa\u00f1ola y Americana\". Marchou a Cuba e foi secretario do Goberno Pol\u00edtico de Matanzas (1872) e A Habana (1878) e dirixiu na Habana a revista \"La Gaita Gallega\" (1872). Foi xefe de Negociado do Ministerio de Instruci\u00f3n P\u00fablica (1888)."}
{"id": "380802", "revid": "27155", "url": "https://gl.wikipedia.org/wiki?curid=380802", "title": "Cimex lectularius", "text": ""}
{"id": "380803", "revid": "56817", "url": "https://gl.wikipedia.org/wiki?curid=380803", "title": "Sydney Park", "text": "Sydney Park, nada en Filadelfia, Pensilvania, o 31 de outubro de 1997, \u00e9 unha actriz \u00e9 comediante estadounidense. Ten ascendencia afroamericana de parte de nai e coreana de parte de pai. Vive na cidade dos \u00c1nxeles."}
{"id": "380804", "revid": "23204", "url": "https://gl.wikipedia.org/wiki?curid=380804", "title": "Francisco Marto", "text": "San Francisco de Xes\u00fas Marto, nado en Aljustrel (F\u00e1tima) o 11 de xu\u00f1o de 1908 e finado en Our\u00e9m o 4 de abril de 1919, foi un dos tres pastores que afirmou ver a Nosa Se\u00f1ora, na Cova da Ir\u00eda, en F\u00e1tima, entre 13 de maio e 13 de outubro de 1917.\nFoi beatificado polo Papa Xo\u00e1n Paulo II, o d\u00eda 13 de maio de 2000, no Santuario de F\u00e1tima, e foi canonizado polo Papa Francisco, ib\u00eddem, o d\u00eda 13 de maio de 2017, por ocasi\u00f3n das celebraci\u00f3ns do Centenario das Aparici\u00f3ns de F\u00e1tima.\nTraxectoria.\nFillo m\u00e1is vello de Manuel Pedro Marto e da s\u00faa muller Ol\u00edmpia de Xes\u00fas dos Santos, Francisco era un neno t\u00edpico do Portugal rural da \u00e9poca. Como non era obrigatorio, el non frecuentaba a escola e traballaba como pastor en conxunto coa s\u00faa irm\u00e1 Jacinta Marto e a s\u00faa prima Luc\u00eda dos Santos. Tras os eventos que vir\u00edan a ser co\u00f1ecidos como as Aparici\u00f3ns de F\u00e1tima, Francisco ingresou no ensino primario, mais acabou por deixar de asistir \u00e1s clases.\nDe acordo coas memorias de Luc\u00eda, Francisco era un rapaz moi dado, m\u00e1is calmo, e gust\u00e1bame a m\u00fasica, o cal mostraba habilidade no p\u00edfaro. Sendo moi independente nas opini\u00f3ns, era, no entanto, pacificador, e mostr\u00e1base moi respectuoso polas persoas. Conta a s\u00faa curm\u00e1 que at\u00e9 os animais non escapaban \u00e1 s\u00faa caridade.\nTras as aparici\u00f3ns marianas, o comportamento dos dous irm\u00e1ns alterouse e desde ent\u00f3n Francisco pasou a preferir rezar s\u00f3. Marcado polas palabras de Nosa Se\u00f1ora para \"que non ofendan m\u00e1is a Deus\", el retir\u00e1base na soidade \"para consolar a Xes\u00fas polos pecados do mundo\".\nOs tres nenos, particularmente Francisco, ti\u00f1an o costume de practicar mortificaci\u00f3ns e penitencias, mais que Nosa Se\u00f1ora, nunha das s\u00faas aparici\u00f3ns, pidira moderaci\u00f3n. Con todo, como penitencia, Francisco deixara de ir \u00e1 escola e escond\u00edase para facer reparaci\u00f3n polos pecadores. \u00c9 pos\u00edbel que os prolongados xax\u00fans o enfraquecesen a punto de sucumbir \u00e1 epidemia xerada pola pneum\u00f3nica que varreu a Europa en 1918, a consecuencia da primeira guerra mundial. El acabou por falecer en casa en 1919. O seu corpo enc\u00f3ntrase sepultado na Bas\u00edlica de Nosa Se\u00f1ora do Rosario en F\u00e1tima.\nFrancisco e a irm\u00e1 Jacinta Marto foron beatificados polo Papa Xo\u00e1n Paulo II en 13 de maio de 2000. O seu d\u00eda festivo \u00e9 20 de febreiro. A s\u00faa canonizaci\u00f3n realizada polo Papa Francisco ocorreu o d\u00eda 13 de maio de 2017, por ocasi\u00f3n das celebraci\u00f3ns do Centenario das Aparici\u00f3ns de F\u00e1tima.\nEventos hist\u00f3ricos.\nPres\u00e9ntase a seguir unha cronolox\u00eda dalg\u00fans eventos hist\u00f3ricos relacionados con Francisco Marto:"}
{"id": "380805", "revid": "98629", "url": "https://gl.wikipedia.org/wiki?curid=380805", "title": "Colonia (filme)", "text": "Colonia, tam\u00e9n co\u00f1ecido como The Colony, \u00e9 un filme dirixido por Florian Gallenberger, producido por Benjamin Herrmann, escrito por Torsten Wenzel e Gallenberger que se estreou no 2015. Est\u00e1 protagonizado por Emma Watson, Daniel Br\u00fchl e Michael Nyqvist. O filme est\u00e1 ambientado durante golpe de estado chileno de 1973 e na \"Colonia Dignidad\", unha seita liderada polo predicador alem\u00e1n Paul Sch\u00e4fer. O filme \u00e9 unha coproduci\u00f3n internacional de compa\u00f1\u00edas de Alema\u00f1a, Francia e Luxemburgo."}
{"id": "380807", "revid": "98629", "url": "https://gl.wikipedia.org/wiki?curid=380807", "title": "Jacinta Marto", "text": "Santa Jacinta de Xes\u00fas Marto, nada en Aljustrel, F\u00e1tima, o 5 de marzo de 1910 e finada en Lisboa o 20 de febreiro de 1920 foi un dos tres pastori\u00f1os que afirmou ver a Nosa Se\u00f1ora na Cova da Ir\u00eda, en F\u00e1tima, entre 13 de maio e 13 de outubro de 1917.\nFoi beatificada polo Papa Xo\u00e1n Paulo II o d\u00eda 13 de maio de 2000 no Santuario de F\u00e1tima, e foi canonizada polo Papa Francisco no mesmo local o d\u00eda 13 de maio de 2017, por ocasi\u00f3n das celebraci\u00f3ns do Centenario das Aparici\u00f3ns de F\u00e1tima.\nBiograf\u00eda.\nFilla m\u00e1is nova de Manuel Pedro Marto e da s\u00faa muller Ol\u00edmpia de Jesus dos Santos, Jacinta era unha nena t\u00edpica do Portugal rural da \u00e9poca. Como de inicio non frecuentaba a escola, Jacinta traballaba como pastora xunto co seu irm\u00e1n Francisco Marto e a s\u00faa prima Luc\u00eda dos Santos. M\u00e1is tarde, logo tras as aparici\u00f3ns na Cova da Ir\u00eda e segundo as mensaxes recibidas, por recomendaci\u00f3n de Nosa Se\u00f1ora entrou na escola primaria. De acordo coas memorias da Irm\u00e1 L\u00facia, Jacinta era unha nena afectiva e moi af\u00e1vel e emocionalmente fr\u00e1xil.\nTras as aparici\u00f3ns, os dous irm\u00e1ns foron influenciados porque viron o inferno, durante a terceira aparici\u00f3n (en xullo de 1917). Deslumbrada coa triste sorte dos pecadores, na s\u00faa simplicidade, decide responder ao chamamento da Virxe Mar\u00eda e facer penitencia e sacrificio pola conversi\u00f3n dos pecadores.\nOs tres nenos, m\u00e1is particularmente Jacinta, practicaban mortificaci\u00f3ns e penitencias. \u00c9 pos\u00edbel que prolongados xax\u00fans a enfraquecesen ao punto de ter sucumbido \u00e1 epidemia xerada pola pneum\u00f3nica que varreu a Europa en 1918, a consecuencia da primeira guerra mundial. Jacinta, que sufr\u00eda de pleurisia e non pod\u00eda ser anestesiada debido \u00e1 m\u00e1 condici\u00f3n do seu coraz\u00f3n, foi asistida en varios hospitais, estivo acollida temporalmente no Orfanato de Nosa Se\u00f1ora dos Milagres, en Lisboa, acabando por falecer a 20 de febreiro de 1920, no Hospital de Dona Estef\u00e2nia da mesma cidade.\nJacinta Marto foi beatificada, xuntamente co seu irm\u00e1n Francisco, polo Papa Xo\u00e1n Paulo II a 13 de maio de 2000; \u00e9 a cristi\u00e1 m\u00e1is nova non-m\u00e1rtir en ser beatificada. O seu d\u00eda festivo \u00e9 20 de febreiro; o d\u00eda 11 de marzo de 2010 celebrouse o \"Centenario do nacemento de Jacinta Marto\", coa audiencia do Papa Bieito XVI. A s\u00faa canoniza\u00e7\u00e3o foi realizada polo Papa Francisco o d\u00eda 13 de maio de 2017, por ocasi\u00f3n das celebraci\u00f3ns do Centenario das Aparici\u00f3ns de F\u00e1tima.\nAs aparici\u00f3ns particulares a Jacinta.\nDe acordo coas Memorias da Irm\u00e1 Luc\u00eda, Jacinta Marto, posteriormente \u00e1s aparici\u00f3ns de F\u00e1tima, recibiu a\u00ednda algunhas aparici\u00f3nss particulares de Nosa Se\u00f1ora. Desas aparici\u00f3ns marianas particulares, a Irm\u00e1 Luc\u00eda destacou as seguintes:"}
{"id": "380808", "revid": "89787", "url": "https://gl.wikipedia.org/wiki?curid=380808", "title": "Carlos Colmeiro Laforet", "text": "Jos\u00e9 Carlos Colmeiro Laforet, nado en Vigo en 1906 e finado na mesma cidade o 8 de marzo de 1988, foi un m\u00e9dico xinec\u00f3logo e escritor galego.\nTraxectoria.\nFillo de Manuel Colmeiro Rey e \u00c1ngela Laforet Cividanes, e sobri\u00f1o do m\u00e9dico Jos\u00e9 Mar\u00eda Colmeiro Rey. Estudou Medicina na Universidade de Santiago de Compostela, doutorouse na Universidade de Bolo\u00f1a e especializouse en xinecolox\u00eda en Alema\u00f1a. Exerceu na Coru\u00f1a como m\u00e9dico toc\u00f3logo municipal (1930-1942). Logo do asasinato en Madrid de V\u00edctor Mu\u00f1oz Baij\u00f3n en novembro de 1936, foi nomeado xefe provincial de Falange da Coru\u00f1a. En 1942 trasladouse a Vigo, onde foi toc\u00f3logo-xinec\u00f3logo e despois director do Hospital Municipal. Autor de varios libros da s\u00faa especialidade de toco-xinecolox\u00eda. Foi coeditor da \"Revista Internacional de Sexolog\u00eda\". Herdou o t\u00edtulo de Conde de Pardo Baz\u00e1n.\nVida persoal.\nEra irm\u00e1n de \u00c1ngel Colmeiro Laforet."}
{"id": "380809", "revid": "25871", "url": "https://gl.wikipedia.org/wiki?curid=380809", "title": "Jos\u00e9 Mar\u00eda Colmeiro Rey", "text": "Jos\u00e9 Mar\u00eda Colmeiro Rey, nado en Santiago de Compostela en 1887 e finado en Vigo o 11 de marzo de 1954, foi un m\u00e9dico e escritor galego.\nTraxectoria.\nM\u00e9dico especialista en pel e enfermidades ven\u00e9reas e urinarias. Traballou en Vigo para o Concello, Irm\u00e1s Trinitarias, Garda Civil. Foi presidente do Colexio M\u00e9dico Comarcal. Foi moi popular o seu libro \"Historia cl\u00ednica de un beso\", que aconsellaba ao mozos a superar os prexu\u00edzos ligado \u00e1 sexualidade e a previr as enfermidades de transmisi\u00f3n sexual. O seu sobri\u00f1o foi o tam\u00e9n m\u00e9dico Jos\u00e9 Carlos Colmeiro Laforet.\nVida persoal.\nCasou con Josefa Franco Fermoso, que finou en 1964."}
{"id": "380810", "revid": "23204", "url": "https://gl.wikipedia.org/wiki?curid=380810", "title": "Salvador Sobral", "text": "Salvador Vilar Braamcamp Sobral, nado o 28 de decembro de 1989 en Lisboa, \u00e9 un cantante portugu\u00e9s. Representou ao seu pa\u00eds no Festival de Eurovisi\u00f3n 2017 e ga\u00f1ou con 785 puntos, convert\u00e9ndose no primeiro ga\u00f1ador de Portugal no festival dende que comezou a participar no ano 1964. Presentouse coa canci\u00f3n \"Amar pelos dois\" (\"Amar polos dous\"), escrita pola s\u00faa irm\u00e1 Lu\u00edsa."}
{"id": "380813", "revid": "25871", "url": "https://gl.wikipedia.org/wiki?curid=380813", "title": "Salvador Vilar Braamcamp Sobral", "text": ""}
{"id": "380814", "revid": "5863", "url": "https://gl.wikipedia.org/wiki?curid=380814", "title": "Colexiata de Santo Isidoro de Le\u00f3n", "text": ""}
{"id": "380815", "revid": "23204", "url": "https://gl.wikipedia.org/wiki?curid=380815", "title": "Amar pelos dois", "text": "\"Amar pelos dois\" (en galego: \"Amar polos dous\") \u00e9 unha canci\u00f3n interpretada polo cantante portugu\u00e9s Salvador Sobral e composta pola s\u00faa irm\u00e1 Lu\u00edsa Sobral. Esta canci\u00f3n representou a Portugal no Festival de Eurovisi\u00f3n 2017, en K\u00ediv, e ga\u00f1ou o concurso cun total de 758 puntos."}
{"id": "380816", "revid": "25871", "url": "https://gl.wikipedia.org/wiki?curid=380816", "title": "Amar Pelos Dois", "text": ""}
{"id": "380821", "revid": "89787", "url": "https://gl.wikipedia.org/wiki?curid=380821", "title": "H\u00e9rcules (1928)", "text": "H\u00e9rcules foi un semanario deportivo editado na Coru\u00f1a entre 1928 e 1936.\nHistoria e caracter\u00edsticas.\nSubtitulado \"Semanario deportivo independiente. Defensor de los clubs modestos\", apareceu en 1928. Estaba dirixido por Jos\u00e9 R. Garc\u00eda Gonz\u00e1lez. Mantivo rivalidade co semanario vigu\u00e9s \"Sprint\" e co pontevedr\u00e9s \"Aire\"."}
{"id": "380822", "revid": "5863", "url": "https://gl.wikipedia.org/wiki?curid=380822", "title": "Jos\u00e9 Amado Boullosa", "text": ""}
{"id": "380823", "revid": "5863", "url": "https://gl.wikipedia.org/wiki?curid=380823", "title": "Xos\u00e9 Amado Boullosa", "text": ""}
{"id": "380824", "revid": "5863", "url": "https://gl.wikipedia.org/wiki?curid=380824", "title": "Xos\u00e9 Benito Amado Boullosa", "text": ""}
{"id": "380825", "revid": "5863", "url": "https://gl.wikipedia.org/wiki?curid=380825", "title": "Xos\u00e9 Benito Amado", "text": ""}
{"id": "380826", "revid": "54334", "url": "https://gl.wikipedia.org/wiki?curid=380826", "title": "C\u00e1lculo multivari\u00e1bel", "text": "O c\u00e1lculo multivari\u00e1bel (ou c\u00e1lculo en varias vari\u00e1beis) \u00e9 m\u00e1is a extensi\u00f3n do c\u00e1lculo infinitesimal a funci\u00f3ns escalares e vectoriais de varias vari\u00e1beis.\nC\u00e1lculo diferencial en campos escalares e vectoriais.\nFunci\u00f3ns de Rn en Rm. Campos escalares e vectoriales.\nFormularanse as definici\u00f3ns para campos vectoriais, que tam\u00e9n son v\u00e1lidas para campos escalares. Sexa\nun campo vectorial que fai corresponder a todo punto \"P\" definido biunivocamente polo seu vector posici\u00f3n un vector formula_2 onde o punto O \u00e9 a orixe de coordenadas.\nL\u00edmites e continuidade.\nSexan formula_8 e formula_9. Escr\u00edbese:\nonde formula_14 \u00e9 a norma euclidiana de formula_15.\nExpres\u00e1ndoo en funci\u00f3n das compo\u00f1entes de formula_16\nou, de forma equivalente,\n\\mathbf{f}\\big (\\mathbf{x}\\big ) = \\mathbf{b}, \\lim_{\\mathbf{x}\\to\\mathbf{a}}\\mathbf{g}\\big (\\mathbf{x}\\big ) = \\mathbf{c} \\Rightarrow&lt;/math&gt;\nDerivadas direccionais.\nDerivada dun campo escalar respecto dun vector.\nSexa formula_25. Sexa formula_15 un vector con orixe na orixe de coordenadas e con extremo formula_27 e formula_28 un vector arbitrario de formula_29. Def\u00ednese a derivada de f en formula_15 respecto a formula_28 como\nDerivadas parciais.\nformula_33\nSe se deriva a expresi\u00f3n anterior respecto dunha segunda vari\u00e1bel, formula_34, tense formula_35. Na pr\u00e1ctica, calcularase formula_36 derivando respecto a formula_37 e supondo formula_38 constante.\nA diferencial.\nDefinici\u00f3n de campo escalar diferenci\u00e1bel.\nDise que f \u00e9 diferenci\u00e1bel en formula_39\nA anterior ecuaci\u00f3n \u00e9 a formula_42.\nTeorema de unicidade da diferencial.\nformula_43 \u00e9 diferenci\u00e1bel en formula_15 con diferencial formula_45\nRegra da cadea.\nSexa formula_48 un campo escalar e formula_49. Def\u00ednese a funci\u00f3n composta formula_50 como formula_51, ent\u00f3n formula_52\nDiferencial dun campo vectorial.\nSexa formula_53 un campo vectorial. Sexa formula_54 e formula_28 un vector calquera. Def\u00ednese a derivada\nExpresando formula_57 en funci\u00f3n das s\u00faas compo\u00f1entes, tense formula_58\nDise que formula_59 \u00e9 diferenci\u00e1bel formula_60, aplicaci\u00f3n linear que verifica:\nA matriz de formula_63 \u00e9 a s\u00faa matriz jacobiana.\nDiferenciabilidade implica continuidade.\nSe un campo vectorial formula_59 \u00e9 \"diferenci\u00e1bel\" en formula_65 \u00e9 \"continuo\" en formula_15.\nDed\u00facese facilmente da f\u00f3rmula de Taylor de primeira orde xa vista.\nRegra da cadea para diferenciais de campos vectoriais.\nSexa formula_67 un campo vectorial definido e diferenci\u00e1bel en formula_15. A s\u00faa diferencial formula_69 \u00e9\nCondici\u00f3n suficiente para a igualdade das derivadas parciais mixtas.\nformula_71 ambas as derivadas parciais existen e son continuas en formula_15.\nAplicaci\u00f3ns do c\u00e1lculo diferencial.\nC\u00e1lculo de m\u00e1ximos, m\u00ednimos e puntos de sela para campos escalares.\nDef\u00ednense os seguintes conceptos:\nPara saber se \u00e9 un dos casos anteriores:\nNo anterior sup\u00faxose que formula_90 \u00e9 continua formula_91"}
{"id": "380827", "revid": "5863", "url": "https://gl.wikipedia.org/wiki?curid=380827", "title": "Xos\u00e9 Bieito Amado Boullosa", "text": ""}
{"id": "380828", "revid": "47401", "url": "https://gl.wikipedia.org/wiki?curid=380828", "title": "C\u00e1lculo multivariable", "text": ""}
{"id": "380829", "revid": "15490", "url": "https://gl.wikipedia.org/wiki?curid=380829", "title": "Celia Puente Ojea", "text": "Celia Puente Ojea, finada en Valencia o 12 de xaneiro de 2011, foi unha avogada, escritora e pol\u00edtica galega.\nTraxectoria.\nViguesa. Publicou varios poemas en 1933. En febreiro de 1936 participou en mitins da JAP. Foi dirixente de Acci\u00f3n Cat\u00f3lica de Vigo. Licenciada en Dereito pola Universidade de Santiago de Compostela (1940), foi rexistradora da propiedade en Cifuentes (1942) e Teruel (1944).\nVida persoal.\nIrm\u00e1 de Gonzalo Puente Ojea. Casou con Luis Amor\u00f3s Guill\u00e9n."}
{"id": "380830", "revid": "98629", "url": "https://gl.wikipedia.org/wiki?curid=380830", "title": "Pom Poko", "text": " \u00e9 un filme xapon\u00e9s de 1994 de comedia e fantas\u00eda dirixido por Isao Takahata, producido por Studio Ghibli e distribu\u00eddo por Toho.\nBas\u00e9ase no folclore do Xap\u00f3n e conta a historia dos cans mapaches xaponeses, que son representados como unha especie m\u00e1xica, altamente sociable e quen de empregar a \"ciencia da ilusi\u00f3n\" para transformarse en calquera cousa, \u00f3 igual que os \"kitsune\" (raposos) e outras figuras cambia-formas. Visualmente, os cans mapaches son representados de tres xeitos diferentes: como animais realistas, como animais antropom\u00f3rficos que ocasionalmente levan roupa, e como figuras de debuxos baseadas no manga de Shigeru Sugiura (do cal Takahata \u00e9 grande afeccionado)."}
{"id": "380831", "revid": "23204", "url": "https://gl.wikipedia.org/wiki?curid=380831", "title": "Heisei Tanuki Gassen Ponpoko", "text": ""}
{"id": "380832", "revid": "23204", "url": "https://gl.wikipedia.org/wiki?curid=380832", "title": "Heisei tanuki gassen pompoko", "text": ""}
{"id": "380833", "revid": "23204", "url": "https://gl.wikipedia.org/wiki?curid=380833", "title": "Ramphocelus bresilius", "text": "O Ramphocelus bresilius \u00e9 unha especie de ave paseriforme da familia \"Thraupidae\" end\u00e9mica da rexi\u00f3n costeira do leste do Brasil, dende Para\u00edba cara \u00f3 sur at\u00e9 Santa Catarina.\nH\u00e1bitat.\nO seu principal h\u00e1bitat natural, son as restingas ou cord\u00f3ns litorais do Atl\u00e1ntico, inclu\u00edndo tam\u00e9n os bosques h\u00famidos, bosques antigos moi degradados e matogueiras secas, tropicais ou subtropicais, de terras baixas.\nFrux\u00edvoro, \u00e9 doado de atopar na s\u00faa bioma natural, onde haxa alimentos dispo\u00f1ibles. Tende a comportarse de xeito agresivo cara a outras especes de aves \u00f3 reclamar a comida. Pode aparecer nas cidades e pode verse nos arredores de P\u00e3o de A\u00e7\u00facar no R\u00edo de Xaneiro ou na Pista Cl\u00e1udio Coutinho, que arrodea o parque, na base da monta\u00f1a."}
{"id": "380835", "revid": "1131", "url": "https://gl.wikipedia.org/wiki?curid=380835", "title": "Timur Miroshnychenko", "text": "Timur Valeriyovych Miroshnychenko (en ucaniano: \u0422\u0456\u043c\u0443\u0440 \u0412\u0430\u043b\u0435\u0440\u0456\u0439\u043e\u0432\u0438\u0447 \u041c\u0456\u0440\u043e\u0448\u043d\u0438\u0447\u0435\u043d\u043a\u043e), nado en K\u00ediv o 9 de marzo de 1986, \u00e9 un presentador ucra\u00edno da canle UA:Pershyi. comentarista ucra\u00edno do Festival de Eurovisi\u00f3n.\nTraxectoria.\nFoi o presentador do Festival da Canci\u00f3n de Eurovisi\u00f3n J\u00fanior 2009 e 2013 e tam\u00e9n copresentou a final nacional de 2016. Ademais, copresentou o Festival de Eurovisi\u00f3n 2017 xunto con Oleksandr Skichko e Volodymyr Ostapchuk."}
{"id": "380836", "revid": "23204", "url": "https://gl.wikipedia.org/wiki?curid=380836", "title": "Downton Abbey", "text": "Downton Abbey \u00e9 unha serie de televisi\u00f3n de drama hist\u00f3rico creada por Julian Fellowes e coproducida por Carnival Films e Masterpiece. Foi estreada por ITV no Reino Unido o 26 de setembro de 2010, e por PBS nos Estados Unidos o 9 de xaneiro de 2011 como parte da antolox\u00eda \"Masterpiece Classic\"."}
{"id": "380839", "revid": "89787", "url": "https://gl.wikipedia.org/wiki?curid=380839", "title": "\u00c1ngel Colmeiro Laforet", "text": "\u00c1ngel Colmeiro Laforet, nado en Vigo o 18 de marzo de 1911, e finado no mesmo concello o 4 de novembro de 1978, foi un avogado e xu\u00edz galego.\nTraxectoria.\nFillo de Manuel Colmeiro Rey e \u00c1ngela Laforet Cividanes. Fixo o Bacharelato no Instituto de Pontevedra. Estudou Dereito na Universidade de Santiago de Compostela, que rematou en 1931, e fixo o doutoramento na Universidade de Bolo\u00f1a. En 1936 aprobou as oposici\u00f3ns a Rexistrador da propiedade. Logo do golpe de Estado do 18 de xullo de 1936 foi oficial do Corpo Xur\u00eddico Militar e actuou como xu\u00edz instrutor na causa 155/1937 contra 740 mas\u00f3ns de Galicia e Asturias. En 1940 foi nomeado rexistrador da propiedade de Guinea Espa\u00f1ola. En 1944 pasou a ocupar a praza de rexistrador en Vilafranca do Bierzo e en 1963 a de Santiago de Compostela.\nVida persoal.\nEra irm\u00e1n de Jos\u00e9 Carlos Colmeiro Laforet."}
{"id": "380840", "revid": "1888", "url": "https://gl.wikipedia.org/wiki?curid=380840", "title": "Jos\u00e9 Carlos Colmeiro Laforet", "text": ""}
{"id": "380847", "revid": "5863", "url": "https://gl.wikipedia.org/wiki?curid=380847", "title": "Padri\u00f1o", "text": "O padri\u00f1o \u00e9 unha figura com\u00fan en varias denominaci\u00f3ns cristi\u00e1s. Asiste a outra persoa en certos sacramentos, con orixe no s\u00e9culo II, de orixe relixiosa cristi\u00e1, e, posteriormente, pasou a obter diferentes significados dependendo da relixi\u00f3n e o c\u00f3digo civil. Segundo Corpus Iuris Civilis, o sentido orixinal de patrocinio, e que segue sendo o m\u00e1is amplo sentido, \u00e9 un servizo que debe realizar un individuo que ten unha d\u00e9beda que pagar ao pai ou nai co patrocinio dun ou m\u00e1is fillos da parella, unha especie de tributo voluntario dado \u00e1 familia da parella ao longo de toda a vida.\nNa relixi\u00f3n.\nNo catolicismo.\nOrixes.\nCara ao s\u00e9culo II\u00a0d.\u00a0C., o bautismo consider\u00e1base principalmente como unha cerimonia para a purificaci\u00f3n e iniciaci\u00f3n social dos nenos. O requisito para a confesi\u00f3n de fe requir\u00eda a presenza de adultos que actuaban como garantes do neno. Pronunciaban a confesi\u00f3n de fe do seu representado e garant\u00eda a s\u00faa educaci\u00f3n espiritual. Normalmente estes garantes eran os pais naturais do neno, como cara ao ano 408 salientaba santo Agosti\u00f1o que suxer\u00eda que, excepcionalmente, pod\u00edan ser outros individuos. O Corpus Iuris Civilis indica que nun s\u00e9culo este papel dos pais fora substitu\u00eddo por completo. O papel dos padri\u00f1os foi clarificado no ano 813 no Concilio de M\u00fanic, que prohib\u00eda aos pais naturais actuar como padri\u00f1os dos seus propios fillos.\nBautismo.\nNo bautismo adoitan estar presentes un padri\u00f1o e unha madri\u00f1a, a\u00ednda que, pode ser que s\u00f3 estea un deles. A s\u00faa funci\u00f3n \u00e9 asistir na s\u00faa iniciaci\u00f3n cristi\u00e1 ao adulto que se bautiza, e, xuntamente cos pais, presentar o neno que vai recibir o bautismo e procurar que despois leve unha vida cristi\u00e1 congruente co bautismo e cumpra fielmente as obrigaci\u00f3ns inherentes ao mesmo.\nPara poder actuar como padri\u00f1o ou madri\u00f1a de bautizo a Igrexa cat\u00f3lica pon algunhas condici\u00f3ns: que sexa elixido por quen vai bautizarse ou polos seus pais ou por quen ocupan o seu lugar ou, faltando estes, polo p\u00e1rroco ou ministro; que te\u00f1a capacidade para esta misi\u00f3n e intenci\u00f3n de desempe\u00f1ala; que cumpra dezaseis anos, a non ser que o Bispo diocesano estableza outra idade, ou que, por xusta causa, o p\u00e1rroco ou o ministro consideren admisible unha excepci\u00f3n; que sexa cat\u00f3lico, estea confirmado, reciba xa o Sant\u00edsimo Sacramento da Eucarist\u00eda e leve, ao mesmo tempo, unha vida congruente coa fe e coa misi\u00f3n que vai asumir; que non estea afectado por unha pena can\u00f3nica, lexitimamente imposta ou declarada; e que non sexa o pai ou a nai de quen se ha de bautizar.\nConfirmaci\u00f3n.\nCando se recibe o sacramento da confirmaci\u00f3n, un padri\u00f1o acompa\u00f1a ao receptor do sacramento. A s\u00faa funci\u00f3n neste caso \u00e9 testemu\u00f1al.\nNon ten por que ser o padri\u00f1o do bautismo.\nNeste caso \u00e9 s\u00f3 un padri\u00f1o ou unha madri\u00f1a. Xamais existe parella de padri\u00f1o e madri\u00f1a.\nMatrimonio.\nNo sacramento do matrimonio o dereito can\u00f3nico non establece que haxa padri\u00f1os sen\u00f3n testemu\u00f1as, a\u00ednda que \u00e9 frecuente, especialmente en Iberoam\u00e9rica, chamar padri\u00f1os a estas testemu\u00f1as, e, ao non haber oposici\u00f3n por parte dos pastores das igrexas particulares, consid\u00e9rase un costume aceptado.\n\u00c9 com\u00fan que estes \"padri\u00f1os\" acompa\u00f1en at\u00e9 o altar ao noivo do sexo oposto.\nNon te\u00f1en por que ser os padri\u00f1os do bautismo ou confirmaci\u00f3n de ning\u00fan dos noivos. En Espa\u00f1a, a madri\u00f1a habitualmente \u00e9 a nai do noivo, e o padri\u00f1o o pai da noiva.\nNo xuda\u00edsmo.\nO padri\u00f1o pode ser a persoa que sost\u00e9n a persoa que vai ser circuncidada, neste caso act\u00faa como sandek.\nOu o que toma o neno dos brazos da nai e o leva \u00e1 habitaci\u00f3n onde se vai circuncidar neste caso denom\u00ednase kvater.\nNo mundo da cooperaci\u00f3n.\nPadri\u00f1o \u00e9 aquela persoa que efect\u00faa un apadri\u00f1amento. O apadri\u00f1amento permite cooperar na mellora das condici\u00f3ns de vida dun neno ou nena dunha poboaci\u00f3n vulnerable, as da s\u00faa familia e a s\u00faa contorna mediante proxectos de desenvolvemento que benefician a toda unha comunidade. Por este motivo tanto os nenos apadri\u00f1ados como os que non o est\u00e1n benef\u00edcianse dos mesmos programas, recibindo educaci\u00f3n, unha alimentaci\u00f3n adecuada e atenci\u00f3n m\u00e9dica cando a precisan.\nNo escultismo.\nO padri\u00f1o no movemento \"scout\" \u00e9 a persoa que gu\u00eda o seu afillado ao momento de facer a s\u00faa promesa. A funci\u00f3n do padri\u00f1o comeza na cerimonia de promesa mesma e contin\u00faa durante toda a vida do scout. O padri\u00f1o debe ser un \"scout\" promesado e \u00e9 elixido libremente polo promesado."}
{"id": "380852", "revid": "1576", "url": "https://gl.wikipedia.org/wiki?curid=380852", "title": "Lista dos reis hititas", "text": ""}
{"id": "380855", "revid": "23204", "url": "https://gl.wikipedia.org/wiki?curid=380855", "title": "Gran Premio do Canad\u00e1 de 2017", "text": "O Gran Premio do Canad\u00e1 de 2017 (oficialmente o 2017 Formula 1 Grand Prix du Canada) foi unha carreira de F\u00f3rmula 1 que se celebrou o 11 de xu\u00f1o de 2017 no Circu\u00edto Gilles Villeneuve, Montreal, Canad\u00e1. A carreira foi a s\u00e9tima rolda da tempada , e o 54\u00ba Gran Premio do Canad\u00e1.\nInforme.\nAntecedentes.\nFernando Alonso volveu a competir con McLaren, logo de perderse a rolda anterior en M\u00f3naco para participar nas 500 Millas de Indian\u00e1polis de 2017.\nO fornecedor de pneum\u00e1ticos Pirelli levou os pneum\u00e1ticos brandos, superbrandos e ultrabrnados dispo\u00f1ibles para os equipos da carreira.\nPr\u00e1ctica libre.\nLewis Hamilton no Mercedes foi o m\u00e1is r\u00e1pido na primeira pr\u00e1ctica, fixando un tempo de 1.13:809. Foi seguido polo Ferrari de Sebasti\u00e1n Vettel e o seu compa\u00f1eiro de equipo Valtteri Bottas en segundo e terceiro lugar. O McLaren de Fernando Alonso continuou sufrindo problemas de confiabilidade volveu a romper e retirouse da sesi\u00f3n. Na segunda pr\u00e1ctica o Ferrari de Kimi R\u00e4ikk\u00f6nen foi o m\u00e1is r\u00e1pido seguido por Hamilton e Vettel. A terceira e \u00faltima pr\u00e1ctica do s\u00e1bado foi coroada por Vettel, con Raikkonen segundo e Hamilton terceiro. Vettel estableceu o tempo m\u00e1is r\u00e1pido das tres pr\u00e1cticas con 1.12:572.\nClasificaci\u00f3n.\nA Q1 terminou con Pascal Wehrlein estrel\u00e1ndo o seu Sauber na primeira curva logo de tocar o bordo da herba da pista. Os danos sufridos no accidente significaron comezar a carreira no carril de boxes.\nNa Q3 Lewis Hamilton asegurou a pole position con 1:11.459, 0\u00b4330 segundos m\u00e1is r\u00e1pido que o Ferrari de Vettel en segundo lugar. O terceiro lugar na grella foi a Valtteri Bottas con Raikkonen e Verstappen cuarto e quinto.\nCarreira.\nAo principio, Max Verstappen avanzou tres posici\u00f3ns para dirixirse \u00e1 segunda curva xusto detr\u00e1s de Hamilton, que estaba no liderado. Terceiro e cuarto eran Bottas e Vettel, este \u00faltimo sufrir\u00edu un lixeiro dano no aler\u00f3n dianteiro polo contacto con Verstappen na segunda volta. Daniel Ricciardo moveuse \u00e1 quinta posici\u00f3n logo de pasar a Kimi R\u00e4ikk\u00f6nen na primeira volta. R\u00e4ikk\u00f6nen acabar\u00eda 7\u00ba tras caer detr\u00e1s do Force India e loitar con problemas de freos nas \u00faltimas voltas da carreira. Tam\u00e9n na primeira volta, ocorreu un incidente causando a retirada de Carlos Sainz e Felipe Massa. Sa\u00edu o coche de seguridade para permitir aos comisarios despexar a pista. Na reanudaci\u00f3n a \u00e1 danada de Vettel rompeu parcialmente ao acelerar de novo \u00e1 velocidade de carreira. Entrou en boxes na volta 5 para reparar o dano e caeu \u00e1 18\u00ba posici\u00f3n (\u00faltima). Na volta 11, o Red Bull de Verstappen perdeu potencia el\u00e9ctrica etivo que retirarse cando \u00eda na segunda posici\u00f3n. A medida que a carreira continuaba, o canadense Lance Stroll traballou para conseguir chegar \u00e1 novena posici\u00f3n, o que ser\u00eda os seus primeiros puntos na F1. Na volta 66 o McLaren de Fernando Alonso sufriu un fallo de motor que lle impediu anotar os primeiros puntos do seu equipo na tempada. Hamilton terminou a carreira 20 segundos por diante do seu compa\u00f1eiro Bottas con Ricciardo en terceiro lugar. Sebastian Vettel superou a Sergio P\u00e9rez na pen\u00faltima volta para terminar na cuarta posici\u00f3n detr\u00e1s de Ricciardo. Anteriormente P\u00e9rez ignorara as petici\u00f3ns do seu equipo para permitir que o seu compa\u00f1eiro de equipo m\u00e1is r\u00e1pido (Esteban Ocon) pasase para desafiar a Ricciardo para o \u00faltimo lugar do podio."}
{"id": "380856", "revid": "109216", "url": "https://gl.wikipedia.org/wiki?curid=380856", "title": "Copa do Xeneral\u00edsimo de Rugby 1968-1969", "text": "Na tempada 1968-1969 disputouse a 36\u00aa edici\u00f3n da Copa do Xeneral\u00edsimo de rugby, o antigo Campionato de Espa\u00f1a. Participaron dez equipos representativos de catro rexi\u00f3ns, repartidos en dous grupos. Os cinco equipos de cada grupo xogaron entre si oito xornadas, quedando dous l\u00edderes de grupo que disputaron a final do torneo. A particularidade principal desta edici\u00f3n \u00e9 que serviu como torneo clasificatorio para a primeira edici\u00f3n da Liga Nacional, que se celebrou na seguinte tempada."}
{"id": "380858", "revid": "6", "url": "https://gl.wikipedia.org/wiki?curid=380858", "title": "Federico Mediante", "text": "Federico Mediante Noceda, nado en Abres (A Veiga) en 1888 e finado en Madrid en 1951, foi un escritor e xornalista asturiano e ligado a Ribadeo.\nTraxectoria.\nFillo do mestre Manuel Mediante, Federico acompa\u00f1aba \u00f3 seu av\u00f3 materno nas viaxes entre Ribadeo e Xix\u00f3n no seu barco. Emigrou a Arxentina con 14 anos de idade. Al\u00ed tivo varios traballos. En 1907 volveu a Espa\u00f1a e ingresou como voluntario no Rexemento de Infanter\u00eda Pr\u00edncipe, co que participou na Guerra de Melilla, onde foi feito prisioneiro. Unha vez liberado retornou \u00e1 s\u00faa terra natal.\nEn 1914 viaxou de novo \u00e1 Arxentina, onde colaborou con xornais como \"El Argentino\" ou \"El Comercio\" e fundou \"La Tarde\". Colaborou despois en \"Eco de Galicia\", \"Heraldo de Galicia\", \"El Regional\", \"El Compostelano\", \"La Comarca\", \"Las Riberas del Eo\" e \"Vida Gallega\".\nTraballou de actor de teatro e enrolouse nun circo co que visitou Mercedes, Buenos Aires, onde co\u00f1eceu a Horentina Acosta Waytorn coa que casou. Retornou a Espa\u00f1a, instal\u00e1ndose en Madrid. Al\u00ed traballou como explicador de pel\u00edculas de cine mudo.\nAnarquista, co golpe de Estado do 18 de xullo de 1936 refuxiouse en Ribadeo onde o seu irm\u00e1n Jos\u00e9 rexentaba o Caf\u00e9-Bar Mediante. Ao finalizar a guerra, grazas \u00e1 carta de recomendaci\u00f3n do director de \"Las Riberas del Eo\", puido regresar a Madrid xunto \u00e1 s\u00faa muller. En Ribadeo escribiu Versos de Ausencia e A orillas del Pilcomayo, a s\u00faa primeira obra de aventuras, x\u00e9nero que o far\u00eda famoso.\nMorreu no 1951 dun cancro de gorxa.\nFoi autor de m\u00e1is dun cento de novelas populares, empregando varios pseud\u00f3nimos, H. A. Waytorn (que son as iniciais da s\u00faa muller) e outros como Fred Baxter, Norman Lincoln, Walter Brown, Hendrix Keyne, Spencer Scott, J. Medhel, Bill O'Hara, Boris King, King Drake ou Warner Williams.\nReco\u00f1ecementos.\nNo 2023 publ\u00edcase \"Federico Mediante, el Salgari espa\u00f1ol\", de Ana Rosa Mart\u00ednez Loredo, neta s\u00faa."}
{"id": "380859", "revid": "23204", "url": "https://gl.wikipedia.org/wiki?curid=380859", "title": "Torta Sacher", "text": "A torta Sacher, en alem\u00e1n Sachertorte ([\u02c8z\u0251x\u0259r\u02cct\u0254rt\u0259]), \u00e9 unha torta de chocolate t\u00edpica de Austria. Consiste en d\u00faas pranchas grosas de biscoito de chocolate separadas por unha fina camada de marmelada de albaricoque e recubertas cun glaseado de chocolate negro por riba e polos lados. O chocolate que cobre a torta permite que se conserve durante per\u00edodos longos. Tradicionalmente, acomp\u00e1\u00f1ase de nata montada (crema chantilly).\nHistoria.\nFoi inventada en 1832 por Franz Sacher, ent\u00f3n mozo aprendiz de repostar\u00eda, para deleitar a un selecto grupo de invitados do pr\u00edncipe Klemens Wenzel von Metternich. Tras pasar 16 anos a traballar en\u00a0Bratislava e Budapest, Sacher volveu a Viena e abriu unha tenda de delicatessen e vi\u00f1os. Eduard, o fillo m\u00e1is vello de Franz Sacher, foi aprendiz de reposteiro na confeitar\u00eda vienesa Demel. Al\u00ed empezou a confeccionar a torta do seu pai na forma que hoxe se co\u00f1ece. En 1876 fundou o Hotel Sacher, a\u00ednda hoxe existente, e comezou a vender a \"Sachertorte.\" Tras a morte de Eduard Sacher, a s\u00faa esposa Anna continuou rexentando o hotel.\nPropiedade da receita.\nA propiedade da receita foi motivo de disputas legais a mediados do s\u00e9culo XX entre os herdeiros de Sacher (donos do hotel) e a pastelar\u00eda Demel. A xustiza ditaminou que o hotel ti\u00f1a dereito a comercializar o doce co apelativo de \"Orixinal Sacher-Torte\", mentres que Demel deb\u00eda facelo como \"Eduard Sacher-Torte\"."}
{"id": "380860", "revid": "15490", "url": "https://gl.wikipedia.org/wiki?curid=380860", "title": "\u00d8", "text": "\u00d8 ou \u00f8 \u00e9 unha\u00a0vogal utilizada nas linguas dinamarquesa, feroesa, norueguesa a\u00ednda que tam\u00e9n no antigo \u00e9uscaro.\nFoneticamente soa case como ir en \"bird\" ou ur en \"hurt\" en ingl\u00e9s, cunha pronuncia non r\u00f3tica (que non pronuncia a [\u0279] sil\u00e1bica postnuclear, \u00e9 dicir, a que est\u00e1 en posici\u00f3n de coda). Tam\u00e9n \u00e9 semellante \u00e1 pronuncia do ditongo \"eu\" en franc\u00e9s, e \"\u00f6\" en alem\u00e1n, sueco ou turco.\nO nome da letra \u00e9 o mesmo que o seu son pero \u00e1s veces \u00e9 denominada polos tip\u00f3grafos en ingl\u00e9s como \"o con barra\" (\"slashed\" \"ou\").\nA orixe da letra \u00e9 a ligadura do ditongo \"oe\" (a li\u00f1a horizontal do \"e\" representada na li\u00f1a a trav\u00e9s de \"o\") que se converteu nunha letra por si mesma.\nEn dinamarqu\u00e9s, fero\u00e9s e noruegu\u00e9s modernos, a letra \u00e9 unha vogal \u00fanica (AFI [\u00f8]), e non un ditongo, nin unha ligadura, nin unha variante da letra \"O\". Como di unha gu\u00eda tur\u00edstica de Noruega, \"non \u00e9 un 'O' cunha barra, \u00e9 un '\u00d8'!\". Nestas linguas p\u00f3dese escribir \"\u00f8\" ou \"oe\" se \u00e9 necesario (en computadoras ou tel\u00e9fonos non escandinavos).\nTen a s\u00faa equivalencia en \"\u00d6\" nos alfabetos utilizados en turco, azer\u00ed, turcom\u00e1n, t\u00e1rtaro, fin\u00e9s, sueco, island\u00e9s, alem\u00e1n, estoniano e h\u00fangaro.\nEn dinamarqu\u00e9s (e na escritura conservadora \"bokm\u00e5l\" do noruegu\u00e9s), \"\u00f8\" \u00e9 unha palabra en si que significa \"illa\".\nO s\u00edmbolo \"\u00f8\" \u00fasase no Alfabeto Fon\u00e9tico Internacional para indicar o son da letra dinamarquesa e norueguesa, a vogal entre semipechada e media anterior arredondeada.\nEn computadores.\nEn computadoras, cando se usa ISO 8859-1 ou Unicode, os c\u00f3digos para '\u00d8' e '\u00f8' son, respectivamente, 216 e 248, ou D8 e F8 en hexadecimal.\nNo sistema operativo de Apple Macintosh p\u00f3dese mecanografar apertando a tecla [Option] xunto co O\u00a0\"ou\"\u00a0o. En Microsoft Windows p\u00f3dese escribir mantendo premida a tecla [Alt] e despois marcando 0216 ou 0248 (\u00d8 -\u00f8) no teclado num\u00e9rico, se os sistemas usan a p\u00e1xina de c\u00f3digos 1252 como sistema por defecto. O nome da letra en unicode \u00e9 \"Letra \"latina\" ou mai\u00fascula/min\u00fascula con barra\" (Latin capital/small letter ou with stroke). Na referencia do car\u00e1cter de entidade de HTML, requirido a casos en que a letra non est\u00e1 dispo\u00f1\u00edbel co c\u00f3digo ordinario, os c\u00f3digos son \u00d8 e \u00f8. Na contorna de X Window System, p\u00f3dese producir estes caracteres premendo a Multi key cunha barra e despois apertando o\u00a0\"ou\" O. Nalg\u00fans sistemas, como a versi\u00f3n antiga de MS-DOS, a letra \u00d8 non \u00e9 parte da p\u00e1xina de c\u00f3digos por defecto. Neste caso, a non ser que haxa p\u00e1xinas de c\u00f3digo adicionais instaladas (como a escandinava), o s\u00edmbolo do yen (\u00a5) substit\u00fae a \u00d8, e o s\u00edmbolo do centavo (\u00a2) substit\u00fae a \u00f8. Tam\u00e9n existen as opci\u00f3ns de Alt+157 para \"\u00d8\" e Alt+155 para \"\u00f8\"."}
{"id": "380861", "revid": "89787", "url": "https://gl.wikipedia.org/wiki?curid=380861", "title": "Gede\u00f3n", "text": "Gede\u00f3n foi unha revista sat\u00edrica de car\u00e1cter conservador publicada na cidade espa\u00f1ola de Madrid entre 1895 e 1912.\nTraxectoria.\nNa\u00a0s\u00faa creaci\u00f3n participaron 3 colaboradores da revista Blanco y Negro: Luis Royo Villanueva, Francisco Navarro Ledesma escritor e importante cervantista que foi o responsable da s\u00faa li\u00f1a ideol\u00f3xica e Jos\u00e9 Roure Mezquiriz, que foi o seu primeiro director.\nO primeiro n\u00famero da revista apareceu o 14 de novembro de 1895 e mantivo unha periodicidade semanal at\u00e9 o 13 de outubro de 1912 en que rematou a s\u00faa publicaci\u00f3n. Foi clasificada dentro do seu x\u00e9nero como de forte \u00abintencionalidade pol\u00edtica\u00bb.\nOs principais obxectivos da s\u00e1tira e cr\u00edtica pol\u00edtica da publicaci\u00f3n foron o Partido Liberal e o Partido Socialista Obreiro Espa\u00f1ol. Dende novembro de 1898 e at\u00e9 xaneiro de 1899, a revista foi suspendida por publicar unha ilustraci\u00f3n caricaturizando a distintos membros do Partido Liberal, a\u00ednda as\u00ed seguir\u00eda emitindo n\u00fameros baixo o t\u00edtulo de \u00abCal\u00ednez\u00bb.\nNela colaboraron debuxantes como Pedro Antonio Villahermosa \u00abSileno\u00bb, Joaqu\u00edn Moya, Manuel Tovar, Francesco Sancha Lengo, Beira, Joaqu\u00edn Xaudar\u00f3 ou Ram\u00f3n L\u00f3pez Montenegro. En 1904 foi adquirida por Rodrigo de Figueroa e Torres e finalmente, en 1909, por Torcuato Luca de Tena. Dende ese momento vencellada a empresa deste, Prensa Espa\u00f1ola, e desaparecendo como publicaci\u00f3n independente en 1912 posto que a incorporou a unha nova cabeceira chamada Ecos, que s\u00f3 durou cinco meses polo que,finalmente, foi incorporada como suplemento dominical do diario ABC.\nO modelo de prensa sat\u00edrica centrada na pol\u00edtica ter\u00e1 continuidade na revista El mentidero (1913-1921)."}
{"id": "380865", "revid": "18868", "url": "https://gl.wikipedia.org/wiki?curid=380865", "title": "O con barra", "text": ""}
{"id": "380869", "revid": "1131", "url": "https://gl.wikipedia.org/wiki?curid=380869", "title": "Parque de Cervantes", "text": "O parque de Cervantes (en ) at\u00f3pase no barrio de Pedralbes, pertencente \u00f3\u00a0distrito de Les Corts, en Barcelona. At\u00f3pase entre a avenida Diagonal e a avenida de Esplugues (nun tramo que se corresponde coa Ronda de Dalt), xusto no l\u00edmite co termo municipal de Esplugues de Llobregat.\nInaugurado en 1965, est\u00e1 especializado en roseiras. Ten unha extensi\u00f3n de 87\u00a0665 m2.\nLocalizaci\u00f3n.\n\"Parque de Cervantes\", Av. Diagonal 708-716, Pedralbes, distrito de Les Corts, Barcelona, 08038 Catalu\u00f1a. A entrada \u00e9 de balde todos os d\u00edas da semana \u00f3 longo de todo o ano.\nHistoria e descrici\u00f3n.\nO parque est\u00e1 situado na zona onde antes se atopaba o torrente Estela, que transportaba a auga que descend\u00eda desde o cumio de Sant Pere M\u00e0rtir.\nFoi dese\u00f1ado por Llu\u00eds Riudor i Carol, director ent\u00f3n do Servizo Municipal de Parques e Xard\u00edns de Barcelona. Inaugurado en 1965, destaca pola gran variedade de roseiras, planta \u00e1 que est\u00e1 dedicado este parque de xeito especial, cun conxunto dunhas 11\u00a0000 roseiras dunhas 245 variedades distintas.\nPola climatolox\u00eda mediterr\u00e1nea de Barcelona estas roseiras est\u00e1n en floraci\u00f3n practicamente dende abril at\u00e9 novembro, a\u00ednda que entre maio e xu\u00f1o alcanzan o c\u00e9nit na s\u00faa floraci\u00f3n, que outorga a este parque dunha singular beleza.\nCada ano cel\u00e9brase neste parque un concurso de rosas novas, que son bautizadas con diversos nomes polos seus creadores.\nAdemais das roseiras, no parque hai varias zonas de c\u00e9spede e pequenas arboredas, as\u00ed como unha zona de xogos infant\u00eds, mesas de tenis de mesa e zona de picnic. Tam\u00e9n hai varias p\u00e9rgolas que xeran zonas de sombra."}
{"id": "380870", "revid": "23204", "url": "https://gl.wikipedia.org/wiki?curid=380870", "title": "Parc de Cervantes", "text": ""}
{"id": "380871", "revid": "23204", "url": "https://gl.wikipedia.org/wiki?curid=380871", "title": "Estevo Creus Andrade", "text": ""}
{"id": "380872", "revid": "89787", "url": "https://gl.wikipedia.org/wiki?curid=380872", "title": "Manel Navarro", "text": "Manel Navarro Quesada, nado en Sabadell o 7 de marzo de 1996, \u00e9 un cantante, guitarrista e compositor catal\u00e1n. Foi elixido en \"Objetivo Eurovisi\u00f3n\", para representar a Espa\u00f1a no Festival da Canci\u00f3n de Eurovisi\u00f3n 2017 que tivo lugar na cidade de K\u00ediv (Ucra\u00edna). O tema escollido foi \"Do It for Your Lover\", que obtivo o \u00faltimo posto no festival, obtendo soamente 5 puntos do televoto outorgados por Portugal.\nTraxectoria.\nComezos e debut profesional.\nDende neno interesouse pola m\u00fasica. Os seus referentes musicais son Ed Sheeran, The Rolling Stones e o DJ Kygo entre outros. Foi o seu pai quen lle regalou a s\u00faa primeira guitarra \u00f3s 14 anos de idade.\nComo x\u00e9neros musicais referentes son o pop e o tropical house. Tam\u00e9n se inspira na m\u00fasica de James Bay, Ben Howard, Hozier ou Passenger, todos eles de tradici\u00f3n brit\u00e1nica con canci\u00f3ns en ingl\u00e9s. Iniciou a s\u00faa carreira en solitario como afeccionado subindo versi\u00f3ns \u00e1s s\u00faas redes sociais.\nNo 2014 deuse a co\u00f1ecer despois de ga\u00f1ar a segunda edici\u00f3n do concurso auton\u00f3mico para novos talentos musicais \"Teen Star\" coa s\u00faa versi\u00f3n ac\u00fastica de \"Hold on, we're going home\", do canadense Drake, que lle permitiu asinar o seu primeiro contrato discogr\u00e1fico con TeenStarRecords e, uns meses despois, fichar pola mesma axencia que impulsou aos grupos Auryn e Sweet California, banda \u00e1 que acompa\u00f1ou na s\u00faa anterior xira \"Wonder Tour\" encarg\u00e1ndose de abrir os seus concertos. Asemade, gravou o primeiro tema da s\u00faa autor\u00eda debutando como compositor, titulado \"Brand new day\".\nNo 2016, asinou coa s\u00faa actual discogr\u00e1fica, Sony Music Entertainment (SME), e lanzou o seu primeiro sinxelo, \"Candle\". En xaneiro de 2017, lanzou o seu segundo sinxelo, \"Do it for your lover\", un tema pop composto tam\u00e9n por el mesmo, entrando na lista dos 40 Principais, acadando o posto n\u00famero 19, sendo considerado como unha das figuras emerxentes para 2017. O d\u00eda da celebraci\u00f3n do festival atop\u00e1base no \u00faltimo posto na lista dos 40.\n\"Objetivo Eurovisi\u00f3n 2017\".\nO d\u00eda 12 de xaneiro foi seleccionado en Eurocasting, como finalista de \"Objetivo Eurovisi\u00f3n\", para representar a Espa\u00f1a no Festival de Eurovisi\u00f3n 2017 na cidade de K\u00ediv (Ucra\u00edna) xunto a Paula Rojo, Mario Jefferson, Maika Barbero, Mirela Cabero e Leklein.\nO 11 de febreiro foi seleccionado para representar a Espa\u00f1a no Festival de Eurovisi\u00f3n 2017 ao imporse no programa \"Objetivo Eurovisi\u00f3n\" aos outros cinco participantes co seu tema \"Do It for Your Lover\". \"Ga\u00f1ou\" con 34 puntos do xurado profesional e 23 do televoto (terceira posici\u00f3n), que sumaron un total de 58 puntos. Tras un empate con Mirela Cabero, o xurado volveu votar e optou por Manel como representante de Espa\u00f1a no festival. Cando rematou a votaci\u00f3n, unha parte do p\u00fablico apupou a Manel Navarro. Virginia D\u00edaz, a membro do xurado que elixiu co seu voto a Manel Navarro como representante de Espa\u00f1a, lamentou a reacci\u00f3n dos partidarios da outra finalista presentes na gala, e asegurou que o procedemento foi xusto. Sobre ela recaeu o \"peso\" de desempatar aos dous candidatos. A s\u00faa decisi\u00f3n estaba clara desde o principio pois, indicou, o pop latino de Mirela \"qu\u00e9dalle moi lonxe\". Por outra banda, un membro do p\u00fablico levantouse e pegou ao membro do xurado Xavi Mart\u00ednez, por considerar a s\u00faa decisi\u00f3n imparcial ao ser a s\u00faa cadea patrocinadora de Manel Navarro desde que se presentou a canci\u00f3n.\nEurovisi\u00f3n 2017.\nO 13 de maio tivo lugar a final do Festival de Eurovisi\u00f3n sa\u00edndo a cantar en 16\u00b0 lugar. \u00d3\u00a0final da canci\u00f3n deu unha nota falsa que puido ser a causante da s\u00faa mala puntuaci\u00f3n. O seu desafino infestou as redes sociais de brincadeiras, memes e parodias.\nA s\u00faa participaci\u00f3n en Eurovisi\u00f3n considerouse un dos peores resultados de Espa\u00f1a na historia do concurso, non conseguindo ning\u00fan punto dos 42 xurados, que o deixa detr\u00e1s de Alema\u00f1a con 3, e s\u00f3 cinco puntos por parte do televoto."}
{"id": "380873", "revid": "23204", "url": "https://gl.wikipedia.org/wiki?curid=380873", "title": "Manel Navarro Quesada", "text": ""}
{"id": "380875", "revid": "1888", "url": "https://gl.wikipedia.org/wiki?curid=380875", "title": "Revista de Galicia (1886)", "text": "Revista de Galicia foi unha revista editada na Habana en 1886.\nHistoria e caracter\u00edsticas.\nFundada por Xos\u00e9 Fontenla Leal e Secundino Cora Garc\u00eda, ti\u00f1a periodicidade mensual."}
{"id": "380876", "revid": "1888", "url": "https://gl.wikipedia.org/wiki?curid=380876", "title": "Secundino Cora Garc\u00eda", "text": ""}
{"id": "380878", "revid": "5863", "url": "https://gl.wikipedia.org/wiki?curid=380878", "title": "Blas Agra Mancebo", "text": "Blas Agra Mancebo, finado en Vigo o 31 de maio de 1957, foi un xornalista galego.\nTraxectoria.\nEstudou na Universidade de Santiago de Compostela e na Escola Normal de Mestres. Nos anos de estudante colaborou en \"Gaceta de Galicia\" e foi director de \"El Cicl\u00f3n\". A principios do s\u00e9culo XX trasladouse a Vigo e foi redactor de \"Noticiero de Vigo\". Logo foi redactor, redactor-xefe, e despois director (1944-1949) de \"Faro de Vigo\". Colaborou en \"Mart\u00edn Codax\". Foi un dos fundadores da Asociaci\u00f3n da Prensa de Vigo en 1907. Foi conselleiro Nacional de Prensa.\nVida persoal.\nCasou con Mar\u00eda Camb\u00f3n e foi pai de Elena Agra Camb\u00f3n."}
{"id": "380881", "revid": "23204", "url": "https://gl.wikipedia.org/wiki?curid=380881", "title": "Invictus", "text": "Invictus \u00e9 un filme dirixido por Clint Eastwood que se estreou no 2009. Est\u00e1 protagonizado por Morgan Freeman e Matt Damon. A historia est\u00e1 baseada no libro do xornalista John Carlin \"Playing the Enemy: Nelson Mandela and the Game That Made a Nation\" sobre os eventos ocorridos en Sur\u00e1frica antes e durante a Copa do Mundo de Rugby 1995, que foi celebrado no pa\u00eds pouco despois do desmantelamento do apartheid. Freeman e Damon intepretan, respectivamente, \u00f3 Presidente Nelson Mandela e a Fran\u00e7ois Pienaar, o capit\u00e1n do equipo nacional surafricano, os Springboks."}
{"id": "380883", "revid": "23204", "url": "https://gl.wikipedia.org/wiki?curid=380883", "title": "Xib\u00f3n cristado", "text": "O xib\u00f3n cristado (\"Hylobates pileatus\") \u00e9 unha especie de primate da familia dos xib\u00f3ns. Amosa un marcado dimorfismo sexual na cor da pelaxe: os machos te\u00f1en o pelo negro e as femias son de cor branca-agrisada, con s\u00f3 o bandullo e a testa negras. O c\u00edrculo de pelo branco arredor da cabeza \u00e9 com\u00fan de \u00e1mbolos dous sexos."}
{"id": "380884", "revid": "23204", "url": "https://gl.wikipedia.org/wiki?curid=380884", "title": "Hylobates pileatus", "text": ""}
{"id": "380886", "revid": "23204", "url": "https://gl.wikipedia.org/wiki?curid=380886", "title": "Tapir amaz\u00f3nico", "text": "O tapir amaz\u00f3nico (\"Tapirus terrestris\") \u00e9 unha das cinco especies da familia do tapir, xunto co tapir de monta\u00f1a, o tapir asi\u00e1tico, o tapir de Baird, e o tapir kabomani. O tapir amaz\u00f3nico \u00e9 a meirande presa terrestre mam\u00edfera do Amazonas."}
{"id": "380887", "revid": "23204", "url": "https://gl.wikipedia.org/wiki?curid=380887", "title": "Tapirus terrestris", "text": ""}
{"id": "380889", "revid": "5863", "url": "https://gl.wikipedia.org/wiki?curid=380889", "title": "Xos\u00e9 Luis Axeitos", "text": ""}
{"id": "380895", "revid": "25871", "url": "https://gl.wikipedia.org/wiki?curid=380895", "title": "Germ\u00e1n Yanke", "text": "Germ\u00e1n Yanke Gre\u00f1o, nado en Bilbao o 21 de xu\u00f1o de 1955 e finado en Sopelana o 14 de maio de 2017, foi un xornalista espa\u00f1ol.\nTraxectoria.\nEra fillo de pai checo. Licenciado en Dereito e Xornalismo, comezou a s\u00faa carreira no diario \"El Correo\" de Bilbao como correspondente na Haia. At\u00e9 2000 foi subdirector do diario \"El Mundo\" na edici\u00f3n do Pa\u00eds Vasco que dirix\u00eda Melchor Miralles. Tam\u00e9n ocupou os cargos de director da revista \"\u00c9poca\" entre 2000 e 2002, e de director adxunto do programa radiof\u00f3nico \"La Linterna de Cope\".\nEn maio de 2004 foi contratado pola cadea auton\u00f3mica madrile\u00f1a Telemadrid para dirixir e presentar \"Telenoticias\" 2. A partir de setembro dese ano pasou a facerse cargo dun novo espazo de noticias, \"Diario da noite\", cun estilo xornal\u00edstico m\u00e1is persoal, no que se compaxinaba informaci\u00f3n con opini\u00f3n e entrevistas.\nA relaci\u00f3n coa cadea mant\u00edvose at\u00e9 finais de 2006, cando os directivos da mesma tomaron a decisi\u00f3n de prescindir de Pablo Sebasti\u00e1n, un dos colaboradores de Yanke, dimitindo este para abandonar Telemadrid e ser substitu\u00eddo polo escritor Fernando S\u00e1nchez Drag\u00f3. O xornalista alegou \"intromisi\u00f3n por motivos pol\u00edticos no seu traballo\".\nDesde principios de 2007 asinaba unha columna no diario \"ABC\" e do xornal na rede \"Estrella Digital.\" En setembro de 2010, Ernesto S\u00e1enz de Buruaga fichouno para o faladoiro matinal de \"As\u00ed son las ma\u00f1anas\", na cadea radiof\u00f3nica COPE. Tam\u00e9n colaborou nos programas \"La Tuerka\" e \"Fort Apache\", presentados por Pablo Iglesias Turri\u00f3n.\nYanke faleceu o 14 de maio de 2017 aos 61 anos, por insuficiencia respiratoria. A s\u00faa sa\u00fade era delicada desde que fora v\u00edtima dun infarto cerebral en 2013."}
{"id": "380898", "revid": "5863", "url": "https://gl.wikipedia.org/wiki?curid=380898", "title": "Dami\u00e1n \u00c1lvarez Villala\u00edn", "text": ""}
{"id": "380901", "revid": "5863", "url": "https://gl.wikipedia.org/wiki?curid=380901", "title": "Quinto Rexemento de Milicias Populares", "text": ""}
{"id": "380911", "revid": "102241", "url": "https://gl.wikipedia.org/wiki?curid=380911", "title": "Lingua sotho do norte", "text": "O sotho do norte (\"Sesotho sa Leboa\", tam\u00e9n co\u00f1ecido polo nome do dialecto estandarizado \"sepedi\" ou \"pedi\") \u00e9 unha lingua bant\u00fa falada en Sur\u00e1frica, onde \u00e9 unha das 11 linguas oficiais do estado. Segundo o censo de 2011, era a primeira lingua de 4\u00a0618\u00a0576 persoas, principalmente nas provincias de Limpopo, Gauteng e Mpumalanga.\nAs variedades urbanas do sotho do norte, como o sotho de Pretoria (que en realidade deriva do tswana), adquiriron consoantes nun proceso de expansi\u00f3n das linguas nguni."}
{"id": "380912", "revid": "23204", "url": "https://gl.wikipedia.org/wiki?curid=380912", "title": "Lingua sesotho do norte", "text": ""}
{"id": "380913", "revid": "23204", "url": "https://gl.wikipedia.org/wiki?curid=380913", "title": "Sotho do norte", "text": ""}
{"id": "380914", "revid": "23204", "url": "https://gl.wikipedia.org/wiki?curid=380914", "title": "Sesotho sa Leboa", "text": ""}
{"id": "380915", "revid": "23204", "url": "https://gl.wikipedia.org/wiki?curid=380915", "title": "Sesotho sa leboa", "text": ""}
{"id": "380916", "revid": "23204", "url": "https://gl.wikipedia.org/wiki?curid=380916", "title": "Sotho sa leboa", "text": ""}
{"id": "380917", "revid": "89787", "url": "https://gl.wikipedia.org/wiki?curid=380917", "title": "Linguas bihari", "text": "As linguas bihari son o grupo occidental de linguas indoarias, faladas en Bihar, Uttar Pradesh e outros estados veci\u00f1os da India. O angika, o awadhi, o bajjika, o bhojpuri, o magahi e o maithili tam\u00e9n se falan no Nepal. A poboaci\u00f3n de fala angika, awadhi, bajjika, bhojpuri, magahi e maithili forma m\u00e1is do 21% da poboaci\u00f3n nepalesa. Malia o importante n\u00famero de falantes destas linguas, non te\u00f1en reco\u00f1ecemento constitucional na India, ag\u00e1s o maithili, que acadou o status constitucional no 2003 . Mesmo en Bihar, o hindi \u00e9 empregado na educaci\u00f3n e nos asuntos oficiais. Estas pol\u00edticas estatais e nacionais est\u00e1n a crear unhas condici\u00f3ns que ameazan \u00e1s linguas. Despois da independencia, o hindi obtivo o seu status no estado a trav\u00e9s da Acta da Lingua Oficial de Bihar, en 1950."}
{"id": "380918", "revid": "102241", "url": "https://gl.wikipedia.org/wiki?curid=380918", "title": "Lingua maithili", "text": "A lingua maithili (\u092e\u0948\u0925\u093f\u0932\u0940) \u00e9 unha lingua indoaria falada na rexi\u00f3n de Mithila, que se atopa no norte de Bihar, na India, e nalg\u00fans distritos do Nepal. \u00c9 unha das meirandes linguas da India en n\u00famero de falantes, e \u00e9 a segunda maior lingua do Nepal. Historicamente, escribiuse na variante maithili de kaithi, unha escrita empregada para transcribir outras linguas veci\u00f1as como o bhojpuri, o magahi e o awadhi."}
{"id": "380919", "revid": "90891", "url": "https://gl.wikipedia.org/wiki?curid=380919", "title": "Subcontinente indio", "text": "O subcontinente indio\u00a0\u00e9 a rexi\u00f3n xeogr\u00e1fica que comprende a maior parte da India hist\u00f3rica, no presente dividida entre os estados da India, Paquist\u00e1n, Bangladesh, o\u00a0Nepal e But\u00e1n. Por raz\u00f3ns culturais e xeogr\u00e1ficas, consid\u00e9ranse tam\u00e9n parte do subcontinente os estados insulares de Sri Lanka e as Maldivas. Todos estes pa\u00edses forman parte da Asociaci\u00f3n Surasi\u00e1tica para a Cooperaci\u00f3n Rexional (SAARC, en sigla inglesa). O subcontinente indio foi co\u00f1ecido durante s\u00e9culos como o Indost\u00e1n e \u00e9 equivalente \u00f3 territorio que at\u00e9 a desaparici\u00f3n do Raj brit\u00e1nico en 1947 era co\u00f1ecido como a \u201cIndia brit\u00e1nica\u201d. En total, a superficie do subcontinente indio ascende a uns 4\u00a0480\u00a0000\u00a0km\u00b2.\nNomenclatura.\nA mi\u00fado chamado simplemente \"o Subcontinente\", por tratarse da \u00fanica rexi\u00f3n do mundo \u00e1 que se aplica habitualmente este cualificativo, a rexi\u00f3n co\u00f1ec\u00edase en Occidente simplemente como \u201ca India\u201d ou como \u201cas Indias\u201d at\u00e9 1947, cando a partici\u00f3n da antiga India brit\u00e1nica supuxo a divisi\u00f3n do territorio entre os estados de Uni\u00f3n da India e Paquist\u00e1n. Deste \u00faltimo estado escindir\u00edase posteriormente a s\u00faa parte oriental co nome de Bangladesh. Moitos habitantes de Paquist\u00e1n e Bangladesh rexeitan o termo \u201csubcontinente indio\u201d por considerar que o adxectivo \u201cindio\u201d debe aplicarse soamente \u00f3 Estado actual da Rep\u00fablica da India. M\u00e1is axeitado ser\u00eda o termo Indost\u00e1n polo seu uso hist\u00f3rico e a s\u00faa orixe terminol\u00f3xica, pero \u00e9 de pouco uso no presente.\u00a0Un nome alternativo para a rexi\u00f3n \u00e9 Asia Meridional ou Sur de Asia, a\u00ednda que esta denominaci\u00f3n \u00e1s veces incl\u00fae tam\u00e9n a Afganist\u00e1n e Ir\u00e1n, e \u00e1s veces at\u00e9 Birmania.\nXeograf\u00eda.\nA rexi\u00f3n limita polo norte e polo leste coa cadea monta\u00f1osa do Himalaia, e co mar Ar\u00e1bigo e a ba\u00eda de Bengala\u00a0polo sur. A cordilleira Hindu Kush entre Paquist\u00e1n e Afganist\u00e1n adoita considerarse a fronteira noroccidental do subcontinente. A parte occidental de Paquist\u00e1n, Baluchist\u00e1n, est\u00e1 separada do subcontinente polos montes Suleim\u00e1n, polo que xeograficamente non forma parte do mesmo, \u00f3 estar xa na meseta iraniana.\nEn termos xeol\u00f3xicos, a rexi\u00f3n est\u00e1 considerada un subcontinente porque se asenta sobre unha placa tect\u00f3nica diferenciada, a \"placa india\" (parte da placa Indoaustraliana), orixinalmente un pequeno continente que chocou coa placa Euroasi\u00e1tica, dando lugar \u00e1 cordilleira do Himalaia e \u00e1 meseta tibetana. No presente, a placa india contin\u00faa despraz\u00e1ndose cara \u00f3 norte, o cal fai que os montes que conforman o Himalaia medren varios cent\u00edmetros cada d\u00e9cada.\nPoboaci\u00f3n.\nO subcontinente indio \u00e9 unha das rexi\u00f3ns m\u00e1is densamente poboadas do mundo. M\u00e1is de 1600 mill\u00f3ns de persoas, unha cuarta parte da poboaci\u00f3n mundial, habitan na rexi\u00f3n. A densidade de poboaci\u00f3n de 350 persoas por quil\u00f3metro cadrado \u00e9 sete veces superior \u00e1 media mundial."}
{"id": "380921", "revid": "23204", "url": "https://gl.wikipedia.org/wiki?curid=380921", "title": "Lingua mingreliana", "text": "O mingreliano (\u10db\u10d0\u10e0\u10d2\u10d0\u10da\u10e3\u10e0\u10d8 \u10dc\u10d8\u10dc\u10d0, \"margaluri nina\") \u00e9 unha lingua kartveliana falada no oeste de Xeorxia (nas rexi\u00f3ns de Samegrelo e Abkhazia), polo pobo mingreliano. Tam\u00e9n foi chamada iveriano (en ) a comezos do s\u00e9culo XX. Por mor de que os mingrelianos pasaron m\u00e1is de mil anos como unha rexi\u00f3n dentro de Xeorxia, o n\u00famero de falantes est\u00e1 minguando en prol da lingua nacional. A UNESCO consid\u00e9raa como \"definitivamente ameazada\"."}
{"id": "380922", "revid": "23204", "url": "https://gl.wikipedia.org/wiki?curid=380922", "title": "Lingua iveriana", "text": ""}
{"id": "380923", "revid": "23204", "url": "https://gl.wikipedia.org/wiki?curid=380923", "title": "Mar\u00eda Jos\u00e9 Noya Ansede", "text": ""}
{"id": "380925", "revid": "102241", "url": "https://gl.wikipedia.org/wiki?curid=380925", "title": "Tarentino", "text": "O tarentino \u00e9 unha lingua falada na cidade de Tarento, sendo un dialecto da lingua napolitana. Na parte norte da provincia hom\u00f3nima est\u00e1 presente nas s\u00faas variantes massafrese, crispianese, etc. Pos\u00fae a particularidade de ser unha lingua comunal, ou ben, a s\u00faa variante m\u00e1is xenuina f\u00e1lase dentro dos conf\u00edns da cidade, principalmente no centro hist\u00f3rico. Po\u00e9n, tam\u00e9n aqu\u00ed, presenta distintas diferenciaci\u00f3ns comunicativas por mor dos cambios xeracionais. De feito, a\u00ednda que Tarento limita con outras provincias de Puglia, na fala tarentina non se atopan similitudes co salentino ou o bar\u00e9s no acento, nin na pronunciaci\u00f3n, nin nos artigos destes \u00faltimos."}
{"id": "380926", "revid": "23204", "url": "https://gl.wikipedia.org/wiki?curid=380926", "title": "Dialecto tarentino", "text": ""}
{"id": "380928", "revid": "98629", "url": "https://gl.wikipedia.org/wiki?curid=380928", "title": "Marie Equi", "text": "Marie Equi, nada o 7 de abril de 1872 e finada o 13 de xullo de 1952 foi unha pioneira doutora estadounidense adicada a ofrecer asistencia m\u00e9dica \u00e1 clase traballadora e aos pobres no oeste do pa\u00eds. Proporcionaba a mi\u00fado informaci\u00f3n sobre m\u00e9todos anticonceptivos e o aborto nun momento no que ambos eran ilegais. Converteuse nunha activista pol\u00edtica que avogaba por reformas civ\u00eds e econ\u00f3micas, entre as que se atopaban o dereito ao voto para a muller e a xornada laboral de oito horas. Logo de ser golpeada por un polic\u00eda nunha folga de traballadores en 1913, Equi uniuse aos anarquistas e ao movemento obreiro radical.\nEqui era lesbiana e mantivo unha relaci\u00f3n con Harriet Speckart durante m\u00e1is dunha d\u00e9cada. A parella adoptou unha nena, que foi criada nun dos primeiros exemplos de familia non convencional con ambos os proxenitores do mesmo sexo. Debido \u00e1 s\u00faa pol\u00edtica radical e orientaci\u00f3n sexual, Equi tivo que enfrontarse a discriminaci\u00f3n e acoso. En 1918, Equi foi xulgada pola Lei de Sedici\u00f3n por manifestarse en contra da participaci\u00f3n dos Estados Unidos na primeira guerra mundial. Foi condenada a 3 anos na prisi\u00f3n estatal de San Quint\u00edn. Foi a \u00fanica homosexual e pol\u00edtica radical encarcerada da que houbo constancia.\nUnha muller lesbiana.\nEqui viviu boa parte da s\u00faa vida adulta con mulleres, pero nunca foi partidaria da separaci\u00f3n dos sexos. Trataba a var\u00f3ns na s\u00faa consulta, e traballou \u00f3 car\u00f3n de homes en moitas das s\u00faas actividades pol\u00edticas. Emprendeu a s\u00faa relaci\u00f3n m\u00e1is longa no ano 1905, tras co\u00f1ecer a unha muller m\u00e1is nova, Harriet Speckart, sobri\u00f1a de Leopoldo Schmidt, fundador da Olympia Brewing Company. A familia de Speckart op\u00faxose fortemente \u00e1 relaci\u00f3n das d\u00faas mulleres, e Speckart loitou durante anos nos tribunais coa s\u00faa nai e irm\u00e1n para recibir a s\u00faa lex\u00edtima herdanza. Despois de 10 anos compartindo unha vida xuntas, adoptaron unha nena, Mary, posto que Speckart quer\u00eda ser nai.\nAtenci\u00f3n m\u00e9dica e activismo social.\nLogo de unirse como voluntaria a un grupo de m\u00e9dicos e enfermeiros que atenderon \u00e1s v\u00edtimas do terremoto e o Grande incendio de San Francisco en 1906, o seu papel como m\u00e9dica acadou certo reco\u00f1ecemento. Entre 1905 e 1915, Equi comezou a practicar abortos sen ter en conta a clase social ou status. A mi\u00fado cobraba m\u00e1is polo procedemento \u00e1s mulleres con maior poder adquisitivo para axudar a cubrir o custo \u00e1s pacientes sen recursos. Equi participou activamente na Liga de Control da Natalidade de Portland e axudou a difundir informaci\u00f3n sobre os anticonceptivos cando esta actividade era ilegal.\nEqui converteuse nunha voz influente durante a crise de emprego de Portland entre 1913 e 1914. Manifestouse regularmente xunto con homes desempregados, esixindo mellores condici\u00f3ns de traballo para eles. Comprometeuse coa loita pola liberdade de expresi\u00f3n defendida pola Fundaci\u00f3n Mundial de Sindicatos de Industria (FEMUSI) en favor dos le\u00f1adores dos bosques da zona. Equi declar\u00e1base socialista radical e anarquista, e cooperou coa FEMUSI.\nDebido \u00e1 crecente pol\u00e9mica creada pola entrada dos Estados Unidos na primeira guerra mundial, Equi op\u00faxose \u00e1s campa\u00f1as de guerra do seu pa\u00eds. Cr\u00eda que tras os esforzos para vencer a guerra, se escond\u00eda unha ambici\u00f3n imperialista e capitalista do goberno. En 1917, despois de que os Estados Unidos entrasen na guerra, continuou coa protesta. Este goberno consideraba a Equi unha gran ameaza para a seguridade nacional e conden\u00e1rona por sublevaci\u00f3n baixo a recentemente revisada Lei de Espionaxe."}
{"id": "380929", "revid": "89787", "url": "https://gl.wikipedia.org/wiki?curid=380929", "title": "Tara\u0161kievica", "text": "Tara\u0161kievica ou ortograf\u00eda cl\u00e1sica belarusa (tara\u0282\u02c8k\u02b2\u025bv\u02b2it\u0361sa|; ) \u00e9 unha variante ortogr\u00e1fica da lingua belarusa, baseada na norma literaria da lingua belarusa moderna, a primeira normalizaci\u00f3n que foi realizada por Branis\u0142a\u016d Tara\u0161kievi\u010d en 1918, e tivo un uso oficial en Belar\u00fas at\u00e9 a reforma de 1933. Dende 1933, Tara\u0161kievica foi empregada de xeito informal en Belar\u00fas e pol\u00e1 di\u00e1spora. Nun sentido m\u00e1is estrito, Tara\u0161kievica \u00e9 considerada unha norma ling\u00fc\u00edstica.\nO nome \"Tara\u0161kievica\" saliente a semellanza da ortograf\u00eda co traballo de Branis\u0142a\u016d Tara\u0161kievi\u010d e puido ter aparecido antes da segunda guerra mundial.\nArredor do ano 1994, un alias, \"ortograf\u00eda cl\u00e1sica\", foi introducido por Vincuk Via\u010dorka, o promotor e autor da moderna codificaci\u00f3n de \"Tara\u0161kievica\"."}
{"id": "380930", "revid": "23204", "url": "https://gl.wikipedia.org/wiki?curid=380930", "title": "Ortograf\u00eda cl\u00e1sica bielorrusa", "text": ""}
{"id": "380931", "revid": "23204", "url": "https://gl.wikipedia.org/wiki?curid=380931", "title": "Gantz", "text": " \n \u00e9 unha serie manga xaponesa escrita e debuxada por Hiroya Oku. \"Gantz\" conta a historia de Kei Kurono e Masaru Kato, que morren nun accidente de tren e se converten en parte dun xogo no que outras persoas recentemente finadas son obrigadas a cazar e matar aliens. Para logralo est\u00e1n equipados con armas e dispositivos futuristas. Tanto o manga como o anime caracter\u00edzanse pola s\u00faa violencia e contido sexual.\nA adaptaci\u00f3n de \"Gantz\" \u00f3 anime, dirixida por Ichiro Itano e animada por Gonzo, componse de 26 episodios divididos en d\u00faas tempadas. Dous filmes de acci\u00f3n en vivo baseados no manga foron producidos e estreados en xaneiro e abril de 2011. Un filme de animaci\u00f3n CGI, \"\", foi estreado no 2016."}
{"id": "380932", "revid": "23204", "url": "https://gl.wikipedia.org/wiki?curid=380932", "title": "Sa\u00fade sexual e reprodutiva", "text": "A sa\u00fade sexual e reprodutiva\u00a0\u00e9 un eido de investigaci\u00f3n, coidado da sa\u00fade e activismo social que explora a sa\u00fade do sistema reprodutor e o benestar sexual dun individuo durante todas as etapas da s\u00faa vida. O termo tam\u00e9n se pode definir de xeito m\u00e1is amplo no marco da definici\u00f3n de sa\u00fade da Organizaci\u00f3n Mundial da Sa\u00fade (OMS) como \"un estado de completo benestar f\u00edsico, mental e social, e non s\u00f3 a ausencia de enfermidade ou doenza\"\u2015 para denotar benestar sexual, que abrangue a capacidade dun individuo para ter sexo seguro responsable, satisfactorio e a liberdade de decidir se, cando e con que frecuencia facelo. As axencias da ONU en particular definen a sa\u00fade sexual e reprodutiva inclu\u00edndo o benestar f\u00edsico e psicol\u00f3xico en relaci\u00f3n \u00e1 sexualidade. Outra interpretaci\u00f3n incl\u00fae o acceso \u00e1 educaci\u00f3n sexual, o acceso a m\u00e9todos seguros, eficaces, accesibles e aceptables de control da natalidade, as\u00ed como o acceso a servizos de atenci\u00f3n sanitaria, como a capacidade das mulleres para pasar con seguridade polo embarazo e o parto poder\u00eda proporcionar \u00e1s parellas as mellores posibilidades de ter un beb\u00e9 saudable.\nAs persoas enfr\u00f3ntanse a desigualdades nos servizos de sa\u00fade reprodutiva. As desigualdades var\u00edan segundo o nivel socioecon\u00f3mico, o nivel educativo, a idade, a etnia, a relixi\u00f3n e os recursos dispo\u00f1ibles na s\u00faa contorna. As persoas con baixos ingresos poden carecer de acceso a servizos de sa\u00fade adecuados e/ou co\u00f1ecementos sobre como manter a sa\u00fade reprodutiva. Ademais, moitos enfoques implican \u00e1s mulleres, familias e comunidades locais como partes interesadas e activas nas intervenci\u00f3ns e estratexias para mellorar a sa\u00fade reprodutiva.\nEvoluci\u00f3n do concepto.\nRespecto da Sa\u00fade Sexual, Ivonne Szasz, soci\u00f3loga especializada en demograf\u00eda, sinala que tradicionalmente, empregamos os termos \"planificaci\u00f3n familiar\" e \"sa\u00fade materno-infantil\", para referirnos -cun matiz m\u00e9dico- \u00e1s doenzas e mortes relativas \u00f3s procesos reprodutivos, e \u00e1s complicaci\u00f3ns do embarazo e do parto. Un concepto cun fin claro: controlar o crecemento poboacional (antinatalismo &amp; natalismo). Nos \u00faltimos anos comezouse a empregar o termo \"Sa\u00fade Reprodutiva\" que \u00f3 contrario do anterior pon \u00e9nfase en \"os dereitos sexuais e reprodutivos de homes e mulleres. \u00c9 dicir, o acceso de homes e mulleres \u00f3 propio corpo, \u00e1 satisfacci\u00f3n persoal e \u00e1 toma de decisi\u00f3ns sobre cando, como e con quen ter relaci\u00f3ns sexuais."}
{"id": "380933", "revid": "23204", "url": "https://gl.wikipedia.org/wiki?curid=380933", "title": "Sa\u00fade reprodutiva", "text": ""}
{"id": "380934", "revid": "5863", "url": "https://gl.wikipedia.org/wiki?curid=380934", "title": "Obscenidade", "text": "A obscenidade\u00a0(do lat\u00edn \"obscenus\") \u00e9 un termo co significando de \"repulsivo, detestable\", (posiblemente derivado de \"ob caenum\", literalmente \"do lixo\"). O termo empr\u00e9gase principalmente nun contexto legal para describir expresi\u00f3ns (palabras, imaxes, acci\u00f3ns) que ofenden a moral sexual prevalente.\nMalia o seu longo uso formal e informal cunha connotaci\u00f3n sexual, a palabra a\u00ednda mant\u00e9n o significado de \"noxento\" e mesmo \"desfavorable\", como \"beneficios obscenos\" ou \"a obscenidad da guerra\". Pode empregarse sinxelamente no sentido de blasfemia ou irreverencia, ou pode sinalar algo que \u00e9 un tab\u00fa, indecente, aborrecible ou repugnante.\nA definici\u00f3n de obscenidad difire segundo as culturas, entre as distintas comunidades dentro da mesma cultura, e tam\u00e9n entre os individuos desas mesmas comunidades. Moitas culturas produciron leis que definen o que \u00e9 considerado obsceno, e a censura \u00fasase a mi\u00fado para tentar suprimir ou controlar os materiais que resultan obscenos segundo esas definici\u00f3ns, inclu\u00edndo normalmente, pero non s\u00f3, material pornogr\u00e1fico.\nPor mor de que o concepto de obscenidade est\u00e1 a mi\u00fado mal definido, pode ser usado como ferramenta pol\u00edtica para restrinxir a liberdade de expresi\u00f3n. As\u00ed, a definici\u00f3n de obscenidade pode ser un tema que afecte os dereitos fundamentais da persoa."}
{"id": "380935", "revid": "89787", "url": "https://gl.wikipedia.org/wiki?curid=380935", "title": "Tric\u00f3pteros", "text": "Os tric\u00f3pteros (Trichoptera) son unha orde de insectos que te\u00f1en larvas acu\u00e1ticas e adultos terrestres. O nome \"Trichoptera\" deriva do grego \u03b8\u03c1\u03af\u03be \"thrix\", 'pelo' e de \u03c0\u03c4\u03b5\u03c1\u03cc\u03bd, \"pteron\" '\u00e1', e indica que as s\u00faas \u00e1s son peludas. Describ\u00edronse aproximadamente 14\u00a0500 especies de tric\u00f3pteros, a maior\u00eda das cales poden clasificarse nas subordes Integripalpia e Annulipalpia base\u00e1ndose nas pezas bucais adultas. As larvas integripalpias destes animais constr\u00faen un estoxo port\u00e1til para protexerse cando se desprazan na procura de comida, mentres que as larvas anulipalpias contr\u00faen un refuxio fixo no cal permanecen, esperando a que a comida se achegue a elas. Os adultos son insectos pequenos con certo parecido a avela\u00ed\u00f1as con dous pares de \u00e1s membranosas peludas. Est\u00e1n estreitamente emparentados cos Lepidoptera (avela\u00ed\u00f1as e bolboretas), os cales te\u00f1en escamas nas \u00e1s derivadas de pelos, e, de feito, as d\u00faas ordes forman a superorde Amphiesmenoptera.\nA larvas acu\u00e1ticas enc\u00f3ntranse en diversos h\u00e1bitats como regatos, r\u00edos, lagos, lagoas, fontes e augas temporais (pozas vernais). As larvas de moitas especies usan seda para facer estoxos protectores, que adoitan estar reforzados con grava, area, paus, cachos de plantas mordidos ou outros residuos. As larvas mostran diversas estratexias de alimentaci\u00f3n, e varias especies son predadoras, outras comen follas trituradas ou algas ou recollen part\u00edculas da columna de auga e do bentos. A maior\u00eda dos adultos te\u00f1en vidas de curta duraci\u00f3n durante as cales non se alimentan.\nNa pesca de cana con mosca, as moscas artificiais usadas con frecuencia imitan tric\u00f3pteros adultos, mentres que as larvas e pupas util\u00edzanse como isco. Os x\u00e9neros m\u00e1is com\u00fans e estendidos como \"Helicopsyche\" e \"Hydropsyche\" son importantes neste tipo de pesca. Os tric\u00f3pteros son \u00fatiles como bioindicadores, xa que son sensibles \u00e1 contaminaci\u00f3n da auga e son grandes dabondo como para ser avaliados no campo.\nEvoluci\u00f3n e filoxenia.\nHistoria f\u00f3sil.\nAtop\u00e1ronse tric\u00f3pteros f\u00f3siles en rochas do Tri\u00e1sico; o grupo sobreviviu ao evento de extinci\u00f3n Permiano-Tri\u00e1sico de hai uns 252 mill\u00f3ns de anos. A maior cantidade de restos f\u00f3siles corresponden aos estoxos larvarios, xa que est\u00e1n feitos de materiais duradeiros que se conservan mellor. Os corpos fosilizados de tric\u00f3pteros son extremadamente raros, os m\u00e1is antigos datan do Tri\u00e1sico temper\u00e1n e medio, hai uns 230 mill\u00f3ns de anos, e as \u00e1s son tam\u00e9n outra fonte de f\u00f3siles. A evoluci\u00f3n do grupo orixinando insectos con larvas completamente acu\u00e1ticas parece que tivo lugar nalg\u00fan momento do Tri\u00e1sico. O descubrimento de f\u00f3siles que lembran estoxos larvarios de tric\u00f3pteros en dep\u00f3sitos mari\u00f1os do Brasil, pode atrasar as orixes da orde ao per\u00edodo Permiano temper\u00e1n.\nEvoluci\u00f3n.\nCase todos os tric\u00f3pteros adultos son terrestres, pero as s\u00faas larvas e pupas son acu\u00e1ticas. Comparten esta caracter\u00edsticas con varios grupos distantemente relacionados, como as lib\u00e9lulas, efemer\u00f3pteros, plec\u00f3pteros, si\u00e1lidos e neur\u00f3pteros. Os antepasados de todos estes grupos eran terrestres, con sistemas traqueais abertos, nos que por evoluci\u00f3n converxente apareceron diferentes tipos de branquias nas s\u00faas larvas acu\u00e1ticas a medida que adoptaron o medio acu\u00e1tico para evitar a depredaci\u00f3n.\nEn todo o mundo reco\u00f1ec\u00e9ronse unhas 14\u00a0500 especies de tric\u00f3pteros distribu\u00eddos en 45 familias, pero quedan moitas m\u00e1is especies por describir. A maior\u00eda poden ser encadrados nas subordes Integripalpia e Annulipalpia base\u00e1ndose nas s\u00faas pezas bucais adultas. As caracter\u00edsticas dos adultos dependen dos palpos, venaci\u00f3n das \u00e1s e xenitais de ambos os sexos. As d\u00faas \u00faltimas caracter\u00edsticas sufriron unha diferenciaci\u00f3n tan grande entre as diferentes familias que as diferenzas entre as subordes non son claras. As larvas dos anulipalpios son campodeiformes (predadoras de vida libre, ben esclerotizadas, de patas longas, con corpos aplanados dorso-ventralmente e pezas bucais que sobresaen). As larvas dos integripalpios son pol\u00edpodas (detrit\u00edvoras pouco esclerotizadas, con propatas abdominais ademais das patas tor\u00e1cicas, e viven permanentemente en estoxos larvarios moi axustados ao seu corpo). As afinidades dunha terceira suborde reco\u00f1ecida, Spicipalpia, non est\u00e1n claras; o grupo poder\u00eda non ser monofil\u00e9tico e as s\u00faas larvas son de vida libre e sen estoxos nos que refuxiarse, xa que no seu lugar fabrican trampas de tipo rede feitas de seda.\nFiloxenia.\nO seguinte cladograma de relaci\u00f3ns externas, baseado en an\u00e1lises de ADN e prote\u00ednas feitos en 2008, mostra a orde como un clado e grupo irm\u00e1n dos Lepidoptera, e relacionado m\u00e1is distantemente cos Diptera e Mecoptera.\nO cladograma das relaci\u00f3ns dentro da orde est\u00e1 baseado nunha filoxenia molecular realizada en 2002 usando ARN ribos\u00f3mico, un xene dun factor de elongci\u00f3n nuclear e unha citocromo oxidase mitocondrial. Os Annulipalpia e Integripalpia son clados, mais as relaci\u00f3ns dentro de Spicipalpia non est\u00e1n claras.\nEcolox\u00eda.\nAs larvas dos tric\u00f3pteros poden encontrarse en todos os gremios alimenticios dos h\u00e1bitats de auga doce. A maior\u00eda dos estadios larvarios iniciais e alg\u00fans dos estadios finais son animais recadadores que toman fragmentos de materia org\u00e1nica do bentos. Outras especies son filtradoras, e filtran as part\u00edculas org\u00e1nicas que flotan na auga usando redes de seda ou os pelos das patas. Algunhas especies son raspadoras, aliment\u00e1ndose das pel\u00edculas de algas e outro per\u00edfiton que crece baixo os obxectos mergullados que reciben luz solar. Outras son herb\u00edvoros trituradores, que mastigan fragmentos de plantas vivas mentres que outros son detrit\u00edvoros trituradores, que rillan a madeira podre ou mastigan follas mortas que foron procesadas por bacterias e fungos; a maior\u00eda dos nutrientes que obt\u00e9n este \u00faltimo grupo proceden do consumo das bacterias e fungos. As especies predadoras ou ben cazan activamente presas, normalmente outros insectos, pequenos crust\u00e1ceos e vermes, ou ben mant\u00e9\u00f1ense en repouso agardando a que pasen invertebrados que sen advertir a s\u00faa presenza se aproximan demasiado. Unhas poucas especies alim\u00e9ntanse de forma oportunista de animais mortos ou peixes, e algunhas larvas de Leptoceridae alim\u00e9ntanse de esponxas de auga doce. O tric\u00f3ptero terrestre \"Enoicyla pusilla\" vive entre as follas ca\u00eddas h\u00famidas do chan dos bosques.\nComo os efemer\u00f3pteros, plec\u00f3pteros e odonatos, a\u00ednda que en menor medida, os tric\u00f3pteros son un indicador da boa calidade da auga, pero non desaparecen completamente das correntes con augas contaminadas. Son unha parte importante da cadea tr\u00f3fica, e tanto as larvas coma os adultos son presas de moitos peixes. Os adultos que acaban de emerxer da pupa son particularmente vulnerables, xa que se te\u00f1en que debater con esforzo para chegar \u00e1 superficie despois de emerxer da pupa mergullada facendo notar a s\u00faa presenza e te\u00f1en despois que secar as s\u00faas \u00e1s. Os peixes consideran estes adultos novos como un petisco f\u00e1cil, e as moscas artificiais para pescar con cana que lembran estes insectos son moi efectivas para os pescadores no momento correcto do ano.\nO estadio adulto dos tric\u00f3pteros pode sobrevivir s\u00f3 unhas poucas semanas; moitas especies non se alimentan na etapa adulta e morren pouco despois de reproducirse. Os insectos alados son nocturnos e serven de alimento para as aves nocturnas, morcegos, pequenos mam\u00edferos, anfibios e artr\u00f3podos. Os estadios larvarios duran moito m\u00e1is, normalmente un ano ou m\u00e1is, e te\u00f1en un maior impacto no medio ambiente. Constit\u00faen unha parte importante da dieta de peixes como a troita. O peixe capt\u00faraos de d\u00faas maneiras, c\u00f3lleos entre a vexetaci\u00f3n ou no leito do r\u00edo a medida que a larva se despraza ou durante o comportamento diario de deriva; esta deriva ocorre durante a noite en moitas especies de larvas acu\u00e1ticas, ou arredor do mediod\u00eda nalgunhas especies de tric\u00f3pteros con estoxo, e pode ser o resultado de presi\u00f3ns poboacionais ou ser unha forma de dispersi\u00f3n. As larvas poden ir \u00e1 deriva en grandes cantidades preto do fondo, a media auga ou xusto baixo a superficie da auga. Os peixes tr\u00e1ganos enteiros, estoxo inclu\u00eddo.\nArquitectos subacu\u00e1ticos.\nEstoxos.\nOs tric\u00f3pteros son co\u00f1ecidos polos estoxos port\u00e1tiles que moitas das s\u00faas larvas fabrican para usalos como refuxio. Unhas 30 familias de tric\u00f3pteros, membros da suborde Integripalpia, adoptan esta estratexia. Estas larvas comen detritos, principalmente materail vexetal en descomposici\u00f3n, e os fragmentos de follas mortas das que se alimentan tenden a acumularse en ocos, en zonas do r\u00edo de correntes lentas e detr\u00e1s de pedras e de ra\u00edces na auga. Os estoxos proporci\u00f3nanlles protecci\u00f3n \u00e1s larvas cando estas se te\u00f1en que desprazar na procura destes recursos.\nO estoxo \u00e9 unha estrutura tubular feita de seda que segrega o animal nas s\u00faas gl\u00e1ndulas salivares preto da boca, e comezan a fabricala en canto saen do ovo. Poden incorporar a esta estrutura varios materiais de reforzo, e a natureza do material e o dese\u00f1o dependen da constituci\u00f3n xen\u00e9tica da larva; o que significa que a familia ou \u00e1s veces o x\u00e9nero da larva pode reco\u00f1ecerse polo tipo de estoxo que fabrica. Os materiais usados poden ser grans de area, fragmentos de grava fina, codia de \u00e1rbores, paus, follas, sementes e cunchas de moluscos. Estes est\u00e1n coidadosamente colocados e pegados \u00e1 superficie externa do tubo de seda. A medida que a larva medra, engaden m\u00e1is material na parte anterior do tubo e a larva pode xirarse dentro do tubo e recortar a parte traseira do mesmo para non ter que arrastrala polo substrato.\nOs estoxos dos tric\u00f3pteros est\u00e1n abertos polos dous extremos, as larvas fan circular auga ben oxixenada que entra polo extremo posterior do tubo e pasa polas s\u00faas branquias e bomb\u00e9ana f\u00f3ra polo extremo anterior, que \u00e9 m\u00e1is ancho. A larva pode moverse dentro do tubo e isto axuda a manter a corrente de auga no seu interior; canto menor \u00e9 o contido de ox\u00edxeno da auga, m\u00e1is activa ten que ser a larva creando esta corrente. Este mecanismo permite que as larvas de tric\u00f3pteros vivan en augas cun contido de ox\u00edxeno baixo nas que non poder\u00edan vivir as dos plec\u00f3pteros e efemer\u00f3pteros.\nRefuxios fixos.\nA diferenza das larvas que forman estoxos port\u00e1tiles, os membros da suborde Annulipalpia te\u00f1en unha estratexia de alimentaci\u00f3n completamente diferente e os estoxos ou refuxios tubulares que constr\u00faen non son port\u00e1tiles. Fabrican refuxios tubulares fixados no substrato nos cales permanecen estacionarios, esperando a que a comida chegue a eles. As familias Psychomyiidae, Ecnomidae e Xiphocentronidae constr\u00faen tubos simples de area e outras part\u00edculas unidos por seda e ancorados ao leito do r\u00edo, e alim\u00e9ntanse das acumulaci\u00f3ns de limo formadas cando se deposita o material que estaba en suspensi\u00f3n na auga. O tubo pode ser agrandado cando a larva en crecemento necesita alimentarse en novas zonas circundantes. As larvas de Polycentropodidae constr\u00faen tubos m\u00e1is complexos, curtos e aplanados en ocos entre as rochas ou outros obxectos mergullados, \u00e1s veces con filamentos de seda suspendidos a trav\u00e9s da superficie pr\u00f3xima. Estas larvas son carn\u00edvoras, lembran a ara\u00f1as na s\u00faa forma de alimentarse e saen de repente do seu refuxio para atacar a calquera pequena presa imprudente que pase pola superficie.\nC\u00fapulas de seda.\nAs larvas da familia Glossosomatidae da suborde Spicipalpia crean recintos de seda con forma de c\u00fapula que lles permiten pastar no per\u00edfiton, a pel\u00edcula biol\u00f3xica que crece sobre as pedras e outros obxectos, e cargan con estas construci\u00f3ns dun lado para outro como se fosen a coiraza dunha tartaruga. Na familia Philopotamidae, as redes te\u00f1en forma de saco, unha estrutura intricada e unha malla diminuta. As larvas te\u00f1en pezas bucais especializadas para raspar a microflora que queda atrapada na rede a medida que a auga fl\u00fae a trav\u00e9s dela.\nRedes.\nAs larvas doutras especies de tric\u00f3pteros fan redes en vez de estoxos. Son redes de seda estendidas entre a vexetaci\u00f3n acu\u00e1tica e sobre as pedras. Estas larvas que fabrican redes xeralmente viven en augas correntes, e as diferentes especies ocupan distintos h\u00e1bitats con distintas velocidades da corrente. Hai unha deriva constante de invertebrados arrastrados augas abaixo pola corrente, e estes animais e fragmentos de residuos, acum\u00falanse nas redes que serven tanto de trampas para cazar coma de refuxio.\nDesenvolvemento.\nAs larvas dos tric\u00f3pteros son acu\u00e1ticas, te\u00f1en seis pares de branquias traqueais na parte inferior do abdome. As larvas son longas e m\u00e1is ben cil\u00edndricas. As s\u00faas cabezas est\u00e1n fortemente esclerotizadas, pero o abdome \u00e9 brando; as antenas son curts e as pezas bucais adaptadas a morder. Cada un dos segmentos abdominais, que son normalmente dez, leva un par de patas ou propatas cunha soa articulaci\u00f3n tarsal. Nas especies que cargan co estoxo, os primeiros segmentos levan tres papilas, unha por riba e d\u00faas polos lados, que ancoran a larva centrada do tubo. O segmento posterior leva un par de ganchos para a loita. A larva pasa por de cinco a sete \u00ednstares, e despois por unha fase de pupa acu\u00e1tica con mand\u00edbulas funcionais (para cortar o estoxo), branquias e patas nadadoras.\nO casulo pupal t\u00e9cese con seda, pero igual que o estoxo larvario, doita ter adheridos outros materiais. Cando pupan, as especies que constr\u00faen estoxos port\u00e1tiles adh\u00edrense a alg\u00fan obxecto mergullado, selan as aberturas anterior e posterior do tubo para evitar os depredadores, pero de modo que permitan que a auga poida continuar a flu\u00edr por el, e pupan no seu interior. Unha vez que se desenvolveron completamente, a maior\u00eda dos tric\u00f3pteros pupais cortan o estoxo co par de mand\u00edbulas especial que te\u00f1en, nadan ata a superficie da auga, mudan usando a exuvia (exoesqueleto vello baleiro) como plataforma flotante, e emerxen como adultos competamente formados. Xeralmente poden voar inmediatamente despois de romper a cut\u00edcula pupal. Esta emerxencia \u00e9 principalmente univoltina (unha vez ao ano) e todos os adultos dunha especie emerxen ao mesmo tempo. O desenvolvemento \u00e9 de menos dun ano en sitios c\u00e1lidos, pero dura aproximadamente un ano a altas latitudes e elevadas alturas en lagos e correntes de monta\u00f1a.\nO tric\u00f3ptero adulto \u00e9 un isecto de mediano tama\u00f1o con \u00e1s membranosas peludas, que coloca cando est\u00e1 pousado a modo de tenda sobre o corpo. As s\u00faas antenas son bastante longas e con forma filamentosa, as pezas bucais est\u00e1n reducidas en tama\u00f1o e as patas te\u00f1en cinco tarsos (artellos inferiores das patas). Os adultos son nocturnos e son atra\u00eddos pola luz. Algunhas especies te\u00f1en un voo potente e poden dispersarse a novas localidades, pero moitas te\u00f1en un voo feble. Os adultos son xeralmente de curta vida, a maior\u00eda non se alimentan e est\u00e1n equipados s\u00f3 para poder reproducirse, pero nalgunhas especies alim\u00e9ntanse de n\u00e9ctar. Unha vez que se aparearon, as femias po\u00f1en ovos nunha masa xelatinosa, peg\u00e1ndoos a un obxecto por riba ou por debaixo da superficie da auga segundo a especie. Os ovos eclosionan en poucas semanas.\nRelaci\u00f3ns cos humanos.\nNa pesca con cana.\nOs tric\u00f3pteros \u00fasanse na pesca con cana como isco ou engano nos anz\u00f3s. Cada especie emerxe en masa en diferentes momentos e a mi\u00fado aparecen s\u00f3 durante uns poucos d\u00edas ao ano polo que os pescadores usan primeiro unha especie e despois outra durante a tempada de pesca como modelos para as moscas artificiais para a pesca de cana con mosca nos regatos troiteiros. A mass emergence is known as a hatch. Util\u00edzanse sobre todo \"Mystacides\", \"Sericostoma\",\"Leptocerus\", \"Phryganea\", \"Brachycentrus subnubilis\", \"Lepidostoma\", \"Oecetis\", \"Cheumatopsyche\", \"Helicopsyche\" (moi usada en Norteam\u00e9rica), e \"Hydropsyche\" (a m\u00e1is importante para este tipo de pesca en Norteam\u00e9rica).\nComo bioindicadores.\nOs tric\u00f3pteros son \u00fatiles como bioindicadores da boa calidade da auga, xa que son sensibles \u00e1 contaminaci\u00f3n da auga, e son o suficientemente grandes como para ser avaliadas doadamente no campo. Algunhas especies indican un h\u00e1bitat non alterado, e outras indican un h\u00e1bitat degradado. A\u00ednda que os tric\u00f3pteros poden encontrarse en corpos de auga de diversas calidades, os conxuntos ou ensamblaxes de fauna ricos en tric\u00f3pteros consid\u00e9rase xeralmente que indican corpos de auga limpos, como lagos, lagoas e marismas en boas condici\u00f3ns. Xunto cos plec\u00f3pteros e efemer\u00f3pteros, os tric\u00f3pteros son importantes nas bioestimaci\u00f3ns de vixilancia do estado das correntes e outros corpos de auga.\nNa arte.\nComo os tric\u00f3pteros silvestres constr\u00faen os seus estoxos con paus, area, plantas acu\u00e1ticas e pedri\u00f1as, o artista franc\u00e9s Hubert Duprat fixo obras de arte proporcionando a tric\u00f3pteros silvestres pedras preciosas e outros materiais para que constru\u00edsen os seus tubos. Recolleu as larvas na natureza e p\u00faxoas en tanques con condici\u00f3ns controladas. Sacou as larvas dos seus estoxos orixinais para que empezasen a constru\u00edr outros e puxo no tanque obxectos preciosos e semipreciosos como grans de ouro. As larvas constru\u00edron os estoxos con elas creando unha forma de obra de arte moi fermosa, que despois o artista vendeu por todo o mundo.\nTaxonom\u00eda.\nHai aproximadamente 14\u00a0500 especies distribu\u00eddas nunhas 45 familias en todo o mundo."}
{"id": "380936", "revid": "27155", "url": "https://gl.wikipedia.org/wiki?curid=380936", "title": "Tric\u00f3ptero", "text": ""}
{"id": "380937", "revid": "27155", "url": "https://gl.wikipedia.org/wiki?curid=380937", "title": "Trichoptera", "text": ""}
{"id": "380941", "revid": "89787", "url": "https://gl.wikipedia.org/wiki?curid=380941", "title": "Concubinato", "text": "Concubinato \u00e9 a relaci\u00f3n marital de d\u00faas persoas sen estar unidos en v\u00ednculo matrimonial.\u00a0O termo \"concubina\" xeralmente indica relaci\u00f3ns matrimoniais en curso onde a muller \u00e9 de menor posici\u00f3n social que o home ou que a esposa ou esposas oficiais. Existen dirixentes na historia de Asia e de Europa que ti\u00f1an tanto concubinas como esposas.\n\u00c1 beira da uni\u00f3n matrimonial, que \u00e9 o acto e estado xur\u00eddico reco\u00f1ecido polo dereito como xerador de efectos non s\u00f3 respecto da parella e dos fillos, sen\u00f3n tam\u00e9n en relaci\u00f3n con outros parentes, d\u00e9ronse e existen actualmente outras uni\u00f3ns m\u00e1is ou menos permanentes que se asemellan ao matrimonio, pero \u00e1s cales o dereito non lles reco\u00f1eceu efectos, ou ben o fixo en termos moi limitados. Unha uni\u00f3n con estas caracter\u00edsticas \u00e9 o concubinato, que podemos entender como a uni\u00f3n libre e duradeira entre un home e unha muller que viven e cohabitan coma se estivesen casados e que pode ou non producir efectos legais.\nHistoria.\nHistoricamente, o concubinato era frecuentemente voluntario (por un arranxo coa muller e/ou coa s\u00faa familia), posto que prov\u00eda dunha certa seguridade econ\u00f3mica para a muller involucrada. O concubinato involuntario ou servil involucra algunhas veces a escravitude sexual dun membro da relaci\u00f3n, usualmente a muller.\nOnde ten un estado legal, como na antiga Roma e na antiga China, o concubinato \u00e9 similar, a\u00ednda que inferior, ao matrimonio. En oposici\u00f3n a esas leis, as leis tradicionais do Occidente non lle dan un estado legal \u00e1s concubinas, sen\u00f3n que m\u00e1is ben s\u00f3 admiten matrimonios mon\u00f3gamos.\u00a0Calquera outra relaci\u00f3n non gozou, tradicionalmente, de protecci\u00f3n legal.\nAntiga Roma.\nNos tempos da antiga Roma, \"concubinus\" era o termo que se lle daba a un novo home que era escollido polo seu amo como amante. Aos concubini (plural de concubinus) refer\u00edaselles frecuentemente de maneira ir\u00f3nica na literatura contempor\u00e1nea da \u00e9poca. Catulo asume no poema de casamento 61.126 que o mozo se\u00f1or feudal ten un \"concubinus\" que se considera a si mesmo nun nivel superior aos outros escravos.\nA concubina entre os romanos case non se diferenciaba da muller lex\u00edtima sen\u00f3n no nome e na dignidade, de modo que por iso cham\u00e1base \"muller menos lex\u00edtima\" e as\u00ed como polo dereito romano non era l\u00edcito ter a un tempo moitas esposas, tampouco se permit\u00eda ter xuntamente moitas concubinas.\nUn celibatario pod\u00eda tomar por concubina a calquera das mulleres que se consideraban de inferior condici\u00f3n e que segundo as leis civ\u00eds non pod\u00edan aspirar \u00e1 honra do matrimonio: tales eran que ga\u00f1aban a s\u00faa vida mediante o seu traballo, as de baixa extracci\u00f3n social, as escravas, as condenadas en xu\u00edzo p\u00fablico, e outras semellantes. Moitas veces suced\u00eda que un pai de familia que servira ben \u00e1 patria d\u00e1ndolle fillos nados de lex\u00edtimo matrimonio, prefer\u00eda asociarse unha concubina antes que tomar nova esposa, por non expolos aos caprichos dunha madrastra e quitarlles a esperanza de levar eles s\u00f3s toda a sucesi\u00f3n. As\u00ed \u00e9 que o emperador Vespasiano, despois da morte da s\u00faa muller, restitu\u00edu ao seu primeiro estado a Genis, liberta de Antonia e tomouna pola s\u00faa concubina, t\u00e9ndolle todos os miramentos debidos a unha muller lex\u00edtima. Este exemplo foi imitado polos emperadores Antonino P\u00edo, e Marco Aurelio Antonino, chamado \"o Fil\u00f3sofo\" dos cales o \u00faltimo, perdendo \u00e1 a s\u00faa muller, elixiu por concubina \u00e1 filla do intendente da s\u00faa casa, \"ne tot liberis novercam tuparduceret.\" Este modo de vivir non se consideraba il\u00edcito nin contrario aos costumes, sen\u00f3n s\u00f3 como unha uni\u00f3n desigual, pois as concubinas estaban privadas da dignidade e vantaxes de que gozaban as mulleres enlazadas por matrimonio, e os seus fillos non eran ante a lei sen\u00f3n fillos da natureza, chamados naturais, sen poder herdar m\u00e1is que a sexta parte dos bens do pai.\nA\u00ednda despois da introduci\u00f3n do cristianismo continuouse o costume de tomar concubinas, permit\u00edndoa os emperadores cristi\u00e1ns con tanta liberdade, que non deron ningunha lei directa para impedila. Antes pola contra Xustiniano I chama ao concubinato unha uni\u00f3n l\u00edcita, engadindo que pode vivirse nel sen ofensa nin menoscabo do pudor, \"in eaque caste vici posse.\" Santo Agosti\u00f1o, con todo, reproba as concubinas, dist. 24: \nE o concilio de Trento na sesi\u00f3n 8\u00aa ameaza aos concubinarios co raio da excomu\u00f1\u00f3n\u00a0se non mudan de conduta inmediatamente.\nEspa\u00f1a.\nEn Espa\u00f1a houbo unha \u00e9poca en que as leis toleraron aos eclesi\u00e1sticos as barregas ou concubinas e non lles permit\u00edan mulleres lex\u00edtimas talvez porque se cr\u00eda que estas os distraer\u00edan das s\u00faas funci\u00f3ns m\u00e1is que as mancebas, coas cales non estaban ligados dun modo indisoluble, pois as pod\u00edan deixar cando quixesen ou o esixise o ben da igrexa.\nNa Biblia.\nNa Biblia (X\u00e9nese 16 e 21), Abraham toma \u00e1 escrava Agar\u00a0como concubina. Posto que Sara non concibira at\u00e9 ese punto, ela ofr\u00e9celle a s\u00faa escrava Agar a Abraham para que lle dea un herdeiro. Ela deu a luz a Ismael.\u00a0Despois de que por un milagre Sara \u2014que se fixo f\u00e9rtil a unha idade avanzada\u2014 concibise e dese a luz a Isaac, demandoulle a Abraham que botase a Ismael, e a Agar a s\u00faa nai, f\u00f3ra da casa e cara ao deserto. A Abraham f\u00edxoselle moi dif\u00edcil facer isto e s\u00f3 o fixo cando Deus apoiou o que Sara ped\u00eda.\n\"O rei Salom\u00f3n amou, ademais de \u00e1 filla de Fara\u00f3n, a moitas mulleres estranxeiras, Moabitas, Amonitas, Edomitas, Sidonias e Hititas, mulleres das naci\u00f3ns acerca das cales o Se\u00f1or advertira aos israelitas: \u2018Non deben cohabitar con elas, nin elas convosco, porque elas certamente volver\u00e1n os vosos coraz\u00f3ns cara aos seus deuses\u2019. Salom\u00f3n uniuse a elas en amor. Tivo 700 esposas oficiais e 300 concubinas\u201d. (1 Reis 11:1-3)."}
{"id": "380942", "revid": "1131", "url": "https://gl.wikipedia.org/wiki?curid=380942", "title": "Av\u00f3s", "text": "Av\u00f3s son o pai e a nai dos pais dunha persoa, respectivamente denominados av\u00f3 e avoa. \u00c9 tradicional tam\u00e9n denominalos padri\u00f1o e madri\u00f1a como forma familiar.\nNas culturas tradicionais, os av\u00f3s tiveron un rol claro en relaci\u00f3n ao coidado dos nenos. Isto tendeu a diminu\u00edr no desenvolvemento da familia nuclear.\nNos casos en que os pais non poden brindar o coidado adecuado aos seus fillos, os av\u00f3s poden ter o papel de mantedores ou titores, por iso desde 1998 a ONG Mensaxeiros da Paz celebra cada 26 de xullo, o D\u00eda do av\u00f3."}
{"id": "380943", "revid": "11384", "url": "https://gl.wikipedia.org/wiki?curid=380943", "title": "T\u00edo", "text": "T\u00edo \u00e9 un\u00a0parentesco\u00a0ou relaci\u00f3n familiar\u00a0masculina dentro dunha familia estendida ou inmediata. Un t\u00edo \u00e9 o irm\u00e1n, medio irm\u00e1n\u00a0ou cu\u00f1ado dun pai. Un t\u00edo biol\u00f3xico \u00e9 un parente de sexo masculino de segundo grao que comparte o 25% de superposici\u00f3n xen\u00e9tica. Con todo, persoas que non son un t\u00edo biol\u00f3xico, son, \u00e1s veces, cari\u00f1osamente chamadas como un t\u00edo, como t\u00edtulo de admiraci\u00f3n e respecto.\nUnha muller coa relaci\u00f3n equivalente dun t\u00edo \u00e9 unha t\u00eda. A relaci\u00f3n rec\u00edproca a ambos destes \u00e9 a dun sobri\u00f1o ou sobri\u00f1a.\nUn t\u00edo av\u00f3 \u00e9 o irm\u00e1n ou cu\u00f1ado dun av\u00f3."}
{"id": "380944", "revid": "72012", "url": "https://gl.wikipedia.org/wiki?curid=380944", "title": "T\u00eda", "text": "Unha t\u00eda \u00e9 unha persoa que \u00e9 a irm\u00e1, a medio irm\u00e1 ou cu\u00f1ada dun pai, mais tam\u00e9n pode ser un alcume afectivo. As t\u00edas son parentes de segundo grao e participan no 25% da superposici\u00f3n xen\u00e9tica cando son a irm\u00e1 directa do pai. Unha media t\u00eda \u00e9 unha medio irm\u00e1 dun pai e \u00e9 parente de terceiro grao cun 12.5% de superposici\u00f3n xen\u00e9tica. Se a t\u00eda \u00e9 unha cu\u00f1ada, a superposici\u00f3n xen\u00e9tica directa normalmente ser\u00e1 0%, cando esta persoa introduciu a familia por matrimonio e non \u00e9 un parente de sangue.\nUnha t\u00eda avoa\u00a0\u00e9 a irm\u00e1, medio irm\u00e1, ou cu\u00f1ada dun av\u00f3. O equivalente de home dunha t\u00eda \u00e9 un t\u00edo, e a relaci\u00f3n rec\u00edproca \u00e9 a dun sobri\u00f1o\u00a0ou sobri\u00f1a."}
{"id": "380945", "revid": "56817", "url": "https://gl.wikipedia.org/wiki?curid=380945", "title": "Filla", "text": "Unha filla \u00e9 unha criatura humana\u00a0de sexo feminino\u00a0descendente\u00a0dun proxenitor. A contraparte masculina \u00e9 o fillo.\nO termo filla v\u00e9n \u00e1s veces especificado, no sentido que a palabra fillos tende a ser xeneralizado, en canto pode englobar o significado feminino de filla e as\u00ed pois, sobre todo na linguaxe familiar, p\u00f3dense atopar locuci\u00f3ns do tipo \"te\u00f1o d\u00faas fillas e un home\" en lugar de \"te\u00f1o d\u00faas fillas e un fillo\".\n\u00c1s veces o termo filla pode ser usado como ep\u00edteto afectuoso por parte dunha persoa anci\u00e1 ou digna de reverencia ou consideraci\u00f3n para dirixirse a unha moza ou unha nova, pero tam\u00e9n a unha muller adulta, en expresi\u00f3ns de afecto e tam\u00e9n de compaix\u00f3n.\nA filla na sociedade.\nNas sociedades patriarcais, as fillas te\u00f1en dereitos familiares diferentes ou menores con respecto aos fillos. Nalgunhas sociedades \u00e9 tam\u00e9n costume que unha filla sexa \u00abvendida\u00bb a un marido, que paga un denominado prezo pola esposa."}
{"id": "380946", "revid": "98629", "url": "https://gl.wikipedia.org/wiki?curid=380946", "title": "Familia nuclear", "text": "A familia nuclear \u00e9 a familia convivente formada polos membros dun \u00fanico n\u00facleo familiar, o grupo formado polos membros dunha parella e/ou os seus fillos. As definici\u00f3ns m\u00e1is amplas consideran nun n\u00facleo familiar tanto aos grupos formados por dous adultos emparellados, con ou sen fillos, como aos formados por un adulto cun ou varios fillos. Algunhas definici\u00f3ns m\u00e1is restritivas red\u00facena aos casos nos que est\u00e1n presentes os dous proxenitores.\nUnha persoa non pode pertencer a dous n\u00facleos familiares \u00e1 vez. Se os fillos forman parte doutro n\u00facleo (se est\u00e1n casados ou se te\u00f1en fillos) non forman parte do n\u00facleo inicial, con independencia de que convivan ou non.\nDe acordo co Dicionario Cambrigde, o termo data de 1947, e por tanto \u00e9 relativamente novo, a\u00ednda que as estruturas sociais que designa non o sexan. O cambio das estruturas familiares extensas \u00e1s nucleares en moitas sociedades non occidentais obedece en moitas ocasi\u00f3ns \u00e1 difusi\u00f3n dos valores e civilizaci\u00f3n occidentais.\nVariaci\u00f3ns no emprego do termo.\nNa s\u00faa acepci\u00f3n m\u00e1is com\u00fan, o termo \"familia nuclear\" ref\u00edrese a un grupo dom\u00e9stico conformado por un pai, unha nai e os seus fillos biol\u00f3xicos. George Murdock ben describ\u00eda a familia nestes termos:\nNalgunhas ocasi\u00f3ns, empr\u00e9gase o termo para describir os fogares monoparentais e aquelas familias nas cales os pais non constit\u00faen unha parella conxugal.\nDiferenzas coa familia extensa.\nAo redor do mundo, as normas sobre a estrutura familiar son diferentes. As representaci\u00f3ns acerca do que constit\u00fae unha familia cambian de acordo coa cultura, a mobilidade, a sa\u00fade, a tradici\u00f3n.\u00a0En moitas sociedades, a necesidade de ser apoiado socialmente \u00e9 un feito moi com\u00fan, especialmente naqueles sitios onde os custos econ\u00f3micos para a formaci\u00f3n dun patrimonio son moi elevados. Neses contextos, a familia nuclear v\u00f3lvese un obst\u00e1culo m\u00e1is que unha oportunidade, e por iso xorden formas familiares distintas, como aquela que en Occidente se chama \"familia estendida\".\nCambios na formaci\u00f3n da familia nuclear.\nA antropolox\u00eda e a sociolox\u00eda estudan as familias e a s\u00faa conformaci\u00f3n, tentando definir as diferenzas entre os tipos delas. Con todo, mentres que a antropolox\u00eda historicamente foi m\u00e1is receptiva \u00e1 an\u00e1lise de todos os tipos de familia existentes, a sociolox\u00eda poucas veces contempla \u00e1 familia nuclear como unha estrutura. Bittman preg\u00fantase por que os soci\u00f3logos promoven a idea de familia nuclear cando \"moi poucas sociedades mostran un apego a ese tipo de familia\".\nO descenso da familia nuclear \u00e9 orixinado, segundo a hip\u00f3tese do mesmo Bittman, por:\nA pesar diso, en pa\u00edses como Estados Unidos, a familia nuclear aparece como a estrutura m\u00e1is estendida con respecto a outras alternativas. Nese pa\u00eds, as familias nucleares representan o 73% dos fogares con nenos, de acordo co censo do ano 2000.\nDivorcio temporal.\nO aumento no n\u00famero de familias monoparentais nas sociedades occidentais representa un desaf\u00edo para os defensores da familia nuclear. O divorcio deu lugar a novas formas de estabelecer relaci\u00f3ns parentais entre c\u00f3nxuxes, as\u00ed como entre estes e os seus fillos. Whitehead (1996) describe estas familias pos nucleares como estruturas \"rotas na medida en que o lazo marital foi roto.\"\nAs rupturas de parella, as\u00ed como as familias monoparentais, aumentan o risco de pobreza. O aumento da ocupaci\u00f3n feminina e a maior inmigraci\u00f3n tam\u00e9n inciden no risco de exclusi\u00f3n social, segundo a comparecencia da conselleira de \"Benestar Social i Familia\" da Xeneralidade de Catalu\u00f1a no Parlamento de Catalu\u00f1a."}
{"id": "380954", "revid": "5863", "url": "https://gl.wikipedia.org/wiki?curid=380954", "title": "Xos\u00e9 Luis Axeitos Agrelo", "text": ""}
{"id": "380955", "revid": "1888", "url": "https://gl.wikipedia.org/wiki?curid=380955", "title": "Xuli\u00e1n Manuel Magari\u00f1os", "text": ""}
{"id": "380956", "revid": "1888", "url": "https://gl.wikipedia.org/wiki?curid=380956", "title": "Alfonso Pi\u00f1\u00f3n", "text": "Alfonso Pi\u00f1\u00f3n Teijido, nado en Ferrol, foi un comerciante e xornalista galego.\nTraxectoria.\nEn 1914 trasladouse a Coru\u00f1a. Colaborou en \"El Correo Gallego\", \"Vida Gallega\" e \"El Pueblo Gallego\", onde asinaba co pseud\u00f3nimo Bernardino de Lamas. Formou parte da Sociedade de Amigos do Campo da Coru\u00f1a, que programaban excursi\u00f3ns. Amigo de Xaime Quintanilla Mart\u00ednez e Felipe Bello Pi\u00f1eiro, entre 1924 e 1932 filmou imaxes documentais de Galicia, rodando cen pel\u00edculas de entre un minuto e minuto e medio de duraci\u00f3n. Fundou o grupo alpinista Abrente. Foi o promotor con Manuel de Pedre do Monumento ao cami\u00f1ante desco\u00f1ecido de Barallobre inaugurado o 1 de xullo de 1934.\nVida persoal.\nCasou en Vigo con Rosa V\u00e1zquez L\u00f3pez en 1941."}
{"id": "380957", "revid": "1131", "url": "https://gl.wikipedia.org/wiki?curid=380957", "title": "Illa Grande", "text": "A illa Grande tam\u00e9n co\u00f1ecida como illa longa \u00e9 unha illa situada no territorio de Marsala, comuna italiana da provincia de Trapani, en Sicilia.\n\u00c9 a illa m\u00e1is grande do pequeno arquip\u00e9lago das Illas do Grande Estanque de Marsala (\"isole dello Stagnone\") que \u00e1s veces se consideran \u00e1 s\u00faa vez parte, das illas \u00c9gadi. Estaba formada por dous illotes rochosos, que se uniron para formar a illa longa, probablemente, unida para a ampliaci\u00f3n dos dep\u00f3sitos de sal explotados polos fenicios."}
{"id": "380960", "revid": "23204", "url": "https://gl.wikipedia.org/wiki?curid=380960", "title": "Lagoa de Venecia", "text": "A lagoa de Venecia (; ) \u00e9 unha ba\u00eda pechada do Adri\u00e1tico, no norte de Italia, no que se sit\u00faa a cidade de Venecia. O seu nome en lingua Italiana e Veneciana \u00e9, ', que ven do lat\u00edn ', \"lago\", que proporcionou o nome internacional para unha ba\u00eda de auga salgada, unha lagoa. A cidade de Venecia est\u00e1 no interior da lagoa, a 4\u00a0km de terra firme e a 2\u00a0km do mar aberto, constru\u00edda sobre 118 pequenas illas separadas por 160 canles e unidas por m\u00e1is de 400 pontes.\nEn 1987, Venecia e a s\u00faa lagoa foi declarada Patrimonio da Humanidade pola Unesco.\nLocalizaci\u00f3n.\nA lagoa veneciana est\u00e9ndese desde o r\u00edo Sile, no norte ata Brenta, no sur, cunha superficie de ao redor de 550\u00a0km\u00b2, dos cales o 8% est\u00e1 ocupada por terra, Venecia e outras pequenas illas. Aproximadamente o 11% da superficie da lagoa est\u00e1 ocupado permanentemente por auga, ou por canles dragados. O 89% restante son chairas de lodo e pantanos de auga salgada. A lagoa \u00e9 a zona h\u00famida m\u00e1is grande da conca do Mediterr\u00e1neo.\nCon\u00e9ctase ao Mar Adri\u00e1tico por tres entrantes: Lido, Malamocco e Chioggia. Situada ao final dun mar moi pechado, a lagoa est\u00e1 suxeita a altas variaci\u00f3ns no nivel da auga, sendo a m\u00e1is extrema a marea de primavera co\u00f1ecida como a \"\" (Italiano para \"auga alta\"), que regularmente inunda gran parte de Venecia.\nA pr\u00f3xima Lagoa de Marano, \u00e9 unha lagoa m\u00e1is setentrional do Mar Adri\u00e1tico e ch\u00e1mase \u00e1s veces A \"irm\u00e1 xemelga da lagoa de Venecia\".\nDesenvolvemento.\nA lagoa de Venecia \u00e9 a superviviente m\u00e1is importante dun sistema de lagoas estuarinas que na \u00e9poca romana estendeuse de Ravenna ao norte a Trieste. No s\u00e9culo VI, a Lagoa deu seguridade aos pobos romanizados que fux\u00edan dos invasores (principalmente os hunos). Posteriormente, proporcionou condici\u00f3ns de protecci\u00f3n natural para o crecemento da Rep\u00fablica de Venecia e o seu Imperio mar\u00edtimo (Talasocracia). A\u00ednda proporciona \u00e9 a base dun porto, do arsenal veneciano, e dun peirao pesqueiro, as\u00ed como unha cantidade limitada da caza e a industria m\u00e1is nova da piscicultura.\nA Lagoa formouse fai aproximadamente de seis a sete mil anos, cando a transgresi\u00f3n mari\u00f1a logo da glaciaci\u00f3n inundou a chaira costeira superior do Adri\u00e1tico. |group=lower-alpha}} A deposici\u00f3n de sedimentos dos r\u00edos compensou a chaira costeira afundida, e a derivaci\u00f3n da costa desde a desembocadura do Po tende a pechar as entradas de marea con barras de area.\nO aspecto actual da Lagoa d\u00e9bese \u00e1 intervenci\u00f3n humana. Nos s\u00e9culos XV e XVI, os proxectos hidr\u00e1ulicos venecianos para evitar que a lagoa conv\u00e9rtase nun pantano investiron a evoluci\u00f3n natural da Lagoa. O bombeo do acu\u00edfero desde o s\u00e9culo XIX aumentou a afundimento. Orixinalmente moitas das illas da Lagoa eran pantanosas, pero un programa gradual de drenaxe fac\u00edaas habitables. Moitas das illas m\u00e1is pequenas son totalmente artificiais, mentres que algunhas \u00e1reas ao redor do porto mar\u00edtimo do Mestre tam\u00e9n son illas recuperadas. As illas restantes son esencialmente dunas, inclu\u00eddas as da franxa costeira (Lido, Pellestrina e Treporti).\nA Lagoa de Venecia habitouse desde os tempos m\u00e1is antigos, pero foi s\u00f3 durante e logo da ca\u00edda do Imperio Romano de Occidente que moitas persoas, procedentes da parte continental de Venecia, asent\u00e1ronse nun n\u00famero bastante grande para fundar a cidade de Venecia. Hoxe, as cidades principais dentro da lagoa son Venecia (no centro dela) e Chioggia (na entrada meridional), o Lido di Venezia e Pellestrina tam\u00e9n est\u00e1n habitados, pero forman parte de Venecia. Con todo, a maior parte dos habitantes de Venecia, as\u00ed como o seu n\u00facleo econ\u00f3mico, o seu aeroporto e o seu porto, sit\u00faanse na fronteira occidental da lagoa, ao redor das antigas cidades de Mestre e Marghera. No extremo norte da lagoa, est\u00e1 a cidade de Jesolo, unha famosa localidade mar\u00edtima e a cidade de Cavallino-Treporti.\nIllas.\nA lagoa de Venecia incl\u00faese sobre todo na cidade metropolitana de Venecia, pero a zona do suroeste forma parte da provincia de Padua.\nAs illas ou arquip\u00e9lagos m\u00e1is grandes por \u00e1rea, con exclusi\u00f3n das terras costeiras recuperadas e baix\u00edos costeiros:\nOutras illas deshabitadas:"}
{"id": "380962", "revid": "89787", "url": "https://gl.wikipedia.org/wiki?curid=380962", "title": "Tarantula (\u00e1lbum)", "text": "Tarantula \u00e9 o cuarto \u00e1lbum da banda inglesa de rock alternativo Ride, publicado o 11 de marzo de 1996 a trav\u00e9s do selo Creation Records. O disco editouse pouco despois de que a banda se separase e foi eliminado do cat\u00e1logo de Creation s\u00f3 unha semana despois do seu lanzamento."}
{"id": "380966", "revid": "89787", "url": "https://gl.wikipedia.org/wiki?curid=380966", "title": "Jos\u00e9 Aranguren Rold\u00e1n", "text": "Jos\u00e9 Aranguren Rold\u00e1n, nado na Coru\u00f1a en 1875 e finado en Barcelona o 22 de abril de 1939, foi un militar galego, xeneral da Garda Civil.\nTraxectoria.\nNa Garda Civil.\nIngresou con 16 anos na Academia Militar e despois pasou \u00e1 Garda Civil, na que fixo carreira militar, ascendendo a coronel en 1929. Cando se proclamou a Rep\u00fablica era director do Colexio de Gardas Mozos \"Duque de Ahumada\". Uns meses despois foi destinado \u00e1 Coru\u00f1a como xefe do Terzo da Garda Civil. Foi ascendido a xeneral de brigada polo Goberno da Frente Popular o 31 de marzo de 1936 e foi nomeado para mandar a 5\u00aa zona da Garda Civil en Catalu\u00f1a -composta por dous terzos e catro escuadr\u00f3ns de Cabaleir\u00eda-, con cabeceira en Barcelona.\nAlg\u00fan autor ten sinalado a s\u00faa posible pertenza \u00e1 Uni\u00f3n Militar Espa\u00f1ola (UME).\nNa Guerra Civil.\nCo golpe de Estado do 18 de xullo de 1936 negouse a unirse aos sublevados -a pesar da s\u00faa condici\u00f3n de cat\u00f3lico e estar conceptuado como persoa de filiaci\u00f3n dereitista-, e p\u00faxose coas forzas ao seu mando, a disposici\u00f3n do Goberno republicano, o que contribu\u00edu decisivamente a que Barcelona no caese en poder dos rebeldes. O xeneral Manuel Goded chamouno para intentar que se sumase ao golpe, pero Aranguren negouse rotundamente. O seu subordinado, o coronel Antonio Escobar, tam\u00e9n se mantivo fiel \u00e1 Rep\u00fablica e cumprindo as ordes de Aranguren, mandou as tropas da Garda Civil que acabaron coa sublevaci\u00f3n. A mediados de agosto de 1936 foi unha das testemu\u00f1as de cargo no proceso a que foron sometidos os xenerais sublevados Goded e Fern\u00e1ndez Burriel como consecuencia do golpe de Estado, chegando a declarar contra os xenerais rebeldes.\nPosteriormente integrouse na Guardia Nacional Republicana. Durante a guerra mandou alg\u00fan tempo a IV Divisi\u00f3n Org\u00e1nica, desempe\u00f1ando o cargo m\u00e1is nominalmente que de feito, dada a prepotencia do Comit\u00e9 de Milicias Antifascistas de Catalu\u00f1a e a amplitude de funci\u00f3ns que asumiu a Conseller\u00eda de Defensa do Goberno da Generalitat catal\u00e1. Despois dos sucesos de maio de 1937 pasou a desempe\u00f1ar a comandancia militar de Valencia, continuando nese cargo at\u00e9 o final da guerra. Nos \u00faltimos d\u00edas da contenda negouse a abandonar a Espa\u00f1a republicana, por considerar que se limitara a cumprir co seu deber.\nCoa entrada dos franquistas en Valencia a finais de marzo de 1939, foi detido e posteriormente sometido a un consello de guerra, condenado a morte e executado o 22 de abril dese ano. O seu antigo subordinado, Escobar, tam\u00e9n foi fusilado en 1940."}
{"id": "380967", "revid": "56817", "url": "https://gl.wikipedia.org/wiki?curid=380967", "title": "X-Men (filmes)", "text": "X-Men \u00e9 unha serie de filmes pertencente \u00f3 cine de superheroes baseada nos superheroes do c\u00f3mic do mesmo nome, quen orixinalmente apareceron como banda dese\u00f1ada da man de Stan Lee e Jack Kirby e publicado por Marvel C\u00f3mics. No ano 1994 20th Century Fox obtivo os dereitos de filme das personaxes, e logo de numerosos borradores o director Bryan Singer foi contratado para dirixir \"X-Men\" (2000) e a s\u00faa continuaci\u00f3n, \"X2\" (2003), mentres Brett Ratner dirixiu \"\" (2006).\nLogo de que cada nova cinta fose recadando m\u00e1is ca s\u00faa predecesora, lev\u00e1ronse a cabo unha serie de spin-off, inclu\u00edndo unha trilox\u00eda centrada no personaxe de Lobeto: ' (2009), \"The Wolverine\" (2013) e \"Logan\" (2017). E no ano 2011 estreouse unha trilox\u00eda de precuelas sobre o grupo orixinal;\u00a0' (2011), continuando ' (2014) e como derradeira ' (2016).\n\"X-Men\", \"X2\", X-Men: Firts Class, \"The Wolverine\", X-Men: Days of Future Past, \"Deadpool\" e \"Logan\" foron ben acollidas polos cr\u00edticos. No caso de \"X-Men: The Last Stand\" e \"X-Men: Apocalypse\" obtiveron cr\u00edticas variadas, mentres \"X-Men Origins: Wolverine\" obtivo moi malas cr\u00edticas.\nCon dez filmes estreados, a serie de filmes sobre os X-Men at\u00f3pase no s\u00e9timo posto da recadaci\u00f3n de fondos, logo de recadar sobre $4,9 mil mill\u00f3ns mundialmente. Situaci\u00f3n que 20th Century Fox pretende continuar coas estreas no 2018 \"New Mutants\", \"Deadpool 2\" e \"Dark Phoenix\"."}
{"id": "380968", "revid": "23204", "url": "https://gl.wikipedia.org/wiki?curid=380968", "title": "Lingua garrwa", "text": "O garrwa \u00e9 unha lingua aborixe de Australia falada no Territorio do Norte polo pobo garrwa. No ano 2012 s\u00f3 ti\u00f1a 59 falantes."}
{"id": "380969", "revid": "25871", "url": "https://gl.wikipedia.org/wiki?curid=380969", "title": "Lingua garawa", "text": ""}
{"id": "380970", "revid": "98629", "url": "https://gl.wikipedia.org/wiki?curid=380970", "title": "Luke Cage (serie de televisi\u00f3n)", "text": "Luke Cage \u00e9 unha serie estadounidense propia da canle privada Netflix co\u00f1ecida por ofrecelo seu contido en streaming e v\u00eddeo baixo demanda. A serie bas\u00e9ase na personaxe de banda dese\u00f1ada do mesmo nome de Marvel Comics. Esta serie pertence \u00f3 Universo Cinem\u00e1tico Marvel MCU onde confluen t\u00f3dalas propostas de series e pel\u00edculas da franqu\u00eda Marvel.\n\u00c9 a terceira estreada de catro, sobre as personaxes que confluir\u00e1n na miniserie \"The Defenders\"."}
{"id": "380971", "revid": "72012", "url": "https://gl.wikipedia.org/wiki?curid=380971", "title": "Eurovisi\u00f3n 2018", "text": ""}
{"id": "380972", "revid": "1888", "url": "https://gl.wikipedia.org/wiki?curid=380972", "title": "Manuel Vidal Mart\u00ednez", "text": "Manuel Vidal Mart\u00ednez, nado en Vimianzo cara a 1877 e finado en novembro de 1937, foi un industrial e pol\u00edtico galego.\nTraxectoria.\nEmigrou \u00e1 Arxentina, onde fixo un pequeno capital. Retornou a Vimianzo e mercou uns mu\u00ed\u00f1os industriais en Pasarela. Na Segunda Rep\u00fablica militou en Uni\u00f3n Republicana. Foi concelleiro de Vimianzo e foi elixido terceiro tenente alcalde. En marzo de 1933 un veci\u00f1o disparoulle nunha perna, quedando malferido. Co golpe de Estado do 18 de xullo de 1936 agochouse para evitar as represalias. Pasou por varias casas de Calo e Traba de Laxe, e permaneceu alg\u00fan tempo nun faiado en condici\u00f3ns moi precarias. Morreu en novembro de 1937 a consecuencia das duras condici\u00f3ns do agocho. Para evitar descubrir aos donos da vivenda na que estaba agochado, a familia trasladou clandestinamente o cad\u00e1ver nun cabalo durante a noite, comunicando o seu falecemento \u00e1s autoridades cando xa estaba no domicilio familiar. Obrigaron a soterralo f\u00f3ra da porta do cemiterio para que a s\u00faa tumba fose pisada por todos, e os que asistiron ao enterro foron multados. Decretaron a incautaci\u00f3n dos seus bens por un valor de 7.500 pesetas."}
{"id": "380973", "revid": "72012", "url": "https://gl.wikipedia.org/wiki?curid=380973", "title": "Festival da Canci\u00f3n de Eurovisi\u00f3n de 2018", "text": ""}
{"id": "380975", "revid": "47401", "url": "https://gl.wikipedia.org/wiki?curid=380975", "title": "Av\u00f3", "text": ""}
{"id": "380976", "revid": "47401", "url": "https://gl.wikipedia.org/wiki?curid=380976", "title": "Avoa", "text": ""}
{"id": "380978", "revid": "72012", "url": "https://gl.wikipedia.org/wiki?curid=380978", "title": "Eurovisi\u00f3n 2019", "text": ""}
{"id": "380981", "revid": "89787", "url": "https://gl.wikipedia.org/wiki?curid=380981", "title": "Rosco Allen", "text": "Rosco Allen, nado o 5 de maio de 1993 en Budapest, \u00e9 un xogador profesional de baloncesto h\u00fangaro que xoga para os Niigata Albirex BB da B.League. Cunha estatura de 2,08 metros xoga nas posici\u00f3ns de ala e ala-pivote.\nTraxectoria profesional.\nO 29 de xullo de 2016, Allen co R\u00edo Natura Monb\u00fas Obradoiro da Liga ACB, tras xogar na Universidade de Stanford. O 13 de xullo de 2017, o Obradoiro chegou a un acordo co Iberostar Tenerife para a incorporaci\u00f3n de Allen \u00f3 equipo canario."}
{"id": "380983", "revid": "98629", "url": "https://gl.wikipedia.org/wiki?curid=380983", "title": "H\u00e9ctor Manzano", "text": "H\u00e9ctor Manzano Alcaraz, nado en Barcelona o 8 de agosto de 1980, \u00e9 un ex-xogador profesional de baloncesto espa\u00f1ol. Cunha estatura de 2,07 metros xogaba na posici\u00f3n de ala-pivote."}
{"id": "380986", "revid": "89787", "url": "https://gl.wikipedia.org/wiki?curid=380986", "title": "Patacas frixidas", "text": "As patacas fritas, patacas fritidas ou patacas frixidas son patacas cortadas en anacos e coci\u00f1adas en aceite quente nunha tixola ou frixideira.\nHistoria.\nUnha das primeiras menci\u00f3ns do prato d\u00e1a Francisco N\u00fa\u00f1ez de Pineda y Bascu\u00f1\u00e1n na s\u00faa obra \"Cautiverio feliz\" (1673) onde na comida que ofrece a dous caciques di que as mulleres \"enviaban as patacas frixidas e guisadas\". Por\u00e9n, non \u00e9 probable que fosen cortadas ou feitas en dados ou noutra forma e seguramente frix\u00edronse en unto, como era costume nesa \u00e9poca. En calquera caso, o documento demostra que esta forma de preparar as patacas xa era habitual na Am\u00e9rica do s\u00e9culo XVII.\nA orixe da pataca frixida cortada en forma de bast\u00f3n est\u00e1 disputada entre B\u00e9lxica e Francia. Dise que a finais do s\u00e9culo XVIII sobre o Pont-Neuf de Par\u00eds se instalaban vendedores que as preparaban \u00e1 vista dos clientes.\nAs patacas frixidas tipo \"chips\", \u00e9 dicir, as que est\u00e1n cortadas en forma redonda e delgada, xurdiron no restaurante Moon Lake Lodge's, en Saratoga Springs, Nova York en 1853. O chef do restaurante, George Crum, ante as continuas queixas dun cliente habitual que sempre lle recriminaba que non cortase as patacas frixidas suficientemente estreitas, decidiu darlle unha lecci\u00f3n cort\u00e1ndoas excesivamente delgadas, de xeito que non puidesen pincharse co garfo. O resultado foi inesperado, e o cliente quedou sorprendido e satisfeito. Os clientes comezaron a pedir aquela nova especialidade \u00e1 que bautizaron \"Saratoga Chips\". O \u00e9xito creceu e en 1920 inventouse a primeira m\u00e1quina mondadora de patacas."}
{"id": "380988", "revid": "98629", "url": "https://gl.wikipedia.org/wiki?curid=380988", "title": "Cruzul - Ag\u00fceira", "text": "Cruzul - Ag\u00fceira \u00e9 un espazo natural declarado zona especial de conservaci\u00f3n (ZEC) que se atopa nos concellos de Becerre\u00e1 e das Nogais, e que \u00e9 parte da reserva da biosfera dos Ancares.\nH\u00e1bitat.\nEsta \u00e1rea at\u00f3pase nas estribas da cordilleira Cant\u00e1brica, no suroeste de Lugo, onde as monta\u00f1as xa son menos acentuadas. En Cruzul at\u00f3panse bosques de rebolas sobre dos montes formados durante un peri-glaciarismo. En Ag\u00fceira o substrato xeol\u00f3xico \u00e9 de tipo k\u00e1rstico. A\u00ed at\u00f3panse formaci\u00f3ns rochosas, chamadas \"grobos\", que xorden de ca\u00eddas dos teitos de covas de calcaria.\nFlora e Fauna.\nEste espazo ten montes de casti\u00f1eiros, \"Castanea sativa\", rodeados de especies aut\u00f3ctonas: \"Quercus robur\", \"Betula celtiberica\" e \"Acer pseudoplatanus\". Tam\u00e9n conta con aci\u00f1eiras. As aci\u00f1eiras at\u00f3panse m\u00e1is en Cruzul e os soutos en Ag\u00fceira."}
{"id": "380989", "revid": "5312", "url": "https://gl.wikipedia.org/wiki?curid=380989", "title": "Sociedade Galega de Xerontolox\u00eda", "text": "A Sociedade Galega de Xerontolox\u00eda e Xeriatr\u00eda \u00e9 unha entidade sen fin de lucro, constitu\u00edda en 1988 como sociedade cient\u00edfica e profesional adicada \u00e1 mellora da calidade de vida das persoas maiores, o fomento e difusi\u00f3n do co\u00f1ecemento e a profesionalizaci\u00f3n xeri\u00e1trica. Aglutina en Galicia case 400 profesionais da xerontolox\u00eda e a xeriatr\u00eda, significados pola s\u00faa actividade a prol do avellentamento.\nHistoria.\nA primeira xuntanza de constituci\u00f3n da Sociedade Galega de Xerontolox\u00eda e Xeriatr\u00eda celebrouse en Ourense en 1988, promovida e organizada polos doutores Luis Rodr\u00edguez M\u00edguez e Fernando Jim\u00e9nez Herrero, coa asistencia de Indalecio Vidal Iglesias, Manuel V\u00e1zquez Fern\u00e1ndez (que foi logo o seu primeiro tesoureiro), Miguel \u00c1ngel V\u00e1zquez V\u00e1zquez (m\u00e9dico e director xerente da Residencia Asistida de Vigo), Javier P\u00e9rez Mart\u00edn e Andr\u00e9s V\u00e1zquez Pi\u00f1eiro (m\u00e9dicos do departamento de xeriatr\u00eda da Residencia Asistida de Vigo), entre outros.\nEn 1989 celebrouse na illa da Toxa a primeira reuni\u00f3n cient\u00edfica e constitu\u00ednte da primeira xunta directiva na s\u00faa primeira asemblea. Nunha xuntanza organizada polo doutor Tom\u00e1s Ares Guimil, m\u00e9dico do Hotel Balneario da Toxa e da Residencia de Pensionistas de Vigo, constitu\u00eduse a primeira xunta directiva.\nDende 1989 a 1997 a SGXX foi presidida por Fernando Jim\u00e9nez Herrero, m\u00e9dico xeriatra da Coru\u00f1a, humanista e cient\u00edfico que foi despois secretario perpetua da Real Academia de Medicina e Cirurx\u00eda de Galicia. De 1997 a 2003 o presidente foi Fernando Veiga Fern\u00e1ndez, m\u00e9dico xeriatra, xefe do Servizo de Xeriatr\u00eda do Hospital Publico de Lugo. Entre 2003 e 2009 foi presidida por Miguel \u00c1ngel V\u00e1zquez V\u00e1zquez, m\u00e9dico especialista en xeriatr\u00eda, profesor da Universidade de Vigo e Director Xerente da Residencia Asistida de Vigo; de 2009 a 2012 presidiuna Andr\u00e9s V\u00e1zquez Pi\u00f1eiro, m\u00e9dico xeront\u00f3logo e director t\u00e9cnico do Consorcio Galego de Servizos de Igualdade e Benestar e con ampla experiencia cl\u00ednica en Centros de longa estad\u00eda. Entre 2012 e 2015 asumiu a presidencia o doutor Jose Carlos Mill\u00e1n Calenti, m\u00e9dico e catedr\u00e1tico de Escola Universitaria da Universidade da Coru\u00f1a. Desde 2015 o presidente \u00e9 de novo Miguel \u00c1ngel V\u00e1zquez V\u00e1zquez, co psic\u00f3logo e profesor da UVigo Jos\u00e9 Mar\u00eda Fa\u00edlde Garrido como secretario."}
{"id": "380991", "revid": "111586", "url": "https://gl.wikipedia.org/wiki?curid=380991", "title": "\u00c1lxebra homol\u00f3xica", "text": "A \u00e1lxebra homol\u00f3gica \u00e9 un campo das matem\u00e1ticas que estuda a homolox\u00eda nun marco alx\u00e9brico xeral. \u00c9 unha disciplina relativamente nova, cuxos orixes poden remontarse \u00e1s investigaci\u00f3ns en topolox\u00eda combinatoria (un precursor da topolox\u00eda alx\u00e9brica) e en \u00e1lxebra abstracta (teor\u00eda de m\u00f3dulos) de fins do s\u00e9culo XIX, lideradas por Henri Poincar\u00e9 e David Hilbert.\nO desenvolvemento da \u00e1lxebra homol\u00f3xica est\u00e1 estreitamente relacionado coa emerxencia da teor\u00eda das categor\u00edas.\nUnha noci\u00f3n importante na \u00e1lxebra homol\u00f3xica \u00e9 a de secuencia exacta, que pode ser empregada para o c\u00e1lculo. Unha ferramenta cl\u00e1sica deste campo \u00e9 o funtor derivado.\nHistoria.\nA \u00e1lxebra homol\u00f3xica comezou a ser estudada na s\u00faa forma m\u00e1is b\u00e1sica no s\u00e9culo XIX como unha rama da topolox\u00eda, mais non foi at\u00e9 a d\u00e9cada de 1940 cando se converteu nunha \u00e1rea independente relacionada co estudo de obxectos como os funtores ext e tor, entre outros.\nComplexos de cadeas e homolox\u00eda.\nOs complexos de cadeas son o concepto central da \u00e1lxebra homol\u00f3xica. \u00c9 unha secuencia formula_1 de grupos abelianos e homomorfismos de grupos, coa propiedade de que a composici\u00f3n de d\u00faas aplicaci\u00f3nss consecutivas \u00e9 cero:\nOs elementos de \"C\"\"n\" ch\u00e1manse \"n\"-cadeas e os homomorfismos \"d\"\"n\" ch\u00e1manse diferenciais. Os grupos de cadeas \"C\"\"n\" poden dotarse doutras estruturas; poden ser, por exemplo, espazos vectoriais ou m\u00f3dulos sobre un anel \"R\". Se existir esta estrutura extra os diferenciais deben conservala, \u00e9 dicir deben de ser aplicaci\u00f3ns lineares ou homomorfismos de \"R\"-m\u00f3dulos."}
{"id": "380992", "revid": "1888", "url": "https://gl.wikipedia.org/wiki?curid=380992", "title": "Alfonso Pi\u00f1\u00f3n Teijido", "text": ""}
{"id": "380993", "revid": "1888", "url": "https://gl.wikipedia.org/wiki?curid=380993", "title": "Bernardino de Lamas", "text": ""}
{"id": "380994", "revid": "6939", "url": "https://gl.wikipedia.org/wiki?curid=380994", "title": "Patacas fritidas", "text": ""}
{"id": "380995", "revid": "6939", "url": "https://gl.wikipedia.org/wiki?curid=380995", "title": "Patacas fritas", "text": ""}
{"id": "380996", "revid": "23204", "url": "https://gl.wikipedia.org/wiki?curid=380996", "title": "Gran Premio dos Estados Unidos de 1990", "text": "O \"Gran Premio dos Estados Unidos de 1990\" foi unha carreira de F\u00f3rmula 1 celebrada o 11 de marzo de 1990 en Phoenix (Arizona). Foi o 32\u00ba Gran Premio dos Estados Unidos desde que o Gran Premio de Am\u00e9rica celebrouse por primeira vez no 1908 e o 25 baixo as regulaci\u00f3ns da F\u00f3rmula 1 desde o primeiro Gran Premio dos Estados Unidos disputado en Sebring, Florida en 1959. Foi o segundo que se celebrou en Phoenix e disputouse durante 72 voltas ao circu\u00edto de 4\u00a0km.\nA carreira ga\u00f1ouna o brasileiro Ayrton Senna, conducindo un McLaren MP4/5B por oito segundos sobre o franc\u00e9s Jean Alesi no seu relativamente pouco competitivo Tyrrell 018. Ao longo da carreira, a parella entusiasmou aos afeccionados cun adiantamento fabuloso e atrevido para o liderado.\nFoi o primeiro podio de Alesi, co piloto belga Thierry Boutsen nun Williams FW13B, chegando terceiro.\nInforme.\nAntecedentes.\nO Gran Premio dos Estados Unidos na des\u00e9rtica cidade de Phoenix trasladouse ao comezo da tempada en marzo para evitar os 38\u00a0\u00b0C da cidade no ver\u00e1n. O piloto su\u00edzo Gregor Foitek fixo o seu debut na F\u00f3rmula Un co equipo Brabham. Intentara cualificar durante a tempada de F\u00f3rmula Un, fallando en once intentos de cualificaci\u00f3n con EuroBrun e unha con Rial.\nCualificaci\u00f3n.\nUnha choiva inesperada o s\u00e1bado significou que a grella decidiuse por completo cos tempos sa sesi\u00f3n do venres. Os pneum\u00e1ticos brandos de Pirelli venceron aos Goodyear e o fabricante italiano colocou cinco dos seus equipos nas dez primeiras posici\u00f3ns, inclu\u00edndo a Jean Alesi, que foi cuarto nun Tyrrell . Nunha xogada sorpresa, o director do equipo Ken Tyrrell asinara con Pirelli dous d\u00edas antes da carreira, logo de 18 anos con Goodyear. Gerhard Berger ga\u00f1ador da pole con McLaren foi o \u00fanico coche nas d\u00faas primeiras filas con Goodyears. Pierluigi Martini colocou a Minardi na primeira fila por \u00fanica vez na historia do equipo, a menos de sete cent\u00e9simas do tempo da pole de Berger. Ademais, Andrea de Cesaris (Scuderia Italia), Olivier Grouillard (Osella) e Roberto Moreno (EuroBrun) anotaron a que resultou ser a mellor posici\u00f3n do seu equipo na grella do ano. Philippe Alliot foi exclu\u00eddo porque un mec\u00e1nico traballou no coche f\u00f3ra da zona de boxes durante a pr\u00e1ctica do venres.\nCarreira.\nMartin Donnelly non puido colocarse na grella debido a falla na caixa de cambios. (Algunhas fontes consideran isto un NTS.)\nO d\u00eda da carreira foi fresco cunha probabilidade de choiva. Berger rapidamente adiantouse a Martini e moveuse diante del, pero Alesi, cuxa carreira de F1 comezara no seu pa\u00eds de orixe Francia o ver\u00e1n anterior, fixo un comezo a\u00ednda m\u00e1is r\u00e1pido, pasou a ambos e freou a Berger na primeira curva. Inmediatamente comezou a afastarse, e lideraba por 2\u00b44 segundos logo dunha volta.\nSenna pasou a Cesaris polo terceira posto, e acercouse a Berger, que perd\u00eda medio segundo por volta con Alesi. O brasileiro conseguiu o seu compa\u00f1eiro de equipo cando, na volta 9, Berger colleu unha fochanca cando freaba, e a parede do pneum\u00e1tico danou a s\u00faa \u00e1 traseira. Entrou en boxes para po\u00f1er unha nova \u00e1, e m\u00e1is tarde marcou a volta r\u00e1pida da carreira, pero finalmente retirouse cun problemas de embrague.\nCando Berger trompeou, Senna estaba 8\u00b42 segundos detr\u00e1s de Alesi. Sen saber se os pneum\u00e1ticos Pirelli do Tyrrell durar\u00edan, Senna mostrouse remiso a meter presi\u00f3n demasiado ao principio. Logo de 30 voltas, Alesi mant\u00edvose na dianteira, pero na volta 34, Senna pasoulle por dentro. O Tyrrell mantivo a li\u00f1a exterior na sa\u00edda e retomou a dianteira na seguinte quenda. No mesmo punto, unha volta despois, Senna volveu tomar o liderado, e esta vez sost\u00edvoo.\nLogo de varios intentos de recuperar o liderado, Alesi decidiu conservar os seus pneum\u00e1ticos, e deixar irse a Senna. Mentres tanto, Nelson Piquet avanzara de sexto na grella a terceiro na volta 17. Con todo, problemas cos freos causaron planos nos seus pneum\u00e1ticos, e na volta 28 entrou en boxes para cambialos. Isto permitiu a Thierry Boutsen no Williams po\u00f1erse terceiro, e a\u00ednda que loitou cun problema co seu motor que se cortaba intermitentemente, mantivo o terceiro lugar ata a bandeira. Piquet tivo que conformarse co cuarto lugar no seu primeiro intento pilotando para Benetton.\nProst caera \u00e1 novena posici\u00f3n con problemas na caixa de cambios e, mentres avanzaba \u00e1 cuarta posici\u00f3n na volta 17, os seus problemas na caixa de cambios resultaron ser fatais, retirouse na volta 21. No outro Ferrari, Nigel Mansell retirouse cando marchaba quinto na volta 49, o seu embrague se desintegrou e perforou o tanque de aceite. O motor parouse e incendiouse, facendo trompear a Mansell.\nSenna aumentou a s\u00faa vantaxe sobre Alesi a 28\u00b45 segundos, pero retrocedeu lixeiramente cando o seu motor comezou a soar raro. Stefano Modena e Satoru Nakajima nun Brabham e o segundo Tyrrell respectivamente terminaron en quinto e sexto lugar. Foi a 21\u00aa vitoria na carreira de Ayrton Senna e a primeira de seis da tempada. O brasileiro ga\u00f1ar\u00eda o seu segundo Campionato do Mundo. O podio de Alesi foi o primeiro da s\u00faa carreira.\nOs dous primeiros finalistas ench\u00e9ronse de eloxios entre eles logo da carreira. Senna dixo que sab\u00eda que Alesi ti\u00f1a os ingredientes para ser Campi\u00f3n do Mundo, e Alesi dixo: \"El \u00e9 o meu heroe e foino durante moitos anos\". Outros ga\u00f1adores na carreira foron Ken Tyrrell, con dous coches nos puntos. E Pirelli, con tres puntos no final. A \u00fanica nota negativa foi a pequena multitude de 15.000 que presenciou un grande espect\u00e1culo."}
{"id": "380997", "revid": "1888", "url": "https://gl.wikipedia.org/wiki?curid=380997", "title": "Alejandra Juno Rodr\u00edguez Villar", "text": ""}
{"id": "380998", "revid": "98629", "url": "https://gl.wikipedia.org/wiki?curid=380998", "title": "Leito oce\u00e1nico", "text": "Consid\u00e9rase como leito oce\u00e1nico\u00a0\u00f3 manto de terra que se atopa no fondo dos oc\u00e9anos. Tam\u00e9n pode ser chamado relevo do mar, relevo submarino ou relevo oce\u00e1nico.\nEstrutura oce\u00e1nica.\nA maior\u00eda dos oc\u00e9anos pos\u00faen unha estrutura com\u00fan, creada por varios fen\u00f3menos f\u00edsicos, maioritariamente do movemento das placas tect\u00f3nicas e sedimentos de varias fontes. A estrutura dos oc\u00e9anos, comezando a partir dos continentes, in\u00edciase coa plataforma continental, o noiro continental, que \u00e9 unha zona previa \u00f3 oc\u00e9ano profundo, at\u00e9 chegar \u00e1 chaira abisal. Existen diversos accidentes no fondo oce\u00e1nico que prove\u00f1en na s\u00faa maior\u00eda de relevos residuais de orixe volc\u00e1nica ou tect\u00f3nica, como as illas volc\u00e1nicas, atois, guyots e que foron erosionados na superficie e/ou afundidos pola subsidencia coa expansi\u00f3n das placas oce\u00e1nicas.\nA dorsal oce\u00e1nica \u00e9 unha franxa monta\u00f1osa que atravesa todos os oc\u00e9anos entre os continentes, a cal xeralmente \u00e9 acompa\u00f1ado dun val central, que v\u00e9n constitu\u00edr unha especie de fosa tect\u00f3nica que se vai separando a medida que pasa o tempo xeol\u00f3xico. As\u00ed, o fondo oce\u00e1nico vaise ampliando \u00f3 longo das dorsais (pola diverxencia ou separaci\u00f3n a ambos os dous lados desas dorsais) e ese movemento expansivo das placas oce\u00e1nicas \u00e9 contrarrestado nos bordos \u00f3 atoparse cunha placa continental que frea o seu avance, produc\u00edndose unha fosa oce\u00e1nica\u00a0\u00f3 longo da li\u00f1a de converxencia. As\u00ed, as fosas oce\u00e1nicas, ve\u00f1en ser unha boa proba do desprazamento das placas: estas fosas sit\u00faanse entre as placas oce\u00e1nicas que se van afundindo e as placas continentais que se levantan formando cordilleiras, como sucede coa Cordilleira dos Andes en Am\u00e9rica do Sur. De feito, a longa cordilleira dos Andes veuse formando polo pulo da placa do Oc\u00e9ano Pac\u00edfico, polo que xunto a dita cordilleira, a pouca distancia da costa, pres\u00e9ntase unha profunda fosa, co que a diferenza de altitude entre o punto m\u00e1is profundo da mesma e o cumio do Aconcagua v\u00e9n ser de m\u00e1is de 15\u00a0km.\nAs illas volc\u00e1nicas son creadas pola actividade volc\u00e1nica, entrando en erupci\u00f3n de xeito peri\u00f3dico, moitas veces pres\u00e9ntanse cando as placas tect\u00f3nicas se moven sobre o punto eruptivo chamado punto quente form\u00e1ndose un rosario de illas nunha direcci\u00f3n determinada, sendo a m\u00e1is recente a que se atopa sobre devandito punto quente e as m\u00e1is antigas as que se atopan m\u00e1is afastadas. En \u00e1reas con actividade volc\u00e1nica e as fosas oce\u00e1nicas, existen fontes hidrotermais, as cales liberan unha gran cantidade de presi\u00f3n, auga quente e qu\u00edmicos \u00e1 auga fr\u00eda da zona abisal o cal xera a existencia dunha fauna abisal con propiedades bioluminiscentes.\nA auga do oc\u00e9ano est\u00e1 dividida en diversas capas, cada unha pos\u00fae caracter\u00edsticas particulares de salinidade, presi\u00f3n, temperatura e vida mari\u00f1a, de acordo \u00e1 s\u00faa profundidade son chamadas zona batial, pel\u00e1xica e abisal."}
{"id": "380999", "revid": "23204", "url": "https://gl.wikipedia.org/wiki?curid=380999", "title": "Relevo do mar", "text": ""}
{"id": "381000", "revid": "23204", "url": "https://gl.wikipedia.org/wiki?curid=381000", "title": "Relevo submarino", "text": ""}
{"id": "381001", "revid": "23204", "url": "https://gl.wikipedia.org/wiki?curid=381001", "title": "Relevo oce\u00e1nico", "text": ""}
{"id": "381010", "revid": "98629", "url": "https://gl.wikipedia.org/wiki?curid=381010", "title": "Familia ensamblada", "text": "Unha familia reconstitu\u00edda \u00e9 unha familia na cal un ou ambos os membros da actual parella ten un ou varios fillos de uni\u00f3ns anteriores. Dentro desta categor\u00eda entran tanto as segundas parellas de vi\u00favos como de divorciados e de nais solteiras. Cando comezaron as investigaci\u00f3ns sobre o tema, despois da segunda guerra mundial, a maior parte destes casos conform\u00e1banos os vi\u00favos de guerra. Na actualidade o groso das familias reconstitu\u00eddas do mundo occidental constit\u00faeno os divorciados con fillos que volven formar parella.\nAs estat\u00edsticas sobre a cantidade destas familias son variables, xa que moitos c\u00f3mputos toman en conta s\u00f3 uni\u00f3ns legais daqueles que te\u00f1en dous ou m\u00e1is matrimonios. Estes n\u00fameros non contemplan nin os fillos de nais solteiras nin as segundas uni\u00f3ns de feito que non foron legalizadas, o cal \u00e9 frecuente polo menos en Latinoam\u00e9rica. \"Stepfathers of America\", unha organizaci\u00f3n que agrupa nos EE. UU. segundas parellas con fillos, calcula que dentro de 10 anos esta ser\u00e1 a forma m\u00e1is com\u00fan de organizaci\u00f3n familiar nos Estados Unidos.\nEn Europa a taxa media de divorcios \u00e9 do 30% dos matrimonios (sendo m\u00e1is alta nos pa\u00edses escandinavos e m\u00e1is baixa en Espa\u00f1a e Francia) e nos Estados Unidos chega ao 50% do total deles. Tanto europeos como estadounidenses coinciden na porcentaxe de novas uni\u00f3ns: o 75% das mulleres e o 80% dos homes t\u00e9ntano novamente.\nO termo \u00abfamilia ensamblada\u00bb foi creado na Arxentina tras a entrada en vigor da lei de divorcio (1987) xa que este grupo humano demograficamente, que \u00e9 cada vez m\u00e1is significativo, constitu\u00eda con todo un caso concreto de cambio social non reco\u00f1ecido no institucional en moitos pa\u00edses. Polo xeral, os sistemas legais mundiais non lograron ampliar o seu concepto de familia para inclu\u00edr as\u00ed as familias ensambladas, a pesar de que as investigaci\u00f3ns poboacionais sinalan a continuidade do incremento deste tipo de familias. Con todo, os dereitos e obrigaci\u00f3ns legais con respecto \u00e1 familia do primeiro matrimonio, a\u00ednda que sexa breve, non se estenden polo xeral \u00e1 familia do segundo matrimonio, a\u00ednda que perdure por m\u00e1is tempo e sexa estable."}
{"id": "381012", "revid": "23204", "url": "https://gl.wikipedia.org/wiki?curid=381012", "title": "Ram\u00f3n L\u00f3pez Facal", "text": "Ram\u00f3n Vicente L\u00f3pez Facal, nado en Toba (Cee) en 1952, \u00e9 un historiador galego.\nTraxectoria.\nFoi profesor de ensino medio durante 35 anos e profesor asociado no departamento de Historia Contempor\u00e1nea da Universidade de Santiago de Compostela. Despois foi profesor de Did\u00e1ctica das Ciencias Sociais na USC.\n\u00c9 membro da asociaci\u00f3n Sine Nomine, promotora da renovaci\u00f3n dos m\u00e9todos de ensino das Ciencias Sociais, Xeograf\u00eda e Historia, e coautor de diversas publicaci\u00f3ns sobre historia contempor\u00e1nea e did\u00e1ctica da historia.\nForma parte dos consellos das revistas \"Ense\u00f1anza de las Ciencias Sociales\", \"Revista de Investigaci\u00f3n\"; \"Revista de Educaci\u00f3n\" (MEC); \"\u00cdber\"; \"Did\u00e1ctica de las Ciencias Experimentales y Sociales\"; \"Educatio Siglo XXI\"; \"Revista Galega de Educaci\u00f3n\"; \"Le Cartable de Clio\" (Su\u00edza); \"Cl\u00edo &amp; Asociados\" (Arxentina)."}
{"id": "381015", "revid": "1131", "url": "https://gl.wikipedia.org/wiki?curid=381015", "title": "Arturo Carretero", "text": "Arturo Carretero S\u00e1nchez, nado en Santiago de Compostela no ano 1847 ou 1852 e finado en Madrid o 4 de novembro de 1903, foi un xil\u00f3grafo e gravador galego, un dos m\u00e1is importantes da s\u00faa \u00e9poca.\nTraxectoria.\nFillo do escrib\u00e1n salmantino Juan Alonso Carretero Fern\u00e1ndez e da ferrol\u00e1 Nemesia S\u00e1nchez Barros, tivo d\u00faas irm\u00e1s: Eligia (nada en 1842) e Nemesia (nada en 1843). Aprendeu gravado en Par\u00eds e, ao regresar a Espa\u00f1a, estableceuse en Madrid. Ao longo da segunda metade do s\u00e9culo XIX realizou moitos gravados en diversas publicaci\u00f3ns peri\u00f3dicas, sendo especialmente importante a s\u00faa colaboraci\u00f3n en La Ilustraci\u00f3n Espa\u00f1ola y Americana. Por\u00e9n, viuse afectado pola substituci\u00f3n do gravado en madeira por m\u00e9todos de fotogravado, polo que nos seus \u00faltimos d\u00edas traballou como debuxante. Disc\u00edpulo seu foi Enrique Mayer, que estudou gravado no seu obradoiro madrile\u00f1o."}
{"id": "381016", "revid": "27155", "url": "https://gl.wikipedia.org/wiki?curid=381016", "title": "Evento de extinci\u00f3n Permiano-Tri\u00e1sico", "text": ""}
{"id": "381023", "revid": "98629", "url": "https://gl.wikipedia.org/wiki?curid=381023", "title": "Batalla de Brandywine", "text": "A batalla de Brandywine foi un dos enfrontamentos militares da Guerra de Independencia dos Estados Unidos, tivo lugar o 11 de setembro de 1777 preto de Chad's Ford, Pensilvania e o r\u00edo Brandywine.\nAntecedentes.\nNas primeiras operaci\u00f3ns tralo comezo da Guerra de independencia americana, os colonos capturaron\u00a0Montreal\u00a0e\u00a0Saint John 's\u00a0e fracasaron no sitio Quebec. Posteriormente, tentaron defender Nova York\u00a0que, despois da batalla de Long Island, se rendeu aos brit\u00e1nicos comandados por\u00a0William Howe. Este pretendeu cortar en dous o territorio rebelde separando Nova Inglaterra e conquistou os fortes que protex\u00edan a ba\u00eda de Hudson e Newport.\nA batalla.\nO 23 de xullo, o xeneral Howe sa\u00edu de Sandy Hook coa intenci\u00f3n de capturar Pensilvania, e avanzou por mar, e desembarcou nas proximidades da ba\u00eda de Chesapeake con 18.000 soldados. O 25 de agosto, O xeneral George Washington cruzou o r\u00edo Delaware para os enfrontar, e acampou preto de Chad's Ford, a 40 quil\u00f3metros de Filadelfia, deixando en medio o r\u00edo Brandywine para esperar o ataque brit\u00e1nico.\nO 11 de setembro prod\u00facese a batalla con vitoria brit\u00e1nica, na que perderon uns 600 soldados por 1.300 dos americanos (trescentos mortos, seiscentos feridos e catrocentos prisioneiros). Na batalla tiveron unha relevante participaci\u00f3n o conde polaco Pulaski e o marqu\u00e9s de La Fayette. Este a\u00ednda que recibira do Congreso o mando de xeneral por fretar un barco, que chegou en abril de 1777, con armas para apoiar a causa dos colonos fronte os brit\u00e1nicos, decidiu participar na batalla como voluntario e foi ferido nunha perna.\nConsecuencias.\nA pesar de seren derrotados polos brit\u00e1nicos, os americanos demostraron que eran quen de se enfrontar a un ex\u00e9rcito poderoso e trabar un combate organizado polo que continuou a guerra. Os americanos tiveron que abandonar a s\u00faa capital, Filadelfia, que foi tomada polos brit\u00e1nicos o 26 de setembro e George Washington viuse forzado a pasar o inverno en Valley Forge, Pensilvania, adestrando o que aproveitou para adestrar o ex\u00e9rcito.\nA pesar da vitoria brit\u00e1nica, non foi definitiva nin conseguiron afastar as tropas de Washington de Filadelfia e esas circunstancias foron decisivas na posterior derrota brit\u00e1nica en Saratoga. Igualmente, produciuse unha reorganizaci\u00f3n no mando brit\u00e1nico, con\u00a0Henry Clinton\u00a0como comandante en xefe, substitu\u00edndo a Howe, que dimitira.\u00a0Coa entrada de Francia na guerra e co ex\u00e9rcito m\u00e1is preparado, Washington perseguiu a Clinton na s\u00faa retirada cando este recibiu a orde de abandonar Filadelfia e defender\u00a0Nova York, que agora era vulnerable debido ao poder naval franc\u00e9s."}
{"id": "381025", "revid": "89787", "url": "https://gl.wikipedia.org/wiki?curid=381025", "title": "Ayora", "text": "Ayora \u00e9 un concello da provincia de Valencia, pertencente \u00e1 comarca de Val de Cofrents. En 2016 ti\u00f1a 5320 habitantes (2675 homes e 2645 mulleres)\nToponimia.\nHai varias opini\u00f3ns acerca da orixe do top\u00f3nimo. Segundo Joan Coromines deriva do \u00e1rabe \"uyura\", cun significado de \"onagro\", \"asno salvaxe\". Por\u00e9n, segundo \u00c1lvaro Galm\u00e9s de Fuentes procede da ra\u00edz prerromana \"abia\", \"r\u00edo\", m\u00e1is o sufixo diminutivo latino \"ola\". Isto dar\u00eda como resultado \"Abiola\"; a s\u00edlaba /-bi-/ palatalizar\u00eda en /i/ e a s\u00edlaba /o/ non ditongar\u00eda por influencia moz\u00e1rabe.\nXeograf\u00eda.\nO termo municipal, de 16,21\u00a0km\u00b2, est\u00e1 situado ao suroeste da provincia de Valencia, nos l\u00edmites coa provincia de Albacete. Ocupa a metade sur do val do r\u00edo X\u00facar. Est\u00e1 atravesado por un afluente do mesmo, o r\u00edo Reconque-Cautaban. Est\u00e1 asentado no bordo dunha chaira, e protexida pola serra de Enguera ao leste e as de Palomeras-La Hunde e Montemayor ao oeste, con cumios como o Puntal de Meca (1058\u00a0m], Puntal de Mediod\u00eda (1146\u00a0m), Puntal de Tortosilla (1199\u00a0m), Montemayor (1105\u00a0m), Pe\u00f1\u00f3n de los Machos (1091\u00a0m) ou Palomeras (1258\u00a0m).\nTen un clima mediterr\u00e1neo continentalizado, con invernos fr\u00edos e ver\u00e1ns c\u00e1lidos e secos. A oscilaci\u00f3n t\u00e9rmica anual supera os 15\u00a0\u00b0C.\nEntidades de poboaci\u00f3n.\nAmais da propia vila de Ayora est\u00e1n os n\u00facleos de Casas de Madrona, San Benito (xunto \u00e1 antiga lagoa de San Benito) e La Vega.\nA vila de Ayora ten os barrios de Los Altos, El Hueco, Santa Luc\u00eda, La Solana, Santa B\u00e1rbara, Los Corrales e Chichiles.\nHistoria.\nDa prehistoria cons\u00e9rvanse estaci\u00f3ns de arte rupestre. Foron descubertas a comezos do s\u00e9culo XX polo mestre Pascual Serrano G\u00f3mez, veci\u00f1o de Bonete. M\u00e1is recentemente se descubriu o friso de El Abrigo del Sordo. En 1998 a Unesco declarounas Patrimonio da Humanidade dentro do conxunto da Arte Rupestre do Arco Mediterr\u00e1neo da Pen\u00ednsula Ib\u00e9rica.\nO poboado ibero de Castellar de Meca foi desocupado trala romanizaci\u00f3n. Trala ocupaci\u00f3n musulm\u00e1 no s\u00e9culo VIII, a vila foi conquistada no s\u00e9culo XIII por Xaime I de Arag\u00f3n, quen a cedeu ao reino de Castela no Tratado de Almizra (1244). Levouse a cabo unha repoboaci\u00f3n con xentes chegadas de Castela, o que explica o predominio de fala castel\u00e1 na zona. Os musulm\u00e1ns da vila constru\u00edron un barrio extramuros, actual barrio de Santa Luc\u00eda. En 1281 o Tratado de Campillo entre Afonso X de Castela e Pedro III de Arag\u00f3n recoll\u00eda a cesi\u00f3n do Val de Cofrents en compensaci\u00f3n pola axuda prestada na pacificaci\u00f3n da revolta mourisca. Por\u00e9n, a integraci\u00f3n definitiva de Ayora no Reino de Valencia tivo lugar en 1305 co Acordo de Elche e referendada baixo o reinado de Xaime II de Arag\u00f3n.\nDurante a Guerra de Sucesi\u00f3n Espa\u00f1ola a vila apoiou ao Arquiduque Carlos antes da batalla de Almansa (1707), polo cal sufriu o asedio das tropas borb\u00f3nicas dirixidas polo conde de Pinto, quen asaltou a vila e incendiou o castelo\nEn 1822 foi inclu\u00edda na provincia de X\u00e0tiva, mais desde a divisi\u00f3n territorial de Espa\u00f1a en 1833 pertence \u00e1 provincia de Valencia."}
{"id": "381026", "revid": "1576", "url": "https://gl.wikipedia.org/wiki?curid=381026", "title": "Xesti\u00f3n do proxecto", "text": ""}
{"id": "381028", "revid": "1576", "url": "https://gl.wikipedia.org/wiki?curid=381028", "title": "Arquitectura software", "text": ""}
{"id": "381038", "revid": "5863", "url": "https://gl.wikipedia.org/wiki?curid=381038", "title": "Deserto da Patagonia", "text": "O deserto da Patagonia, tam\u00e9n co\u00f1ecido como estepa da Patagonia, \u00e9 o maior deserto da Arxentina e o oitavo maior deserto do mundo por \u00e1rea, ocupando unha \u00e1rea de aproximadamente 673\u00a0000\u00a0km2. At\u00f3pase principalmente na Arxentina, con pequenas partes en Chile e est\u00e1 limitado polos Andes, polo oeste, e polo Oc\u00e9ano Atl\u00e1ntico polo leste, na rexi\u00f3n da Patagonia, no sur da Arxentina. \u00d3 norte do deserto at\u00f3pase a rexi\u00f3n de Cuyo e as Pampas. A parte central da estepa est\u00e1 dominada por gamallos e plantas herb\u00e1ceas que son maiores cara \u00f3 oeste, onde hai m\u00e1is precipitaci\u00f3ns e gram\u00edneas. Topograficamente, o deserto componse de chairas e macizos atravesados por vales de r\u00edos e can\u00f3ns. As partes m\u00e1is occidentais te\u00f1en lagos de orixe glaciar e monta\u00f1as con bosques de clima fr\u00edo.\nEstivo habitado por cazadores recolectores dende tempos pre-hisp\u00e1nicos, e dende o s\u00e9culo XIX tivo migraci\u00f3ns de mapuches, chilenos, arxentinos, galeses e outros pobos europeos que o transformaron nunha zona fronteiriza conflitiva nunha parte integral da Arxentina, con gander\u00eda de vacas, ovellas e cabalos.\nAcadou grande importancia econ\u00f3mica no s\u00e9culo XIX, cando se descubriron abondosas reservas minerais. A s\u00faa maior riqueza \u00e9 o petr\u00f3leo, mentres que o seu subsolo \u00e9 rico en ferro. De poboaci\u00f3n reducida, ten como actividades a\u00ednda a agricultura de cereais e a gander\u00eda\u00a0tradicionais. De grande extensi\u00f3n, limita polo oc\u00e9ano Atl\u00e1ntico e pola Cordilleira dos Andes, cun clima variado de semi\u00e1rido a polar."}
{"id": "381039", "revid": "23204", "url": "https://gl.wikipedia.org/wiki?curid=381039", "title": "Estepa da Patagonia", "text": ""}
{"id": "381040", "revid": "32797", "url": "https://gl.wikipedia.org/wiki?curid=381040", "title": "Syrmia", "text": ""}
{"id": "381043", "revid": "98629", "url": "https://gl.wikipedia.org/wiki?curid=381043", "title": "Conquista do Deserto", "text": "A Conquista do Deserto foi a campa\u00f1a militar realizada pola Rep\u00fablica Arxentina entre 1878 e 1885, pola que ingresou \u00f3 territorio e derrotou s tribos, pobos ou naci\u00f3ns (segundo o bando) mapuche, ranquel e tehuelche e que tivo como principais consecuencias a incorporaci\u00f3n \u00e1 soberan\u00eda da Rep\u00fablica Arxentina dunha ampla zona da rexi\u00f3n pampeana e da Patagonia (chamada Puelmapu polos mapuches) que at\u00e9 ese momento estaba dominada polos pobos ind\u00edxenas vencidos que sufriron a aculturaci\u00f3n, a perda das s\u00faas terras e a s\u00faa identidade \u00f3 seren recolocados pola forza en reservas indias\u00a0ou trasladados para servir como man de obra forzada.\nOs feitos son obxecto de debate e visi\u00f3ns diferentes, tanto dentro como f\u00f3ra dese pa\u00eds. A posici\u00f3n tradicional arxentina sost\u00e9n que se tratou dunha xesta militar e unha guerra lex\u00edtima respecto da efectiva soberan\u00eda da Rep\u00fablica Arxentina sobre territorios herdados do Imperio espa\u00f1ol e que respondeu aos mal\u00f3ns mapuches sobre a fronteira. Contra a posici\u00f3n tradicional arxentina, pol\u00edticos e xornalistas arxentinos da \u00e9poca, denunciaron o que consideraron un \"crime de lesa humanidade\" cometido polo Ex\u00e9rcito Arxentino.\nA posici\u00f3n tradicional das comunidades mapuche, tehuelche e ranquel sost\u00e9n que se tratou dunha invasi\u00f3n ilex\u00edtima dos huincas arxentinos sobre territorios ocupados polos seus devanceiros.\nOutra postura arxentina cuestiona a actuaci\u00f3n do Estado arxentino contra as naci\u00f3ns ind\u00edxenas, tanto pola violencia con que se desenvolveu a conquista, como pola imposici\u00f3n unilateral, a insuficiencia de dereitos e o obxectivo de beneficiar un grupo de terratenentes. Unha opini\u00f3n m\u00e1is recente, compartida polas comunidades ind\u00edxenas, un sector arxentino e estudosos doutras nacionalidades, sost\u00e9n que se tratou dun xenocidio e un etnocidio institucional.\nNun sentido hist\u00f3rico m\u00e1is amplo, o termo incl\u00fae tam\u00e9n as campa\u00f1as previas \u00e1 Conquista do Deserto, \u00e9 dicir, o conxunto de expedici\u00f3ns militares levadas a cabo polos gobernos nacionais e provinciais arxentinos que se sucederon, en contra dos ind\u00edxenas, antes da gran campa\u00f1a de 1879."}
{"id": "381044", "revid": "89787", "url": "https://gl.wikipedia.org/wiki?curid=381044", "title": "Elena Ballesteros", "text": "Mar\u00eda Elena Ballesteros Triguero, co\u00f1ecida como Elena Ballesteros, nada en\u00a0Madrid, o\u00a06 de xullo de 1981,\u00a0\u00e9 unha actriz espa\u00f1ola.\nTraxectoria.\nComezou facendo anuncios de publicidade, mentres acud\u00eda a castings para conseguir o seu gran so\u00f1o, ser actriz. Esta oportunidade chegoulle co papel de Lola na serie \"M\u00e1s que amigos\", en 1996. Nela traballou xunto con Paz Vega, Melani Olivares e Alberto San Juan, entre outros. Nesa mesma \u00e9poca foi presentadora do programa infantil \"Club Disney\", o que lle impediu formar parte de \"Compa\u00f1eros\" malia ser seleccionada logo de presentarse \u00f3 casting.\nA esta serie seguir\u00edalle \"Periodistas\", onde daba vida \u00e1 filla de Jos\u00e9 Coronado. Este papel deulle gran popularidade e abriulle as portas do cine.\nDende ent\u00f3n rodou \u00e1s ordes de directores como Manuel Iborra, Gerardo Herrero, Mariano Barroso ou Roger Young. Cabe destacar \"Caf\u00e9 solo o con ellas\" de \u00c1lvaro D\u00edaz Lorenzo, un dos filmes espa\u00f1ois con maior recadaci\u00f3n do ano 2007. Pode mencionarse tam\u00e9n \"La habitaci\u00f3n de Fermat\" cunha gran andaina internacional. En 2009 rodou en Buenos Aires o filme\u00a0\"Propios y extra\u00f1os\" do director Manolo Gonz\u00e1lez, cuxo gui\u00f3n foi premiado pola ASGAE.\nVida privada.\nTen unha filla chamada Jimena froito da s\u00faa relaci\u00f3n co actor Paco Mar\u00edn.Casou o 23 de xullo de 2010 co c\u00f3mico Dani Mateo\u00a0\u00f3 que co\u00f1eceu durante a rodaxe de \"La familia Mata\".\nA principios de xullo de 2016, ambos confirman o seu divorcio tras 6 anos como parella.\n\u00c9 irm\u00e1 da tam\u00e9n actriz Paula Ballesteros."}
{"id": "381045", "revid": "5863", "url": "https://gl.wikipedia.org/wiki?curid=381045", "title": "Webzine", "text": ""}
{"id": "381046", "revid": "5863", "url": "https://gl.wikipedia.org/wiki?curid=381046", "title": "Revista dixital", "text": ""}
{"id": "381047", "revid": "23204", "url": "https://gl.wikipedia.org/wiki?curid=381047", "title": "Mar\u00eda Elena Ballesteros Triguero", "text": ""}
{"id": "381048", "revid": "5863", "url": "https://gl.wikipedia.org/wiki?curid=381048", "title": "Revista online", "text": ""}
{"id": "381049", "revid": "5863", "url": "https://gl.wikipedia.org/wiki?curid=381049", "title": "E zine", "text": ""}
{"id": "381050", "revid": "5863", "url": "https://gl.wikipedia.org/wiki?curid=381050", "title": "Ezine", "text": ""}
{"id": "381052", "revid": "23204", "url": "https://gl.wikipedia.org/wiki?curid=381052", "title": "Melani Olivares", "text": "Melani Olivares Mora, nada en\u00a0Badalona, o\u00a018 de febreiro de 1973,\u00a0\u00e9 unha actriz catal\u00e1. Estudou interpretaci\u00f3n na escola de Cristina Rota e fixo o seu debut como presentadora no programa \"Le\u00f1a al mono que es de goma\", 1993. Tam\u00e9n traballou como\u00a0modelo.\nNo ano 2002 acadou unha gran popularidade \u00f3 unirse \u00f3s actores da serie \"Polic\u00edas, en el coraz\u00f3n de la calle\", na que traballou un par de anos, dando vida \u00e1 polic\u00eda Laura Galarza. Fixo papeis secundarios noutras series como \"Siete vidas\", \"Robles, investigador\", \"De moda\" ou \"A\u00edda\", e tam\u00e9n actuou nalg\u00fans filmes para a televisi\u00f3n, como \"La Atl\u00e1ntida\" ou \"Freetown\"."}
{"id": "381053", "revid": "23204", "url": "https://gl.wikipedia.org/wiki?curid=381053", "title": "Melani Olivares Mora", "text": ""}
{"id": "381054", "revid": "89787", "url": "https://gl.wikipedia.org/wiki?curid=381054", "title": "Wolfenstein 3D", "text": "Wolfenstein 3D \u00e9 un videoxogo \"shooter\" en primeira persoa desenvolvido por id Software e publicado por Apogee Software e FormGen. Publicado orixinalmente o 5 de maio de 1992 para MS-DOS, estivo inspirado polo videoxogo de 1981 \"Castle Wolfenstein\" de Muse Software. En \"Wolfenstein 3D\" o xogador toma o papel dun esp\u00eda alidado William \"B.J.\" Blazkowicz durante a segunda guerra mundial mentres escapa da prisi\u00f3n nazi do Castelo Wolfenstein e leva a cabo unha serie de misi\u00f3ns contra os nazis. O xogador debe completar cada un dos niveis do xogo ata atopar un ascensor que o leva ata o seguinte nivel ademais de derrotar a varios xefes finais, loitando contra soldados nazis, cans gardi\u00e1ns e outros inimigos usando coitelos, pistolas e outras armas de fogo.\n\"Wolfenstein 3D\" foi o segundo t\u00edtulo importante de id Software, tras a serie de episodios de \"Commander Keen\". A mediados de 1991 o programador John Carmack comezou a experimentar elaborando un motor de xogo r\u00e1pido en 3D restrinxindo a mec\u00e1nica de xogo e o punto de vista a un \u00fanico plano, producindo os prototipos \"Hovertank 3D\" e \"Catacomb 3-D\". Tras unha sesi\u00f3n de dese\u00f1o na que a compa\u00f1\u00eda decidiu mudar a tem\u00e1tica dos seus xogos pr\u00f3ximos xogos cara a unha m\u00e1is violenta, o dese\u00f1ador e programador John Romero suxer\u00edu facer unha nova versi\u00f3n do \"shooter\" de 1981 \"Castle Wolfenstein\" en forma de videoxogo de acci\u00f3n cun ritmo acelerado. Romero traballou no xogo xunto \u00f3 tam\u00e9n dese\u00f1ador Tom Hall, constru\u00edndoo sobre o motor desenvolvido por Carmack. O seu dese\u00f1o foi un xogo r\u00e1pido e violento, diferente da maior\u00eda de videoxogos para ordenador que exist\u00edan naquela \u00e9poca. \"Wolfenstein 3D\" inclu\u00edu dese\u00f1os art\u00edsticos de Adrian Carmack e efectos de son e m\u00fasica de Bobby Prince. O xogo publicouse por medio da distribuidora Apogee en dous conxuntos de tres episodios seguindo un modelo shareware, liberando gratuitamente o primeiro episodio para conseguir un maior interese en que a xente mercase o resto do xogo. Posteriormente publicouse un terceiro episodio adicional, \"Spear of Destiny\", en formato de t\u00edtulo independente por medio da distribuidora FormGen.\n\"Wolfenstein 3D\" foi un \u00e9xito comercial e de cr\u00edtica, obtendo numerosos premios e superando as 200\u00a0000 copias vendidas a finais do ano 1993. Est\u00e1 considerado coma un dos impulsores da popularidade do x\u00e9nero de \"shooters\" en primeira persoa e por establecer o est\u00e1ndar de acci\u00f3n r\u00e1pida e poder\u00edo t\u00e9cnico para moitos xogos posteriores do x\u00e9nero, ademais de ser unha mosta da viabilidade do modelo de publicaci\u00f3n shareware naquel ent\u00f3n. FormGen desenvolveu outros dous episodios adicionais para o xogo, mentres que Apogee publicou un paquete de m\u00e1is de 800 niveis creados por afeccionados. Id Software nunca retomou a serie, pero si licenciou o motor do xogo para varios outros t\u00edtulos antes de publicar o c\u00f3digo fonte gratuitamente no ano 1995. A propia serie tem\u00e1tica de xogos sobre \"Wolfenstein\" continou con varios t\u00edtulos novos desenvolvidos por outras compa\u00f1\u00edas dende o ano 2001."}
{"id": "381055", "revid": "1576", "url": "https://gl.wikipedia.org/wiki?curid=381055", "title": "Wolfenstein-3D", "text": ""}
{"id": "381056", "revid": "1576", "url": "https://gl.wikipedia.org/wiki?curid=381056", "title": "Wolfenstein 3d", "text": ""}
{"id": "381057", "revid": "1576", "url": "https://gl.wikipedia.org/wiki?curid=381057", "title": "Wolfenstein 3-D", "text": ""}
{"id": "381059", "revid": "27155", "url": "https://gl.wikipedia.org/wiki?curid=381059", "title": "Per\u00edfiton", "text": "O per\u00edfiton (do grego periphyton, de peri 'arredor' e phyton 'planta') \u00e9 unha complexa mestura de algas, cianobacterias, microbios heter\u00f3trofos e detritos que est\u00e1 adherida \u00e1s superficies de obxectos ou outros seres vivos mergullados na maior\u00eda dos ecosistemas acu\u00e1ticos. Nos pa\u00edses de falas xerm\u00e1nicas util\u00edzase como termo practicamente equivalente \" aufwuchs\". As superficies sobre as que crece o per\u00edfiton poden ser inertes (rochas, madeira morta, cemento...), bioconstru\u00eddas (cunchas) ou vexetais vivos ou animais ou superfices porosas e filtrantes como as das esponxas.\nO per\u00edfiton \u00e9 unha importante fonte de alimento para moitos invertebrados, c\u00e1gados e alg\u00fans peixes. Estes poden tomar o per\u00edfiton directamente das superficies \u00e1s que est\u00e1 adherido ou cando os residuos ou fragmentos de per\u00edfiton quedan regularmente en suspensi\u00f3n nas augas poden servir de alimento aos animais filtradores (bivalvos, caracois, esponxas...). Cando se produce unha sobreproliferaci\u00f3n do per\u00edfiton, o que a mi\u00fado se debe a achegas importantes de nutrientes (f\u00f3sforo, nitr\u00f3xeno), este pode chegar a destru\u00edr o h\u00e1bitat de invertebrados ou os sitios de desova de peixes. A abundancia e tama\u00f1o dos macroinvertebrados bent\u00f3nicos est\u00e1 en relaci\u00f3n coa abundancia de per\u00edfiton en moitos ecosistemas. As comunidades do per\u00edfiton poden utilizarse en acuicultura como sistemas para a produci\u00f3n de alimentos e para a eliminaci\u00f3n de polucionantes disoltos ou s\u00f3lidos. A s\u00faa aplicaci\u00f3n como alimento en acuicultura est\u00e1 a ser investigada.\nTam\u00e9n pode absorber contaminantes, elimin\u00e1ndoos da columna de auga e limitando o seu movemento polo medio ambiente. O per\u00edfiton \u00e9 tam\u00e9n un importante bioindicador da calidade da auga; as respostas desta comunidade aos contaminantes poden medirse nunha variedade de escalas representando fisioloxicamente os cambios a nivel de comunidade. Por iso o per\u00edfiton foi utilizado con frecuencia como un sistema experimental, por exemplo nos estudos de tolerancia da comunidade inducida pola poluci\u00f3n. Prop\u00faxose que se utilice como un bioindicador \u00fatil nos ambientes acu\u00e1ticos xestionados ou en curso de renaturalizaci\u00f3n.\nO per\u00edfiton serve como indicador da calidade das augas porque:\nEn certos contextos, un per\u00edfiton biomineralizante e inrustante pode conducir \u00e1 formaci\u00f3n dunha rocha biox\u00e9nica (tufo calcario).\nUn risco ao que est\u00e1 sometido o per\u00edfiton \u00e9 a urbanizaci\u00f3n, xa que o gran incemento dos niveis de turbidez asociados coa expansi\u00f3n urbana poden asfixiar o per\u00edfiton causando que se despegue das rochas onde viv\u00eda. Non obstante, pode ser importante para a limpeza de substancias qu\u00edmicas dani\u00f1as e na reduci\u00f3n, en parte, da turbidez.\nO termo \"per\u00edfiton\" foi introducido en 1924 por A. L. Behning, orixinalmente referido a seres que crec\u00edan sobre substratos artificiais. Nun sentido estrito o per\u00edfiton incl\u00fae s\u00f3 a flora de algas e diatomeas, pero o termo \u00fasase tam\u00e9n nun sentido m\u00e1is amplo para inclu\u00edr igualmente a micro e mediofauna que vive aliment\u00e1ndose sobre el. O \"aufwuchs\" incl\u00fae flora, micro e mediofauna, polo que \u00e9 practicamente sin\u00f3mimo de per\u00edfiton en sentido amplo, e ambos os termos \u00fasanse hoxe sen importar o tipo de substrato sobre o que vivan os seres."}
{"id": "381070", "revid": "72012", "url": "https://gl.wikipedia.org/wiki?curid=381070", "title": "Compa\u00f1\u00eda Nacional de Televisi\u00f3n de Ucra\u00edna", "text": ""}
{"id": "381073", "revid": "1888", "url": "https://gl.wikipedia.org/wiki?curid=381073", "title": "Manuel de Pedre", "text": "Manuel de Pedre Prego, nado en Cai\u00f3n (A Laracha) o 8 de xu\u00f1o de 1869, foi un mestre, xornalista e pol\u00edtico galego.\nTraxectoria.\nFillo de Jos\u00e9 Rosendo de Pedre Rodr\u00edguez. Foi mestre en Montemaior (1890). En 1893 aprobou as oposici\u00f3ns do Maxisterio e obtivo praza en Melide. Permutou para Viana do Bolo en 1895. Publicou alg\u00fans artigos en \"El Magisterio Gallego\". Foi expedientado en 1900, sendo mestre en Viana do Bolo. Instalouse en Santiago de Compostela, onde foi propietario de \"La Estaca\", interveu no mitin do 1 de maio de 1907 e foi presidente da Juventud Liberal de Santiago. En 1911 integrouse no Centro Republicano de Santiago e dirixiu o seu peri\u00f3dico \"La Rep\u00fablica\". Tam\u00e9n foi candidato republicano nas elecci\u00f3n municipais de novembro dese ano, pero non foi elixido. Reintegrouse no Maxisterio e foi mestre interino en Arcos (1918) e Ma\u00f1\u00f3n (1920). En 1920 o Ministerio de Instruci\u00f3n P\u00fablica concedeulle o indulto que lle permitiu reingresar como propietario no Maxisterio. Foi destinado a B\u00f3veda e en 1928 pasou a ser mestre de Barallobre. Integrouse na Liga de Amigos de Barallobre e en 1933 foi elixido tesoureiro da Asociaci\u00f3n de Traballadores da Ensinanza de Ferrol e Comarca da UGT. Foi promotor xunto con Alfonso Pi\u00f1\u00f3n do Monumento ao cami\u00f1ante desco\u00f1ecido inaugurado en Barallobre o 1 de xullo de 1934.\nCo golpe de Estado do 18 de xullo de 1936 foi suspendido de emprego e soldo e a\u00ednda que foi reposto provisionalmente en decembro de 1938, foi separado definitivamente do servizo no ver\u00e1n de 1940.\nVida persoal.\nCasou en 1893 en Santiago de Compostela con Ramona Casal Varela (que finou en 1919), e foi pai de Francisco, Juan, Cristina e Manuel de Pedre Casal."}
{"id": "381074", "revid": "1888", "url": "https://gl.wikipedia.org/wiki?curid=381074", "title": "Manuel Pedre Prego", "text": ""}
{"id": "381076", "revid": "15490", "url": "https://gl.wikipedia.org/wiki?curid=381076", "title": "Ecgric de Anglia Oriental", "text": "Ecgric, finado \"circa\" 636, foi un rei de Anglia Oriental, o reino anglosax\u00f3n independente que hoxe incl\u00fae os condados ingleses de Norfolk e Suffolk. \nTraxectoria.\nEra un membro da gobernante dinast\u00eda dos Wuffingas, pero a s\u00faa relaci\u00f3n con outros membros co\u00f1ecidos da dinast\u00eda non \u00e9 completamente segura. Anna de Anglia Oriental pode que fose o seu irm\u00e1n, ou o seu curm\u00e1n. Tam\u00e9n se suxeriu que era o mesmo que \u00c6thelric, quen casou con Hereswith e foi o pai de Ealdwulf de Anglia Oriental. A fonte primaria, para o pouco que se sabe sobre a vida de Ecgric, \u00e9 Beda e a s\u00faa obra \"Historia ecclesiastica gentis Anglorum\".\nNos anos que seguiron o reinado de R\u00e6dwald e o asasinato do seu fillo (e sucesor) Eorpwald sobre o ano 627, Anglia Oriental perdeu o seu dominio sobre outros reinos anglosax\u00f3ns. Tres anos despois do asasinato de Eorpwald a mans dun pag\u00e1n, Sigeberht, un familiar de Ecgric, regresou do exilio e xuntos gobernaron os anglos orientais, con Ecgric quizais gobernando a parte do norte do reino. Sigeberht deu feito a restablecer o cristianismo en Anglia Oriental, pero Ecgric pode ser que permanecese pag\u00e1n, xa que Beda enxalza unicamente a Sigeberht polos seus feitos, e \u00e9 significativo que o seu cogobernante careza del. Ecgric gobernou s\u00f3 despois de Sigeberht retirarse ao seu mosteiro en Beodricesworth sobre o 634: tam\u00e9n se suxeriu que era un subrei que s\u00f3 se converteu en rei despois da abdicaci\u00f3n de Sigeberht. Ambos os dous Ecgric e Sigeberht morreron en batalla ao redor de 636, nunha localizaci\u00f3n desco\u00f1ecida, cando Anglia Oriental se veu forzada a se defender dunha agresi\u00f3n militar Mercia liderada polo seu rei, Penda. Ecgric, cuxa tumba pode ser o enterro de barco baixo o Mont\u00edculo 1 en Sutton Hoo, foi sucedido por Anna.\nLealdades de Anglia Oriental.\nAp\u00f3s 616, R\u00e6dwald, quen gobernou Anglia Oriental durante o primeiro trimestre do s\u00e9timo s\u00e9culo, era o m\u00e1is poderoso dos reis anglosax\u00f3ns do sur. Nas d\u00e9cadas seguintes, desde o reinado de Sigeberht en adiante, Anglia Oriental foi cada vez m\u00e1is dominada por Mercia. Eorpwald, o fillo de Raedwald, foi asasinado por un pag\u00e1n nobre pouco despois de ser bautizado ao redor de 627, despois de Anglia Oriental volver ao paganismo durante tres anos. No baleiro deixado pola morte de R\u00e6dwald, o primeiro \"bretwalda\" que proced\u00eda do norte do T\u00e1mese, o pag\u00e1n Penda de Mercia, apareceu para retar o preeminencia do novo l\u00edder (ou bretwalda), Edwin de Northumbria. A reversi\u00f3n de Anglia Oriental ao goberno do do sucesor de Eorpwald, o pag\u00e1n Ricberht, posibelmente debido a influencia mercia, temporalmente derrubou un importante piar da autoridade de Edwin.\nEn contraste, dous fillos do irm\u00e1n de R\u00e6dwald, Eni, que estaban ansiosos de renovar as s\u00faas alianzas cristi\u00e1s, contraeron matrimonios diplom\u00e1ticos durante este per\u00edodo: Anna, quen se \u00eda converter nun devoto gobernante cristi\u00e1n, casou cunha muller con orixes saxoas orientais e o seu irm\u00e1n \u00c6thelric casou cunha princesa northumbria, Hereswitha, que era sobri\u00f1a-neta de Edwin de Northumbria. Este matrimonio pretend\u00eda probabelmente reforzar a conversi\u00f3n de Anglia Oriental ao cristianismo.\nIdentidade dos Wuffingas.\nEcgric era un membro da familia real dos Wuffingas, pero a s\u00faa li\u00f1axe exacta \u00e9 desco\u00f1ecida, pois a \u00fanica informaci\u00f3n que te\u00f1en os historiadores \u00e9 a de Beda, quen o cita como cognatus ('familiar') de Sigeberht. O historiador ingl\u00e9s do s\u00e9culo XII Guillerme de Malmesbury contrad\u00ed a Beda, expondo que Sigeberht era fillastro de R\u00e6dwald. O nome \"Sigeberht\" non \u00e9 anglo oriental, sen\u00f3n de orixe franca. R\u00e6dwald puido ter exiliado o seu fillastro, coa fin de protexer a herdanza do seu fillo Ecgric, quen era da s\u00faa propia li\u00f1axe de sangue.\nSam Newton suxeriu que Ecgric de feito pode ser o mesmo que o fillo de Eni: \u00c6thelric, cuxos descendentes se converteron en reis de Anglia Oriental. Ealdwulf o fillo de \u00c6thelric gobernou desde aproximadamente o 664 ata 713. Tras a morte de Ecgric, outros tres fillos de Eni gobernaron sucesivamente antes de Ealdwulf, un sinal de que a li\u00f1a de Raedwald estaba extinta. O matrimonio de \u00c6thelric con Hereswith suxire que se esperaba que gobernase Anglia Oriental e que puido ser promovido por Edwin antes de 632. \u00c6thelric morreu aparentemente por 647, momento no que xa Anna gobernaba e Hereswith fora \u00e1s Galias para levar unha vida relixiosa. Por tanto argumentouse que \u00c6thelric e Ecgric eran de feito a mesma persoa, unha suxesti\u00f3n que disputa a historiadora Barbara Yorke, quen anota que os dous nomes son demasiado distintos para seren compat\u00edbeis.\nReinado conxunto.\nO fillo (ou fillastro) de R\u00e6dwald Sigeberht renovou o dominio cristi\u00e1n en Anglia Oriental despois de regresar como cristi\u00e1n desde o exilio nas Galias (ao que o enviara R\u00e6dwald). A s\u00faa toma do poder puido implicar unha conquista militar. O seu reinado foi dedicado \u00e1 conversi\u00f3n do seu pobo, o establecemento da sede de Dommoc como o bispado de Fiz de Borgo\u00f1a, a creaci\u00f3n dunha escola de letras, a doaz\u00f3n dun mosteiro para Fursey e a construci\u00f3n do primeiro mosteiro de Beodricesworth (Bury St. Edmunds), todo feito en aproximadamente catro anos.\nDurante polo menos parte do reinado de Sigeberht, Ecgric gobernou conxuntamente con el sobre parte do reino de Anglia Oriental. Nunha pasaxe en Beda (\"Historia Ecclesiastica Gentis Anglorum),\" que describe as raz\u00f3ns para a abdicaci\u00f3n de Sigeberht, tam\u00e9n se menciona a Ecgric:\nSegundo Richard Hoggett, a pr\u00e1ctica de ser gobernado por m\u00e1is dunha persoa puido ser un feito com\u00fan en Anglia oriental, como tam\u00e9n sucedera nos reinos anglosax\u00f3ns de Kent e Northumbria. Ecgric e mais Sigeberht puideron ter gobernado conxuntamente as xentes de North-folk e South-folk que viv\u00edan nas terras que, m\u00e1is tarde, devir\u00edan nos condados de Nortfolk. Non obstante, Carver sinalou que Ecgric quiziais non reinase conxuntamente con Sigeberht, sen\u00f3n que seguramente, s\u00f3 gobernaria como vierrei ou como administrador dunha rexi\u00f3n baixo a hexemon\u00eda de Anglia oriental, e s\u00f3 se convertera en rei de anglia Oriental con posterioridade \u00e1 abdicaci\u00f3n de Sigeberht.\nEn contraste con Sigeberht, Ecgric parece para ter ficado como pag\u00e1n. Seguindo a D. P. Kirby, non hai ningunha evidencia do seu bautismo ou de que promovese o cristianismo en Anglia oriental e afirmou que, en Beda, tampouco se atopou ningunha referencia que indicase que fose cristi\u00e1n; contrariamente \u00e1s loas que lle adicou o propio Beda a Sigeberht polos seus azos para estabelecer o cristianismo no reino.\nO reinado despois da abdicaci\u00f3n de Sigeberht.\nEn 633, os reinos cristi\u00e1ns sufriron d\u00faas fortes eivas. Por unha banda, Edwin de Northumbria morreu a mans de Penda de Mercia e Cadwallon ap Cadfan e, por outra, a retirada da casa do bispado de Edwin de York a Kent. Ap\u00f3s 633, a situaci\u00f3n de Northumbria estabilizouse baixo Oswald de Northumbria, e Anglia oriental compartiu con Northumbria os beneficios das misi\u00f3ns irlandesas de Fursey e Aidan de Lindisfarne. Sigeberht exerc\u00eda a protecci\u00f3n de Fursey e quizais pouco despois da s\u00faa chegada, foi cando Sigeberht abdicou e se retirou ao mosteiro de Beodricesworth (actual Abad\u00eda de St. Edmunds). A s\u00faa abdicaci\u00f3n, que non se pode datar, deixou a Ecgric gobernando en solitario aos anglos orientais. Ecgric, segundo Plunkett, gobernou, polo tanto, un reino que que fora \"evanxelizado no esp\u00edrito unido das Igrexas romana e irlandesa\", e engadiu que Fiz respectar\u00eda as ensinanzas do misioneiros irlandeses a pesar da s\u00faa forte fidelidade a Canterbury.\nMorte.\nAp\u00f3s Ecgric levaba s\u00f3 dous anos no goberno, Anglia Oriental foi atacado por un ex\u00e9rcito de Mercia, liderado por Penda. Adoita aceptarse que a invasi\u00f3n se producira polo 636; malia isto, Kirby suxire que se poder\u00eda ter producido nunha data tan tard\u00eda como o 641. Ecgric estaba o suficientemente preparado como para ser quen de reunir un ex\u00e9rcito, descrito por Beda como \"optimus\" ou espl\u00e9ndido. Ao se decataren de seren inferiores na batalla fronte aos mercianos, endurecidos pola guerra, e lembrando que Sigeberht fora unha vez o seu l\u00edder m\u00e1is vigoroso e distinguido, os anglos orientais inst\u00e1ronlle a dirixilos na batalla, coa esperanza de que a s\u00faa presenza os animase a non fuxir dos mercianos. A\u00ednda que Seghberth se negou por mor da s\u00faa vocaci\u00f3n relixiosa, foi levado contra a s\u00faa vontade ao campo de batalla; malia a todo, rexeitou portar armas e, as\u00ed, foi morto en batalla. \u00c9cgric tam\u00e9n foi asasinado durante a batalla e moitos dos seus compatriotas morreron ou foron postos en fuga. Desco\u00f1\u00e9cese a localizaci\u00f3n do lugar da batalla na que os anglos orientais foron derrotados e o seu rei foi asasinado, pero p\u00f3dese presumir que estivo preto da fronteira occidental do reino cos anglos medios.\nEcgric \u00e9 un posible candidato, as\u00ed como R\u00e6dwald, Eorpwald e Sigeberht, para ser o posible rei de Anglia Oriental que foi enterrado no Mont\u00edculo 1 en Sutton Hoo. Rupert Bruce-Mitford suxire que \u00e9 improbable que a sucesora de Ecgric, Anna, unha cristi\u00e1 devota, lle dese un enterro na nave pero non desbota, por completo, a posibilidade."}
{"id": "381077", "revid": "56817", "url": "https://gl.wikipedia.org/wiki?curid=381077", "title": "Teor\u00eda de corpos", "text": "A teor\u00eda de corpos \u00e9 unha rama das matem\u00e1ticas que estuda as propiedades dos corpos. Un corpo \u00e9 unha entidade matem\u00e1tica para a cal a adici\u00f3n, subtracci\u00f3n, multiplicaci\u00f3n e divisi\u00f3n est\u00e1n ben definidas.\nHistoria.\nO concepto de corpo foi empregado implicitamente por Niels Henrik Abel e \u00c9variste Galois no seu traballo sobre resoluci\u00f3n de ecuaci\u00f3ns.\nEn 1871, Richard Dedekind, nomeou o conxunto dos n\u00fameros reais ou complexos que son pechados baixo as catro operaci\u00f3ns aritm\u00e9ticas como \"corpo\" para suxerir unha entidade organicamente pechada.\nEn 1881, Leopold Kronecker definiu o que el chamou \"dominio de racionalidade\", que \u00e9, de feito, un corpo de polinomios en termos modernos. En 1893, Heinrich Martin Weber deu a primeira definici\u00f3n clara de corpo abstracto.\nEn 1910 Ernst Steinitz publicou o artigo \"Algebraische Theorie der K\u00f6rper\" (\"Teor\u00eda alx\u00e9brica de corpos\"), que foi moi influente. Neste artigo estudou axiomaticamente as propiedades dos corpos e definiu varios conceptos da teor\u00eda de corpos importantes como corpo primo, corpo perfecto e grao de transcendencia dunha extensi\u00f3n de corpos.\nGalois, que non ti\u00f1a o termo \"corpo\" en mente, foi reco\u00f1ecido por ser o primeiro matem\u00e1tico que enlazou a teor\u00eda de grupos e a teor\u00eda de corpos. A teor\u00eda de Galois ch\u00e1mase as\u00ed na s\u00faa honra. Con todo, foi Emil Artin o primeiro que desenvolveu a relaci\u00f3n entre grupos e corpos en gran detalle durante 1928-1942.\nIntroduci\u00f3n.\nOs corpos son obxectos de estudo importantes na \u00e1lxebra, posto que proporcionan unha xeneralizaci\u00f3n \u00fatil de varios sistemas de n\u00fameros, como poden ser os n\u00fameros racionais, os reais e os complexos. En particular, c\u00famprense as regras com\u00fans de asociatividade, conmutatividade e distributividade. Os corpos tam\u00e9n aparecen en moitas outras \u00e1reas das matem\u00e1ticas.\nCando a \u00e1lxebra abstracta estaba a ser desenvolvida, a definici\u00f3n de corpo usualmente non inclu\u00eda a conmutatividade da multiplicaci\u00f3n, e ao que hoxe se chama corpo, poder\u00eda ser chamado \"corpo conmutativo\" ou \"dominio racional.\" No uso contempor\u00e1neo, un corpo \u00e9 sempre conmutativo. Unha estrutura que satisfai todas as propiedades dun corpo coa posible excepci\u00f3n da conmutatividade, ch\u00e1mase actualmente anel de divisi\u00f3n ou \u00e1lxebra de divisi\u00f3n. Tam\u00e9n \u00e9 amplamente empregado o termo \"corpo non conmutativo.\" En alem\u00e1n os corpos co\u00f1\u00e9cense como \"K\u00f6rper\", e por iso \u00e9 polo que se emprega a letra formula_1 en tipograf\u00eda \"blackboard bold\" para denotar un corpo.\nO concepto de corpo foi empregado inicialmente (de maneira impl\u00edcita) para demostrar que non existe unha f\u00f3rmula xeral para expresar en termos de radicais as ra\u00edces dos polinomios con coeficientes racionais de grao superior ou igual a 5.\nExtensi\u00f3ns dun corpo.\nUnha extensi\u00f3n dun corpo \"k\" \u00e9 xustamente un corpo \"K\" que cont\u00e9n \"k\" como un subcorpo. Dist\u00ednguese entre extensi\u00f3ns que te\u00f1en calidades diferentes. Por exemplo, unha extensi\u00f3n \"K\" dun corpo \"k\" ch\u00e1mase \"alx\u00e9brica\", se cada elemento de \"K\" \u00e9 unha ra\u00edz dalg\u00fan polinomio con coeficientes en \"k\". Doutra maneira, a extensi\u00f3n ch\u00e1mase \"transcendental\".\nO obxectivo da teor\u00eda de Galois \u00e9 o estudo das \"extensi\u00f3ns alx\u00e9bricas \"dun corpo.\nClausuras dun corpo.\nDado un corpo \"k\", poden introducirse varios tipos de clausura de \"k\". Por exemplo, a clausura alx\u00e9brica, a clausura separable, a clausura c\u00edclica etc. A idea \u00e9 sempre a mesma: Se \"P\" \u00e9 unha propiedade de corpos, ent\u00f3n unha \"P\"-clausura de \"k\" \u00e9 un corpo \"K\" que cont\u00e9n \"k\", e que ten a propiedade \"P\", a cal \u00e9 m\u00ednima no sentido de que non hai un subcorpo apropiado de \"K\" que cont\u00e9n \"k\" e ten a propiedade \"P\". Por exemplo, se se toma \"P\"(\"K\") como a propiedade de que \"todo polinomio non constante \"f\" en \"K\"[\"t\"] ten unha ra\u00edz en \"K\"\", ent\u00f3n unha \"P\"-clausura de \"k\" \u00e9 xustamente unha clausura alx\u00e9brica de \"k\".\nEn xeral, se as \"P\"-clausuras existen para algunha propiedade \"P\" e corpo \"k\", son todas isomorfas. Con todo, non hai isomorfismo preferible xeral entre d\u00faas clausuras.\nAplicaci\u00f3ns da teor\u00eda de corpos.\nO concepto de corpo \u00fasase, por exemplo, na definici\u00f3n de vectores e matrices, d\u00faas estruturas na \u00e1lxebra linear con compo\u00f1entes que poden ser elementos dun corpo arbitrario.\nOs corpos finitos son empregados en teor\u00eda de n\u00fameros, na teor\u00eda de Galois e na teor\u00eda de c\u00f3digos, e de novo, as extensi\u00f3ns alx\u00e9bricas son tam\u00e9n unha gran ferramenta.\nOs corpos binarios, corpos de caracter\u00edstica 2, son \u00fatiles en ciencias da computaci\u00f3n."}
{"id": "381091", "revid": "72012", "url": "https://gl.wikipedia.org/wiki?curid=381091", "title": "Say Yay!", "text": "\u00abSay Yay!\u00bb \u2014en galego: \u00abDi que si!\u00bb\u2014 \u00e9 unha canci\u00f3n composta por Barei, Rub\u00e9n Villanueva e V\u00edctor P\u00faa, e interpretada en ingl\u00e9s por Barei. Foi elixida para representar a Espa\u00f1a no Festival da Canci\u00f3n de Eurovisi\u00f3n de 2016 na gala de Objetivo Eurovisi\u00f3n onde venceu a outros 5 aspirantes. Lanzouse o 25 de xaneiro dese ano, entrando ao n\u00famero un de descargas dixitais en Espa\u00f1a (iTunes) na madrugada do d\u00eda seguinte, s\u00f3 unhas horas despois do seu lanzamento.\nO videoclip foi gravado en Madrid, Barcelona, Estocolmo, Londres, A Habana e Miami.\nFestival de Eurovisi\u00f3n.\nObjetivo Eurovisi\u00f3n.\nA canci\u00f3n participou na gala \"Objetivo Eurovisi\u00f3n\", celebrada o 1 de febreiro de 2016. A int\u00e9rprete, Barei, foi elixida polo p\u00fablico espa\u00f1ol mediante o \"hashtag\" #\"euroapuesta\" nas s\u00faas redes sociais, e foi anunciada entre o seis candidaturas propostas o 29 de decembro de 2015; mentres que a canci\u00f3n estreouse un d\u00eda despois xunto \u00e1s demais canci\u00f3ns do certame. Finalmente, a canci\u00f3n declarouse ga\u00f1adora da gala con 114 puntos, e sendo as\u00ed elixida para representar a Espa\u00f1a no Festival da Canci\u00f3n de Eurovisi\u00f3n de 2016.\nA elecci\u00f3n desta canci\u00f3n foi motivo de pol\u00e9mica ao ser a primeira que RTVE enviou con toda a letra en ingl\u00e9s desde o seu debut en 1961.\u00a0O acad\u00e9mico da Real Academia Espa\u00f1ola, Jos\u00e9 Mar\u00eda Merino, cualificou o feito de \u00abdisparate\u00bb. TVE xa inclu\u00edu parcialmente este idioma en 1988, 2002, 2007, 2009 e 2014, as\u00ed como o franc\u00e9s en 1978.\nFestival da Canci\u00f3n de Eurovisi\u00f3n 2016.\nEsta canci\u00f3n foi a representaci\u00f3n espa\u00f1ola no Festival da Canci\u00f3n de Eurovisi\u00f3n 2016.\nNon participou en ningunha semifinal, xa que \u00e9 un pa\u00eds membro do \u00abBig 5\u00bb (o grupo de pa\u00edses que pasa directamente \u00e1 final, sen ter que participar nas d\u00faas semifinais), pero fixo unha actuaci\u00f3n extra na Semifinal 1.\nAs\u00ed, a canci\u00f3n foi interpretada en 19\u00ba lugar durante a final celebrada o s\u00e1bado 14 de maio dese ano, precedida por Rusia con Sergey Lazarev interpretando \u00abYou are the only one\u00bb e seguida por Letonia con Justs interpretando \u00abHeartbeat\u00bb. Finalmente, a canci\u00f3n quedou en 22\u00ba posto con 77 puntos."}
{"id": "381096", "revid": "98629", "url": "https://gl.wikipedia.org/wiki?curid=381096", "title": "OGAE", "text": "OGAE (siglas de \"Organisation G\u00e9nerale des Amateurs de l'Eurovision\", \"Organizaci\u00f3n Xeral de Amantes de Eurovisi\u00f3n\") \u00e9 unha organizaci\u00f3n internacional fundada en 1984, en Savonlinna, Finlandia, por Jari-Pekka Koikkalainen. Consiste nunha rede de 40 clubs de fans do Festival da Canci\u00f3n de Eurovisi\u00f3n dentro e f\u00f3ra de Europa, non gobernamental, apol\u00edtica e sen \u00e1nimo de lucro.\nOrganiza anualmente catro competici\u00f3ns sen \u00e1nimo de lucro para promocionar a m\u00fasica popular entre os fans de Eurovisi\u00f3n por todo o planeta. Frecuentemente traballa en cooperaci\u00f3n coa Uni\u00f3n Europea de Radiodifusi\u00f3n para axudala a promocionar o Festival de Eurovisi\u00f3n, e tam\u00e9n estabeleceu unha relaci\u00f3n estreita coas emisoras nacionais dos pa\u00edses participantes.\nO actual presidente da Rede OGAE Internacional \u00e9 Maiken M\u00e4emets, de OGAE Finlandia, que sucedeu no cargo en 2011 a Antonis Karatzikos, de OGAE Grecia. Na convenci\u00f3n anual dos membros da OGAE o 17 de maio de 2013 en Malm\u00f6, Suecia, M\u00e4emets foi reelixido para outros dous anos.\nHistoria.\nA\u00ednda que o Festival de Eurovisi\u00f3n comezou en 1956, a Rede Ogae Internacional fundouse en 1984, por parte de Jari-Pekka Koikkalainen, en Savonlinna, Finlandia.\u00a0A rede est\u00e1 aberta aos pa\u00edses que participan ou participaron no festival. Varios outros pa\u00edses dentro e f\u00f3ra de Europa que non te\u00f1en a s\u00faa propia rede OGAE, entre outros Australia, Letonia, Casaquist\u00e1n, M\u00f3naco, San Mari\u00f1o, Sur\u00e1frica e os Estados Unidos, participan baixo o nome OGAE Resto do Mundo.\nCada ano, a OGAE organiza catro competici\u00f3ns sen \u00e1nimo de lucro: OGAE Song Contest, OGAE Second Chance Contest, OGAE V\u00eddeo Contest e OGAE Home Composed Song Contest. O exercicio cooperativo da Rede OGAE \u00e9 promocionar a m\u00fasica popular nacional por todo o mundo en colaboraci\u00f3n cos fans do Festival de Eurovisi\u00f3n, as\u00ed como estabelecer unha relaci\u00f3n estreita entre as emisoras nacionais e a promoci\u00f3n do propio festival a un maior n\u00famero de xente.\nRamas de OGAE.\nOGAE ten na actualidade 40 membros, inclu\u00edndo dous en Alema\u00f1a. Son:\nOGAE Resto do mundo.\nOs pa\u00edses que non te\u00f1en unha rede OGAE propia por dereito, pero son membros activos ou asociados da UER, est\u00e1n unificados en OGAE Resto do mundo. Os pa\u00edses que constit\u00faen esta rede OGAE son:\nConcursos OGAE.\nOGAE Eurovision Song Contest Poll.\nO Premio Fan Marcel Bezen\u00e7on entregouse en 2002 e 2003, votado polos membros de OGAE. Despois desapareceu e foi substitu\u00eddo polo Composer Award en 2004.\nCada ano desde 2007, OGAE conduciu unha enquisa previa a Eurovisi\u00f3n na que cada club nacional xunto a OGAE Resto do mundo votan a todas as canci\u00f3ns, usando o mesmo sistema de votaci\u00f3n que o festival (as m\u00e1is votadas por cada club reciben de 1 a 8, 10 e 12 puntos, e os pa\u00edses non poden votarse a si mesmos). Os ga\u00f1adores desta enquisa son:\nOGAE Song Contest.\nO OGAE Song Contest \u00e9 un concurso en son no que todos os clubs nacionais OGAE poden participar cunha canci\u00f3n orixinal publicada nos 12 meses anteriores nos seus respectivos pa\u00edses, interpretada nun dos idiomas oficiais do pa\u00eds.\nOGAE Second Chance Contest.\nO OGAE Second Chance Contest (Concurso OGAE Segunda Oportunidade) \u00e9 un evento visual fundado en 1987 e organizado polos membros de OGAE. Na primeira edici\u00f3n de 1987 competiron catro naci\u00f3ns. Antigamente era un evento de s\u00f3 son, pero cos anos evolucionou co uso do v\u00eddeo e na actualidade DVD e Youtube.\nCada ver\u00e1n, despois do Festival de Eurovisi\u00f3n, cada membro pode enviar unha canci\u00f3n que non logrou ga\u00f1ar no proceso nacional de selecci\u00f3n do seu pa\u00eds para o festival. Os membros de cada pa\u00eds escollen entre as canci\u00f3ns que non ga\u00f1aron para que lles represente no evento. Os votos env\u00edanos os membros OGAE \u00e1 organizaci\u00f3n de cada ano. Os votos comun\u00edcanos portavoces especiais desde 1993.\nOGAE V\u00eddeo Contest.\nO OGAE V\u00eddeo Contest \u00e9 un evento en v\u00eddeo no que, de forma similar ao OGAE Song Contest, todos os membros nacionais de OGAE poden participar cunha canci\u00f3n orixinal publicada nos 12 meses anteriores nos seus pa\u00edses. Non hai obrigaci\u00f3n de que estea interpretada nun idioma do propio pa\u00eds.\nParticipaci\u00f3n.\n45 pa\u00edses foron representados no festival polo menos unha vez. Esta \u00e9 unha lista dos anos nos que debutaron:\nGa\u00f1adores.\nSeis pa\u00edses ga\u00f1aron o concurso desde que comezou en 2003. Os pa\u00edses con m\u00e1is \u00e9xito no festival foron Rusia e Francia, que ga\u00f1aron o mesmo tres veces cada un."}
{"id": "381097", "revid": "89787", "url": "https://gl.wikipedia.org/wiki?curid=381097", "title": "Alfonso S\u00e1nchez Delgado", "text": "Alfonso S\u00e1nchez Delgado, nado en Xa\u00e9n o 14 de febreiro de 1987, \u00e9 un xogador profesional de baloncesto espa\u00f1ol que xoga no Real Betis Energ\u00eda Plus da Liga ACB. Cunha estatura de 2,07 metros xoga na posici\u00f3n de escolta."}
{"id": "381102", "revid": "72012", "url": "https://gl.wikipedia.org/wiki?curid=381102", "title": "Organisation G\u00e9nerale des Amateurs de l'Eurovision", "text": ""}
{"id": "381103", "revid": "72012", "url": "https://gl.wikipedia.org/wiki?curid=381103", "title": "Organizaci\u00f3n Xeral de Amantes de Eurovisi\u00f3n", "text": ""}
{"id": "381120", "revid": "89787", "url": "https://gl.wikipedia.org/wiki?curid=381120", "title": "Abismo de Challenger", "text": "O abismo Challenger (foxa de Challenger ou sima de Challenger) \u00e9 o punto m\u00e1is profundo medido nos oc\u00e9anos. At\u00f3pase no grupo das illas Marianas, no extremo sur da foxa das Marianas, no oc\u00e9ano Pac\u00edfico. A terra m\u00e1is achegada \u00e9 a illa Fais, unha das illas exteriores de Yap, 289\u00a0km \u00f3 suroeste, e Guam, 306 km ao nord\u00e9s. A foxa foi nomeada na honra do barco da Mari\u00f1a Real Brit\u00e1nica \"HMS Challenger\", que participou no descubrimento da foxa en 1875.\nProfundidade.\nA presi\u00f3n do abismo \u00e9 aproximadamente 1095 veces maior que a da superficie.\nA expedici\u00f3n Challenger (dende decembro de 1872 at\u00e9 maio de 1876) foi a primeira en sondar as profundidades co\u00f1ecidas hoxe como o abismo de Challenger. A primeira sondaxe foi feito o 23 de marzo de 1875, na estaci\u00f3n 225. A profundidade rexistrada foi de 4475 brazas inglesas (8184 m), a partir de d\u00faas sondaxes separadas.\nO libro de Sir John Murray \"The Depths of the Ocean\" (\"As profundidades do oc\u00e9ano\"), do ano 1912, rexistra a profundidade do abismo como de 9636 m. Sir John, ent\u00f3n un home novo, foi un dos cient\u00edficos da expedici\u00f3n. A p\u00e1xina 131 do libro de Murray ref\u00edrese \u00f3 abismo. Todos os informes orixinais da expedici\u00f3n Challenger poden ser vistos en Internet, na Biblioteca Challenger.\nEn 1951, uns 75 anos despois do seu descubrimento, a foxa das Marianas foi explorada por completo polo nav\u00edo da Armada Real Brit\u00e1nica \"HMS Challenger\", chamado as\u00ed polo barco da expedici\u00f3n orixinal. Durante esta traves\u00eda, a parte m\u00e1is profunda da foxa foi medida usando sondaxe por eco, unha forma moito m\u00e1is precisa e sinxela de medir a profundidade que o m\u00e9todo usado pola expedici\u00f3n orixinal. O \"HMS Challenger\" mediu unha profundidade de 5960 brazas (10\u00a0900 m) nas coordenadas 11\u00b019\u2032N, 142\u00b015\u2032E.\nO 23 de xaneiro de 1960, o batiscafo su\u00edzo \"Trieste\", adquirido pola Armada dos Estados Unidos, descendeu \u00f3\u00a0fondo oce\u00e1nico, tripulado polo ocean\u00f3grafo Jacques Piccard (que xunto co seu pai, Auguste Piccard, dese\u00f1ou o somerxible usado no descenso) e o tenente Don Walsh.\nEn 1984, un nav\u00edo oceanogr\u00e1fico xapon\u00e9s estudou o fondo cun s\u00f3nar e calculou a profundidade do abismo en 10\u00a0923 metros.\nEn 2009 produciuse un novo descenso \u00f3 abismo, co \"Nereus\".\nNo\u00a02012, James Cameron descendeu at\u00e9 os 10\u00a0898 metros de profundidade no \"Deepsea Challenger\" e converteuse dese modo na primeira persoa en descender en solitario \u00f3 punto m\u00e1is baixo da terra."}
{"id": "381121", "revid": "23204", "url": "https://gl.wikipedia.org/wiki?curid=381121", "title": "Abismo Challenger", "text": ""}
{"id": "381122", "revid": "23204", "url": "https://gl.wikipedia.org/wiki?curid=381122", "title": "Foxa de Challenger", "text": ""}
{"id": "381123", "revid": "23204", "url": "https://gl.wikipedia.org/wiki?curid=381123", "title": "Sima de Challenger", "text": ""}
{"id": "381124", "revid": "23204", "url": "https://gl.wikipedia.org/wiki?curid=381124", "title": "Carpodacus erythrinus", "text": ""}
{"id": "381125", "revid": "56817", "url": "https://gl.wikipedia.org/wiki?curid=381125", "title": "Xos\u00e9 VIII Pedro Hubaix", "text": "Xos\u00e9 VIII Pedro Hubaix (en , \"Yuwsuf Butrus Hubayx\"), nado en Sahil Alma (L\u00edbano) o 23 de abril\u200e de 1787 e finado en Al-Diman o 23 de maio de 1854, foi o 68\u00ba Patriarca de Antioqu\u00eda e de todo Levante dende o 25 de maio de 1823 at\u00e9 o seu pasamento, e polo tanto cabeza da Igrexa Cat\u00f3lica Maronita."}
{"id": "381126", "revid": "56817", "url": "https://gl.wikipedia.org/wiki?curid=381126", "title": "Xo\u00e1n XI Pedro al-Hilu", "text": "Xo\u00e1n XI Pedro al-Hilu (en , \"Yuwhana Butrus al-Hilu\"), nado en Rusta\u200e\u200e (L\u00edbano) e finado no mosteiro de Qanubin no val de Qadixa o 12 de maio de 1823, foi o 67\u00ba Patriarca de Antioqu\u00eda e de todo Levante dende o 8 de xu\u00f1o de 1809 at\u00e9 o seu pasamento, e polo tanto cabeza da Igrexa Cat\u00f3lica Maronita.\nTraxectoria.\nNaceu en Ruta. Como patriarca, restaurou a s\u00e9 de Qanubin, abandonada dende os tempos do patriarca Xacobe IV, onde viviu a partir de 1811. Recuperou moitas propiedades da Igrexa que lle foran arrebatadas. Tam\u00e9n converteu os mosteiros de Kfar Hai e de Qulaiat en colexios patriarcais en 1812 e 1817, respectivamente. En 1818 convocou un concilio xeral maronita. Finou no cargo o 12 de maio de 1823 no mosteiro de Qanubin."}
{"id": "381128", "revid": "85894", "url": "https://gl.wikipedia.org/wiki?curid=381128", "title": "Jes\u00fas Veiga Fervenza", "text": "Jes\u00fas Veiga Fervenza, nado en Meira (Moa\u00f1a) o 11 de xaneiro de 1908 e finado en San Antonio (Chile) o 18 de decembro de 1989, foi un mari\u00f1eiro e sindicalista galego.\nTraxectoria.\nNa Segunda Rep\u00fablica foi o organizador do sindicato Solidaridad Marinera do porte de Moa\u00f1a, af\u00edn \u00e1 CNT, e colaborou en \"Solidaridad Obrera\" co pseud\u00f3nimo El Duende Pescador. Co golpe de Estado do 18 de xullo de 1936 estivo fuxido. Nos anos corenta estaba embarcado nas parellas de Bouzas e participou con Manuel R\u00faa na reorganizaci\u00f3n clandestina da CNT cos mari\u00f1eiros de Cangas e Moa\u00f1a. En 1947 pasou a Francia e mantivo contactos co interior, especialmente con Desiderio Comesa\u00f1a Prado. En 1950 emigrou coa familia a Chile. Pasou uns meses en Antofagasta traballando nunha conserveira e despois marchou a Talcahuano, dedic\u00e1ndose a pesca. A mediados dos anos cincuenta instalouse en San Antonio.\nVida persoal.\nCasou con Amelia Mart\u00ednez P\u00e9rez"}
{"id": "381136", "revid": "27155", "url": "https://gl.wikipedia.org/wiki?curid=381136", "title": "Fosa Challenger", "text": ""}
{"id": "381137", "revid": "27155", "url": "https://gl.wikipedia.org/wiki?curid=381137", "title": "Sima Challenger", "text": ""}
{"id": "381138", "revid": "17467", "url": "https://gl.wikipedia.org/wiki?curid=381138", "title": "Ministerio de Instrucci\u00f3n P\u00fablica e Belas Artes de Espa\u00f1a", "text": ""}
{"id": "381139", "revid": "5863", "url": "https://gl.wikipedia.org/wiki?curid=381139", "title": "Trist\u00e1n Tzara", "text": ""}
{"id": "381140", "revid": "51526", "url": "https://gl.wikipedia.org/wiki?curid=381140", "title": "II Congreso Internacional de Escritores para a Defensa da Cultura", "text": "O II Congreso Internacional de Escritores para a Defensa da Cultura tivo lugar dende o 2 ata o 12 de xullo de 1937 na Espa\u00f1a republicana (Valencia, Madrid e Barcelona), durante e Guerra civil espa\u00f1ola.\nAntecedentes.\nO \"I Congreso Internacional de Escritores para a Defensa da Cultura\" ti\u00f1a sido do 21 ao 25 de xu\u00f1o de 1935 en Par\u00eds e nel reun\u00edranse 230 delegados, pertencentes a 38 pa\u00edses.\nO Ministerio de Instruci\u00f3n P\u00fablica e Belas Artes de Espa\u00f1a, do que era responsable o comunista Jes\u00fas Hern\u00e1ndez Tom\u00e1s, nomeou secretarios a Emilio Prados, Arturo Serrano Plaja e Juan Gil-Albert e encomendoulles a tarefa de organizar o \"II Congreso\", que foi inaugurado polo presidente de goberno republicano Juan Negr\u00edn.\nAsistentes.\nAsistiron ao congreso ao redor de 110 delegados de 28 pa\u00edses, entre eles os seguintes:"}
{"id": "381142", "revid": "5863", "url": "https://gl.wikipedia.org/wiki?curid=381142", "title": "II Congreso Internacional de Escritores para la Defensa de la Cultura", "text": ""}
{"id": "381144", "revid": "5863", "url": "https://gl.wikipedia.org/wiki?curid=381144", "title": "Segundo Congreso Internacional de Escritores para a Defensa da Cultura", "text": ""}
{"id": "381145", "revid": "5863", "url": "https://gl.wikipedia.org/wiki?curid=381145", "title": "Segundo Congreso Internacional de Escritores para la Defensa de la Cultura", "text": ""}
{"id": "381150", "revid": "7523", "url": "https://gl.wikipedia.org/wiki?curid=381150", "title": "La Hoya Lorca Club de F\u00fatbol", "text": ""}
{"id": "381166", "revid": "5863", "url": "https://gl.wikipedia.org/wiki?curid=381166", "title": "Manuel Luieiro Rei", "text": ""}
{"id": "381167", "revid": "7523", "url": "https://gl.wikipedia.org/wiki?curid=381167", "title": "Segunda divisi\u00f3n B espa\u00f1ola 2015/16", "text": "A tempada 2015\u201316 da Segunda Divisi\u00f3n B foi a 39\u00aa edici\u00f3n do terceiro nivel do f\u00fatbol espa\u00f1ol. Empezou en agosto de 2015 e finalizou en xu\u00f1o de 2016 coas eliminatorias de ascenso finais.\nResumo antes da tempada 2015\u201316.\nPlayoffs de Ascenso:\nDescendidos de Segunda Divisi\u00f3n:\nPromoci\u00f3n de ascenso.\nCampi\u00f3ns de grupo.\nOs catro campi\u00f3ns de grupo xogaron unha eliminatoria a dobre partido. Os vencedores ascenderon directamente a Segunda Divisi\u00f3n. Os perdedores pasaron \u00e1 segunda eliminatoria cos segundos, terceiros e cuartos de grupo.\nAdemais, os dous vencedores que ascenderon a Segunda xogaron outra eliminatoria a dobre partido para decidir o campi\u00f3n da categor\u00eda.\nSegundos, terceiros e cuartos.\nCuartos de final.\nOs segundos, terceiros e cuartos de cada grupo xogaron unha eliminatoria a dobre partido. Os vencedores pasaron \u00e1s semifinais.\nSemifinais.\nOs seis ga\u00f1adores de cuartos de final e os dous perdedores da eliminatoria de campi\u00f3ns xogaron as semifinais a dobre partido. Os vencedores pasaron \u00e1s finais.\nFinais.\nOs catro ga\u00f1adores de semifinais xogaron as finais a dobre partido. Os vencedores ascenderon a Segunda Divisi\u00f3n.\nPromoci\u00f3n de permanencia.\nOs catro d\u00e9cimo sextos clasificados xogaron unha eliminatoria a dobre partido. Os perdedores descenderon directamente a Terceira Divisi\u00f3n, mentres que os ga\u00f1adores mantiveron a categor\u00eda."}
{"id": "381168", "revid": "1888", "url": "https://gl.wikipedia.org/wiki?curid=381168", "title": "Manuel de Pedre Prego", "text": ""}
{"id": "381169", "revid": "1888", "url": "https://gl.wikipedia.org/wiki?curid=381169", "title": "Alfonso Pi\u00f1\u00f3n Teixido", "text": ""}
{"id": "381170", "revid": "89787", "url": "https://gl.wikipedia.org/wiki?curid=381170", "title": "Festival da Canci\u00f3n Caribe\u00f1a", "text": "O Festival da Canci\u00f3n Caribe\u00f1a \u00e9 unha competici\u00f3n anual de canci\u00f3ns celebrado entre os pa\u00edses da Uni\u00f3n de Radiofusi\u00f3n Caribe\u00f1a (URC). \u00c9 a competici\u00f3n de canci\u00f3ns mellor valorada do Caribe.\u00a0A mi\u00fado, ref\u00edrese como o Festival da Canci\u00f3n de Eurovisi\u00f3n, e en ocasi\u00f3ns chamado erroneamente o \"Festival da URC\".\nCada illa e pa\u00eds participantes realizan unha final nacional onde se elixe un ga\u00f1ador. Esta em\u00edtese en vivo na competici\u00f3n nacional polas estaci\u00f3ns de televisi\u00f3n dos membros da URC. O ga\u00f1ador desta final presentarase ent\u00f3n \u00e1 competici\u00f3n. No festival, o finalista representa ao seu pa\u00eds.\nO programa foi emitido en vivo desde que se estreou en 1984."}
{"id": "381171", "revid": "5863", "url": "https://gl.wikipedia.org/wiki?curid=381171", "title": "Festival da Canci\u00f3n de Turkvisi\u00f3n", "text": "O Festival da Canci\u00f3n de Turkvisi\u00f3n (en turco \"T\u00fcrkvizyon \u015eark\u0131 Yar\u0131\u015fmais\u0131\") \u00e9 un concurso televisivo de car\u00e1cter anual no que participan pa\u00edses e rexi\u00f3ns dos pobos turcos ou con minor\u00edas turcas, tendo similares caracter\u00edsticas que o Festival da Canci\u00f3n de Eurovisi\u00f3n.\u00a0Foi creado en 2009\u00a0pola cadea de televisi\u00f3n p\u00fablica turca TRT co fin de promocionar a cultura turca. Tras un par\u00f3n en 2012, o festival foi relanzado en 2013 tras suspender a s\u00faa participaci\u00f3n Turqu\u00eda ao citado concurso europeo por discrepancias co sistema de votaci\u00f3n e os privilexios do Big 5.\nPa\u00edses participantes.\nPara participar no Festival T\u00fcrkvizyon da Canci\u00f3n son elixibles artistas de pa\u00edses e rexi\u00f3ns de lingua turca e etnia turca, como Crimea, Carachai-Circasia e Turqu\u00eda. En 2013 foron vinte e catro pa\u00edses e rexi\u00f3ns os que participaron na primeira edici\u00f3n de T\u00fcrkvizyon.\nOrixinalmente a Rep\u00fablica dos Chuvaxos, Turkmenist\u00e1n e Xinjiang foran inclu\u00eddos na lista de participantes da primeira edici\u00f3n, mais por raz\u00f3ns desco\u00f1ecidas retir\u00e1ronse do festival; por\u00e9n, Turkmenist\u00e1n participou do festival en 2014."}
{"id": "381173", "revid": "1888", "url": "https://gl.wikipedia.org/wiki?curid=381173", "title": "La Estaca", "text": "La Estaca foi un peri\u00f3dico editado en Santiago de Compostela en 1901.\nHistoria e caracter\u00edsticas.\nApareceu en xu\u00f1o de 1901. Propiedade de Bonifacio Su\u00e1rez Pereira, estaba dirixido por Constantino Rodr\u00edguez Bielsa. En xullo Su\u00e1rez Pereira renunciou a propiedade e pasou a mans de Manuel de Pedre Prego."}
{"id": "381174", "revid": "89787", "url": "https://gl.wikipedia.org/wiki?curid=381174", "title": "Teor\u00eda de Galois", "text": "En matem\u00e1ticas, particularmente en \u00e1lxebra abstracta, a teor\u00eda de Galois \u00e9 unha colecci\u00f3n de resultados que conectan a teor\u00eda de corpos coa teor\u00eda de grupos. A teor\u00eda de Galois ten aplicaci\u00f3n en diversos problemas da teor\u00eda de corpos, e que grazas a este desenvolvemento, poden ser reducidos a problemas m\u00e1is sinxelos da teor\u00eda de grupos. A teor\u00eda de Galois debe o seu nome ao matem\u00e1tico franc\u00e9s \u00c9variste Galois (1811-1832).\nOrixinariamente, Galois empregou os grupos de permutaci\u00f3ns para describir como as diferentes ra\u00edces dunha ecuaci\u00f3n polin\u00f3mica dada est\u00e1n relacionadas entre elas. O enfoque moderno da teor\u00eda de Galois, desenvolvida entre outros por Richard Dedekind, Leopold Kronecker e Emil Artin, incl\u00fae o estudo dos automorfismos e a extensi\u00f3n de corpos. Abstracci\u00f3ns posteriores da teor\u00eda de Galois cons\u00e9guense polas conexi\u00f3ns de Galois.\nAplicaci\u00f3ns da teor\u00eda de Galois.\nO nacemento da teor\u00eda de Galois estivo motivada polo intento de responder a seguinte cuesti\u00f3n:\nO teorema de Abel-Ruffini que \u00e9 parte da teor\u00eda de Galois, d\u00e1 unha resposta a esta pregunta. A teor\u00eda de Galois proporciona non s\u00f3 unha elegante resposta a esta cuesti\u00f3n, sen\u00f3n que tam\u00e9n explica en detalle por que \u00e9 posible resolver ecuaci\u00f3ns de grao inferior ao quinto, e por que as soluci\u00f3ns son expresables mediante operaci\u00f3ns alx\u00e9bricas e extracci\u00f3n de ra\u00edces.\nAdemais a teor\u00eda de Galois proporciona respostas a problemas cl\u00e1sicos da construtibilidade mediante regra e comp\u00e1s. De feito, a teor\u00eda de Galois establece cando \u00e9 posible constru\u00edr unha certa lonxitude proporcional a unha dada, e grazas a iso poden responderse as seguintes preguntas:\nO enfoque da teor\u00eda de Galois usando o grupo de permutaci\u00f3ns.\nSe se ten un polinomio pode suceder que algunhas das s\u00faas ra\u00edces estean relacionadas mediante varias ecuaci\u00f3ns alx\u00e9bricas, que cumpran ditas ra\u00edces. Por exemplo, pode suceder que para d\u00faas das ra\u00edces, \"A\" e \"B\", a ecuaci\u00f3n \"A\"2 + 5\"B\"3 = 7 sexa certa. A idea central da teor\u00eda de Galois \u00e9 considerar aquelas permutaci\u00f3ns das ra\u00edces que te\u00f1an a propiedade de que calquera ecuaci\u00f3n alx\u00e9brica satisfeita por elas sexa satisfeita tam\u00e9n tras a permutaci\u00f3n. \u00c9 importante sinalar que est\u00e1 restrinxida a ecuaci\u00f3ns alx\u00e9bricas con coeficientes racionais. P\u00f3dense especificar certos corpos para os coeficientes, pero nos exemplos de abaixo usaranse n\u00fameros racionais.\nO conxunto de tales permutaci\u00f3ns formar\u00e1n un grupo de permutaci\u00f3ns, tam\u00e9n chamado grupo de Galois do polinomio (sobre os n\u00fameros racionais).\nPrimeiro exemplo: ecuaci\u00f3n cuadr\u00e1tica.\nSexa a ecuaci\u00f3n cuadr\u00e1tica\nMediante o uso da f\u00f3rmula para a ecuaci\u00f3n cuadr\u00e1tica s\u00e1bese que as s\u00faas d\u00faas ra\u00edces son\nAlgunhas das ecuaci\u00f3ns alx\u00e9bricas que satisf\u00e1n \"A\" e \"B\" son\nEn cada unha destas ecuaci\u00f3ns \u00e9 claro que se se intercambian \"A\" e \"B\" se obte\u00f1en ecuaci\u00f3ns v\u00e1lidas. Pero ademais isto \u00e9 certo, a\u00ednda que menos obvio, para \"calquera\" ecuaci\u00f3n alx\u00e9brica que satisf\u00e1n \"A\" e \"B\". Para probalo requ\u00edrese da teor\u00eda dos polinomios sim\u00e9tricos.\nConcl\u00faese que o grupo de Galois do polinomio formula_6 consiste en d\u00faas permutaci\u00f3ns: a identidade que deixa \"A\" e \"B\" iguais, e a transposici\u00f3n, que intercambia \"A\" e \"B\". Como grupo, \u00e9 isomorfo ao grupo c\u00edclico de orde d\u00faas, denotado Z/2Z.\nPoder\u00edase expor a obxecci\u00f3n de que existe estoutra ecuaci\u00f3n satisfeita por \"A\" e \"B\":\npero que non \u00e9 certa cando se intercambian os papeis. Con todo hai que observar que non importa pois os seus coeficientes non son racionais; formula_8 \u00e9 irracional.\nDe xeito parecido p\u00f3dese falar de calquera polinomio cuadr\u00e1tico formula_9, onde \"a\", \"b\" e \"c\" son n\u00fameros racionais.\nSegundo exemplo.\nConsid\u00e9rese o seguinte polinomio:\nque pode escribirse tam\u00e9n como:\nDes\u00e9xase describir o grupo de Galois deste polinomio, novamente sobre o corpo dos n\u00fameros racionais. O polinomio ten catro ra\u00edces:\nExisten 4! = 24 maneiras de permutar estas catro ra\u00edces, pero non todas estas permutaci\u00f3ns son membros do grupo de Galois. Os membros do grupo de Galois debe preservar calquera ecuaci\u00f3n alx\u00e9brica con coeficientes racionais \"A\", \"B\", \"C\" e \"D\".\nEntre esas ecuaci\u00f3ns est\u00e1n\nS\u00e9guese ent\u00f3n que, se formula_21 \u00e9 unha permutaci\u00f3n que pertence ao grupo de Galois, debe de terse:\nIsto implica que a permutaci\u00f3n est\u00e1 ben definida pola imaxe de \"A\", que o grupo de Galois ten catro elementos, que son:\ne polo tanto o grupo de Galois \u00e9 isomorfo ao grupo de Klein.\nGrupos solubles e soluci\u00f3n por radicais.\nDise que unha ra\u00edz \u03b1 se pode expresar en radicais se \"\u03b1\" \u00e9 elemento dun corpo \"K\" tal que formula_23 onde formula_24. Unha ecuaci\u00f3n polin\u00f3mica \u00e9 soluble por radicais se todas as s\u00faas ra\u00edces se poden expresar en radicais. Coa teor\u00eda de Galois p\u00f3dese derivar o seguinte teorema:\nO problema inverso de Galois.\nO problema inverso de Galois exp\u00f3n se todo grupo finito pode ser o grupo de Galois dalgunha extensi\u00f3n dos n\u00fameros racionais. Este problema, proposto inicialmente no s\u00e9culo XIX por Hilbert, permanece sen resolver.\nV\u00e9xase tam\u00e9n.\nLigaz\u00f3ns externas.\nAlg\u00fans titoriais en li\u00f1a sobre a teor\u00eda de Galois:\nLibros de texto en franc\u00e9s, alem\u00e1n, italiano e ingl\u00e9s:"}
{"id": "381175", "revid": "98629", "url": "https://gl.wikipedia.org/wiki?curid=381175", "title": "Alismatales", "text": "Alismatales \u00e9 unha orde de plantas utilizada nas clasificaci\u00f3ns modernas como o sistema de clasificaci\u00f3n APG III de 2009 e o APW, modificado no APG IV (2016), sistemas nos cales est\u00e1 situado nas monocotiled\u00f3neas. Comprende 13 familias e uns 165 x\u00e9neros amplamente distribu\u00eddos. A maior\u00eda das familias est\u00e1n compostas por plantas herb\u00e1ceas non suculentas. As flores est\u00e1n normalmente agrupadas en inflorescencias e as sementes maduras carecen de endosperma. Entre as Alismatales enc\u00f3ntranse moitas familias propias de h\u00e1bitats acu\u00e1ticos, e tam\u00e9n todas as anxiospermas mari\u00f1as.\nO grupo est\u00e1 dividido nun n\u00famero considerable de familias pequenas, en parte porque as adaptaci\u00f3ns asociadas ao h\u00e1bitat acu\u00e1tico son tan salientables que as flores e inflorescencias destas familias en particular son moi diferentes entre si.\nTradicionalmente, a orde Alismatales quedaba restrinxida a tres familias soamente (Alismataceae, Butomaceae e Limnocharitaceae), as demais familias eran asignadas a diferentes ordes. Este agrupamento produciu grupos polifil\u00e9ticos, polo que nos sistemas de clasificaci\u00f3n actuais agregouse o resto das familias a esta orde (ver taxobox). En particular, as ar\u00e1ceas consider\u00e1ronse recentemente un grupo irm\u00e1n do resto das Alismatales (\u00e1s veces eran inclu\u00eddas na s\u00faa propia orde Arales) e hoxe en d\u00eda est\u00e1n inclu\u00eddas nesta orde, o que as converteu na familia m\u00e1is importante da orde, con preto de 4\u00a0000 especies distribu\u00eddas nuns 100 x\u00e9neros. O resto das familias da orde comprende en total unhas 500 especies.\nDescrici\u00f3n.\nSon plantas rizomatosas, sen micorrizas. Os seus grans de amid\u00f3n son de tipo pteridofita, amilof\u00edlicos. Te\u00f1en anteras extrorsas. O seu tapete \u00e9 ameboide. As s\u00faas c\u00e9lulas son uninucleadas. Te\u00f1en carpelos con canles completamente sen fusionar. Presentan estilos. Comunmente te\u00f1en o estigma seco. O endosperma \u00e9 helobial. Te\u00f1en un embri\u00f3n grande, probablemente sempre clorof\u00edlico. O desenvolvemento desde a semente \u00e9 con hipoc\u00f3tilo e ra\u00edz ben desenvolvidos.\nA estela da ra\u00edz \u00e9 moitas veces triarca a pentarca.\nCando as follas son pecioladas, os feixes vasculares est\u00e1n dispostos nun arco, os feixes invertidos tam\u00e9n son com\u00fans.\nNalg\u00fans Alismatales parece haber unha fusi\u00f3n entre a br\u00e1ctea subxacente \u00e1 flor e o t\u00e9palo abaxial (Buzgo 2001).\nNon se sabe a\u00ednda se a endexina do pole \u00e9 lamelada, como o \u00e9 en \"Acorus\".\nRiley e Stockey (2004) describen a venaci\u00f3n ds follas de diveros membros de venaci\u00f3n reticulada desta orde en considerable detalle; esas follas xeralmente te\u00f1en veas terciarias.\nD\u00edxose que os Alismatales, inclu\u00eddo Araceae, son as \u00fanicas monocotiled\u00f3neas nas que os embri\u00f3ns son verdes, e, por tanto, clorof\u00edlicos (Seubert 1993), mais tam\u00e9n se co\u00f1ecen nas Amaryllidaceae-Amaryllidae.\nSuxeriuse que as flores en Alismatales son en realidade pseudantiais, \u00e9 dicir, que son en realidade unha inflorescencia reducida con aspecto de flor (Soltis \"et al.\" 2005 para referencias). Moitos autores suxeriron que as \"flores\" de Alismatales, ag\u00e1s as de Araceae e Tofieldiaceae, son inflorescencias de varios tipos modificadas (Buzgo 2001, Rudall 2003), o que poder\u00eda explicar a ampla variedade de tipos florais encontrados nestas familias.\nEcolox\u00eda.\nAlismatales cont\u00e9n moitas familias adaptadas aos h\u00e1bitats mari\u00f1os. As plantas dos h\u00e1bitats mari\u00f1os aparentemente evolucionaron moitas veces independentemente nesta orde, unha vez dentro de Hydrocharitaceae, e m\u00e1is de d\u00faas veces nas familias de herbas mari\u00f1as Zosteraceae, Cymodoceaceae, Ruppiaceae e Posidoniaceae (Les \"et al.\" 1997a). Ata que se complete unha an\u00e1lise filoxen\u00e9tica a nivel de x\u00e9nero, non ser\u00e1 posible saber cantas veces ocorreu a adaptaci\u00f3n \u00e1s condici\u00f3ns mari\u00f1as. Por\u00e9n, as anxiospermas mari\u00f1as est\u00e1n confinadas nesta orde.\nGreen e Short (2003) proporcionan unha discusi\u00f3n xeral sobre a ecolox\u00eda das anxiospermas mari\u00f1as, xunto con mapas de distribuci\u00f3n, etc.\nA aparente ausencia de micorrizas neste grupo pode estar conectada coa s\u00faa preferencia polos h\u00e1bitats acu\u00e1ticos, xa que as micorrizas usualmente est\u00e1n ausentes nesas situaci\u00f3ns.\nNas monocotiled\u00f3neas acu\u00e1ticas enc\u00f3ntranse insectos como eirugas de Pyralidae-Schoenobiinae, as\u00ed como larvas de Chrysomelidae-Donaciinae (Powell \"et al.\" 1999, Jolivet 1988), estas \u00faltimas polo menos, enc\u00f3ntranse nas plantas acu\u00e1ticas en xeral.\nLes \"et al.\" (2003) discuten a distribuci\u00f3n de varios dos taxons hidrof\u00edticos deste clado, moitos deles bastante recentes.\nPara ser un clado relativamente pequeno, a diversidade floral \u00e9 excepcionalmente alta en Alismatales, e os seus mecanismos de polinizaci\u00f3n est\u00e1n entre os m\u00e1is extravagantes que poden atoparse nas anxiospermas (Cox e Humphries 1993, Les \"et al.\" 1997a tam\u00e9n discuten os mecanismos de polinizaci\u00f3n das Alimatales de auga mari\u00f1a e de auga doce).\nDiversidade.\nA diversidade taxon\u00f3mica das monocotiled\u00f3neas foi presentada en detalle por Kubitzki (1998, 2006).\nA continuaci\u00f3n unha lista da diversidade de Alismatales. Para unha descrici\u00f3n m\u00e1is ampla cons\u00faltense as ligaz\u00f3ns.\nFiloxenia e descrici\u00f3n dos clados.\nA orde actual foi con frecuencia dividida en d\u00faas: Arales (que incl\u00fae s\u00f3 a Araceae) e Alismatales \"sensu stricto\" (en gran medida equivalente a Alismatidae \"sensu\" Cronquist 1981 e Takhtajan 1997), con Arales posiblemente relacionada con Arecales (por exemplo en Cronquist 1981), pero as an\u00e1lises moleculares de ADN recentes avalan a uni\u00f3n destes dous grupos.\nAs an\u00e1lises clad\u00edsticas de secuencias de ADN nuclear e cloroplastico (Chase \"et al.\" 1993, 1995b, 2000, 2006, Duvall \"et al.\" 1993, Hilu \"et al.\" 2003, K\u00e4llersj\u00f6 \"et al.\" 1998, Soltis \"et al.\" 2000) soste\u00f1en a monofilia de Alismatales, como tam\u00e9n o fai a posible sinapomorf\u00eda morfol\u00f3xica de talos con pequenas escamas de pelos glandulares dentro das bases envai\u00f1adoras das follas nos n\u00f3s, as anteras extrorsas e o embri\u00f3n grande e verde (Dahlgren e Rasmussen 1983, Dahlgren \"et al.\" 1985, Stevenson e Loconte 1995). Os tricomas encontrados nas axilas das follas envai\u00f1adoras, tam\u00e9n co\u00f1ecidos como escamas intravaxinais, son com\u00fans en moitas Alismatales mais tam\u00e9n nas Acorales. A evoluci\u00f3n dos cristais de rafidio pode constitu\u00edr unha apomorf\u00eda das monocotiled\u00f3neas despois de que diverxese o clado Acorales, a\u00ednda que se deberon perder secundariamente en varias li\u00f1axes de monocotiled\u00f3neas, como en moitos Poales, Zingiberales e na maior\u00eda dos propios Alismatales (ag\u00e1s Araceae).\nAs ar\u00e1ceas son irm\u00e1s do resto das familias da orde, son diferentes do resto das familias pola inflorescencia, a estrutura das flores e o h\u00e1bito (en xeral non son acu\u00e1ticas e non te\u00f1en \"lagoas\" (\"lacunae\") nos seus talos etc.), pero Tofieldiaceae (familia que diverxe un pouco despois) foi pouco estudada en canto \u00e1 s\u00faa relaci\u00f3n co resto das familias da orde. As flores de Tofieldiaceae en xeral son as t\u00edpicas das monocotiled\u00f3neas, excepto algunhas especies que te\u00f1en ata 12 estames e o froito \u00e9 unha c\u00e1psula septicida. Na maior\u00eda das especies est\u00e1 presente un cal\u00edculo (un c\u00e1liz simulado de br\u00e1cteas ou bracteolas) por debaixo das flores.\nAraceae \u00e9 con diferenza a familia m\u00e1is grande da orde (106 x\u00e9neros cunhas 4\u00a0000 especies, cosmopolita). A familia est\u00e1 particularmente diversificada nos tr\u00f3picos h\u00famidos, pero hai alg\u00fans x\u00e9neros de clima temperado (como \"Arisaema\") que tam\u00e9n son ricos en especies. Tipicamente as ar\u00e1ceas son herbas cun pec\u00edolo definido e unha l\u00e1mina foliar expandida, o seu car\u00e1cter m\u00e1is distintivo \u00e9 a inflorescencia, que ten unha espata moitas veces petaloidea e un esp\u00e1dice de flores s\u00e9siles cunh porci\u00f3n expandida est\u00e9ril que emite olores. Moitos x\u00e9neros te\u00f1en zonas separadas de flores femininas e masculinas no esp\u00e1dice. As lentellas de auga, cinco x\u00e9neros anteriormente situados en Lemnaceae (Les \"et al.\" 1997b, Rothwell \"et al.\"2003), est\u00e1n embebidas en Araceae, as\u00ed que foron inclu\u00eddas na familia, e son as anxiospermas m\u00e1is pequenas. As an\u00e1lises filoxen\u00e9ticas moleculares indicaron que Araceae \u00e9 un grupo irm\u00e1n do resto dos membros de Alismatales, a monofilia do clado est\u00e1 apoiada por datos de secuencias de ADN e por caracteres non moleculares.\nTofieldiaceae est\u00e1 situada dentro das Alismatales s\u00f3 con apoio moderado das an\u00e1lises moleculares (K\u00e4llersj\u00f6 \"et al.\" 1998, Chase \"et al.\" 2000, Graham \"et al.\" 2006 que o sit\u00faa como irm\u00e1n do resto da orde, pero a mostraxe \u00e9 limitada). A familia \u00e9 bastante diferente do resto das Alismatales, como pode verse polas s\u00faas apomorf\u00edas potenciais numerosas. Por\u00e9n, Tamura \"et al.\" (2004), Janssen e Bremer (2004), Givnish \"et al.\" (2006b), e Chase \"et al.\" (2006, con forte apoio) todos sit\u00faan as ar\u00e1ceas como irm\u00e1s do resto da orde e a Tofieldiaceae como grupo irm\u00e1n do resto dos taxons, as\u00ed que esa \u00e9 a topolox\u00eda presentada aqu\u00ed.\nO resto das familias da orde (todas ag\u00e1s Araceae e Tofieldiaceae) te\u00f1en sementes sen endosperma e os pelos celulares das ra\u00edces m\u00e1is curtos que outras c\u00e9lulas epid\u00e9rmicas (Judd \"et al.\" 2007). Todos os membros deste subclado est\u00e1n presentes en h\u00e1bitats de terras h\u00famidas ou acu\u00e1ticos e Judd \"et al\" chaman a este subclado o \"clado acu\u00e1tico\", mentres que Stevens no Angiosperm Phylogeny Website o chama \"n\u00facleo dos Alismatales\" (\"core Alismatales\"). Este subclado probablemente diverxiu moi cedo na evoluci\u00f3n das monocotiled\u00f3neas.\nPara as relaci\u00f3ns dentro do clado acu\u00e1tico, ver Les \"et al.\" (1997a), no que est\u00e1 baseada en gran medida esta parte da \u00e1rbore. Tam\u00e9n ver Kato \"et al.\" (2003), Chen \"et al.\" (2004b) e G. Petersen \"et al.\" (2006c) que utiliza dous xenes mitocondriais e un cloropl\u00e1stico. A\u00ednda quedan varias incertezas sobre os parentescos entre os grupos e G. Petersen \"et al.\" (2006c) na s\u00faa filoxenia nin sequera pode manter un grupo monofil\u00e9tico (Hydrocharitaceae + Alismataceae \"sensu lato\" + Butomaceae). A \u00e1rbore de Janssen e Bremer (2004) \u00e9 en boa medida similar ao presentado aqu\u00ed, mais as posici\u00f3ns de Aponogetonaceae e Scheuchzeriaceae est\u00e1n invertidas, e Ruppiaceae est\u00e1 situda como irm\u00e1 de (Zosteraceae + Potamogetonaceae).\nDentro deste clado acu\u00e1tico est\u00e1n reco\u00f1ecidos dous clados grandes. O primeiro clado \u00e9 o m\u00e1is pequeno e cont\u00e9n os taxons Alismataceae, Hydrocharitaceae, Butomaceae e Limnocharitaceae e est\u00e1 sostido polas apomorf\u00edas do perianto diferenciado en s\u00e9palos e p\u00e9talos, os estames en n\u00famero maior de 6 ou os carpelos en n\u00famero superior a 3 (un aumento secundario) e os \u00f3vulos espallados na superficie interna dos l\u00f3culos. Pos\u00faen unha inflorescencia escaposa e sementes con exotesta.\nAlismataceae \"sensu stricto\" e Limnocharitaceae est\u00e1n moi emparentadas e as an\u00e1lises de filoxenia indicaban que deber\u00edan considerarse unha soa familia (Soros e Les 2002), como o fan finalmente o APG III (2009) e o APWeb. Te\u00f1en en com\u00fan posu\u00edren l\u00e1tex, follas cun pseudopec\u00edolo cunha vea media e veas que cruzan, pole espi\u00f1oso-pantoporado e froito folicular.\nButomaceae \u00e9 monopodial con follas d\u00edsticas, triangulosas, e unha inflorescencia de tipo umbela. Igual que Araceae e Alismataceae, as Butomaceae te\u00f1en un perianto diferenciado e un froito folicular.\nHydrocharitaceae \u00e9 a familia m\u00e1is grande deste subclado (18 x\u00e9neros con 116 especies). Son acu\u00e1ticas mergulladas, algunhas das cales son mari\u00f1as (como \"Halophila, Enhalus\" e \"Thalassia\"), con follas pecioladas, usualmente indiferenciadas, e unha inflorescencia con d\u00faas br\u00e1cteas subxacentes e un ovario \u00ednfero (o resto deste subclado ten ovario s\u00fapero).\nAs familias m\u00e1is grandes que constit\u00faen o segundo clado dentro do clado acu\u00e1tico de Alismatales son Potamogetonaceae, Ruppiaceae, Zosteraceae, Posidoniaceae e Cymodoceaceae. As m\u00e1is pequenas son Aponogetonaceae, Juncaginaceae e Scheuchzeriaceae. Este grupo est\u00e1 diagnosticado base\u00e1ndose nun pole que non adoita ter aberturas e en maior ou menor medida f\u00e1ltalle a exina (Dahlgren e Rasmussen 1983, Cox e Humphries 1993).\nScheuchzeriaceae \u00e9 moi apom\u00f3rfico e non est\u00e1 claramente relacionado nos seus caracteres morfol\u00f3xicos co resto do segundo subclado. Esta familia \u00e9 monoespec\u00edfica, e ten follas auriculadas e d\u00edsticas, e unha inflorescencia racemosa con moitas br\u00e1cteas, e como no outro subclado o froito \u00e9 un fol\u00edculo.\nO resto do subclado (todo o subclado salvo Scheuchzeriaceae) comparte as follas m\u00e1is ou menos lineais e, ag\u00e1s nas Aponogetonaceae, os carpelos unidos. Ademais, presentan unha condici\u00f3n pouco com\u00fan na cal o perianto parece ser un \"crecemento\" dos estames.\nAponogetonaceae \u00e9 monoxen\u00e9rico e con 43 especies. Presenta follas pecioladas, venaci\u00f3n paralela e veas cruzadas, e flores pequenas espigadas con t\u00e9palos.\nAs Juncaginaceae (con 4 x\u00e9neros e 15 especies) son acu\u00e1ticas emerxentes a terrestres de sitios h\u00famidos, e te\u00f1en flores imperfectas moitas veces sen perianto ou co perianto interno aos estames.\nO resto das familias son todas rizomatosas, acu\u00e1ticas, polinizadas pola auga, con carpelos ascidiados.\nPosidoniaceae (monoxen\u00e9rico, 5 especies), Ruppiaceae (quizais monoespec\u00edfico) e Cymodoceaceae (5 x\u00e9neros, 16 especies) son predominantemente mari\u00f1as, con follas d\u00edsticas e pole filiforme. Ruppiaceae quizais deber\u00eda inclu\u00edrse en Posidoniaceae, xa que estas familias son moi similares en moitos aspectos (pero o APWeb a\u00ednda non o fixera en xaneiro de 2009).\nZosteraceae (2 x\u00e9neros, 14 especies) e Potamogetonaceae (7 x\u00e9neros, 122 especies) comparten o car\u00e1cter de ter unha folla cun poro apical (as s\u00faas va\u00ed\u00f1as son pechadas), a\u00ednda que a primeira \u00e9 mari\u00f1a e a \u00faltima enc\u00f3ntrase en auga doce. Zosteraceae son pastos mari\u00f1os con follas lineais e ramas opostas \u00e1s follas, e inflorescencias como esp\u00e1dices encerradas nunha espata (ver an\u00e1lises recentes feitos por Les \"et al.\" 2002). Potamogetonaceae ten follas pecioladas cunha vea media e unha inflorescencia espigada densamente empaquetada con flores nas cales hai un t\u00e9palo oposto a cada estame. A polinizaci\u00f3n real\u00edzase comunmente polo vento ou na superficie da auga ou na propia masa de auga.\nFinalmente, m\u00f3strase outro cladograma de 2009 que mostra as ordes de monocotiled\u00f3neas (Lilianae \"sensu\" Chase e Reveal) e as s\u00faas relaci\u00f3ns baseado en evidencias filoxen\u00e9ticas:\nTaxonom\u00eda.\nO grupo sempre se divide en poucas familias, en parte porque as adaptaci\u00f3ns asociadas ao h\u00e1bitat acu\u00e1tico son tan evidentes que as flores e inflorescencias destas familias son moi diferentes entre si.\nAlismatales \"sensu\" APG III (2009) cont\u00e9n 13 familias e unhas 3\u00a0320 especies, as familias m\u00e1is grandes son Araceae, Alismataceae, Hydrocharitaceae, Butomaceae, Potamogetonaceae, Ruppiaceae, Zosteraceae, Posidoniaceae, Cymodoceaceae e Tofieldiaceae. Tam\u00e9n se distinguen as Aponogetonaceae, Juncaginaceae e Scheuchzeriaceae.\nO APG III (2009) e o APWeb introduciron un cambio con respecto ao APG II (2003): incl\u00faen a Limnocharitaceae nun taxon Alismataceae \"sensu lato\", xa que aparentemente doutra forma Alismataceae ser\u00eda parafil\u00e9tico. Deste xeito, o n\u00famero de familias da orde reduciuse de 14 a 13.\nO APWeb tam\u00e9n suxire fusionar Ruppiaceae con Cymodoceaceae debido a que son dif\u00edciles de distinguir entre si, pero en xaneiro de 2009 a\u00ednda non o fixera.\nA listaxe de familias, \"sensu\" APG III (2009, cos n\u00fameros de familia segundo o Linear APG III (LAPG III 2009) \u00e9 a seguinte:\nSin\u00f3nimos (APW): Alismatales Dumortier, Aponogetonales Hutchinson, Arales Dumortier, Butomales Hutchinson, Cymodoceales Nakai, Elodeales Nakai, Hydrocharitales Dumortier, Juncaginales Hutchinson, Najadales Dumortier, Posidoniales Nakai, Potamogetonales Dumortier, Ruppiales Nakai, Scheuchzeriales B. Boivin, Tofieldiales Reveal e Zomlefer, Vallisneriales Nakai, Zosterales Nakai - Alismatanae Takhtajan, Aranae Reveal, Butomanae Reveal, Najadanae Reveal, Zosteranae Doweld - Alismatidae Takhtajan, Aridae Takhtajan - Aropsida Bartling, Hydrocharitopsida Bartling, Najadiopsida Hoffmannsegg e Link\nPosteriormente sa\u00edu a clasificaci\u00f3n do APG IV (2016). Nela decidiuse que hab\u00eda evidencias suficientes para elevar \"Maundia\" ao nivel de familia creando a familia monoxen\u00e9rica Maundiaceae. Os autores consideraron inclu\u00edr varias ordes pequenas dentro de Juncaginaceae, pero un exame feito por bot\u00e1nicos e outros usuarios atopou pouco apoio para esta estratexia de agrupalos. En consecuencia, a estrutura das familia no APG IV quedou as\u00ed:\nEvoluci\u00f3n.\nO grupo troncal Alismatales data de hai uns 131 mill\u00f3ns de anos, o grupo coroa Alismatales de hai uns 128 mill\u00f3ns de anos (Janssen e Bremer 2004, en cambio en Bremer 2000b de hai preto de 133 e 103 mill\u00f3ns de anos).\nOs f\u00f3siles m\u00e1is antigos asignados a este clado foron descubertos recentemente en estratos do Cret\u00e1ceo temper\u00e1n, de hai uns 110-120 mill\u00f3ns de anos de antig\u00fcidade (Araceae-Pothoideae-Monstereae: Friis \"et al.\" 2004, ver Stockey 2006 para unha revisi\u00f3n dos f\u00f3siles que foron situados en Alismatales).\nChen \"et al.\" (2004b) discuten a evoluci\u00f3n de varias formas de vida no grupo: os paralelismos son com\u00fans.\nOs compostos fen\u00f3licos sulfatados son com\u00fans nos pastos mari\u00f1os e en Hydrocharitaceae (McMillan \"et al.\" 1980), e probablemente foi un paralelismo. A s\u00faa funci\u00f3n non est\u00e1 clara, probablemente est\u00e1n implicados na adaptaci\u00f3n \u00e1 vida no h\u00e1bitat mari\u00f1o.\nV\u00e9xase tam\u00e9n.\nBibliograf\u00eda.\nO texto est\u00e1 baseado na seguinte literatura taxon\u00f3mica primaria:"}
{"id": "381179", "revid": "72012", "url": "https://gl.wikipedia.org/wiki?curid=381179", "title": "Festival da Canci\u00f3n de Turkvisi\u00f3n Bala", "text": "O Festival da Canci\u00f3n Turkvisi\u00f3n Bala (en turco: \"Bala T\u00fcrkvizyon \u015eark\u0131 Yar\u0131\u015fmais\u0131\"), \u00e9 un concurso de canci\u00f3n anual, inspirado no formato do Festival de Eurovisi\u00f3n J\u00fanior.\u00a0A primeira edici\u00f3n tivo lugar en Turqu\u00eda en 2015. Est\u00e1 permitida a participaci\u00f3n de pa\u00edses e rexi\u00f3ns de fala e etnia turca no festival. Ademais, as canci\u00f3ns te\u00f1en que estar na lingua nacional de cada pa\u00eds.\nFormato.\nTurkvisi\u00f3n Bala \u00e9 un concurso de canci\u00f3n anual baseado no formato similar do Festival da Canci\u00f3n de Eurovisi\u00f3n J\u00fanior. Turkvisi\u00f3n Bala c\u00e9ntrase principalmente na participaci\u00f3n de\u00a0pa\u00edses e rexi\u00f3ns turcas.\u00a0Un xurado de cada naci\u00f3n punt\u00faa entre 1 e 10 puntos a favor de cada actuaci\u00f3n, expecto a s\u00faa propia.\u00a0Na Gran Final, o xurado determina o ga\u00f1ador. A\u00a0diferenza do Festival da Canci\u00f3n de Eurovisi\u00f3n J\u00fanior, no cal o pa\u00eds ga\u00f1ador procede a ser o anfitri\u00f3n do evento do ano seguinte, o Festival da Canci\u00f3n Turkvisi\u00f3n Bala ten lugar no pa\u00eds ou rexi\u00f3n que tam\u00e9n recibe a a\u00a0Capital Turca de Cultura."}
{"id": "381184", "revid": "7523", "url": "https://gl.wikipedia.org/wiki?curid=381184", "title": "Lorca FC", "text": ""}
{"id": "381185", "revid": "72012", "url": "https://gl.wikipedia.org/wiki?curid=381185", "title": "Bala T\u00fcrkvizyon \u015eark\u0131 Yar\u0131\u015fmais\u0131", "text": ""}
{"id": "381186", "revid": "72012", "url": "https://gl.wikipedia.org/wiki?curid=381186", "title": "Festival da Canci\u00f3n de T\u00fcrkvizyon Bala", "text": ""}
{"id": "381187", "revid": "56817", "url": "https://gl.wikipedia.org/wiki?curid=381187", "title": "Familia extensa", "text": "A familia extensa \u2014ou familia complexa\u2014 \u00e9 un concepto con varios significados distintos. En primeiro lugar, \u00e9 empregado como sin\u00f3nimo de familia consangu\u00ednea. En segundo lugar, naquelas sociedades dominadas pola familia conxugal, refire \u00e1 \"parentela\" \u2014unha rede de parentesco egoc\u00e9ntrica que se estende m\u00e1is al\u00f3 do grupo dom\u00e9stico\u2014, mesma que est\u00e1 exclu\u00edda da familia conxugal. Unha terceira acepci\u00f3n \u00e9 aquela que define \u00e1 familia estendida como aquela estrutura de parentesco que habita nunha mesma unidade dom\u00e9stica (ou \"fogar\") e est\u00e1 conformada por parentes pertencentes a distintas xeraci\u00f3ns.\nNas familias estendidas, a rede de af\u00edns act\u00faa como unha comunidade pechada. Este tipo de estruturas parentais pode inclu\u00edr aos pais cos seus fillos, os irm\u00e1ns dos pais cos seus fillos, os membros das xeraci\u00f3ns ascendentes \u2014av\u00f3s, t\u00edos av\u00f3s, bisav\u00f3s...\u2014 ou da mesma xeraci\u00f3n que \"Ego\". Ademais pode abarcar parentes non consangu\u00edneos, como medios irm\u00e1ns, fillos adoptivos ou putativos. Todo o anterior estabelece un contraste coa pequena familia nuclear.\nNas culturas onde a familia estendida \u00e9 a forma b\u00e1sica da unidade familiar, a transici\u00f3n dun individuo cara \u00e1 adultez non necesariamente implica a separaci\u00f3n dos seus parentes ou dos seus pais. Cando un pequeno crece, trasl\u00e1dase ao m\u00e1is amplo e real \u00e1mbito dos adultos, a\u00ednda cando en circunstancias normais estabeleza unha identidade separada do resto da s\u00faa comunidade.\nA familia extensa ao redor do mundo.\nAs definici\u00f3ns da \"familia inmediata\" persisten notablemente no Medio Oriente e en \u00c1frica; nas estruturas familiares tradicionais de pa\u00edses mediterr\u00e1neos como Grecia, Italia, Espa\u00f1a e Portugal \u2014a\u00ednda que nestes pa\u00edses tende a prevalecer cada vez menos nas grandes cidades, debido \u00e1s pautas sociais que lles imp\u00f3n o estilo de vida das sociedades industriais\u2014 e en toda Am\u00e9rica Latina e o Caribe.\nNalgunhas sociedades \u2014especialmente as non occidentais, pero non s\u00f3 nelas\u2014 a familia extensa constit\u00faen o tipo b\u00e1sico de familia, en contraste coa familia nuclear, que \u00e9 o tipo familiar por antonomasia entre as naci\u00f3ns de tradici\u00f3n occidental. As sociedades onde a familia extensa \u00e9 com\u00fan son definidas como sociedades de \"cultura colectivista\", ou noutras palabras, son sociedades onde os intereses do \"individuo\" quedan supeditados aos intereses da colectividade.\nPoligamia.\nAs familias polig\u00ednicas e poli\u00e1ndricas \u2014agrupadas baixo a definici\u00f3n de \"familias polig\u00e1micas\u2014\" foron moi com\u00fans en varios sitios de Asia, \u00c1frica, pero foron historicamente rexeitadas polas sociedades modernas de Occidente. Os antrop\u00f3logos sociais empregan a evidencia emp\u00edrica dispo\u00f1ible para sinalar que durante boa parte da s\u00faa historia, os seres humanos deberon vivir en sociedades onde a poligamia era unha forma de estrutura familiar com\u00fan, e que nesas sociedades, as partes da familia (un esposo con varias esposas e os seus respectivos fillos, por exemplo), pod\u00edan convivir en harmon\u00eda social. Desta sorte, Khomegah sinala que en Ghana, a poliginia\u00a0redituaba en varios beneficios sociais."}
{"id": "381190", "revid": "65337", "url": "https://gl.wikipedia.org/wiki?curid=381190", "title": "N\u00facleo familiar", "text": "En econom\u00eda, ent\u00e9ndese \u00e1 familia como un axente econ\u00f3mico que consome, aforra, inviste e ofrece servizos de traballo. Xunto coas empresas, son os principais axentes a nivel microecon\u00f3mico.\nFunci\u00f3ns econ\u00f3micas da familia.\nConsumo.\n\u00c1s veces os pa\u00edses son irracionais entend\u00e9ndoo por sentido com\u00fan. Isto faio a maior\u00eda e co\u00f1\u00e9cese como a lei dos grandes n\u00fameros\u00a0no consumo. Isto ocorre cando hai inflaci\u00f3n, pois os bens soben de prezo constantemente.\no consumo na familia \u00e9 moi importante porque se adquiren necesidades ou beneficios atopados\nAforro familiar.\nEntend\u00e9ndoo como a privaci\u00f3n de consumo, as \"familias\" aforran de tres formas:\nAforro voluntario.\nDise do aforro que as \"familias\" desexan realizar. Consiste fundamentalmente en dep\u00f3sitos en bancos ou outras instituci\u00f3ns financeiras. Ao depositar, os bancos pagan unha taxa de interese de captaci\u00f3n, pois est\u00e1n a captar recursos. O aforrante quere que esta taxa sexa alta. Se a taxa \u00e9 baixa, hai pouco incentivo para o aforro voluntario. A racionalidade no aforro est\u00e1 determinada pola taxa de interese.\nAforro negativo.\nEnt\u00e9ndese por aforro negativo ou desaforro \u00e1 utilizaci\u00f3n do di\u00f1eiro xa aforrado en momentos nos que non se conta cun ingreso.\nAforro forzoso.\nConsiste no sistema de seguridade social. A lei determina un aforro obrigatorio, o que pode ser para asegurar unha boa xubilaci\u00f3n, manter un seguro de invalidez e de supervivencia etc.\nO aforro forzoso \u00e9 m\u00e1is efectivo cando \u00e9 de calidade, pois as\u00ed a xente non o evade.\nInvestimento.\nEntend\u00e9ndoo como a creaci\u00f3n neta de capital, un bo exemplo de investimento familiar \u00e9 a compra dunha casa nova, pois ao constru\u00edrse est\u00e1 a crearse capital.\u00a0A racionalidade no investimento depende da taxa de retorno, \u00e9 dicir, o que o investimento lle proporciona de volta ao investidor. Neste caso, \u00e1 \"familia\"."}
{"id": "381193", "revid": "89787", "url": "https://gl.wikipedia.org/wiki?curid=381193", "title": "Teor\u00eda da aproximaci\u00f3n", "text": "En matem\u00e1ticas, a teor\u00eda da aproximaci\u00f3n ref\u00edrese a como as funci\u00f3ns poden ser mellor aproximadas con funci\u00f3ns m\u00e1is simples, e coa caracterizaci\u00f3n cuantitativa dos erros introducidos polo mesmo. Tendo en conta que o que se entende por \"mellor\" e \"m\u00e1is simple\" depender\u00e1 da aplicaci\u00f3n.\nUn tema estreitamente relacionado \u00e9 a aproximaci\u00f3n de funci\u00f3ns por series de Fourier xeneralizadas, \u00e9 dicir, aproximaci\u00f3ns baseadas na suma dunha serie de termos baseados en polinomios ortogonais.\nUn problema de particular interese \u00e9 o de aproximar unha funci\u00f3n nunha biblioteca matem\u00e1tica de ordenador, utilizando operaci\u00f3ns que poden realizarse na computadora ou calculadora (por exemplo, adici\u00f3n e multiplicaci\u00f3n), de tal xeito que o resultado sexa o m\u00e1is pr\u00f3ximo posible \u00e1 funci\u00f3n real. Isto faise normalmente con aproximaci\u00f3n polin\u00f3micas ou racionais (relaci\u00f3n de polinomios).\nO obxectivo \u00e9 facer que a aproximaci\u00f3n sexa o m\u00e1is pr\u00f3xima posible \u00e1 funci\u00f3n real, normalmente cunha precisi\u00f3n pr\u00f3xima \u00e1 da aritm\u00e9tica de punto flotante do ordenador subxacente. Isto se logra usando un polinomio de alto grao, e/ou estreitando o dominio sobre o cal o polinomio ten que aproximar a funci\u00f3n.\nO estreitamento do dominio a mi\u00fado pode facerse mediante o uso de varias f\u00f3rmulas de adici\u00f3n ou escalamento para a funci\u00f3n que se est\u00e1 a aproximar. As bibliotecas matem\u00e1ticas modernas a mi\u00fado reducen o dominio en moitos pequenos segmentos e usan un polinomio de baixo grao para cada un deses segmentos."}
{"id": "381194", "revid": "7523", "url": "https://gl.wikipedia.org/wiki?curid=381194", "title": "Segunda divisi\u00f3n B espa\u00f1ola 2016/17", "text": "A tempada 2016\u201317 da Segunda Divisi\u00f3n B foi a 40\u00aa edici\u00f3n do terceiro nivel do f\u00fatbol espa\u00f1ol. Empezou en agosto de 2016 e finalizou en xu\u00f1o de 2017 coas eliminatorias de ascenso finais.\nResumo antes da tempada 2016\u201317.\nPlayoffs de Ascenso:\nDescendidos de Segunda Divisi\u00f3n:\nAscendidos de Terceira Divisi\u00f3n:\nPromoci\u00f3n de ascenso.\nCampi\u00f3ns de grupo.\nOs catro campi\u00f3ns de grupo xogaron unha eliminatoria a dobre partido. Os vencedores ascenderon directamente a Segunda Divisi\u00f3n. Os perdedores pasaron \u00e1 segunda eliminatoria cos segundos, terceiros e cuartos de grupo.\nAdemais, os dous vencedores que ascenderon a Segunda xogaron outra eliminatoria a dobre partido para decidir o campi\u00f3n da categor\u00eda.\nSegundos, terceiros e cuartos.\nCuartos de final.\nOs segundos, terceiros e cuartos de cada grupo xogaron unha eliminatoria a dobre partido. Os vencedores pasaron \u00e1s semifinais.\nSemifinais.\nOs seis ga\u00f1adores de cuartos de final e os dous perdedores da eliminatoria de campi\u00f3ns xogaron as semifinais a dobre partido. Os vencedores pasaron \u00e1s finais.\nFinais.\nOs catro ga\u00f1adores de semifinais xogaron as finais a dobre partido. Os vencedores ascenderon a Segunda Divisi\u00f3n.\nPromoci\u00f3n de permanencia.\nOs catro d\u00e9cimo sextos clasificados xogaron unha eliminatoria a dobre partido. Os perdedores descenderon directamente a Terceira Divisi\u00f3n, mentres que os ga\u00f1adores mantiveron a categor\u00eda."}
{"id": "381198", "revid": "23204", "url": "https://gl.wikipedia.org/wiki?curid=381198", "title": "Trit\u00f3n do Montseny", "text": "O trit\u00f3n do Montseny (\"Calotriton arnoldi\") \u00e9 unha especie de anfibio descrita a finais do 2005. Tr\u00e1tase da \u00fanica especie vertebrada end\u00e9mica de Catalu\u00f1a e o \u00fanico urodelo end\u00e9mico da pen\u00ednsula Ib\u00e9rica. At\u00f3pase en perigo de extinci\u00f3n.\nMorfolox\u00eda.\nDun tama\u00f1o aproximado de 10\u00a0cm de longo e co lombo de cor marr\u00f3n, e \u00e1s veces con manchas amarales. O ventre \u00e9 p\u00e1lido, cunha mancha branca na gorxa. Por toda a pel presenta pequenas rugosidades, coroadas por pequenas manchas negras. Est\u00e1 estreitamente relacionado co trit\u00f3n pirenaico (\"C.\u00a0asper\"). O trit\u00f3n do Montseny foi observado por vez primeira no macizo do Montseny en 1979 e durante moitos anos foi considerada a mesma especie que o trit\u00f3n pirenaico. No 2005, estudos cient\u00edficos confirmaron a separaci\u00f3n de ambas especies.\nComa outros urodelos, o seu ciclo vital transcorre totalmente dentro da auga.\nH\u00e1bitat.\nResulta moi dif\u00edcil de atopar, vive nos cursos de auga nas partes m\u00e1is remotas e de dif\u00edcil acceso do Montseny. Require dunhas condici\u00f3ns ambientais excelentes: augas frescas e os\u00edxenadas, limpas e con fondos pedregosos. Habitualmente rodeado por forestas de aci\u00f1eiras, faias ou especies t\u00edpicas das riveiras dos r\u00edos.\nProxecto Life.\nO proxecto Life \"Trit\u00f3n do Montseny\" levarase a cabo entre os anos 2016 e 2020. Promove diversas acci\u00f3ns para garantir a supervivencia da especie e a conservaci\u00f3n do seu h\u00e1bitat. Unha das acci\u00f3ns m\u00e1is importantes \u00e9 a da cr\u00eda en catividade. Deste xeito aumentando a poboaci\u00f3n da especie, garantirase a s\u00faa reserva xen\u00e9tica e poderanse levar introduci\u00f3ns controladas con tal de aumentar a s\u00faa distribuci\u00f3n xeogr\u00e1fica. Ademais do Parque Natural do Montseny tam\u00e9n se realiza a cr\u00eda desta especie no zoo de Barcelona, no Centre de Fauna de Pont de Suert e no Centre de Fauna de Torreferrussa."}
{"id": "381206", "revid": "88215", "url": "https://gl.wikipedia.org/wiki?curid=381206", "title": "Copa da Costa", "text": "A Copa da Costa \u00e9 unha competici\u00f3n futbol\u00edstica por eliminatorias de partidos de ida volta. Recibe o nome pola Costa da Morte e nela participan equipos das comarcas da Barcala, Noia, Soneira, Berganti\u00f1os, Xallas, Muros e Fisterra.\nA final de 2017 entre o Dumbr\u00eda e o Fisterra foi televisada por primeira vez en directo v\u00eda streaming pola web da TVG e retransmitida en diferido na TVG2."}
{"id": "381207", "revid": "56817", "url": "https://gl.wikipedia.org/wiki?curid=381207", "title": "Gran Premio do Brasil de 1990", "text": "O Gran Premio do Brasil de 1990 foi unha carreira de automobilismo de F\u00f3rmula 1, celebrada o 25 de marzo de 1990 no circu\u00edto de Interlagos de S\u00e3o Paulo. Foi a segunda carreira da tempada de e tam\u00e9n foi o d\u00e9cimo noveno Gran Premio do Brasil e o noveno en Interlagos. O circu\u00edto de S\u00e3o Paulo non albergaba o Gran Premio desde 1980 e o circu\u00edto foi amplamente renovado e a lonxitude do circu\u00edto reducida case \u00e1 metade. A carreira disputouse sobre 71 voltas ao circu\u00edto de catro quil\u00f3metros (fronte a 40 nas carreiras do circu\u00edto orixinal), para unha carreira de 307 quil\u00f3metros.\nA carreira foi ga\u00f1ada por sexta vez polo campi\u00f3n do mundo reinante Alain Prost pilotando un Ferrari 641. O triunfo ampliou a marca de Prost como m\u00e1ximo vencedor do Gran Premio do Brasil. A marxe de vitoria de Prost foi de 13 segundos sobre o piloto austr\u00edaco Gerhard Berger que pilotaba un McLaren MP4/5B. O compa\u00f1eiro de equipo de Berger, Ayrton Senna, foi terceiro.\nResumo da carreira.\nCualificaci\u00f3n.\nO circu\u00edto reconstru\u00eddo que era a sede da carreira por primeira vez desde alterouse drasticamente, a pista fora acurtada en 3\u00b45\u00a0km e perdeu moitas curvas r\u00e1pidas e a recta Retao, que permit\u00eda aos pilotos de F\u00f3rmula 1 usar o acelerador a fondo durante 20 segundos.\nNa pre-cualificaci\u00f3n, o equipo de Life Racing Engines viu ao seu coche estalar a 400 metros logo de sa\u00edr dos boxes, Gary Brabham afirmou que os mec\u00e1nicos estaban en folga e neg\u00e1ranse a po\u00f1er gasolina no coche.\nO heroe local Ayrton Senna logrou a s\u00faa 43\u00aa pole position na carreira e liderou desde o principio. Gianni Morbidelli cualificou por primeira vez na s\u00faa carreira na F\u00f3rmula Un.\nCarreira.\nLogo de cualificarse, o piloto de Williams Thierry Boutsen, 3\u00ba na grella, predixo que a Scuderia Ferrari na 3\u00aa fila da grella ser\u00edan os coches a bater, citando a s\u00faa transmisi\u00f3n semiautom\u00e1tica e o seu cambio semiautom\u00e1tico que permit\u00edan a Alain Prost e Nigel Mansell manter as s\u00faas mans no volante ao redor das curvas cheas de fochancas na parte posterior do circu\u00edto.\nNa primeira curva, Jean Alesi, Alessandro Nannini e Andrea de Cesaris enganch\u00e1ronse, eliminando a de Cesaris e obrigando ao piloto de Benetton a deterse para cambiar o morro. Na volta 8, Boutsen pasou a Berger para o segundo lugar, e Prost no Ferrari adiantou ao piloto de McLaren na volta 17. Mansell entrou nos boxes na volta 27 para po\u00f1er pneum\u00e1ticos novos e tam\u00e9n para inspeccionar unha barra estabilizadora rota, reincorpor\u00e1ndose no noveno lugar.\nA parada en boxes de Boutsen na volta 30 foi un desastre. Fall\u00e1ronlle os freos, e no pitlane, o Williams non puido parar e estrelouse contra un mont\u00f3n de pneum\u00e1ticos que o equipo ti\u00f1a apilados fora do garaxe. Isto requiriu un novo morro e cando reincorporouse, estaba na 11\u00aa posici\u00f3n.\nProst presionaba, na volta 35 pux\u00e9rase segundo a 10 segundos de Senna, e estaba agora por diante de Riccardo Patrese, Berger e Nelson Piquet. Cando Senna achegouse ao seu excompa\u00f1eiro de equipo en Lotus, Satoru Nakajima, contactaron e o McLaren tivo que entrar en boxes a po\u00f1er un morro novo. Reincorporouse e loitou duramente, pero os reducidos niveis da carga aerodin\u00e1mica fixeron o coche dif\u00edcil conducir. Na volta 66, Patrese retirouse co refrixerador de aceite roto.\nProst obtivo o seu 40\u00aa vitoria, e a s\u00faa primeira con Ferrari, por diante de Berger e un recuperado Senna. Mansell terminou nun excelente 4\u00ba, logo de conducir a trav\u00e9s da pista cunha barra estabilizadora rota. Boutsen finalizou nun meritorio 5\u00ba posto e Piquet logrou o \u00faltimo punto fronte ao seu p\u00fablico en casa logo de pasar a Alesi, que sufr\u00eda un severo desgaste dos pneum\u00e1ticos logo de intentar correr sen parar cos seus Pirelli, na \u00faltima volta."}
{"id": "381211", "revid": "98629", "url": "https://gl.wikipedia.org/wiki?curid=381211", "title": "Gran Premio de San Marino de 1990", "text": "O Gran Premio de San Marino de 1990 foi unha carreira de F\u00f3rmula Un celebrada o 13 de maio de 1990 no Aut\u00f3dromo Enzo e Dino Ferrari en Imola, Italia. Foi a terceira carreira do Campionato do Mundo de pilotos de e o d\u00e9cimo Gran Premio de San Marino disputouse sobre 61 voltas ao circu\u00edto de cinco quil\u00f3metros para unha distancia da carreira de 307 quil\u00f3metros.\nA carreira foi ga\u00f1ada polo piloto italiano Riccardo Patrese pilotando un Williams FW13B. Foi a terceira vitoria de Patrese nun Gran Premio, a s\u00faa primeira desde 1983 e a s\u00faa primeira con Williams. Patrese logrou a vitoria con cinco segundos sobre o piloto austr\u00edaco Gerhard Berger que pilotaba un McLaren MP4/5B. O terceiro foi o piloto italiano Alessandro Nannini pilotando un Benetton B190.\nInforme.\nPre carreira.\nNo per\u00edodo previo \u00e1 primeira rolda europea do campionato mundial houbo alg\u00fans cambios na grella. Brabham despediu ao piloto su\u00edzo propenso a accidentes Gregor Foitek e o substitu\u00edu polo australiano David Brabham, o fillo m\u00e1is novo do fundador do equipo Sir Jack Brabham. Foitek trasladouse ao inquedo equipo Onyx para substitu\u00edr a Stefan Johansson, quen non estaba contento coa forma en que o equipo era dirixido. O irm\u00e1n m\u00e1is vello de David Brabham, Gary Brabham, recuperou o sentido e abandonou desesperado o equipo Life, e foi substitu\u00eddo polo veterano italiano Bruno Giacomelli que non competera desde o ano . Como era previsto fallou na pre-cualificaci\u00f3n. Mentres tanto, Emanuele Pirro regresou ao equipo Dallara, logo de estar f\u00f3ra de acci\u00f3n con hepatite. O Tyrrell 019, dese\u00f1ado por Harvey Postlethwaite, foi o primeiro na F1 cun dese\u00f1o de \"morro alto\" con soportes que se estenden cara a abaixo a \u00e1 dianteira.\nPr\u00e1ctica e cualificaci\u00f3n.\nGabriele Tarquini non fixou un tempo de pre-cualificaci\u00f3n porque o seu coche perdeu presi\u00f3n de combustible na s\u00faa primeira volta. O seu compa\u00f1eiro de equipo Yannick Dalmas retirouse debido a unha lesi\u00f3n na boneca sufrida a semana anterior durante a proba. Bruno Giacomelli logrou a marca da volta m\u00e1is lenta da historia da F\u00f3rmula Un nunha pre-cualificaci\u00f3n. Giacomelli estableceu un tempo de volta de 7:16, unha media de pouco m\u00e1is de 35\u00b440\u00a0km/h nun Life L190 enganchado na 3\u00aa marcha. Na pr\u00e1ctica Alessandro Nannini tivo un accidente bastante grande no seu novo Benetton B190, pero non foi nada comparado coa deriva xigantesca de Pierluigi Martini no seu Minardi. Facendo que o italiano perd\u00e9rase o resto da fin de semana cun tac\u00f3n gretado.\nA cualificaci\u00f3n viu \u00e1s tres primeiras filas divididas por equipos con Ayrton Senna na pole, xunto ao seu compa\u00f1eiro de equipo en McLaren-Honda Gerald Berger. A segunda fila foi toda Williams - Renault con Patrese diante de Boutsen. A terceira fila estaba formada polos Ferrari, Nigel Mansell diante de Alain Prost. Os dez primeiros foron completados por Jean Alesi (Tyrrell), Nelson Piquet e Nannini (Benetton), e Derek Warwick no Lotus-Lamborghini.\nCarreira.\nEmanuele Pirro partiu desde a parte posterior da grella debido a que o seu coche non sa\u00edu para a volta de formaci\u00f3n. O comezo da carreira foi axitado con Senna e Berger escapando seguidos por Boutsen e Patrese. Detr\u00e1s deles houbo un caos, Mansell cometeu un erro causando que Ivan Capelli trompeara e se estrelara, e Satoru Nakajima chocara con el. En Tosa Martin Donnelly trompeou no seu Lotus, evitando por pouco golpear a ningu\u00e9n. Mentres tanto, Boutsen superou a Berger pero non puido acercarse a Senna. A orde seguiu sendo a mesma ata a volta 3 cando Senna rompeu a pina da roda, un problema mec\u00e1nico raro de McLaren. Isto permitiu a Boutsen tomar a dianteira, pero con Berger nos seus tal\u00f3ns. M\u00e1is atr\u00e1s Alesi chocou con Piquet mentres o pasaba en Tosa, Piquet trompeou pero continuou.\nBoutsen conduciu ata que o seu motor Renault V10 explotou na volta 17, o que deixou Berger diante dun agresivo Patrese, que estaba baixo a seria presi\u00f3n de Mansell. O ingl\u00e9s pasou ao seu ex compa\u00f1eiro de equipo Williams en Tosa, para o deleite dos afeccionados italianos. Mansell continuou atacando, malia ser golpeado por Andrea de Cesaris mentres que trataba de dobralo e desafiou a Berger para o liderado. Na carreira captura de Villeneuve, Mansell tratou de adiantalo polo exterior, pero Berger pechou a porta, facendo que Mansell trompeara dramaticamente. O ingl\u00e9s evitou golpear nada e terminou apuntando na direcci\u00f3n correcta, seguiu no segundo lugar, con todo, entrou sucidade e restos no motor de Mansell, facendo que se quentara e rebentara algunhas voltas m\u00e1is tarde.\nO abandono de Mansell deixou a Berger por diante de Patrese, que pasou \u00e1 cabeza na volta 51. Nannini e Prost loitaron polo terceiro lugar, ga\u00f1ando Nannini. Patrese ga\u00f1ou a s\u00faa primeira carreira desde o Gran Premio de Sur\u00e1frica de 1983 liderando na meta diante de Berger, Nannini, Prost, Piquet, e Alesi. En , a marca de Patrese de 98 carreiras entre d\u00faas vitorias segue en pe."}
{"id": "381212", "revid": "52568", "url": "https://gl.wikipedia.org/wiki?curid=381212", "title": "TeleSUR", "text": ""}
{"id": "381214", "revid": "5749", "url": "https://gl.wikipedia.org/wiki?curid=381214", "title": "Catharine MacKinnon", "text": "Catharine Alice MacKinnon, nada o 7 de outubro de 1946 en Minnesota, \u00e9 unha feminista radical, investigadora, avogada, mestra e activista estadounidense. MacKinnon graduouse na Smith College e acadou un doutoramento en xurisprudencia e outro en filosof\u00eda pola Universidade Yale. Como xurista, MacKinnon abordou as cuesti\u00f3ns do acoso sexual e a pornograf\u00eda. \u00c9 membro da Academia Estadounidense das Artes e das Ciencias."}
{"id": "381215", "revid": "89787", "url": "https://gl.wikipedia.org/wiki?curid=381215", "title": "Razorblade Suitcase", "text": "Razorblade Suitcase \u00e9 o segundo \u00e1lbum da banda brit\u00e1nica de post-grunge Bush, publicado o 19 de novembro de 1996 a trav\u00e9s do selo Trauma Records. Foi a continuaci\u00f3n do seu multi-platino \"Sixteen Stone\" e estreouse no n\u00famero 1 da lista \"Billboard 200\", vendendo 293 000 copias durante a s\u00faa primeira semana nos Estados Unidos. Ata a data segue sendo o \u00fanico disco de Bush en chegar ao posto m\u00e1is alto da \"Billboard 200\". Gravado nos Abbey Road Studios de Londres co enxe\u00f1eiro/produtor Steve Albini, o son do \u00e1lbum comparouse ao do \"In Utero\" de Nirvana, que tam\u00e9n foi producido e gravado por Albini.\nO disco foi reeditado coincidindo co seu 20 aniversario, titul\u00e1ndoo oficialmente \"Razorblade Suitcase (In Addition)\". Foi publicado dixitalmente o 16 de decembro de 2016, e en vinilo o 10 de febreiro de 2017. A reedici\u00f3n incl\u00fae o \u00e1lbum remasterizado e catro rarezas extra: \"Broken TV\", \"Old\", \"Sleeper\" e \"Bubbles\". Antes deste lanzamento, tres das catro canci\u00f3ns extra foran publicadas como caras b ou inclu\u00eddas en recompilatorios, pero \"Sleeper\" trat\u00e1base dun tema in\u00e9dito.\nListaxe de canci\u00f3ns.\nTodos os temas compostos por Gavin Rossdale"}
{"id": "381216", "revid": "61897", "url": "https://gl.wikipedia.org/wiki?curid=381216", "title": "Catharine Alice MacKinnon", "text": ""}
{"id": "381218", "revid": "25871", "url": "https://gl.wikipedia.org/wiki?curid=381218", "title": "Takk...", "text": "Takk... \u00e9 o cuarto \u00e1lbum da banda islandesa de post-rock Sigur R\u00f3s, publicado o 12 de setembro de 2005 a trav\u00e9s do selo Geffen Records. O disco estreouse no n\u00famero 27 da lista \"Billboard 200\", tras vender 30 000 capias na s\u00faa primeira semana nos Estados Unidos. No ano 2006 \"Takk...\" foi certificado ouro pola British Phonographic Industry, despois de vender 100 000 unidades no Reino Unido. En total o \u00e1lbum vendeo ao redor das 800 000 copias en todo o mundo. \"Takk\" significa \"grazas\" in island\u00e9s."}
{"id": "381219", "revid": "10599", "url": "https://gl.wikipedia.org/wiki?curid=381219", "title": "Valira d'Ordino", "text": ""}
{"id": "381220", "revid": "10599", "url": "https://gl.wikipedia.org/wiki?curid=381220", "title": "Valira d'Encamp", "text": ""}
{"id": "381221", "revid": "98629", "url": "https://gl.wikipedia.org/wiki?curid=381221", "title": "For Screening Purposes Only", "text": "For Screening Purposes Only \u00e9 o \u00fanico \u00e1lbum da banda brit\u00e1nica de dance-punk Test Icicles, publicado o 31 de outubro de 2005 a trav\u00e9s do selo Domino Records. Despois do seu lanzamento, en febreiro de 2006, Test Icicles separar\u00edase.\nO seu t\u00edtulo procede da pel\u00edcula de 1999 \"Thicker Than Water\". No filme a frase \"For screening purposes only\" (s\u00f3 para fins de proxecci\u00f3n) aparece na pantalla cada vez que hai unha escena de violencia. O membro da banda Rory Atwell tam\u00e9n dixo que a primeira canci\u00f3n do \u00e1lbum, \"Your Biggest Mistake\", \u00e9 sobre a pel\u00edcula."}
{"id": "381223", "revid": "1131", "url": "https://gl.wikipedia.org/wiki?curid=381223", "title": "Javier de Hoyos", "text": "Javier de Hoyos Mart\u00ednez, nado en\u00a0Santander\u00a0o\u00a023 de outubro de 1990,\u00a0\u00e9 un xornalista, actor e modelo espa\u00f1ol. \u00c9 licenciado en Comunicaci\u00f3n Audiovisual pola Universidade do Pa\u00eds Vasco e m\u00e1ster en Xornalismo\u00a0de Televisi\u00f3n pola Universidade Antonio de Nebrija.\nTraxectoria.\nTelevisi\u00f3n.\nLicenciado en Comunicaci\u00f3n Audiovisual pola Universidade do Pa\u00eds Vasco en 2012, comeza a s\u00faa traxectoria profesional en Canle Biscaia en 2011 como c\u00e1mara e reporteiro cubrindo distintos acontecementos pol\u00edticos, sociais, enquisas a p\u00e9 de r\u00faa e entrevistas con motivo das elecci\u00f3ns locais dese ano.\nDurante 2012, antes de terminar a carreira, traballa como redactor e documentalista na\u00a0Axencia Atlas do Pa\u00eds Vasco, que fornece de informaci\u00f3n rexional ao grupo Mediaset Espa\u00f1a realizando entre outras cousas directos nos informativos de Telecinco e Cuatro\u00a0as\u00ed como labores de arquivo.\nEn 2013, realizou o taller de presentadores de Telecinco en colaboraci\u00f3n coa Universidade Camilo Jos\u00e9 Cela.\nEn 2014, d\u00e1 o salto aos informativos nacionais como redactor de Antena 3 Noticias dentro do m\u00e1ster en Xornalismo de Televisi\u00f3n no que colabora Antena 3 coa Universidade Antonio de Nebrija.\u00a0Ao mesmo tempo, ficha polo portal de televisi\u00f3n, F\u00f3rmula TV, realizando entrevistas a actores nacionais e internacionais, presentadores, rostros da pequena pantalla, cubrindo estreas de series, festivais como o de Eurovisi\u00f3n\u00a0e encarg\u00e1ndose da elaboraci\u00f3n de audiencias.\nEn xu\u00f1o de 2015 \u00e9 nomeado director de contidos multimedia de Noxvo, grupo ao que pertence F\u00f3rmula TV e outras webs asociadas como \"Bekia\" ou \"Los replicantes\".\nEn outubro de 2016, abandona parcialmente F\u00f3rmula TV e ficha por 13tv para copresentar xunto a Antonio Jimenez, o faladoiro pol\u00edtico El cascabel al gato encarg\u00e1ndose da secci\u00f3n de redes sociais, achegando toda a actualidade pol\u00edtica en Twitter, \u00faltima hora, memes do d\u00eda e levando o bar\u00f3metro. O 23 de novembro deste mesmo ano presenta a Alfombra Vermella dos Premios Iris xunto a Irma Soriano. En xaneiro de 2017 conv\u00e9rtese no presentador do programa Especial Navidad de Twitter Coci\u00f1a.\nTen a s\u00faa propia canle en YouTube (JaviHoyos) desde xullo de 2015 no que comenta programas, series, pel\u00edculas, obras de teatro, temas de actualidade ou persoais.\nActor.\nEn outubro de 2016, debuta como actor na segunda tempada da serie xuvenil \"Yo quisiera\" de Divinity dando vida a Mario, o profesor de ciencias do colexio, a\u00ednda pendente de estrea.\nModelo.\nDesde 2013, exerce de modelo ocasional para algunhas publicaci\u00f3ns como Cool Korea ou Columna Zero. Tam\u00e9n participou nalg\u00fan desfile."}
{"id": "381224", "revid": "23204", "url": "https://gl.wikipedia.org/wiki?curid=381224", "title": "Reporteiro, reporteira", "text": "Un reporteiro \u00e9 un xornalista cuxa principal actividade consiste en colleitar e presentar informaci\u00f3ns sobre un determinado evento ou acontecemento de certa actualidade, o que frecuentemente debe facer desde o lugar mesmo onde se producen ou se produciron os feitos significantes.\nTipos.\nEntre os que se dedican a esta actividade, \u00e9 posible distinguir os seguintes casos:\nMisi\u00f3n.\nO reporteiro \u00e9 un xornalista de campo, que recolle e verifica informaci\u00f3ns sobre o terreo mesmo dos acontecementos, e segundo os casos, ou ben el mesmo traballa o material obtido para darlle formato de difusi\u00f3n, ou ben transmite ese material aos seus colegas, \u00e1s veces chamados \u00abxornalistas de escritorio\u00bb, que ser\u00e1n quen se encarguen dos detalles finais, xerando reportaxe cinematogr\u00e1fica, e/ou v\u00eddeo, e/ou artigo escrito, e/ou rexistro de son, ou o que sexa.\nUnha reportaxe \u00e9, na orixe, un documento ou esbozo sobre un determinado t\u00f3pico, xeralmente, con fotograf\u00edas ou tomas de v\u00eddeo obtidas sobre o terreo. Segundo sexa o medio de comunicaci\u00f3n que se utilice, tam\u00e9n son de uso as entrevistas radiof\u00f3nicas ou televisadas.\nA reportaxe non sempre ten por obxectivo expor unha situaci\u00f3n global, pois en moitos casos lim\u00edtase a ilustrar un evento ou aspecto puntual, respectando a unidade de tempo, espazo, e problem\u00e1tica.\nDurante unha reportaxe, o reporteiro describe os feitos, insere as observaci\u00f3ns e comentarios das testemu\u00f1as, informa as fontes, e exp\u00f3n a problem\u00e1tica ou asunto. Unha das cousas m\u00e1is importantes nunha reportaxe, \u00e9 a claridade, a axilidade, o sinal transmitido polo xornalista, e o ambiente e entusiasmo que logra recrear. As descrici\u00f3ns e as sensaci\u00f3ns subxectivas do reporteiro ou dos seus entrevistados, poden chegar a complementar moi ben a an\u00e1lise cr\u00faa dos feitos."}
{"id": "381227", "revid": "23204", "url": "https://gl.wikipedia.org/wiki?curid=381227", "title": "Gran Premio do Canad\u00e1 de 1990", "text": "O Gran Premio do Canad\u00e1 de 1990 (oficialmente o 1989 Formula 1 Grand Prix du Canada) foi unha carreira de F\u00f3rmula 1 que se celebrou o 10 de xu\u00f1o de 1990 no Circu\u00edto Gilles Villeneuve, Montreal, Canad\u00e1. A carreira foi a quinta rolda da tempada . Foi o 28\u00ba Gran Premio Canadense e o 12\u00ba no Circu\u00edto Gilles Villeneuve. A carreira disputouse sobre m\u00e1is de 70 voltas do circu\u00edto de 4.390\u00a0km para unha distancia de carreira de 307 quil\u00f3metros.\nA carreira foi ga\u00f1ada por segunda vez polo piloto brasileiro Ayrton Senna pilotando un McLaren MP4/5B. foi a terceira vitoria de Senna na tempada logo de ga\u00f1ar a primeira carreira da tempada en Estados Unidos e o Gran Premio de M\u00f3naco s\u00f3 d\u00faas semanas antes. Senna ga\u00f1ou por dez segundos sobre o seu compatriota Nelson Piquet, quen pilotaba un Benetton B190. Tres segundos m\u00e1is atr\u00e1s no terceiro posto quedou o piloto brit\u00e1nico Nigel Mansell pilotando un Ferrari 641.\nO triunfo permitiulle a Senna lograr unha vantaxe de doce puntos no campionato de pilotos sobre o seu compa\u00f1eiro de equipo de McLaren, Gerhard Berger. O seu rival competitivo m\u00e1is pr\u00f3ximo, o piloto de Ferrari Alain Prost, ti\u00f1a menos da metade dos puntos de Senna.\nInforme da carreira.\nNunha carreira cunha fila dianteira de McLaren, o equipo parec\u00eda forte. Senna mantivo a vantaxe na primeira curva con Berger en segundo lugar, pero considerouse que o austr\u00edaco sa\u00edra antes de tempo. Logo dunhas poucas voltas de carreira anunciouse que Berger ter\u00eda unha penalizaci\u00f3n dun minuto engadido ao seu tempo de carreira. Como consecuencia, logo dunha rolda de pitstops para po\u00f1er pneum\u00e1ticos novos, Senna permitiu ao seu compa\u00f1eiro de equipo pasalo na forquita para que o austr\u00edaco puidese po\u00f1erse a ga\u00f1ar tempo en relaci\u00f3n cos seus outros competidores.\nAs condici\u00f3ns meteorol\u00f3xicas eran de mollado, o que fac\u00eda a pista lixeiramente esvaradiza. Isto causou moitos trompos. Thierry Boutsen, ga\u00f1ador do Gran Premio de 1989, trompeou a mediados de carreira ao intentar pasar a Prost mentres se achegaba a unha curva, e levouse por diante o Ligier de Nicola Larini.\nNannini trompeou e bateu contra unha parede de pneum\u00e1ticos f\u00f3ra da pista. Pouco despois na volta 26, Jean Alesi perdeu o control cando trataba de adiantar a outro coche, trompeou e bateu contra a mesma barreira de pneum\u00e1ticos, terminando encima do abandonado Benetton B190 de Nannini. O Benetton quedou esnaquizado cando o golpeou o Tyrrell, deixando aos mec\u00e1nicos do equipo cun gran traballo de reconstruci\u00f3n antes da seguinte carreira en M\u00e9xico.\nAo final, Berger cruzou a li\u00f1a en primeiro lugar, pero ti\u00f1a unha penalizaci\u00f3n dun minuto por saltarse a sa\u00edda, que se engadiu ao seu tempo de carreira, deix\u00e1ndoo en cuarto lugar na clasificaci\u00f3n final. Logo da penalizaci\u00f3n de Berger, Senna levouse a vitoria, mentres que Piquet terminou segundo logo dunha gran batalla cos dous Ferraris. Foi o primeiro podio do piloto de Benetton desde o Gran Premio de Australia de 1988. Prost foi pasado polo seu compa\u00f1eiro Mansell que terminou terceiro."}
{"id": "381228", "revid": "98629", "url": "https://gl.wikipedia.org/wiki?curid=381228", "title": "Gran Premio de M\u00e9xico de 1990", "text": "O Gran Premio de M\u00e9xico de 1990 de F\u00f3rmula 1 celebrouse na Cidade de M\u00e9xico o 24 de xu\u00f1o de 1990. A carreira, foi a sexta da F\u00f3rmula Un de . Foi o 14\u00ba Gran Premio de M\u00e9xico e o quinto desde o regreso ao calendario do Mundial do Aut\u00f3dromo Irm\u00e1ns Rodr\u00edguez, logo da s\u00faa renovaci\u00f3n. Celebrouse sobre 69 voltas ao circu\u00edto de catro quil\u00f3metros por unha distancia de carreira de 305 quil\u00f3metros.\nA carreira ga\u00f1ouna o campi\u00f3n do mundo reinante, o piloto franc\u00e9s Alain Prost pilotando un Ferrari 641. Foi a segunda vitoria de Prost no ano logo de ga\u00f1ar o Gran Premio do Brasil de 1990. Prost ga\u00f1ou a carreira por 26 segundos sobre o seu compa\u00f1eiro de equipo, o brit\u00e1nico Nigel Mansell. O terceiro foi o piloto austr\u00edaco Gerhard Berger, que pilotaba un McLaren MP4/5B.\nA vitoria de Prost e o terceiro posto de Berger, e unha picada nun pneum\u00e1tico no coche de Ayrton Senna, ao final da carreira, permitiron que ambos pilotos acheg\u00e1sense a oito puntos de Senna.\nInforme.\nCualificaci\u00f3n.\nNon houbo cambios na ali\u00f1aci\u00f3n cando o show da F1 trasladouse \u00e1 Cidade de M\u00e9xico. O clima estivo cambiante durante a fin de semana, collendo a alg\u00fans pilotos desprevidos, o equipo de Larrousse levou a peor parte o s\u00e1bado pola ma\u00f1\u00e1 cando ambos pilotos tiveron grandes accidentes, pero tanto Aguri Suzuki como \u00c9ric Bernard lograron clasificarse para a carreira, pero todo non foi tan bo en Leyton House, onde tanto Ivan Capelli como Maur\u00edcio Gugelmin non se clasificaron. Na parte dianteira da grella houbo unha pequena sorpresa con Gerhard Berger que logrou a pole position por diante de Riccardo Patrese, Ayrton Senna, Nigel Mansell, Thierry Boutsen, Jean Alesi, Pierluigi Martini, Nelson Piquet, Satoru Nakajima e Stefano Modena, con Alain Prost, descontento coa cualificaci\u00f3n do seu Ferrari que s\u00f3 puido ser 13\u00ba. Roberto Moreno foi descualificado por recibir un empurr\u00f3n no inicio da cualificaci\u00f3n.\nCarreira.\nO sol saudou aos pilotos o d\u00eda da carreira e na sa\u00edda Patrese afastouse de Senna, Berger, Boutsen e Piquet. Senna estaba desesperado por pasar a Patrese e ao comezo da volta 2 p\u00faxose na cabeza, levando a Berger con el. O d\u00fao de McLaren sa\u00edu disparado abrindo distancia, mentres que atr\u00e1s a acci\u00f3n era grande, con Prost atacando a trav\u00e9s da pista logo da s\u00faa mala posici\u00f3n na grella e con Piquet situ\u00e1ndose terceiro. A carreira de Berger en segundo lugar chegou ao seu fin cedo cando tivo que parar para po\u00f1er pneum\u00e1ticos novos na volta 13, deixando a Piquet en segundo lugar, pero baixo a inmensa presi\u00f3n do seu vello rival Nigel Mansell, que foi capaz de pasarlle pouco despois. Con todo, foi Prost quen sorprendeu a todos mentres continuaba o seu ataque a trav\u00e9s da pista, tomando o segundo posto de Mansell a 15 voltas para chegar a meta. Prost procedeu a recortar distancia con Senna, que estaba empezando a perder velocidade por problemas cos pneum\u00e1ticos. O brasileiro apostara pola durabilidade dos pneum\u00e1ticos e non facer unha parada para po\u00f1er cauchos novos. Na volta 60, Prost superou a Senna cun simple movemento e tres voltas m\u00e1is tarde, o pneum\u00e1tico traseiro de Senna estalou, obrig\u00e1ndoo a retirarse do seu 100\u00ba Gran Premio. A verdadeira batalla acabou sendo polo segundo lugar entre Mansell e Berger, que culminou co agora lendario adiantamento de Mansell polo exterior de Berger entrando na ultrarr\u00e1pida curva Peraltada. Alg\u00fans o chamaron valente, outros o chamaron suicida, pero de calquera xeito Mansell terminou segundo detr\u00e1s de Prost con Berger terceiro seguido de Alessandro Nannini, Boutsen e Piquet."}
{"id": "381231", "revid": "1888", "url": "https://gl.wikipedia.org/wiki?curid=381231", "title": "Domingo Costas Baamonde", "text": "Domingo Costas Baamonde, nado en Padr\u00f3n cara a 1904 e finado en Pontevedra o 9 de outubro de 1936, foi un tip\u00f3grafo e sindicalista galego.\nTraxectoria.\nAsentado en Pontevedra como tip\u00f3grafo, foi vocal obreiro do Comit\u00e9 Paritario Interlocal de Artes gr\u00e1ficas de Pontevedra en 1930 e elix\u00edrono presidente da Asociaci\u00f3n Tipogr\u00e1fica de Pontevedra en 1935. Vinculado ao PCE, foi elixido secretario da Sociedad Obrera de Cultura de Pontevedra en xu\u00f1o de 1932, participou no mitin anti-imperialista organizado polos comunistas vigueses en agosto de 1931. Colaborou en \"\u00a1\u00a1Revoluci\u00f3n!!\". Foi secretario do Congreso de Unidad Sindical celebrado en Pontevedra en novembro de 1932. Foi detido en xullo de 1933 por organizar un boicot. Co golpe de Estado do 18 de xullo de 1936 foi detido e paseado o 9 de outubro."}
{"id": "381235", "revid": "47401", "url": "https://gl.wikipedia.org/wiki?curid=381235", "title": "Xeometr\u00eda proxectiva", "text": "En matem\u00e1ticas, a xeometr\u00eda proxectiva \u00e9 a rama que estuda as propiedades de incidencia das figuras xeom\u00e9tricas, pero abstra\u00e9ndose totalmente do concepto de medida. A mi\u00fado \u00fasase esta palabra tam\u00e9n para falar da teor\u00eda da proxecci\u00f3n chamada xeometr\u00eda descritiva.\nHistoria.\nAs primeiras propiedades xeom\u00e9tricas de natureza proxectiva foron descubertas durante o s\u00e9culo III por Pappus de Alexandr\u00eda. Filippo Brunelleschi (1404\u20131472) comezou a investigar a xeometr\u00eda da perspectiva en 1425\nG\u00e9rard Desargues \u00e9 o iniciador da xeometr\u00eda proxectiva, pois fundamentou matematicamente os m\u00e9todos da perspectiva que desenvolveran os artistas do Renacemento, e a\u00ednda que o seu traballo foi publicado en 1639, pasou desapercibido durante dous s\u00e9culos (excepto dous teoremas), ensombrecido pola influente obra de Descartes.\nNo s\u00e9culo XIX establec\u00e9ronse dentro das matem\u00e1ticas a xeometr\u00eda proxectiva e a xeometr\u00eda hiperb\u00f3lica, pero o que acabou de enraizalas, posiblemente, foi achar un modelo anal\u00edtico. Dentro do contexto da xeometr\u00eda euclidiana-cartesiana p\u00f3dese constru\u00edr a xeometr\u00eda proxectiva e, se se acepta a primeira, hai que admitir a segunda.\nEste proceso finalizou definitivamente a principios do s\u00e9culo XX, pois Einstein, apoi\u00e1ndose nos exhaustivos desenvolvementos xeom\u00e9tricos dos matem\u00e1ticos do s\u00e9culo XIX, conseguiu demostrar que, a grande escala, o universo se pode interpretar mellor con estas \"novas\" xeometr\u00edas que co r\u00edxido espazo euclidiano.\nPunto de vista sint\u00e9tico.\nDesde o punto de vista sint\u00e9tico, a xeometr\u00eda proxectiva \u00e9 unha xeometr\u00eda que parte dos seguintes principios:\nO quinto postulado de Euclides, das rectas paralelas, est\u00e1 impl\u00edcito nestes dous principios xa que, dada unha recta e un punto exterior, existir\u00e1 unha \u00fanica recta paralela definida polo punto dado e o do infinito polo primeiro axioma.\nComo os axiomas dos que se parte son sim\u00e9tricos, se en calquera teorema proxectivo se intercambian as palabras \"recta\" e \"punto\" obtense outro teorema igualmente v\u00e1lido. A estes teoremas ch\u00e1maselles \"duais\".\nO principio antes exposto co\u00f1\u00e9cese como principio de Dualidade e foi enunciado por Poncelet no s\u00e9culo XIX. Moitos teoremas anteriores, como os de Pascal e Brianchon, son duais, a\u00ednda que ning\u00fan matem\u00e1tico o notara at\u00e9 ent\u00f3n.\nOs teoremas de Pascal e Brianchon, a\u00ednda que completamente v\u00e1lidos, demostr\u00e1ronse inicialmente en xeometr\u00eda euclidiana, base\u00e1ndose nos teoremas de Pappus e Menelao, que utilizan unha m\u00e9trica e polo tanto non son v\u00e1lidos en xeometr\u00edas de incidencia, como a proxectiva.\nEn principio tentouse buscar demostraci\u00f3ns alternativas destes teoremas sen usar congruencia de segmentos. Hilbert demostrou en 1899 que tal cousa \u00e9 imposible e desde ent\u00f3n adoita inclu\u00edrse o teorema do hex\u00e1gono de Pappus como un axioma da xeometr\u00eda proxectiva. Iso permite demostrar en proxectiva todo o demostrable en euclidiana sen ter que recorrer a unha m\u00e9trica.\nPor non usar m\u00e9tricas nos seus enunciados, dise que a xeometr\u00eda proxectiva \u00e9 unha xeometr\u00eda de incidencia.\nFinalmente, hai que destacar que dende o punto de vista sint\u00e9tico, un espazo proxectivo consiste nun espazo af\u00edn ao que se engade un conxunto de puntos infinitos, de modo que cada par de rectas paralelas se cortan nun destes puntos.\nAplicaci\u00f3ns.\nCando facemos isomorfas as paralelas euclidianas coas rectas proxectivas que se cortan \"no infinito\", p\u00f3dese extrapolar todo o que se demostre en proxectiva \u00e1 xeometr\u00eda euclidiana. A xeometr\u00eda proxectiva, m\u00e1is flexible que a euclidiana, conv\u00e9rtese con isto nunha ferramenta \u00fatil para enunciar moitos teoremas cl\u00e1sicos m\u00e1is sinxelamente, e mesmo simplificar as demostraci\u00f3ns, a\u00ednda que non permite demostrar nada que non poida demostrarse na euclidiana.\nA xeometr\u00eda proxectiva pode entenderse, informalmente, como a xeometr\u00eda que se obt\u00e9n cando nos colocamos nun punto, mirando desde ese punto. Isto \u00e9, calquera li\u00f1a que incide no noso \"ollo\" par\u00e9cenos ser s\u00f3 un punto, no plano proxectivo, xa que o ollo non pode \"ver\" os puntos que hai detr\u00e1s.\nDesta forma, a xeometr\u00eda proxectiva tam\u00e9n equivale \u00e1 proxecci\u00f3n sobre un plano dun subconxunto do espazo na xeometr\u00eda euclidiana tridimensional. As rectas que chegan ao ollo do observador prox\u00e9ctanse en puntos. Os planos definidos por cada par delas prox\u00e9ctanse en rectas.\nIsto \u00e9 \u00fatil porque \u00e1s veces os teoremas de xeometr\u00eda proxectiva non poden demostrarse s\u00f3 cos axiomas de incidencia antes expostos (Hilbert, 1899) e \u00e9 necesario demostralos en xeometr\u00eda euclidiana e logo proxectar, como o teorema de Desargues (ou ben admitir o teorema de Pappus anteriormente citado como axioma).\nPunto de vista vectorial.\nA xeometr\u00eda proxectiva \u00e9 o estudo do grupo das proxectividades entre espazos proxectivos.\nAxiomas.\nSexa formula_1 un corpo e formula_2 un formula_1-espazo vectorial (non trivial).\nDefinida en formula_4 a seguinte relaci\u00f3n de equivalencia: formula_5.\nCh\u00e1mase espazo proxectivo sobre formula_2 ao conxunto cociente de formula_7 pola relaci\u00f3n de equivalencia anterior formula_8:\nAs rectas vectoriais de formula_2 son conxuntos formados polos m\u00faltiplos escalares dos vectores non nulos, isto \u00e9, se formula_11, formula_12, a recta vectorial determinada por formula_13 \u00e9 o conxunto formula_14. A recta vectorial determinada por formula_13 non \u00e9 ent\u00f3n outra cousa que o subespazo vectorial xerado por formula_13, \u00e9 dicir, formula_17. O espazo proxectivo formula_18 asociado a formula_2 ser\u00e1 o conxunto de todas as rectas vectoriais de formula_2.\n\u00c9 inmediato que se formula_11, formula_12, ent\u00f3n para calquera formula_23 tal que formula_24 con formula_25, c\u00famprese que as rectas vectoriais determinadas por formula_26 e por formula_13 coinciden, isto \u00e9, formula_28 = formula_29. A\u00ed reside a esencia dun espazo proxectivo: consid\u00e9ranse s\u00f3 as direcci\u00f3ns, non os vectores concretos. Ante este feito, para traballar s\u00f3 con vectores e non con rectas vectoriais, establ\u00e9cese a seguinte relaci\u00f3n, que resulta ser unha relaci\u00f3n de equivalencia: se formula_30, dise que formula_26 est\u00e1 relacionado con formula_13 (escr\u00edbese como formula_33) se existe un formula_34 de maneira que formula_35. Ao tomar o conxunto cociente formula_36 obtense outra forma de definir formula_18.\nOs elementos do espazo proxectivo ser\u00edan ent\u00f3n as clases de equivalencia dos vectores de formula_2 mediante a relaci\u00f3n de equivalencia formula_39.\nA\u00ednda pode darse outro paso m\u00e1is para comprender mellor este tipo de espazos: se se toma unha base de formula_2, como ao tomar a recta vectorial xerada por formula_13 es\u00edxese que formula_12, algunha das coordenadas de formula_13 respecto da base tomada ten que ser necesariamente non nula. Ao multiplicar escalarmente o vector non nulo polo inverso desa coordenada non nula obterase outro vector da mesma recta vectorial, no que agora a coordenada non nula escollida vai valer 1. Como o novo vector est\u00e1 na mesma recta vectorial, a s\u00faa clase de equivalencia \u00e9 a mesma que a do vector antigo, \u00e9 dicir, representa o mesmo elemento do espazo proxectivo.\nExemplo.\nA continuaci\u00f3n exponse nun exemplo que significa isto:\nT\u00f3mese o espazo vectorial real formula_44 (coa base can\u00f3nica) e o vector non nulo formula_45.\nDen\u00f3tase por formula_46 a s\u00faa clase de equivalencia mediante a relaci\u00f3n formula_39. Catro das cinco coordenadas son non nulas, as\u00ed que temos catro posibles maneiras de realizar o proceso anterior: no primeiro caso (dividindo entre a primeira coordenada, o 8) obter\u00edase formula_48. Se en lugar de tomar a primeira coordenada t\u00f3mase, por exemplo, a quinta (formula_49), obter\u00edase formula_50. Poder\u00edase dividir as coordenadas do vector inicial formula_45 entre as outras d\u00faas coordenadas non nulas, formula_52 ou formula_53, pero en todos os casos obter\u00edase a mesma clase de equivalencia, a\u00ednda que as coordenadas non sexan numericamente as mesmas. Nesta situaci\u00f3n dirase que formula_54 \u00e9 a representaci\u00f3n da clase do vector formula_45 en coordenadas homox\u00e9neas. C\u00f3mpre salientar que formula_54, formula_57 e formula_58 son coordenadas homox\u00e9neas do mesmo punto proxectivo."}
{"id": "381237", "revid": "29398", "url": "https://gl.wikipedia.org/wiki?curid=381237", "title": "Iv\u00e1n Villar", "text": "Ivan Villar Mart\u00ednez, nado en Ald\u00e1n (Cangas) o 9 de xullo de 1997 \u00e9 un futbolista galego que xoga de porteiro no Celta de Vigo.\nTraxectoria.\nProcedente do R\u00e1pido Bah\u00eda, fichou polo Celta de Vigo en idade alev\u00edn, pasando por t\u00f3dolos equipos da canteira celeste ata o Celta de Vigo B, co que debutou en 2013 na Segunda Divisi\u00f3n B, a\u00ednda en idade de xuvenil. Na tempada 2015/16 foi o primeiro porteiro do filial e na tempada seguinte, 2016/17, alternou o filial coas convocatorias do primeiro equipo, co que debutou na pen\u00faltima xornada da liga de Primeira Divisi\u00f3n fronte ao Deportivo Alav\u00e9s, da man do adestrador Eduardo Berizzo.\nNo ver\u00e1n de 2017 rexeitou continuar no filial, pois preferiu intentar ga\u00f1ar un posto no primeiro equipo fronte aos gardametas Rub\u00e9n Blanco e Sergio \u00c1lvarez. Con todo, non dispuxo de ning\u00fan minuto e en xaneiro sa\u00edu cedido ao Levante, que buscaba un porteiro para suplir a baixa do lesionado Ra\u00fal Fern\u00e1ndez. No equipo valenciano non chegou a debutar, sendo o gardameta titular Oier Olaz\u00e1bal. Na tempada 2018/19 regresou ao Celta B, co que disputou 39 partidos.\nNa campa\u00f1a 2019/20 foi o terceiro porteiro do primeiro equipo, e disputou os \u00faltimos partidos da tempada, tralas lesi\u00f3ns de Sergio e Rub\u00e9n Blanco. Os problemas destes gardametas continuaron na 2020/21, polo que Iv\u00e1n Villar puido xogar 23 partidos durante o ano. \nSelecci\u00f3n espa\u00f1ola.\nFoi internacional coa selecci\u00f3n espa\u00f1ola sub-17, coa sub-19 e coa sub-21, e en xullo de 2021 viaxou a Toquio para participar nos Xogos Ol\u00edmpicos de 2020. O seleccionador Luis de la Fuente elixiuno como terceiro porteiro, por detr\u00e1s de Unai Sim\u00f3n e \u00c1lvaro Fern\u00e1ndez. A\u00ednda que non chegou a debutar no torneo, conseguiu a medalla de prata despois de que o seu equipo xogase e perdese a final contra o Brasil de Dani Alves."}
{"id": "381238", "revid": "98629", "url": "https://gl.wikipedia.org/wiki?curid=381238", "title": "Gentianales", "text": "Gentianales \u00e9 unha orde de plantas con flor, inclu\u00eddas dentro do clado das ast\u00e9ridas das eudicots. Comprende m\u00e1is de 16\u00a0000 especies nuns 1\u00a0138 x\u00e9neros e 5 familias. A familia m\u00e1is grande \u00e9 a das rubi\u00e1ceas, \u00e1 que pertencen m\u00e1is do 80% das especies da orde. Plantas co\u00f1ecidas da orde son a cafeeira, quina, gardenia, xanz\u00e1, loendro (\"Nerium oleander\") e \"Vinca\".\nDescrici\u00f3n.\nEntre as caracter\u00edsticas das \"Gentianales\" est\u00e1 a presenza dun s\u00f3 verticilo de estames, inseridos sobre a corola, e no conxunto da flor hai 4 verticilos. Son gamop\u00e9talas tetrac\u00edclicas. O xineceo \u00e9 s\u00fapero pero reducido a dous carpelos como en moitas gamop\u00e9talas evolucionadas. O estilo do pistilo \u00e9 sempre \u00fanico pero os ovarios, xeralmente soldados, est\u00e1n libres nas d\u00faas familias das Asclepiadaceae e Apocynaceae.\nTaxonom\u00eda.\nNo sistema de clasificaci\u00f3n de Dahlgren as Gentiales estaban encadradas na superorde Gentianiflorae (tam\u00e9n chamada Gentiananae).\nNa clasificaci\u00f3n cl\u00e1sica de Cronquist (1981) a orde comprende seis familias:\nSegundo o sistema APG III na orde est\u00e1n inclu\u00eddas as seguintes familias:\nFiloxenia.\nA seguinte \u00e1rbore filoxen\u00e9tica est\u00e1 baseada en estudos de filoxenia molecular de secuencias de ADN."}
{"id": "381241", "revid": "5863", "url": "https://gl.wikipedia.org/wiki?curid=381241", "title": "Xos\u00e9 Luis Barreiro", "text": ""}
{"id": "381243", "revid": "1131", "url": "https://gl.wikipedia.org/wiki?curid=381243", "title": "Contos do Castromil", "text": "Contos do Castromil \u00e9 o nome dunha colecci\u00f3n de trinta relatos curtos, doutros tantos autores, iniciativa da empresa de autocares Castromil, que os pu\u00f1a, de balde, a disposici\u00f3n dos seus clientes.\nDescrici\u00f3n.\nEn 1992, 1993 e 1994, co patrocinio da Xunta de Galicia, a iniciativa da Asociaci\u00f3n de Funcionarios para a Normalizaci\u00f3n Ling\u00fc\u00edstica, e editados por Ir Indo, distribu\u00edronse 450\u00a0000 exemplares. A direcci\u00f3n literaria estivo a cargo de Xos\u00e9 Gonz\u00e1lez Mart\u00ednez, Xoaqu\u00edn Monteagudo, Paulino Novo e Xos\u00e9 M. Rodriguez Abella.\nAutores.\nOs vinte e nove autores dos t\u00edtulos que compo\u00f1en a colecci\u00f3n non cobraron polos seus textos, por\u00e9n todos eles recibiron un carn\u00e9 que lles permite viaxar sen pagar en calquera das li\u00f1as do Castromil, igual co que no seu d\u00eda tivera Ram\u00f3n Otero Pedrayo.\nOs nomes e t\u00edtulos son os seguintes:"}
{"id": "381249", "revid": "89787", "url": "https://gl.wikipedia.org/wiki?curid=381249", "title": "Jos\u00e9 Mar\u00eda Orense", "text": "Jos\u00e9 Mar\u00eda Orense Mil\u00e1 de Arag\u00f3n Herrero, nado en Laredo o 28 de outubro de 1803, e finado en El Astillero (Cantabria) o 29 de novembro de 1880, foi un pol\u00edtico dem\u00f3crata e xornalista espa\u00f1ol. Foi o noveno Marqu\u00e9s de Albaida, Grande de Espa\u00f1a.\nTraxectoria.\nDurante o Trienio Liberal (1820-1823), uniuse \u00e1 Milicia Nacional para loitar contra os elementos mon\u00e1rquicos de Cantabria, participando en Laredo na resistencia contra os Cen Mil Fillos de San Lu\u00eds do duque de Angulema. En 1823, por mor do seu apoio aos constitucionalistas tivo que fuxir a Inglaterra, e viaxou por Estados Unidos e Francia. Volveu trala amnist\u00eda de 1833 e, inmediatamente, tomou parte na Xunta de Defensa de Santander en favor do liberalismo. Conspirou con Eugenio de Aviraneta en 1834 polo que foi detido ese mesmo ano. Cos seus escritos \"O Duende Liberal\" e \"O Tribuno,\" deuse a co\u00f1ecer como partidario dunha lectura en clave republicana da Constituci\u00f3n de C\u00e1diz.\nFoi deputado por Palencia e Santander en varias ocasi\u00f3ns, entre 1844 e 1856, con intervalos de activismo republicano que provocou novas persecuci\u00f3ns e un exilio ao exterior. En 1856, tralo pronunciamento de Leopoldo O'Donnell intentou sublevar as provincias contra el pero fracasou e foi desterrado; pero continuou coa s\u00faa axitaci\u00f3n republicana por todos os medios: conspiraci\u00f3ns, escritos e prensa. Foi un dos fundadores do Partido Dem\u00f3crata e no que militar\u00e1 de 1849 a 1868; posteriormente, protagonizou unha dura pol\u00e9mica con Fernando Garrido e as s\u00faas ideas socialistas fronte \u00e1s que propugnada o individualismo republicano.\nA partir de 1866, participou na preparaci\u00f3n da revoluci\u00f3n de 1868, e ao triunfar esta volveu a se integrar non parlamento onde sa\u00edu elixido Deputado a Cortes Constitu\u00edntes, acadando unha importante relevancia no Partido Republicano Federal no que participa de 1868 a 1874. Mais cando se aprobou a monarqu\u00eda como forma de goberno, abandonou de novo, a C\u00e1mara e participou na xeira de revoltas republicanas federais de 1869, dirixindo a revolta en B\u00e9jar. Ese mesmo ano, 1869, Orense formou parte da sinatura do Pacto Federal Castel\u00e1n, tam\u00e9n en Valladolid.\nCando, en 1870, foi proclamada a Rep\u00fablica en Francia, organizou unha lexi\u00f3n de voluntarios para axudar aos republicanos franceses; pretend\u00eda unha federaci\u00f3n latina e o establecemento dunha rep\u00fablica universal.\nDurante a proclamaci\u00f3n da Primeira Rep\u00fablica en Espa\u00f1a, foi elixido deputado nas elecci\u00f3ns xerais de 1873 pola provincia de Palencia, e presidir\u00e1 as Cortes, pero dimitiu ao encabezar o retraemento dos deputados intransixentes coa pol\u00edtica de goberno de\u00a0Francesc Pi i Margall.\u00a0Ao caer a rep\u00fablica, exiliouse en Francia at\u00e9 1877, cando volveu a Santander onde morreu en 1880."}
{"id": "381254", "revid": "56817", "url": "https://gl.wikipedia.org/wiki?curid=381254", "title": "Gran Premio do Reino Unido de 1990", "text": "O Gran Premio do Reino Unido de 1990 foi unha carreira de automobilismo de F\u00f3rmula Un, celebrada o 15 de xullo de 1990 no circu\u00edto de Circu\u00edto de Silverstone en Silverstone, Reino Unido. Foi a oitava carreira do Campionato do Mundo da tempada de . Foi o 45\u00ba Gran Premio do Reino Unido e o 26\u00ba celebrado en Silverstone. A carreira disputouse sobre 64 voltas ao circu\u00edto de case cinco quil\u00f3metros para unha distancia de carreira de 306 quil\u00f3metros.\nO campi\u00f3n do mundo reinante, o franc\u00e9s Alain Prost ga\u00f1ou a s\u00faa terceira carreira consecutiva no seu Ferrari 641 logrando unha vantaxe de 40 segundos sobre o piloto belga Thierry Boutsen que pilotaba un Williams FW13B. Foi o mellor resultado de Boutsen do ano ata a data. O piloto brasileiro Ayrton Senna foi terceiro nun McLaren MP4 / 5B.\nA vitoria de Prost colocouno no liderado do campionato por primeira vez en , d\u00e1ndolle unha vantaxe de dous puntos.\nInforme da carreira.\nO heroe local (Nigel Mansell) liderou ata que a s\u00faa caixa de cambios comezou a funcionar mal. Foi alcanzado (contra as ordes do equipo, e o desgusto de Mansell) por Alain Prost. Logo de retirarse da carreira, Mansell lanzou as s\u00faas luvas \u00e1 multitude e anunciou que se retirar\u00eda da F1 ao final da tempada, decisi\u00f3n que logo anulou.\nRiccardo Patrese converteuse no primeiro piloto en comezar 200 Grandes Premios. O d\u00eda da carreira, retirouse e o seu compa\u00f1eiro de equipo Thierry Boutsen alcanzou o podio.\n\u00c9ric Bernard e Aguri Suzuki ambos obtiveron os mellores resultados da s\u00faa carreira ata este momento. Para Suzuki, foi o primeiro punto que consguiu na s\u00faa carreira.\nIvan Capelli foi o cargador na carreira. Comezou 10\u00ba, trompeou cedo cando esquivaba a colisi\u00f3n entre Patrese e Alessandro Nannini. Logo correu cun cabezal de escape roto e atacou duro, pasando eventualmente pasou a Gerhard Berger polo terceiro lugar e por un tempo foi o piloto m\u00e1is r\u00e1pido na pista antes de retirarse na volta 48 por unha fuga de combustible.\nLigier necesitaba polo menos un top 8 para evitar a precualificaci\u00f3n, pero Nicola Larini non puido pasar do 10\u00ba posto, mentres que o seu compa\u00f1eiro de equipo Philippe Alliot s\u00f3 logrou terminar 13\u00ba.\nEsta foi a \u00faltima carreira de motor no circu\u00edto orixinal de alta velocidade de Silverstone. O d\u00eda seguinte da carreira, un equipo de construci\u00f3n financiado por Tom Walkinshaw comezou inmediatamente a traballar en reperfilar e incorporar as curvas recentemente dese\u00f1adas."}
{"id": "381258", "revid": "1131", "url": "https://gl.wikipedia.org/wiki?curid=381258", "title": "Mayra Garc\u00eda", "text": "Mayra Garc\u00eda Berm\u00fadez, nada o 27 de maio de 1988, \u00e9 unha pol\u00edtica galega.\nTraxectoria.\nEst\u00e1 Diplomada en Ciencias Empresariais pola Universidade de Santiago de Compostela. Foi elixida alcaldesa de Trabada con maior\u00eda absoluta nas elecci\u00f3ns municipais de 2015 liderando a candidatura do PSdeG-PSOE, o que a converteu na alcaldesa m\u00e1is nova de Galicia. \nNo mesmo mandato, entrou a formar parte da Deputaci\u00f3n Provincial de Lugo como deputada de Econom\u00eda, logo de ser elixida deputada como representante do PSdeG-PSOE polo partido xudicial de Mondo\u00f1edo. Reeditou a maior\u00eda absoluta nos comicios de 2019 e volveu ser elixida alcaldesa, as\u00ed como Deputada Provincial e encargada da \u00e1rea de Econom\u00eda. En 2023 volveu ser elixida como alcaldesa."}
{"id": "381259", "revid": "25871", "url": "https://gl.wikipedia.org/wiki?curid=381259", "title": "Gran Premio de Alema\u00f1a de 1990", "text": "O Gran Premio de Alema\u00f1a de F\u00f3rmula 1 de (oficialmente o LI Grosser Mobil 1 Preis von Deutschland) foi unha carreira de F\u00f3rmula 1 que se celebrou en Hockenheimring o 29 de xullo de 1990. Foi a novena rolda da tempada de , o 52\u00ba Gran Premio de Alema\u00f1a e o d\u00e9cimo cuarto que se celebrou no circu\u00edto de Hockenheim. Foi o 39\u00ba e \u00faltimo Gran Premio de F\u00f3rmula Un que se celebrou en Alema\u00f1a Occidental antes da s\u00faa reunificaci\u00f3n con Alema\u00f1a Oriental. A carreira disputouse sobre 45 voltas do circu\u00edto de sete quil\u00f3metros para unha distancia de carreira de 306 quil\u00f3metros.\nA carreira ga\u00f1ouna o Campi\u00f3n do Mundo de , o piloto brasileiro Ayrton Senna pilotando un McLaren MP4 / 5B. Logrou a vitoria por seis segundos sobre o italiano Alessandro Nannini que pilotaba un Benetton B190 que estaba s\u00f3 dous segundos diante do compa\u00f1eiro de equipo de Senna, o austr\u00edaco Gerhard Berger.\nA vitoria de Senna p\u00faxoo de novo no liderado de puntos do campionato, catro por diante do piloto de Ferrari Alain Prost.\nPre-cualificaci\u00f3n.\nO equipo Coloni terminou a s\u00faa relaci\u00f3n co pouco competitivo motor Subaru. O Coloni C3C modificado chegou ao circu\u00edto cun Cosworth DFR V8 (que segundo o equipo pesaba uns 100\u00a0kg menos que o Subaru) e permanecer\u00eda co V8 ata o final da tempada.\nCualificaci\u00f3n.\nLogo de tres vitorias consecutivas de Alain Prost, McLaren-Honda demostrou que estaban de volta \u00e1 loita. Honda prometera a McLaren un motor V10 m\u00e1is potente en Hockenheim e entregaron a pole a Senna e o segundo posto a Berger (s\u00f3 0,2 segundos m\u00e1is lento), os \u00fanicos pilotos que rodaron no 1:40 e fix\u00e9rono durante a primeira sesi\u00f3n de cualificaci\u00f3n. O Ferrari 641 de Prost e Nigel Mansell foron m\u00e1is de 1,5 segundos m\u00e1is lento (co ingl\u00e9s queix\u00e1ndose dunha ca\u00edda de potencia no motor en comparaci\u00f3n co seu compa\u00f1eiro de equipo), e o Williams-Renault de Riccardo Patrese e Thierry Boutsen ocupando a terceira fila. McLaren estaba tan confiado que os seus tempos non \u00edan ser superados, que Senna e Berger fixeron m\u00e1is de 20 voltas cada un e pasaron toda a segunda sesi\u00f3n de cualificaci\u00f3n traballando na preparaci\u00f3n da carreira sen establecer ning\u00fan tempo de cualificaci\u00f3n, os seus tempos m\u00e1is r\u00e1pidos foron 6 segundos m\u00e1is lentos que o d\u00eda anterior. McLaren tam\u00e9n presentou unha nova cuberta aerodin\u00e1mica do carenado para o MP4 / 5B en Hockenheim dese\u00f1ado para diminu\u00edr o efecto de buffeting (zarandeo) nas cabezas dos pilotos desviando o aire aos lados do coche. Isto permanecer\u00eda no coche para o resto da tempada.\nCompletaron os 10 primeiros Nelson Piquet (Benetton-Ford), Jean Alesi (Tyrrell-Ford), Alessandro Nannini (Benetton-Ford), quen sufriu un forte choque durante a cualificaci\u00f3n do venres na Bremsschikane 2 logo de montar unha beirarr\u00faa e golpear a barreira o suficientemente forte como para lanzar o coche ao aire e de novo caer na pista facendo deter a sesi\u00f3n. Nannini sobreviviu ao choque con pouco m\u00e1is que o orgullo mallado. O d\u00e9cimo mellor cualificador foi Ivan Capelli no Leyton House-Judd. Tal foi a diferenza en tempos que Capelli foi uns 4.151 segundos m\u00e1is lento que Senna.\nInforme da carreira.\nA natureza r\u00e1pida do circu\u00edto deu como resultado varios fallos de motor, a\u00ednda que os catro equipos grandes tomaron os seis postos de puntos.\nAmbos compa\u00f1eiros do equipo Onyx Grand Prix JJ Lehto e Gregor Foitek conseguiron meter o seu renomeado Monteverdi ORE-2 na carreira, foi a \u00faltima vez que calquera dos coches cualificar\u00eda para unha carreira antes da disoluci\u00f3n do equipo en agosto.\nPhilippe Alliot foi descualificado porque os comisarios axudaron ao seu Ligier JS33B a reincorporarse \u00e1 carreira logo de ser bloqueado polo Dallara 190 de Emanuele Pirro. A volta r\u00e1pida da carreira logrouna Thierry Boutsen no seu Williams, por primeira vez na s\u00faa carreira."}
{"id": "381260", "revid": "56817", "url": "https://gl.wikipedia.org/wiki?curid=381260", "title": "Ram\u00f3n Villapol Valea", "text": "Ram\u00f3n Villapol Valea foi alcalde de Trabada por Coalici\u00f3n Popular entre 1983 e 1987."}
{"id": "381263", "revid": "1576", "url": "https://gl.wikipedia.org/wiki?curid=381263", "title": "Mantemento do software", "text": ""}
{"id": "381264", "revid": "1576", "url": "https://gl.wikipedia.org/wiki?curid=381264", "title": "Planificaci\u00f3n de proxecto", "text": ""}
{"id": "381265", "revid": "98629", "url": "https://gl.wikipedia.org/wiki?curid=381265", "title": "A Dog's Purpose (filme)", "text": "A Dog's Purpose \u00e9 un filme estadounidense de drama e comedia dirixido por Lasse Hallstr\u00f6m e escrito por W. Bruce Cameron, Cathryn Michon, Audrey Wells, Maya Forbes e Wally Wolodarsky. Bas\u00e9ase na novela hom\u00f3nima de Cameron publicada no 2010. Est\u00e1 protagonizado por Britt Robertson, KJ Apa, Juliet Rylance, John Ortiz, Kirby Howell-Baptiste, Peggy Lipton, Dennis Quaid e Josh Gad.\nO filme \u00e9 un coproduci\u00f3n de Walden Media, Amblin Entertainment, Reliance Entertainment e Pariah Entertainment Group. Foi distribu\u00eddo por Universal Pictures o 27 de xaneiro de 2017 e obtivo unha recadaci\u00f3n de $188 mill\u00f3ns en todo o mundo."}
{"id": "381268", "revid": "54334", "url": "https://gl.wikipedia.org/wiki?curid=381268", "title": "Chema Alonso", "text": "Jos\u00e9 Mar\u00eda Alonso Cebi\u00e1n, popularmente co\u00f1ecido como Chema Alonso, nado en Madrid en 1975, \u00e9 un executivo, hacker e experto en ciberseguridade espa\u00f1ol.\nTraxectoria.\nEn 1999 comezou a traballar como consultor de seguridade na empresa Inform\u00e1tica 64, de seguridade inform\u00e1tica, que finalmente dirixiu. Desde 2009 dirixe tam\u00e9n o m\u00e1ster de Seguridade de Informaci\u00f3n da Universidade Europea de Madrid.\nEn 2005 a multinacional Microsoft concedeulle o prestixioso galard\u00f3n Microsoft MVP (Microsoft Most Valuable Professional) na \u00e1rea de seguridade corporativa.\nAlonso incorporouse \u00e1 multinacional Telef\u00f3nica en 2013 ao realizarse a compra de Inform\u00e1tica 64, adquirida co nome de ElevenPaths e da cal \u00e9 director executivo. En Telef\u00f3nica ocupa tam\u00e9n o cargo de CDO (\"Chief Data Officer\") desde 2016. Na empresa \u00e9 responsable, entre outros, da ciberseguridade global e da seguridade dos datos.\nCompaxinou o seu traballo coa publicaci\u00f3n de varios libros, as\u00ed como con participaci\u00f3ns peri\u00f3dicas sobre ciberseguridade en medios de comunicaci\u00f3n tales como a cadea de emisoras COPE (programa \"Las Ma\u00f1anas\") e laSexta.\nFormaci\u00f3n.\nAlonso \u00e9 enxe\u00f1eiro Inform\u00e1tico pola Universidade Rey Juan Carlos e enxe\u00f1eiro inform\u00e1tico de sistemas pola Universidade Polit\u00e9cnica de Madrid, onde foi distinguido como Embaixador Honor\u00edfico da Escola Universitaria de Inform\u00e1tica en 2012. Fixo o doutoramento en Seguridade Inform\u00e1tica na Universidade Rey Juan Carlos de Madrid.\nHacker.\nAlonso \u00e9 considerado un dos maiores hackers de Espa\u00f1a, pero sen connotaci\u00f3ns negativas, dado que na s\u00faa opini\u00f3n un hacker non necesariamente debe asociarse \u00e1 ciberdelincuencia. Isto v\u00e9n corroborado polas s\u00faas numerosas participaci\u00f3ns en m\u00faltiples conferencias nacionais e internacionais de ciberseguridade, das que destacan BlackHat e DEF CON (nesta \u00faltima \u00e9 o espa\u00f1ol que m\u00e1is veces participou)."}
{"id": "381269", "revid": "85894", "url": "https://gl.wikipedia.org/wiki?curid=381269", "title": "Jes\u00fas Vieiro G\u00f3mez", "text": "Jes\u00fas Vieiro G\u00f3mez, nado en Santiago de Compostela en 1902, foi un latoeiro e sindicalista galego.\nTraxectoria.\nLatoeiro que desenvolveu a s\u00faa actividade no Sindicato Metal\u00fargico de Santiago. Ali\u00f1ado no sector moderado do obreirismo compostel\u00e1n, estaba vinculado ao Partido Sindicalista. Co golpe de Estado do 18 de xullo de 1936 formou parte do Comit\u00e9 da Frente Popular e foi detido nos primeiros d\u00edas. Pux\u00e9rono en liberdade o 28 de agosto por erro. Agochouse baixo unha corte onde estivo, atendido polos correlixionarios, at\u00e9 1945. Volveu \u00e1 actividade cara 1946, como vogal da Federaci\u00f3n Local de Santiago na Clandestinidade. Detido en 1947, foi xulgado por actividades subversivas e condenado a cadea perpetua. Cumpliu condena na Prisi\u00f3n Provincial de Pontevedra, de onde sa\u00edu en liberdade condicional en marzo de 1950.\nVida persoal.\nCasou con Pastora Dom\u00ednguez Costa en decembro de 1945."}
{"id": "381278", "revid": "89787", "url": "https://gl.wikipedia.org/wiki?curid=381278", "title": "Harvest", "text": "Harvest \u00e9 o cuarto \u00e1lbum do m\u00fasico canadense Neil Young, publicado o 1 de febreiro de 1972 a trav\u00e9s do selo Reprise Records. Conta coa London Symphony Orchestra en dous temas e con voces de David Crosby, Graham Nash, Linda Ronstadt, Stephen Stills e James Taylor. Estivo no n\u00famero 1 da lista estadounidense \"Billboard 200\" durante d\u00faas semanas e del sac\u00e1ronse dous sinxelos, \"Old Man\", que chegou ao posto 31 da \"Billboard Hot 100\", e \"Heart of Gold\", que chegou ao n\u00famero 1. Foi o disco m\u00e1is vendido nos Estados Unidos no ano 1972."}
{"id": "381279", "revid": "56817", "url": "https://gl.wikipedia.org/wiki?curid=381279", "title": "Xos\u00e9 VII Pedro al-Tian", "text": "Xos\u00e9 VII Pedro al-Tian (en , \"Yuwsuf Butrus al-Tyan\"), nado en Beirut (L\u00edbano) o 15 de marzo\u200e de 1760 e finado en Qanubin o 20 de febreiro de 1820, foi o 66\u00ba Patriarca de Antioqu\u00eda e de todo Levante dende o 28 de abril de 1796 at\u00e9 a s\u00faa renuncia o 19 de novembro de 1808, e polo tanto cabeza da Igrexa Cat\u00f3lica Maronita.\nTraxectoria.\nNaceu en Beirut nunha importante familia maronita. A\u00ednda novo, foi enviado a estudar ao Colexio Maronita de Roma, onde foi ordenado sacerdote en 1784. En 1786 foi nomeado bispo de Damasco, recibindo a consagraci\u00f3n episcopal o 6 de agosto de mans do patriarca Xos\u00e9 VI Pedro Istifan, e en 1788 foi nomeado vigairo patriarcal. O 28 de abril de 1796 foi elixido patriarca de Antioqu\u00eda e de todo Levante."}
{"id": "381281", "revid": "839", "url": "https://gl.wikipedia.org/wiki?curid=381281", "title": "Eparqu\u00eda cat\u00f3lica maronita de Damasco", "text": ""}
{"id": "381282", "revid": "5863", "url": "https://gl.wikipedia.org/wiki?curid=381282", "title": "MCE", "text": "MCE \u00e9 unha sigla que pode responder a:"}
{"id": "381283", "revid": "32797", "url": "https://gl.wikipedia.org/wiki?curid=381283", "title": "Lugr\u00eds", "text": "O apelido Lugr\u00eds pode referirse a:"}
{"id": "381285", "revid": "839", "url": "https://gl.wikipedia.org/wiki?curid=381285", "title": "Antuan Khuraix", "text": ""}
{"id": "381286", "revid": "114944", "url": "https://gl.wikipedia.org/wiki?curid=381286", "title": "Michael Oher", "text": "Michael Jerome Oher, nado como Michael Jerome Williams, Jr., o 28 de maio de 1986 en Memphis, Tennessee, \u00e9 un xogador de f\u00fatbol americano actualmente axente libre. O seu \u00faltimo equipo foron os Carolina Panthers da National Football League (NFL). Foi recrutado polos Baltimore Ravens na primeira rolda da Draft 2009 da NFL tras xogar ao f\u00fatbol universitario na Universidade de Mississippi, onde ga\u00f1ou de xeito un\u00e1nime as honras do All-American en Mississippi. A s\u00faa vida no derradeiro ano de instituto e o seu primeiro ano de universidade foi o tema do libro \"The Blind Side: Evolution of a Game\", de Michael Lewis. O libro foi adaptado no filme \"Un so\u00f1o posible\", estreado no 2009."}
{"id": "381287", "revid": "23204", "url": "https://gl.wikipedia.org/wiki?curid=381287", "title": "Michael Jerome Oher", "text": ""}
{"id": "381288", "revid": "23204", "url": "https://gl.wikipedia.org/wiki?curid=381288", "title": "Michael Jerome Williams, Jr.", "text": ""}
{"id": "381290", "revid": "23204", "url": "https://gl.wikipedia.org/wiki?curid=381290", "title": "Michael Jerome Williams", "text": ""}
{"id": "381293", "revid": "10599", "url": "https://gl.wikipedia.org/wiki?curid=381293", "title": "Estaci\u00f3n de Valencia - Joaqu\u00edn Sorolla", "text": ""}
{"id": "381294", "revid": "89787", "url": "https://gl.wikipedia.org/wiki?curid=381294", "title": "Heathen", "text": "Heathen \u00e9 o vix\u00e9simo segundo \u00e1lbum do m\u00fasico ingl\u00e9s David Bowie, publicado o 11 de xu\u00f1o de 2002 a trav\u00e9s do selo . Est\u00e1 considerado un regreso de Bowie ao mercado estadounidense ao converterse no disco en chegar a un posto m\u00e1is alto das listas (n\u00famero 14) dende \"Tonight\" (1984). O \u00e1lbum vendeu m\u00e1is de dous mill\u00f3ns de copias en todo o mundo e estivo durante catro meses nas listas brit\u00e1nicas. A\u00ednda que a produci\u00f3n inciciouse antes dos atentados do 11 de setembro de 2001 o disco rematouse despois deste feito, o que fixo que influenciase no seu concepto.\nListaxe de canci\u00f3ns.\nReedici\u00f3n xaponesa de 2007.\nComo arriba m\u00e1is:"}
{"id": "381295", "revid": "89787", "url": "https://gl.wikipedia.org/wiki?curid=381295", "title": "Quinton Aaron", "text": "Quinton Aaron, nado o 15 de agosto de 1984 no Bronx, Nova York, \u00e9 un actor estadounidense. Fixo o seu primeiro papel no cine en \"Be Kind Rewind\", de Michel Gondry. O seu primeiro papel protagonista foi interpretando a Michael Oher no filme de 2009 \"Un so\u00f1o posible\".\nTam\u00e9n ten feito aparici\u00f3ns na televisi\u00f3n como no 2010, cando apareceu nun episodio de \"\". No 2015, Aaron rodou o filme \"Busy Day\" en Albuquerque, Novo M\u00e9xico."}
{"id": "381296", "revid": "865", "url": "https://gl.wikipedia.org/wiki?curid=381296", "title": "In the Aeroplane Over the Sea", "text": "In the Aeroplane Over the Sea \u00e9 o segundo e derradeiro \u00e1lbum da banda estadounidense de indie rock Neutral Milk Hotel, publicado o 10 de febreiro de 1998 nos Estados Unidos a trav\u00e9s do selo Merge Records e no Reino Unido no mes de maio a trav\u00e9s de Blue Rose Records.\nJeff Mangum mudouse de Athens, Xeorxia a Denver, Colorado para preparar a meirande parte do material do co produtor Robert Schneider, no seu novo estudio Pet Sounds na casa do m\u00fasico Jim McIntyre.\nO \u00e1lbum foi o sexto vinilo m\u00e1is vendido no ano 2008, dez anos despois do seu lanzamento orixinal. A revista \"NME\" situouno no n\u00famero 98 dos mellores \u00e1lbums de todos os tempos, e a publicaci\u00f3n en li\u00f1a Pitchfork Media elix\u00eduno como cuarto mellor \u00e1lbum dos anos 90.\nListaxe de canci\u00f3ns.\nTodas as canci\u00f3ns escritas por Jeff Mangum, ag\u00e1s onde se indique. Arranxos de ventos por Robert Schneider e Scott Spillane."}
{"id": "381298", "revid": "23204", "url": "https://gl.wikipedia.org/wiki?curid=381298", "title": "O ma\u00f1\u00e1 nunca morre", "text": ""}
{"id": "381299", "revid": "23204", "url": "https://gl.wikipedia.org/wiki?curid=381299", "title": "Tomorrow Never Dies", "text": ""}
{"id": "381300", "revid": "1131", "url": "https://gl.wikipedia.org/wiki?curid=381300", "title": "O Pontill\u00f3n, Ferreira, Coristanco", "text": "O Pontill\u00f3n \u00e9 un lugar da parroquia de Erbecedo, no concello coru\u00f1\u00e9s de Coristanco na comarca de Berganti\u00f1os."}
{"id": "381301", "revid": "1131", "url": "https://gl.wikipedia.org/wiki?curid=381301", "title": "O Porto, Ferreira, Coristanco", "text": "O Porto \u00e9 un lugar da parroquia de Erbecedo, no concello coru\u00f1\u00e9s de Coristanco na comarca de Berganti\u00f1os."}
{"id": "381302", "revid": "1131", "url": "https://gl.wikipedia.org/wiki?curid=381302", "title": "O Porto, Oca, Coristanco", "text": "O Porto \u00e9 un lugar da parroquia de Oca, no concello coru\u00f1\u00e9s de Coristanco na Comarca de Berganti\u00f1os."}
{"id": "381304", "revid": "102241", "url": "https://gl.wikipedia.org/wiki?curid=381304", "title": "Lingua kapampangan", "text": "O kapampangan ou pampangan (en alfabeto kulitan: ) \u00e9 unha das principais linguas de Filipinas. \u00c9 a lingua falada na provincia de Pampanga, nas chairas de Luz\u00f3n Central, a parte sur da provincia de Tarlac e o nord\u00e9s de Bataan, moitos dos cales pertencen \u00f3 grupo \u00e9tnico kapampangan. Kapampangan tam\u00e9n \u00e9 entendido nalg\u00fans concellos de Bulacan e Nueva Ecija e polos Aitas ou Aeta de Zambales. A lingua tam\u00e9n \u00e9 chamada \"Pampango\" e de xeito honor\u00edfico \"Am\u00e1nung S\u00edsuan\", que quere dicir \"lingua aleitada/nutrida\". No 2012, o kapampangan era unha das principais linguas do pa\u00eds que era ensinada e estudada de xeito formal nos colexios e universidades."}
{"id": "381305", "revid": "23204", "url": "https://gl.wikipedia.org/wiki?curid=381305", "title": "Lingua pampangan", "text": ""}
{"id": "381306", "revid": "23204", "url": "https://gl.wikipedia.org/wiki?curid=381306", "title": "Am\u00e1nung S\u00edsuan", "text": ""}
{"id": "381307", "revid": "56817", "url": "https://gl.wikipedia.org/wiki?curid=381307", "title": "Portugal, Oca, Coristanco", "text": "Portugal \u00e9 un lugar da parroquia de Oca, no concello coru\u00f1\u00e9s de Coristanco na Comarca de Berganti\u00f1os."}
{"id": "381308", "revid": "1131", "url": "https://gl.wikipedia.org/wiki?curid=381308", "title": "O Cot\u00f3n, San Xusto, Coristanco", "text": "O Cot\u00f3n \u00e9 un lugar da parroquia de San Xusto no concello coru\u00f1\u00e9s de Coristanco na comarca de Berganti\u00f1os."}
{"id": "381309", "revid": "1131", "url": "https://gl.wikipedia.org/wiki?curid=381309", "title": "O Seixal, San Xusto, Coristanco", "text": "O Seixal \u00e9 un lugar da parroquia de San Xusto no concello coru\u00f1\u00e9s de Coristanco na comarca de Berganti\u00f1os."}
{"id": "381310", "revid": "1131", "url": "https://gl.wikipedia.org/wiki?curid=381310", "title": "A Penicosa, San Xusto, Coristanco", "text": "A Penicosa \u00e9 un lugar da parroquia de San Xusto no concello coru\u00f1\u00e9s de Coristanco na comarca de Berganti\u00f1os."}
{"id": "381312", "revid": "1987", "url": "https://gl.wikipedia.org/wiki?curid=381312", "title": "Segunda revolta Serbia", "text": ""}
{"id": "381315", "revid": "839", "url": "https://gl.wikipedia.org/wiki?curid=381315", "title": "Afanasii Marukov", "text": ""}
{"id": "381318", "revid": "98629", "url": "https://gl.wikipedia.org/wiki?curid=381318", "title": "Irid\u00e1ceas", "text": "As irid\u00e1ceas (Iridaceae) son unha familia de plantas perennes, herb\u00e1ceas e bulbosas monocotiled\u00f3neas pertencentes \u00e1 orde \"Asparagales\". A familia conta con m\u00e1is de 2\u00a0000 especies, que se distrib\u00faen por case todo o mundo, e \u00e9 unha das familias m\u00e1is importantes en horticultura. X\u00e9neros como \"Crocus\" e \"Iris\" son compo\u00f1entes predominantes das floras de varias rexi\u00f3ns de Eurasia, e \"Iris\" est\u00e1 moi ben representado en Norteam\u00e9rica. \"Gladiolus\" e \"Moraea\" son x\u00e9neros moi amplos e compo\u00f1entes principais da flora subsahariana e surafricana. \"Sisyrinchium\", con m\u00e1is de 140 especies, \u00e9 o x\u00e9nero de irid\u00e1ceas m\u00e1is diversificado en Am\u00e9rica, onde tam\u00e9n se encontran outros membros da familia, moitos dos cales son importantes na floricultura tropical.\nActualmente reco\u00f1\u00e9cense 66 x\u00e9neros que se distrib\u00faen en sete subfamilias e ocupan unha gran variedade de h\u00e1bitats. A maior\u00eda das especies est\u00e1 adaptada a climas estacionais que te\u00f1en un per\u00edodo de pronunciada seca ou fr\u00edo desfavorables para o crecemento vexetal, durante o cal as plantas permanecen latentes. Por esa raz\u00f3n, a maior\u00eda das irid\u00e1ceas son de folla caduca, xa que as s\u00faas partes a\u00e9reas (follas e talos) secan mentres que o bulbo ou o cormo entra en letargo ou dormancia. As plantas as\u00ed sobreviven per\u00edodos que non son favorables para o crecemento refuxiadas baixo o chan. As especies de irid\u00e1ceas de folla perenne lim\u00edtanse aos bosques subtropicais e \u00e1s sabanas, \u00e1s pradeiras temperadas e aos fynbos h\u00famidos (ecosistema arbustivo surafricano).\nDescrici\u00f3n.\nAs irid\u00e1ceas son plantas xeralmente herb\u00e1ceas e perennes, raramente anuais ou arbustivas le\u00f1osas con crecemento secundario an\u00f3malo. A follaxe pode manterse todo o ano ou pode secarse nalgunha estaci\u00f3n para logo rebrotar, polo que as irid\u00e1ceas poden ser perennifolias ou caducifolias. Excepcionalmente, como \u00e9 o caso de \"Geosiris\", non presentan clorofila, xa que os membros deste x\u00e9nero son plantas saprof\u00edticas. Os talos son rizomas, cormos ou bulbos, ou un c\u00e1udice le\u00f1oso. Presentan grandes cristais prism\u00e1ticos de oxalato de calcio nos feixes vasculares das va\u00ed\u00f1as e taninos ou varios tipos de terpenoides. Os pelos que cobren varios \u00f3rganos a\u00e9reos son simples.\nAs follas son simples, de marxe enteiro, delgadas e en xeral lineares ou ensiformes, paralelinervadas, alternadas e d\u00edsticas, moitas veces equitantes, e con l\u00e1mina unifacial (co plano da folla paralelo ao talo) ou cil\u00edndrica (circulares no corte transversal), situadas ao longo do talo ou basais, de base envai\u00f1adora, sen est\u00edpulas. En \"Geosiris\" as follas son s\u00f3 escamas e non presentan clorofila.\nAs flores da maior parte das irid\u00e1ceas son grandes e rechamantes, perfectas, isto \u00e9, son hermafroditas con \u00f3rganos femininos e masculinos funcionais. Ademais, son pentac\u00edclicas, xa que pos\u00faen cinco verticilos de pezas florais: dous deles constit\u00faen o perigonio, un verticilo forma o androceo e o \u00faltimo verticilo forma o xineceo. Con respecto \u00e1 s\u00faa simetr\u00eda, as flores das irid\u00e1ceas poden ser de cigomorfas a actinomorfas, xa que presentan desde un a varios planos de simetr\u00eda. Poden estar sostidas por un pedicelo, ou ben, ser s\u00e9siles. En xeral est\u00e1n encerradas por unha ou d\u00faas br\u00e1cteas. O perigonio est\u00e1 composto por tres pezas externas de s\u00e9palos petaloideos e tres pezas internas de p\u00e9talos, os cales se denominan t\u00e9palos, xa que non difiren en canto \u00e1 s\u00faa textura ou cor. Por\u00e9n, o perigonio pode ser homoclam\u00eddeo (\"Sysirinchium\") ou heteroclam\u00eddeo (\"Moraea, Iris, Trimezia\") segundo se a forma dos t\u00e9palos externos difire da dos t\u00e9palos internos ou non. Os t\u00e9palos internos poden ser m\u00e1is pequenos e m\u00e1is erectos que os externos, como no caso de moitas especies de \"Iris\" e algunhas de \"Moraea\", estar moi reducidos e curvados cara a abaixo, como no caso dos membros do subx\u00e9nero \"Scorpiris\"; ou directamente poden faltar, como ocorre en \"Patersonia\". Os t\u00e9palos xeralmente son grandes, imbricados, vistosos, \u00e1s veces punteados, e poden ser libres ou estar unidos nas s\u00faas bases, ou ata formar un tubo prominente no caso dos membros de \"Ixioideae\", que pode ter unha lonxitude de ata 20 cm como no caso de \"Iris unguicularis\". Os t\u00e9palos externos nas tribos \"Irideae\" e \"Tigrideae\" poden diferenciarse en d\u00faas porci\u00f3ns e a porci\u00f3n proximal denom\u00ednase \u00abgarra\u00bb. As garras, especialmente nos t\u00e9palos internos, son frecuentemente pilosas e est\u00e1n cubertas de manchas ou marcas e, a mi\u00fado, est\u00e1n cubertas de gl\u00e1ndulas. Nos t\u00e9palos externos das especies do subx\u00e9nero \"Iris\" at\u00f3panse as gu\u00edas de n\u00e9ctar, as cales est\u00e1n cubertas de pelos longos e multicelulares que forman o que se co\u00f1ece como \u00abbarba\u00bb. O androceo est\u00e1 formado por tres estames, excepcionalmente s\u00f3 dous como en \"Diplarrhena\", os cales est\u00e1n inseridos na base dos t\u00e9palos externos. Os estames poden dispo\u00f1erse separados entre si ou estar unidos polos seus filamentos formando un tubo, o que conforma un androceo monadelfo. A posici\u00f3n dos estames \u00e9 variable, xa que poden dispo\u00f1erse radial ou unilateralmente. As anteras \u00e1s veces est\u00e1n unidas \u00e1s ramas do estilo, son de dehiscencia lonxitudinal e extrorsa ou poricida. O pole normalmente \u00e9 monosulcado. O xineceo est\u00e1 constitu\u00eddo por tres carpelos unidos entre si e \u00e9 de ovario \u00ednfero, a excepci\u00f3n de \"Isophysis\" que pos\u00fae ovario s\u00fapero e que \u00e9 unha das raz\u00f3ns polas cales est\u00e1 segregado na s\u00faa propia subfamilia, \"Isophysidae\". O ovario presenta tres cavidades ou l\u00f3culos, cada un dos cales leva desde un a varios \u00f3vulos con placentaci\u00f3n axilar e, m\u00e1is raramente, parietal. Os \u00f3vulos adoitan ser an\u00e1tropos ou campil\u00f3tropos e bit\u00e9gmicos. O estilo \u00e9 filiforme, terminal, usualmente con tres ramas ou con tres l\u00f3bulos, as ramas \u00e1s veces est\u00e1n expandidas e son petaloideas, como ocorre en moitas especies de \"Iridoideae\". O estigma \u00e9 tr\u00edfido, \u00e1s veces b\u00edfido, terminal ou ben, disposto na cara abaxial das ramas do estilo. Os nectarios est\u00e1n nos septos do ovario, na base dos t\u00e9palos externos, nos t\u00e9palos internos (\"Tigridia\"), na base dos estames (\"Iris\") ou tam\u00e9n poden estar ausentes, como no x\u00e9nero \"Sisyrinchium\".\nAs flores son solitarias ou ben est\u00e1n situadas en varios tipos de inflorescencias terminais xeralmente sostidas por unha br\u00e1ctea. Os tipos de inflorescencia poden ser umbelas, ripidios, moitas veces moi modificadas, ou espigas. Os ripidios est\u00e1n cubertos por d\u00faas br\u00e1cteas (espatas) opostas, usualmente grandes, foliosas ou secas. Cada unha das flor das espigas presenta d\u00faas br\u00e1cteas opostas. En \"Geosiris\" a inflorescencia \u00e9 subterr\u00e1nea.\nO froito \u00e9 unha c\u00e1psula loculicida normalmente dehiscente, pode ser dura ou cartilaxinosa e en ocasi\u00f3ns le\u00f1osa. As sementes poden ser de globulares a angulosas (en forma de prisma) ou mesmo discoidais e poden presentar \u00e1s, arilo ou unha cuberta seminal, normalmente con estrutura celular e de ton acasta\u00f1ado. O endosperma \u00e9 duro e cont\u00e9n hemicelulosa, aceite e prote\u00edna. No seu interior sit\u00faase un pequeno embri\u00f3n.\nEcolox\u00eda.\nDistribuci\u00f3n e h\u00e1bitat.\nAs especies desta familia est\u00e1n amplamente distribu\u00eddas, e son especialmente diversas no sur de \u00c1frica. Ocupan h\u00e1bitats moi diversos, tanto en climas tropicais e subtropicais coma temperados. A maior\u00eda das especies de Iridaceae est\u00e1n adaptadas a climas estacionais que presentan per\u00edodos excesivamente secos ou fr\u00edos, desfavorables para o crecemento vexetal, nos cales estas plantas entran en repouso. De feito, a maior\u00eda das especies son caducifolias. As especies perennifolias est\u00e1n restrinxidas na s\u00faa distribuci\u00f3n aos bosques subtropicais, as sabanas e estepas temperadas. Nas especies deciduas, a parte a\u00e9rea (talos e follas) seca durante o per\u00edodo desfavorable e as plantas entran en repouso grazas a que pos\u00faen \u00f3rganos subterr\u00e1neos de supervivencia e de reserva de nutrientes (rizomas, bulbos e cormos). Esta adaptaci\u00f3n \u00e9 especialmente vantaxosa para todas as irid\u00e1ceas que habitan comunidades que soportan incendios peri\u00f3dicos durante a estaci\u00f3n seca. Nestes per\u00edodos, as plantas est\u00e1n en repouso e dese modo sobreviven \u00e1 calor do lume. Os incendios limpan de vexetaci\u00f3n da superficie, eliminando a competencia e, ademais, achegan nutrientes ao solo a trav\u00e9s das cinzas. Cando caen as primeiras chuvias, os bulbos, cormos e rizomas comezan a brotar rapidamente, iniciando un novo per\u00edodo de crecemento e desenvolvemento, sostido polas reservas acumuladas nos seus tecidos durante a estaci\u00f3n previa.\nPolinizaci\u00f3n e dispersi\u00f3n.\nAs irid\u00e1ceas presentan unha gran variabilidade na s\u00faa ecolox\u00eda reprodutiva e unha gran diversidade de tipos e estruturas florais debidas \u00e1 adaptaci\u00f3n \u00e1 polinizaci\u00f3n por animais (zoofilia). A maior\u00eda das especies son entom\u00f3filas e son polinizadas por diversas ordes de insectos (especialmente escaravellos, abellas e moscas), mentres que outras son polinizadas por paxaros (ornit\u00f3filas). As recompensas florais para os animais son n\u00e9ctar ou pole.\nAs sementes normalmente son dispersadas polo vento ou auga, pero tam\u00e9n ocorre dispersi\u00f3n bi\u00f3tica.\nA maior\u00eda das especies que compo\u00f1en este x\u00e9nero florecen en ver\u00e1n, cando as follas xa est\u00e1n secas. As flores, actinomorfas ou cigomorfas, son usualmente de cor rosa ou vermella, mais tam\u00e9n hai especies con flores de cor branca, amarela, marr\u00f3n ou crema. O x\u00e9nero presenta dous n\u00fameros cromos\u00f3micos b\u00e1sicos, x= 15 e 16.\nA biolox\u00eda da polinizaci\u00f3n de \"Tritoniopsis\" \u00e9 bastante sorprendente. Hai especies no x\u00e9nero que presentan flores cos t\u00e9palos unidos nas s\u00faas bases formando un tubo curto de cor rosa que son polinizadas por abellas que buscan n\u00e9ctar. A partir destes caracteres florais, considerados ancestrais, derivaron varios modos m\u00e1is especializados de polinizaci\u00f3n durante a evoluci\u00f3n do x\u00e9nero. As\u00ed, catro especies con tubos florais alongados e con perianto bilabiado rosa ou vermello son polinizadas por paxaros do x\u00e9nero \"Nectarinia\" (\"Passeriformes\") ou ben pola bolboreta \"Aeropetes tulbaghia\". Outras d\u00faas especies con flores rosas con marxes vermellas son polinizadas por moscas do x\u00e9nero \"Prosoeca\" (\"Nemestrinidae\"). Finalmente, \"Tritoniopsis parviflora\" consid\u00e9rase \u00fanica entre as irid\u00e1ceas de Sur\u00e1frica, xa que ademais de presentar n\u00e9ctar azucrado, produce aceite nas flores como recompensa para a abella \"Redivia gigas\" (\"Melittidae\").\nEvoluci\u00f3n e filoxenia.\nAs irid\u00e1ceas son unha das familias m\u00e1is grandes e mellor estudadas dentro da orde Asparagales. Dist\u00ednguese das outras familias de Asparagales debido \u00e1 estrutura \u00fanica da s\u00faa inflorescencia (un ripidio) e a s\u00faa combinaci\u00f3n de ovario \u00ednfero con tres estames. Nass irid\u00e1ceas tam\u00e9n son com\u00fans as follas unifaciais, mentres que as follas bifaciais son a norma nas restantes Asparagales.\nA diverxencia entre as doriant\u00e1ceas e as irid\u00e1ceas ocorreu hai aproximadamente 82 mill\u00f3ns de anos, durante o Campaniense no Cret\u00e1ceo. \"Isophysis\" \u00e9 o \u00fanico membro vivente das irid\u00e1ceas que \u00e9 irm\u00e1n de todos os demais integrantes da familia, dos cales diverxeu hai uns 66 mill\u00f3ns de anos, no Maastrichtiano.\nA familia orixinouse no hemisferio sur, cando Australia estaba unida \u00e1 Ant\u00e1rtida formando un s\u00f3 supercontinente que se encontraba a latitudes maiores, antes de que ocorrese unha glaciaci\u00f3n significativa. Os dous clados m\u00e1is grandes da familia diverxeron hai 61 mill\u00f3ns de anos no Cret\u00e1ceo tard\u00edo. As an\u00e1lises filoxen\u00e9ticas baseadas na morfolox\u00eda e nas secuencias de ADN indican que as irid\u00e1ceas constit\u00faen un clado monofil\u00e9tico. Os caracteres morfol\u00f3xicos analizados en forma independente situaron as irid\u00e1ceas dentro da orde das Liliales, mentres que as secuencias de ADN, ou a an\u00e1lise conxunta de datos morfol\u00f3xicos e moleculares, a sit\u00faan dentro das Asparagales.\nDentro de Iridaceae son evidentes tres clados grandes, que son:\nEvoluci\u00f3n do n\u00famero cromos\u00f3mico.\nEstudouse o n\u00famero cromos\u00f3mico e cariotipo de moitas especies de irid\u00e1ceas. Ditos estudos permitiron determinar o n\u00famero cromos\u00f3mico b\u00e1sico de case todos os x\u00e9neros (os cales var\u00edan desde x=6 ata x=16) e determinar cales foron os cambios cromos\u00f3micos que acompa\u00f1aron a evoluci\u00f3n das irid\u00e1ceas, desde o seu centro de diversificaci\u00f3n no sur de \u00c1frica ata a s\u00faa actual distribuci\u00f3n global. A reduci\u00f3n disploide (ou sexa, a diminuci\u00f3n progresiva do n\u00famero cromos\u00f3mico b\u00e1sico como consecuencia de rearranxos cromos\u00f3micos) xogou un papel fundamental na evoluci\u00f3n de varios x\u00e9neros, tales como \"Gladiolus, Romulea, Crocus, Iris, Moraea\" e \"Sisyrinchium.\" Todos estes x\u00e9neros presentan varios n\u00fameros cromos\u00f3micos b\u00e1sicos e unha especializaci\u00f3n adaptativa que acompa\u00f1ou os cambios a nivel cromos\u00f3mico. Un exemplo destes cambios no n\u00famero cromos\u00f3mico ofr\u00e9ceo \"Gladiolus\". Neste x\u00e9nero o n\u00famero cromos\u00f3mico b\u00e1sico m\u00e1is frecuente \u00e9 x=15, cunha gran maior\u00eda de especies diploides (2n=30) en \u00c1frica. Non obstante, varias especies africanas te\u00f1en outros n\u00fameros cromos\u00f3micos b\u00e1sicos. As\u00ed, \"G. atropurpureus\" presenta x = 12 (2n = 24 e 36); \"G. serapiflorus\", \"G. gregarius,\" e \"G. pseudospicatus\" son diploides con x = 11 (2n = 22); \"G. unguiculatus\" presenta x = 13 (2n = 26) e x = 12 (2n = 24); mentres que \"G. actinomorphanthus\" presenta x = 14 (2n = 28). Estes n\u00fameros b\u00e1sicos x= 10, 11, 12, 13 e 14 orixin\u00e1ronse por disploid\u00eda a partir de x = 15. Debido a que todas estas especies non se encontran relacionadas desde o punto de vista morfol\u00f3xico, a reduci\u00f3n disploide en \"Gladiolus\" ocorreu en varias oportunidades durante a evoluci\u00f3n do x\u00e9nero, aparentemente en 4 li\u00f1axes diferentes. Os cambios no n\u00famero cromos\u00f3mico b\u00e1sico non estiveron acompa\u00f1ados de reduci\u00f3ns na cantidade de ADN nuclear, xa que as medici\u00f3ns da lonxitude cromos\u00f3mica total indican que todas as especies diploides presentan aproximadamente a mesma cantidade de material cromos\u00f3mico, con independencia do n\u00famero b\u00e1sico de cromosomas. Finalmente, en \u00c1frica a poliploid\u00eda nas especies de \"Gladiolus\" \u00e9 infrecuente, pero nas especies euroasi\u00e1ticas \u00e9 a regra m\u00e1is que a excepci\u00f3n. De feito, a an\u00e1lise cromos\u00f3mica das entidades europeas \"G. atroviolaceus\", \"G. communis\", \"G. illyricus\", \"G. imbricatus\" e \" G. italicus\" indicou que non existen poboaciones diploides, sen\u00f3n que a mayor\u00eda deses taxons forman series poliploides (3x, 4x, 6x, 8x e 12x) baseadas no n\u00famero b\u00e1sico x = 15.\nTaxonom\u00eda.\nO nome da familia d\u00e9bese ao x\u00e9nero \"Iris\", o maior e m\u00e1is co\u00f1ecido de Europa, e a orixe do nome rem\u00f3ntase a 1753, cando Carl von Linn\u00e9, vendo o extenso colorido das s\u00faas especies, denominou este x\u00e9nero co nome da deusa grega Iris. Este \u00e9 un \"nome conservado\", de modo que incluso se chegase a descubrirse que hab\u00eda un nome anterior para a familia, o nome \u00abIridaceae\u00bb seguir\u00eda sendo v\u00e1lido. O nome da familia atrib\u00faese \u00e1 obra de 1789 de Antoine Laurent de Jussieu \"Genera plantarum secundum ordines naturales disposita, juxta methodum in horto Regio Parisiensi exaratum anno 1774\".\nA familia foi aceptada en todos os grandes sistemas de clasificaci\u00f3n do s\u00e9culo XX. No sistema de Cronquist \u00e9 tratada como parte da orde \"Liliales\" dentro da subclase \"Liliidae\", o sistema de Takhtajan colocouna na s\u00faa propia orde \u2014\"Iridales\"\u2014 xunto con \"Isophysidaceae\" e \"Geosiridaceae\", as cales foron tratadas como familias separadas cun s\u00f3 x\u00e9nero cada unha, e no sistema de Thorne \u00e9 tratada como parte da orde \"Orchidales\", na s\u00faa propia suborde, \"Iridineae\". No sistema creado polo Grupo para a filoxenia das anxiospermas en 1998, 2003 e 2009 (APG, APG II e APG III, respectivamente) col\u00f3case \u00e1s irid\u00e1ceas na orde das asparagales, que forma parte \u00e1 s\u00faa vez dun clado chamado \u00abmonocotiled\u00f3neas non commelinoideas\u00bb.\nClasificaci\u00f3n dentro da familia.\nBase\u00e1ndose na morfolox\u00eda floral e vexetativa, a anatom\u00eda, a embriolox\u00eda, a ultraestrutura do pole, a an\u00e1lise cromos\u00f3mica e a quimiosistem\u00e1tica de compostos flavonoides, a familia \"Iridaceae\" foi subdividida polo bot\u00e1nico Peter Goldblatt en catro subfamilias, as cales corresp\u00f3ndense coas catro li\u00f1axes principais que suxire a an\u00e1lise filoxen\u00e9tica:\nX\u00e9neros.\nA familia comprende aproximadamente 70 x\u00e9neros e m\u00e1is de 1\u00a0600 especies, distribu\u00eddas por todo o globo, cunha marcada concentraci\u00f3n de especies no hemisferio sur e o maior centro de radiaci\u00f3n en \u00c1frica, ao sur do S\u00e1hara.\nImportancia econ\u00f3mica e cultural.\nMoitas especies de Iridaceae presentan unha grande importancia econ\u00f3mica en horticultura ornamental e na industria da flor cortada, especialmente \"Gladiolus\", \"Freesia\", \"Sparaxis\", \"Iris\", \"Tigridia\", \"Ixia\", \"Romulea\", \"Neomarica\", \"Moraea\", \"Nemastylis\", \"Belamcanda\", \"Sisyrinchium\", \"Crocosmia\" e \"Trimezia\". Outros x\u00e9neros (\"Watsonia\", \"Crocus\", \"Dietes\", \"Tritonia\", \"Hesperantha\" e \"Neomarica\") cult\u00edvanse en xard\u00edns en rexi\u00f3ns tropicais e temperadas, como plantas perennes e bulbosas.\n\"Moraea\" e \"Homeria\" son dous x\u00e9neros de plantas velenosas e representan un problema nas rexi\u00f3ns produtoras de ovinos e bovinos, notablemente en Sur\u00e1frica.\nEtnobot\u00e1nica.\nNumerosas especies de irid\u00e1ceas foron utilizadas como plantas alimenticias, condimentos, ornamentais e medicinais por diferentes culturas a trav\u00e9s dos s\u00e9culos. Os indios Navajo, por exemplo, utilizaban cocci\u00f3ns da planta de \"Iris missouriensis\" Nutt. como em\u00e9tico. Cachos de rizomas da mesma especie eran utilizados para controlar a dor de moas ou aplicaba a cocci\u00f3n quente da planta nos o\u00eddos para calmar a otite. As ra\u00edces pisadas de \"Iris versicolor\" L. aplic\u00e1banse nas feridas, probablemente como antis\u00e9ptico e as infusi\u00f3ns das ra\u00edces secas administr\u00e1banse para calmar calquera dor. En Hawai, \"Sisyrinchium acre\" utiliz\u00e1base de diversos modos. As follas e o zume que se pod\u00eda extraer delas utiliz\u00e1banse para dar cor azul \u00e1s tatuaxes. As follas, maceradas con sal, azucre e outras especies recomend\u00e1banse para limpar e curar doenzas da pel. Na India, \"Iris ensata\" us\u00e1base como antihelm\u00edntico, depurativo, diur\u00e9tico e, xunto con outras especies, no tratamento de doenzas ven\u00e9reas. \"Iris domestica\" ten unha longa historia de uso na medicina tradicional chinesa, xa que aparentemente \u00e9 moi efectiva para controlar enfermidades causadas por bacterias, fungos e virus, como as\u00ed tam\u00e9n para diminu\u00edr a febre ou diminu\u00edr inflamaci\u00f3ns. As ra\u00edces desta especie colleit\u00e1banse en ver\u00e1n ou outono sec\u00e1base para usar m\u00e1is tarde. Outra irid\u00e1cea moi utilizada en medicina popular durante s\u00e9culos \u00e9 o azafr\u00e1n (\"Crocus sativus\"), cuxos usos eran m\u00faltiples: antiespasm\u00f3dico, afrodis\u00edaco, carminativo, expectorante, narc\u00f3tico, sedativo e estimulante, pero na actualidade foi substitu\u00eddo por medicinas m\u00e1is baratas.\nA ra\u00edz de orris son os rizomas secos de \"Iris germanica\", \"Iris florentina\" ou \"Iris pallida\". Antigamente utiliz\u00e1base na herborister\u00eda occidental e hoxe \u00fasase principalmente como fixador e nota de base en perfumer\u00eda, e tam\u00e9n como ingrediente de moitas marcas de xenebra.\nSimbolismo.\nA flor de lis (no franc\u00e9s orixinal \"fleur de l'iris\") da her\u00e1ldica \u00e9 unha flor estilizada dunha especie do x\u00e9nero \"Iris\", concretamente \"Iris pseudacorus\", unha especie com\u00fan na beira dos cursos de auga en Francia. Util\u00edzase como un dese\u00f1o decorativo ou como s\u00edmbolo. Pode ter, ao mesmo tempo, un significado relixioso, pol\u00edtico, din\u00e1stico, art\u00edstico, emblem\u00e1tico ou simb\u00f3lico.\nA flor de lis usouse en her\u00e1ldica desde hai s\u00e9culos. No s\u00e9culo XII, Lu\u00eds VI e Lu\u00eds VII foron os primeiros monarcas franceses en usala no seu escudo. Os reis ingleses us\u00e1rona m\u00e1is tarde nas s\u00faas armas para subli\u00f1ar as s\u00faas reclamaci\u00f3ns sobre o trono de Francia. No s\u00e9culo XIV, incorporouse a mi\u00fado aos emblemas de familia que se cos\u00edan no manto dos cabaleiros, que se usaba sobre a cota de mallas, de a\u00ed o termo \u00abmanto de armas\u00bb.\nDurante o s\u00e9culo XX o s\u00edmbolo da flor de lis foi adoptado polo Movemento Scout Mundial, organizaci\u00f3n presente en todo o mundo. Os scouts repres\u00e9ntana sobre fondo de cor violeta morado, pintada en branco ou prateado e rodeada por unha corda que acaba nun n\u00f3 (n\u00f3 da irmandade), e con d\u00faas estrelas de cinco puntas nos p\u00e9talos exteriores.\nEstado de conservaci\u00f3n.\nExisten especies de irid\u00e1ceas que se consideran vulnerables ou ameazadas de extinci\u00f3n. As causas poden ser a degradaci\u00f3n do seu h\u00e1bitat natural ou unha distribuci\u00f3n moi restrinxida. Segundo a Lista Vermella da IUCN as seguintes especies son vulnerables ou est\u00e1n ameazadas: \"Gladiolus pole-evansii\", \"Gladiolus usambarensis\", \"Moraea callista\", \"Moraea stagnalis\", \"Mastigostyla orurensis\", \"Stahlia monosperma\", \"Crocus cyprius\", \"Crocus etruscus\", \"Crocus hartmannianus\", \"Iris boissieri\", \"Mastigostyla orurensis\", \"Romulea antiatlantica\", \"Romulea aquatica\" e \"Romulea multisulcata\"."}
{"id": "381319", "revid": "27155", "url": "https://gl.wikipedia.org/wiki?curid=381319", "title": "Iridaceae", "text": ""}
{"id": "381320", "revid": "5863", "url": "https://gl.wikipedia.org/wiki?curid=381320", "title": "Leonor Plantagenet", "text": "Leonor Plantagenet ou Leonor de Inglaterra, nada no castelo de Domfront, en Normand\u00eda, o 13 de outubro de 1160 - Mosteiro das Huelgas de Burgos, 31 de outubro de 1214) foi princesa de Inglaterra, filla de Henrique II de Inglaterra e da s\u00faa esposa a ra\u00ed\u00f1a Leonor de Aquitania, e ra\u00ed\u00f1a consorte de Castela entre os anos 1170 e 1214, polo seu matrimonio co rei Afonso VIII de Castela. Foi nai, entre outros, dos reis Henrique I de Castela e Berenguela de Le\u00f3n e Castela.\nOrixes familiares.\nFilla do rei Henrique II de Inglaterra e da s\u00faa esposa, a ra\u00ed\u00f1a Leonor de Aquitania, os seus av\u00f3s paternos foron Godofredo de Anjou e a s\u00faa esposa Matilde de Inglaterra, filla do rei Henrique I de Inglaterra. Por parte materna, os seus av\u00f3s foron Guillerme X de Poitiers, conde de Poitiers, e Leonor de Ch\u00e2tellerault, duquesa de Aquitania. Tivo varios irm\u00e1ns, entre eles Ricardo Coraz\u00f3n de Le\u00f3n e Xo\u00e1n sen Terra, monarcas de Inglaterra.\nTraxectoria.\nNaceu en 1160. Cando ti\u00f1a 10 anos, en setembro de 1170, celebr\u00e1ronse os seus esponsais na cidade de Tarazona, con Afonso VIII de Castela, fillo do rei Sancho III de Castela, que foi coroado na cidade de Burgos o ano anterior.\u00a0Antes de casar, os seus pais, os reis de Inglaterra, concederon \u00e1 s\u00faa filla como dote o ducado de Aquitania, que pertenc\u00eda \u00e1 s\u00faa nai, a ra\u00ed\u00f1a Leonor. Afonso VIII regaloulle como dote \u00e1 s\u00faa esposa os castelos de Burgos e Castrojeriz, Amaya, Avia, Salda\u00f1a, Monz\u00f3n de Campos,Carri\u00f3n de los Condes, Due\u00f1as, Tariego de Cerrato, Cabez\u00f3n, Medina del Campo, Astudillo, Aguilar e Villaescusa, e as rendas do porto de Santander, Cabedo, Besgo de Santillana, Tudela, Calahorra, Arnedo, Vigera, Metria, as do castelo e cidade de N\u00e1jera, Logro\u00f1o, Gra\u00f1\u00f3n, Belorado, Pancorbo, Poza de la Sal... e ademais dooulle a metade dos territorios conquistados aos musulm\u00e1ns desde que o seu matrimonio foi celebrado.\nO matrimonio serviu para reforzar a fronteira pirenaica, e Leonor Plantagenet achegou, ademais, como dote de voda o condado de Gascu\u00f1a que Afonso VIII nunca puido anexionar \u00e1 coroa de Castela. Con todo, numerosos cabaleiros gasc\u00f3ns vi\u00f1eron \u00e1 pen\u00ednsula para axudar ao seu se\u00f1or na loita contra os almohades.\nCara ao ano 1180 o monarca castel\u00e1n e a s\u00faa esposa decidiron fundar un mosteiro de monxas cistercienses, o Mosteiro de las Huelgas, na cidade de Burgos. Aquela fundaci\u00f3n, dependente en principio do Mosteiro de Santa Mar\u00eda da Caridade de Tulebras (en Navarra), converteuse desde 1187, por desexo dos reis, en casa nai de t\u00f3dalas as abad\u00edas cistercienses no territorio de Castela e foi elixido por Afonso VIII e a s\u00faa esposa como pante\u00f3n real para eles e os seus descendentes.\nA ra\u00ed\u00f1a ordenou edificar na Catedral de Toledo, unha capela dedicada a santo Thomas Becket ou Tom\u00e1s Canturiense, que foi a primeira dedicada ao santo brit\u00e1nico f\u00f3ra das Illas brit\u00e1nicas.\u00a0A capela non se conserva na actualidade porque foi destru\u00edda e o seu espazo pasou a formar parte da capela de Santiago da Catedral de Toledo, que foi edificada polo condestable \u00c1lvaro de Luna para constru\u00edr a s\u00faa propia capela funeraria.\u00a0As\u00ed mesmo en 1183, sobre o soar da mesquita de Cuenca, cidade castel\u00e1 reconquistada en 1177, ela ordenou que se comezase a constru\u00edr a Catedral de Santa Mar\u00eda e San Juli\u00e1n de Cuenca, de estilo g\u00f3tico anglo-normando.\nFaleceu o 31 de outubro de 1214, varias semanas despois do falecemento do seu marido, ocorrido o 6 de outubro dese mesmo ano. Foi ra\u00ed\u00f1a rexente de Castela durante 24 d\u00edas.\nMatrimonio e descendencia.\nFroito do seu matrimonio con Afonso VIII naceron dez fillos dos que quedan constancia documental, a\u00ednda que probablemente houberon m\u00e1is:"}
{"id": "381322", "revid": "25871", "url": "https://gl.wikipedia.org/wiki?curid=381322", "title": "Mari Paz Vilas", "text": "Mar\u00eda de la Paz Vilas Dono, m\u00e1is co\u00f1ecida coma Mari Paz Vilas, nada o 1 de febreiro de 1988 en Vilagarc\u00eda de Arousa \u00e9 unha futbolista galega que xoga na demarcaci\u00f3n de dianteira. O seu actual equipo \u00e9 o Valencia CF.\nTraxectoria.\nComezou a xogar en categor\u00edas inferiores no Arosa, pasando en 2002 ao Atl\u00e9tico Arousana. A s\u00faa calidade fixo que se interesaran nela equipos coma o Atl\u00e9tico de Madrid ou o Levante UD, fichando por este \u00faltimo no ano 2006.\nNo equipo levantinista debutou na Superliga e ga\u00f1ou a Copa da Ra\u00ed\u00f1a (anotando un dobrete na final) o primeiro ano, na segunda e \u00faltima tempada no club o equipo ga\u00f1ou o torneo ligueiro. Ese ver\u00e1n fichou polo FC Barcelona, equipo co que ga\u00f1ou outra vez a Copa da Ra\u00ed\u00f1a e a Copa de Catalu\u00f1a en tres ocasi\u00f3n.\nEn 2011 fichou polo RCD Espanyol, equipo no que repetiu experiencia na Copa da Ra\u00ed\u00f1a levantandose co t\u00edtulo, anotando na final e sendo nomeada mellor xogadora do torneo.\nEn 2013 cambiou de equipo, fichando polo Valencia CF.\nReco\u00f1ecementos.\nDende xullo de 2016 o campo municipal de Bamio, en Vilagarc\u00eda, leva o seu nome.\nEn decembro de 2016 recibiu o galard\u00f3n \u00e1 mellor futbolista do ano e ao mellor gol do ano na Gala do F\u00fatbol Feminino Galego"}
{"id": "381358", "revid": "1576", "url": "https://gl.wikipedia.org/wiki?curid=381358", "title": "Mario Marce\u00e9 West", "text": ""}
{"id": "381359", "revid": "89787", "url": "https://gl.wikipedia.org/wiki?curid=381359", "title": "Nicky Hayden", "text": "Nicholas Patrick Hayden, co\u00f1ecido como Nicky Hayden, alcumado O Neno de Kentucky, nado o 30 de xullo de 1981 en Owensboro, Kentucky, e finado o 22 de maio de 2017 na localidade italiana de Cesena, foi un piloto norteamericano que participou no campionato do mundo de superbikes (SBK) e anteriormente no de MotoGP, onde foi o campi\u00f3n en 2006. Levaba sembre o dorsal n\u00famero 69.\nTraxectoria.\nComezos nos Estados Unidos.\nNado nunha familia apaixonada polas motos, Nicky Hayden percorreu durante toda a s\u00faa infancia os Estados Unidos na autocaravana familiar, alternando a escola durante a semana coas carreiras nas fins de semana.\nA carreira deportiva de Hayden comezou aos seus catro anos, en carreiras de velocidade sobre superficie de terra co\u00f1ecidas como flat-track, e xa con once anos disputou a s\u00faa primeira carreira sobre pista, montado nunha unha minimoto.\u00a0\nEn 1998, Nicky Hayden fixo o seu debut sobre circu\u00edto no Campionato Norteamericano cunha Honda. Con este construtor continuou a s\u00faa aprendizaxe ata dar o paso, a partir de 2000, ao Campionato Norteamericano de Superbikes, no que acadou na duod\u00e9cema posici\u00f3n e, no ano seguinte, a terceira. En total, logrou a vitoria en 17 de carreiras e f\u00edxose co t\u00edtulo na edici\u00f3n de 2002.\nMotoGP.\nEn 2003, Nicky Hayden logrou a s\u00faa pasaxe para a MotoGP, onde comezou como compa\u00f1eiro de equipo de Valentino Rossi, no equipo oficial Honda. A partir da s\u00faa primeira tempada completa, terminou o quinto no campionato, e subiu por primeira vez ao podio no Gran Premio do Pac\u00edfico, grazas a un terceiro posto, seguido por un novo terceiro posto en Australia.\nMalia ser unha relaci\u00f3n con altibaixos, Nicky Hayden botou moito tempo con Honda, con quen acadou a s\u00faa primeira vitoria en MotoGP en 2005, tempada na que acabou o campionato no terceiro lugar.\nNicky Hayden comezou perfectamente a tempada 2006. Tres podios nas tres primeiras carreiras e d\u00faas vitorias (Laguna Seca e Assen) lev\u00e1rono a encabezar o campionato. No pen\u00faltimo gran premio da tempada, en Estoril, foi alcanzado polo seu compa\u00f1eiro de equipo Dani Pedrosa, o que na pr\u00e1ctica o privou das s\u00faas posibilidades de ser coroado campi\u00f3n do mundo. Malia isto, Hayden acabou terceiro en Valencia, mentres o seu adversario, Valentino Rossi, caeu: o norteamericano puxo fin, as\u00ed, ao reinado de Rossi, que resultou batido por primeira vez en MotoGP.\nA situaci\u00f3n cambiou en 2007, cando se modificou a cilindrada de MotoGP. Nicky Hayden disputou novamente o t\u00edtulo na nova Honda RC212V de 800 cm3, como piloto oficial da marca xunto con Pedrosa. Esta nova m\u00e1quina presentou moitos problemas (un cadro demasiado flexible e unha escasa velocidade punta), e a s\u00faa falta de rendemento, xunto cos problemas cos pneum\u00e1ticos Michelin, levaron a Hayden a acabar oitavo esa tempada e sexto en 2008.\nO 15 de setembro de 2008, anunciouse que o piloto norteamericano deixaba o equipo Honda para ingresar en Ducati a partir da tempada 2009, onde ter\u00eda como compa\u00f1eiro de equipo o campi\u00f3n do mundo de MotoGP de 2007 Casey Stoner durante dous anos. Na s\u00faa estrea coa marca quedou no posto d\u00e9cimo terceiro e subiu unha vez ao podio, e en 2010 acadou o s\u00e9timo posto, tam\u00e9n cun \u00fanico podio.\nMalia as dificultades deses \u00faltimos anos, asinou un novo contrato, que mantivo a uni\u00f3n de Nicky Hayden con Ducati durante as tempadas 2011 e 2012, esta vez retomando como compa\u00f1eiro a Valentino Rossi. Finalmente, esas d\u00faas novas tempadas resultaron dif\u00edciles para ambos os pilotos. Hayden acabou oitavo en 2011 e noveno en 2012.\nAnte a falta de competitividade de Ducati, Valentino Rossi asinou un contrato de dous anos (2013-2014) para volver co fabricante xapon\u00e9s Yamaha, o que lle deixou o posto de piloto principal a Nicky Hayden, ao lado do seu novo compa\u00f1eiro, Andrea Dovizioso.\nEn 2016, participou no Campionato do Mundo de Superbikes no equipo Ten Kate. Tras a lesi\u00f3n de Jack Miller, retornou \u00e1 MotoGP s\u00f3 para unha carreira, en Arag\u00f3n, o 25 de setembro.\nAccidente e morte.\nO 17 de maio de 2017 foi v\u00edtima dun grave accidente de bicicleta, no nordeste de Italia, cando o condutor dun coche bateu contra el mentres adestraba na estrada entre Tavoleto e Riccione, no sur de Rimini, no que resultou gravemente ferido. Faleceu o 22 de maio como resultado das lesi\u00f3ns."}
{"id": "381361", "revid": "27155", "url": "https://gl.wikipedia.org/wiki?curid=381361", "title": "Planta bulbosa", "text": ""}
{"id": "381362", "revid": "65337", "url": "https://gl.wikipedia.org/wiki?curid=381362", "title": "Nicholas Patrick Hayden", "text": ""}
{"id": "381363", "revid": "65337", "url": "https://gl.wikipedia.org/wiki?curid=381363", "title": "O Neno de Kentucky", "text": ""}
{"id": "381364", "revid": "65337", "url": "https://gl.wikipedia.org/wiki?curid=381364", "title": "The Kentucky Kid", "text": ""}
{"id": "381365", "revid": "98629", "url": "https://gl.wikipedia.org/wiki?curid=381365", "title": "Unha terapia perigosa", "text": "Unha terapia perigosa (en ) \u00e9 un filme estadounidense de comedia dirixido por Harold Ramis que se estreou en 1999. O gui\u00f3n est\u00e1 co-escrito por Kenneth Lonergan e Peter Tolan. Est\u00e1 protagonizado por Robert De Niro como o mafioso Paul Vitti e Billy Crystal como o seu psiquiatra. A s\u00faa secuela, \"Outra terapia perigosa\", estreouse no 2002.\nEstreouse en galego a trav\u00e9s da TVG o 23 de outubro de 2008."}
{"id": "381366", "revid": "23204", "url": "https://gl.wikipedia.org/wiki?curid=381366", "title": "Analyze This", "text": ""}
{"id": "381367", "revid": "98629", "url": "https://gl.wikipedia.org/wiki?curid=381367", "title": "Lox\u00edstica", "text": "A lox\u00edstica \u00e9 definida polo Dicionario da Real Academia Galega como a\n\u00abarte de organizar medios, homes e transportes, para realizar unha acci\u00f3n militar nas mellores condici\u00f3ns, e por extensi\u00f3n, estudo e preparaci\u00f3n de calquera acci\u00f3n que require certa organizaci\u00f3n\u00bb. Hoxe en d\u00eda ad\u00f3itase referir m\u00e1is ben ao \u00e1mbito empresarial coma\u00a0a arte e a t\u00e9cnica que se ocupa da organizaci\u00f3n dos fluxos de mercador\u00edas,\u00a0enerx\u00eda e informaci\u00f3n.\nA lox\u00edstica \u00e9 fundamental para o comercio. As actividades lox\u00edsticas conforman un sistema que \u00e9 a ligaz\u00f3n entre a produci\u00f3n e os mercados que est\u00e1n separados polo tempo e a distancia.\nA lox\u00edstica empresarial, por medio da administraci\u00f3n lox\u00edstica e da cadea de subministraci\u00f3n, cobre a xesti\u00f3n e a planificaci\u00f3n de actividades dos departamentos de compras, produci\u00f3n, transporte, almacenaxe, manutenci\u00f3n e distribuci\u00f3n."}
{"id": "381368", "revid": "89787", "url": "https://gl.wikipedia.org/wiki?curid=381368", "title": "Owensboro, Kentucky", "text": "Owensboro \u00e9 unha cidade situada no condado de Daviess no estado estadounidense de Kentucky. No censo de 2010 ti\u00f1a unha poboaci\u00f3n de 57.265 habitantes e unha densidade de poboaci\u00f3n de 1.082,98 persoas por km\u00b2.\nXeograf\u00eda.\nOwensboro est\u00e1 situado nas coordenadas 37\u00ba45'26\"N / 87\u00ba7'3\"O. Segundo a Oficina do Censo dos Estados Unidos, ten unha superficie total de 52.88 km\u00b2, da que 49.45\u00a0km\u00b2 corresponden a terra firme e 3,42 km\u00b2\u00a0 (o 6,48 %) \u00e9 auga.\nDemograf\u00eda.\nDos 57.265 habitantes, Owensboro est\u00e1 composto por un 87,53 % de brancos, un 7,3 % de afroamericanos, un 0,14 % de amerindios, un 0,88 % de asi\u00e1ticos, un 0,08 % de insulares do Pac\u00edfico e un 1,6 % doutras razas, e o 2,48 % pertencen a d\u00faas ou m\u00e1is razas. Do total da poboaci\u00f3n, o 3,22 % son hispanos ou latinos de calquera raza."}
{"id": "381369", "revid": "1888", "url": "https://gl.wikipedia.org/wiki?curid=381369", "title": "Otilia Seijas Garc\u00eda", "text": ""}
{"id": "381371", "revid": "102241", "url": "https://gl.wikipedia.org/wiki?curid=381371", "title": "Lingua ilocana", "text": "O ilocano (\"Pagsasao nga Ilokano\") \u00e9 unha lingua malaio-polinesia que se fala en Filipinas. \u00c9 a terceira lingua m\u00e1is falada do pa\u00eds. \u00c9 unha lingua austronesia e est\u00e1 relacionada co malaio (indonesio e malaisio), co tetum, co chamorro, co fidxiano, co maor\u00ed, co hawaiano, co samoano, tahitiano, co paiwan e co malgaxe. Est\u00e1 estreitamente con algunhas das linguas austronesias que se falan no norte de Luz\u00f3n, e \u00e9 mutuamente intelixible co balangao e cos dialectos orientais da lingua bontoc."}
{"id": "381372", "revid": "23204", "url": "https://gl.wikipedia.org/wiki?curid=381372", "title": "Pagsasao nga Ilokano", "text": ""}
{"id": "381373", "revid": "23204", "url": "https://gl.wikipedia.org/wiki?curid=381373", "title": "Lingua ilokana", "text": ""}
{"id": "381374", "revid": "23204", "url": "https://gl.wikipedia.org/wiki?curid=381374", "title": "Lingua mari das pradeiras", "text": "A lingua mari das pradeiras \u00e9 unha variedade estandarizada da lingua mari, empregada por medio mill\u00f3n de persoas que viven na parte europea da Federaci\u00f3n Rusa. O mari das pradeiras xunto co mari das monta\u00f1as e o ruso son as linguas oficiais da rep\u00fablica aut\u00f3noma dos Maris."}
{"id": "381375", "revid": "23204", "url": "https://gl.wikipedia.org/wiki?curid=381375", "title": "Lingua mari das monta\u00f1as", "text": "A lingua mari das monta\u00f1as \u00e9 unha lingua ur\u00e1lica estreitamente relacionada co mari das pradeiras falada nos distritos de Gornomariysky, Yurinsky e Kilemarsky, na Rep\u00fablica dos Maris. O mari das monta\u00f1as xunto co mari das pradeiras e o ruso son as linguas oficiais da rep\u00fablica aut\u00f3noma dos Maris."}
{"id": "381377", "revid": "1888", "url": "https://gl.wikipedia.org/wiki?curid=381377", "title": "Jos\u00e9 Amado Dom\u00ednguez", "text": "Jos\u00e9 Amado Dom\u00ednguez, nado en Caldas de Reis e finado en xu\u00f1o de 1932, foi un avogado e pol\u00edtico galego.\nTraxectoria.\nFoi fiscal municipal de Caldas de Reis (1917-1920), presidente do Casino e da Sociedade de Exploradores. Foi alcalde de Caldas de Reis de 1922 a 1923 e volveu a alcald\u00eda en abril de 1930."}
{"id": "381379", "revid": "1576", "url": "https://gl.wikipedia.org/wiki?curid=381379", "title": "Alsacia-Champa\u00f1a-Ardenas-Lorena", "text": ""}
{"id": "381380", "revid": "25871", "url": "https://gl.wikipedia.org/wiki?curid=381380", "title": "Carlos Dafonte S\u00e1nchez", "text": "Carlos Dafonte S\u00e1nchez, nado na Coru\u00f1a en 1906 e finado en Lugo en novembro de 1990, foi un avogado e pol\u00edtico galego.\nTraxectoria.\nEstudou Dereito na Universidade Central de Madrid, onde militou na Federaci\u00f3n Universitaria de Estudiantes. Foi militante do Partido Republicano Presidencialista de Espa\u00f1a e colaborou en \"El Presidencialista\", o \u00f3rgano das Juventudes do Partido. Cara 1928 regresou a Coru\u00f1a onde foi xu\u00edz municipal. Integrouse na ORGA. Amigo de Santiago Casares Quiroga, na Rep\u00fablica foi nomeado gobernador civil de C\u00e1ceres o 9 de setembro de 1932, cargo do que foi cesado o 6 de novembro dese ano polas s\u00faas discrepancias con pol\u00edticos socialistas locais e a s\u00faa forma de enfrontar algunha das folgas xerais dese per\u00edodo. Foi chamado para ser gobernador civil de Palencia, pero rexeitou o nomeamento. Afiliouse a Izquierda Republicana e participou nalg\u00fans actos do partido. Co golpe de Estado do 18 de xullo de 1936 foi detido por un curto per\u00edodo. Foille incoado expediente de responsabilidades pol\u00edticas en 1940. Ao rematar a Guerra Civil instalouse en Lugo, onde se dedicou \u00e1 avogac\u00eda.\nVida persoal.\nFoi pai de Carlos Dafonte D\u00edez."}
{"id": "381383", "revid": "23204", "url": "https://gl.wikipedia.org/wiki?curid=381383", "title": "Valor propio, vector propio e espazo propio", "text": "En \u00e1lxebra linear, os vectores propios, autovectores ou eigenvectores dun operador linear son os vectores non nulos que, cando son transformados polo operador, dan lugar a un m\u00faltiplo escalar de si mesmos, co que non cambian a s\u00faa direcci\u00f3n. Este escalar formula_1 recibe o nome valor propio, autovalor, valor caracter\u00edstico ou eigenvalor. A mi\u00fado, unha transformaci\u00f3n queda completamente determinada polos seus vectores propios e valores propios. Un espazo propio, autoespazo, eigenespazo ou subespazo fundamental asociado ao valor propio formula_1 \u00e9 o conxunto de vectores propios cun valor propio com\u00fan.\nA palabra alem\u00e1 \"eigen\", que se traduce en galego como \"propio\", empregouse por primeira vez neste contexto por David Hilbert en 1904 (a\u00ednda que Helmholtz a empregara previamente cun significado parecido). \"Eigen\" traduciuse tam\u00e9n como \"inherente\", \"caracter\u00edstico\" ou o prefixo \"auto-\", onde se aprecia a \u00e9nfase na importancia dos valores propios para definir a natureza \u00fanica dunha determinada transformaci\u00f3n linear. As denominaci\u00f3ns vector e valor \"caracter\u00edsticos\" tam\u00e9n se utilizan habitualmente.\nIntroduci\u00f3n.\nAs transformaci\u00f3ns lineares do espazo \u2014como a rotaci\u00f3n, a reflexi\u00f3n, o alargamento, ou calquera combinaci\u00f3n das anteriores; nesta lista poder\u00edan inclu\u00edrse outras transformaci\u00f3ns\u2014 poden interpretarse mediante o efecto que producen nos vectores. Os vectores poden visualizarse como frechas dunha certa lonxitude apuntando nunha direcci\u00f3n e sentido determinados.\nPor exemplo, un \"vector propio\" dunha rotaci\u00f3n en tres dimensi\u00f3ns \u00e9 un vector situado no eixe de rotaci\u00f3n sobre o cal se realiza a rotaci\u00f3n. O \"valor propio\" correspondente \u00e9 1 e o \"espazo propio\" \u00e9 o eixe de xiro. Como \u00e9 un espazo dunha dimensi\u00f3n, a s\u00faa \"multiplicidade xeom\u00e9trica\" \u00e9 un. \u00c9 o \u00fanico valor propio do \"espectro\" (desta rotaci\u00f3n) que \u00e9 un n\u00famero real.\nDefinici\u00f3n.\nFormalmente, def\u00ednense os vectores propios e valores propios da seguinte maneira: sexa A: \"V\" \u2192 \"V\" un operador linear nun certo formula_3-espazo vectorial \"V\" e v un vector non nulo en \"V\". Se existe un escalar \"c\" tal que\nent\u00f3n dise que v \u00e9 un vector propio do operador A, e o seu valor propio asociado \u00e9 \"c\". C\u00f3mpre observar que se v \u00e9 un vector propio co valor propio \"c\" ent\u00f3n calquera m\u00faltiplo diferente de cero de v \u00e9 tam\u00e9n un vector propio co valor propio \"c\". De feito, todos os vectores propios co valor propio asociado \"c\" xunto con 0, forman un subespazo de \"V\", o espazo propio para o valor propio \"c\". Ademais un espazo propio Z \u00e9 un subespazo invariante de A, \u00e9 dicir dado w un vector en Z, o vector Aw tam\u00e9n pertence a Z.\nExemplos.\nA medida que a Terra rota, os vectores no eixe de rotaci\u00f3n permanecen invariantes. Se se considera a transformaci\u00f3n linear que sofre a Terra tras unha hora de rotaci\u00f3n, unha frecha que partise do centro da Terra ao polo sur xeogr\u00e1fico ser\u00eda un vector propio desta transformaci\u00f3n, pero unha frecha que partise do centro a un punto do ecuador non ser\u00eda un vector propio. Dado que a frecha que apunta ao polo non cambia de lonxitude pola rotaci\u00f3n, o seu valor propio \u00e9 1.\nOutro exemplo ser\u00eda unha l\u00e1mina de metal que se expandise uniformemente a partir dun punto de tal maneira que as distancias desde calquera punto ao momento fixo se duplicasen. Esta expansi\u00f3n \u00e9 unha transformaci\u00f3n con valor propio 2. Cada vector desde o punto fixo a calquera outro \u00e9 un vector propio, e o espazo propio \u00e9 o conxunto de todos eses vectores.\nCon todo, o espazo xeom\u00e9trico tridimensional non \u00e9 o \u00fanico espazo vectorial. Por exemplo, se se considera unha corda suxeita polos seus extremos, como a dun instrumento de corda (mostrada \u00e1 dereita). A distancia dos \u00e1tomos da corda vibrante dende as s\u00faas posici\u00f3ns cando esta est\u00e1 en repouso poden interpretarse como compo\u00f1entes dun vector no espazo con tantas dimensi\u00f3ns como \u00e1tomos te\u00f1a esa corda.\nSe se sup\u00f3n que a corda \u00e9 un medio continuo e se considera a transformaci\u00f3n da corda no transcurso do tempo, os seus vectores propios ou \"funci\u00f3ns propias\" son as s\u00faas ondas estacionarias\u2014 o que, mediante a intervenci\u00f3n do aire circundante, se pode interpretar como o resultado de tanguer unha guitarra. As ondas estacionarias corresponden a oscilaci\u00f3ns particulares da corda tales que a forma da corda se escala por un factor (o valor propio) co paso do tempo. Cada compo\u00f1ente do vector asociado coa corda multipl\u00edcase por este factor dependente do tempo. As amplitudes (valores propios) das ondas estacionarias decrecen co tempo se se considera a atenuaci\u00f3n. Neste caso p\u00f3dese asociar un tempo de vida ao vector propio, e relacionar o concepto de vector propio co concepto de resonancia.\nCasos de interese especial.\nIntuitivamente, para as transformaci\u00f3ns lineares do espazo de d\u00faas dimensi\u00f3ns \u211d3 , os vectores propios son:\nEcuaci\u00f3n do valor propio ou autovalor.\nMatematicamente, v\"\u03bb\" \u00e9 un vector propio e \"\u03bb\" o valor propio correspondente dunha transformaci\u00f3n \"T\" se verifica a ecuaci\u00f3n:\nonde \"T\"(v\u03bb) \u00e9 o vector obtido ao aplicar a transformaci\u00f3n \"T\" a v\"\u03bb\".\nSup\u00f3\u00f1ase que \"T\" \u00e9 unha transformaci\u00f3n linear (o que significa que formula_4 para todos os escalares \"a\", \"b\", e os vectores v, w). Consid\u00e9rese unha base nese espazo vectorial. Ent\u00f3n, \"T\" e v\"\u03bb\" poden representarse en relaci\u00f3n a esa base mediante unha matriz \"A\"\"T\" e un vector columna v\"\u03bb\"\u2014un vector vertical unidimensional. A ecuaci\u00f3n de valor propio nesta representaci\u00f3n matricial repres\u00e9ntase da seguinte forma:\nonde a yuxtaposici\u00f3n \u00e9 un produto de matrices. Dado que nesta circunstancia a transformaci\u00f3n \"T\" e a s\u00faa representaci\u00f3n matricial \"A\"\"T\" son equivalentes, a mi\u00fado podemos empregar s\u00f3 \"T\" para a representaci\u00f3n matricial e a transformaci\u00f3n. Isto \u00e9 equivalente a un conxunto de \"n\" combinaci\u00f3ns lineares, onde \"n\" \u00e9 o n\u00famero de vectores da base. Nesta ecuaci\u00f3n, tanto o autovalor \"\u03bb\" e as \"n\" compo\u00f1entes de v\"\u03bb\" son desco\u00f1ecidos.\nCon todo, \u00e1s veces \u00e9 pouco natural ou mesmo imposible escribir a ecuaci\u00f3n do autovector en forma matricial. Isto ocorre, por exemplo, cando o espazo vectorial \u00e9 de dimensi\u00f3n infinita, por exemplo no caso da corda mostrada anteriormente. Dependendo da natureza da transformaci\u00f3n \"T\" e o espazo ao que se aplica, pode ser vantaxoso representar a ecuaci\u00f3n de autovalor como un conxunto de ecuaci\u00f3ns diferenciais, onde os autovectores reciben a mi\u00fado o nome de \"autofunci\u00f3ns\" do operador diferencial que representa \"T\". Por exemplo, a derivaci\u00f3n mesma \u00e9 unha transformaci\u00f3n linear, xa que (se \"f\"(\"t\") e \"g\"(\"t\") son funci\u00f3ns derivables e \"a\" e \"b\" son constantes) formula_5\nConsid\u00e9rese a diferenciaci\u00f3n con respecto a formula_6. As s\u00faas autofunci\u00f3ns \"h\"(\"t\") obedecen \u00e1 ecuaci\u00f3n do autovalor:\nonde \"\u03bb\" \u00e9 o autovalor asociado coa funci\u00f3n. Unha funci\u00f3n no tempo \u00e9 constante se formula_8, crece proporcionalmente a si mesma se formula_9 \u00e9 positiva, e decrece proporcionalmente a si mesma se formula_9 \u00e9 negativa. Por exemplo, unha poboaci\u00f3n ideal de coellos procrea con m\u00e1is frecuencia a medida que hai m\u00e1is coellos, e por tanto satisfai a ecuaci\u00f3n para lambda positivo.\nA soluci\u00f3n \u00e1 ecuaci\u00f3n de valor propio \u00e9 formula_11, a funci\u00f3n exponencial; pois esa funci\u00f3n \u00e9 unha funci\u00f3n propia do operador diferencial \"d/dt\" co valor propio \"\u03bb\". Se \"\u03bb\" \u00e9 negativa, a evoluci\u00f3n de \"g\" denom\u00ednase decaemento exponencial; se \u00e9 positiva denom\u00ednase crecemento exponencial. O valor de \"\u03bb\" pode ser calquera n\u00famero complexo. O espectro de \"d/dt\" \u00e9 ent\u00f3n o plano complexo na s\u00faa totalidade. Neste exemplo o espazo vectorial no que act\u00faa \"d/dt\" \u00e9 o espazo das funci\u00f3ns derivables dunha variable. Este espazo ten unha dimensi\u00f3n infinita (pois non \u00e9 posible expresar cada funci\u00f3n diferenciable como combinaci\u00f3n linear dun n\u00famero finito de funci\u00f3ns base). No entanto, o espazo propio asociado a un valor propio determinado \"\u03bb\" \u00e9 unidimensional. \u00c9 o conxunto de todas as funci\u00f3ns formula_12, onde \"A\" \u00e9 unha constante arbitraria, a poboaci\u00f3n inicial en \"t\"=0.\nTeorema espectral.\nO teorema espectral mostra a importancia dos valores propios e vectores propios para caracterizar unha transformaci\u00f3n linear de forma \u00fanica. Na s\u00faa versi\u00f3n m\u00e1is simple, o teorema espectral establece que, baixo unhas condici\u00f3ns determinadas, unha transformaci\u00f3n lineal pode expresarse como a combinaci\u00f3n linear dos vectores propios con coeficientes de valor igual aos valores propios polo produto escalar dos vectores propios polo vector ao que se aplica a transformaci\u00f3n, o que pode escribirse como:\nonde formula_14 y formula_15 representan os vectores propios e valores propios de formula_16. O caso m\u00e1is simple no que ten validez o teorema \u00e9 cando a transformaci\u00f3n linear v\u00e9n dada por unha matriz sim\u00e9trica real ou unha matriz hermitiana complexa.\nSe se define a n-\u00e9sima potencia dunha transformaci\u00f3n como o resultado de aplicala \"n\" veces sucesivas, p\u00f3dese definir tam\u00e9n o polinomio das transformaci\u00f3ns. Unha versi\u00f3n m\u00e1is xeral do teorema \u00e9 que calquera polinomio \"P\" de formula_16 \u00e9 igual a:\nO teorema pode estenderse a outras funci\u00f3ns ou transformaci\u00f3ns tales como funci\u00f3ns anal\u00edticas, sendo o caso m\u00e1is xeral as funci\u00f3ns de Borel.\nVectores propios e valores propios de matrices.\nC\u00e1lculo de valores propios e vectores propios de matrices.\nSe se quere calcular os valores propios dunha matriz dada e esta \u00e9 pequena, p\u00f3dese calcular simbolicamente empregando o polinomio caracter\u00edstico. Con todo, a mi\u00fado resulta imposible para matrices extensas, caso no que se debe usar un m\u00e9todo num\u00e9rico.\nC\u00e1lculo simb\u00f3lico.\nUnha ferramenta importante para atopar valores propios de matrices cadradas \u00e9 o polinomio caracter\u00edstico: dicir que \"\u03bb\" \u00e9 un valor propio de \"A\" \u00e9 equivalente a dicir que o sistema de ecuaci\u00f3ns lineares \"A\" v = \"\u03bb\" v \u2192 \"A\" \"v\" - \"\u03bb\" v = 0 (factorizando por v queda (\"A\" - \"\u03bbI\") v = 0 onde \"I\" \u00e9 a matriz identidade) ten unha soluci\u00f3n non nula v (un vector propio), e desta forma \u00e9 equivalente ao determinante:\nA funci\u00f3n \"p(\u03bb) = \"det\"(A - \u03bbI)\" \u00e9 un polinomio de \"\u03bb\" pois os determinantes def\u00ednense como sumas de produtos.\nEste \u00e9 o polinomio caracter\u00edstico de \"A\": os valores propios dunha matriz son os ceros do seu polinomio caracter\u00edstico.\nTodos os valores propios dunha matriz \"A\" poden calcularse resolvendo a ecuaci\u00f3n formula_20.\nSe \"A\" \u00e9 unha matriz \"n\"\u00d7\"n\", ent\u00f3n formula_21 ten grao \"n\" e \"A\" ten como m\u00e1ximo \"n\" valores propios.\nO teorema fundamental da \u00e1lxebra di que esta ecuaci\u00f3n ten exactamente \"n\" ra\u00edces (ceros), tendo en conta a s\u00faa multiplicidade. Todos os polinomios reais de grao impar te\u00f1en un n\u00famero real como ra\u00edz, as\u00ed que para \"n\" impar toda matriz real ten polo menos valor propio real. No caso das matrices reais, para \"n\" par e impar, os valores propios non reais son pares conxugados.\nUnha vez que se co\u00f1ecen os valores propios \"\u03bb\", os vectores propios p\u00f3dense achar resolvendo o sistema de ecuaci\u00f3ns homox\u00e9neo:\nUnha forma m\u00e1is sinxela de obter vectores propios sen resolver un sistema de ecuaci\u00f3ns lineares bas\u00e9ase no teorema de Cayley-Hamilton que establece que cada matriz cadrada satisfai o seu propio polinomio caracter\u00edstico. As\u00ed, se formula_23 son os valores propios de \"A\" c\u00famprese que\npolo que os vectores columna de formula_25 son vectores propios de formula_26.\nUn exemplo de matriz sen valores propios reais \u00e9 a rotaci\u00f3n de 90 graos no sentido das agullas do reloxo:\nque ten como polinomio caracter\u00edstico formula_28 e os seus valores propios son o par de conxugados complexos \"i\", -\"i\". Os vectores propios asociados tampouco son reais.\nConsid\u00e9rese a matriz\nque representa un operador linear R\u00b3 \u2192 R\u00b3. Se se desexa computar todos os valores propios de \"A\", poder\u00edase comezar determinando o polinomio caracter\u00edstico:\ne porque \"p\"(\"x\") = - (\"x\" - 2)(\"x\" - 1)(\"x\" + 1) vese que os valores propios de \"A\" son 2, 1 e -1. O teorema de Cayley-Hamilton establece que cada matriz cadrada satisfai o seu propio polinomio caracter\u00edstico. \u00c9 dicir\nEfectivamente, para o caso do valor propio 2, p\u00f3dese comprobar que\nde onde (1, 1, -1) \u00e9 un vector propio asociado a 2.\nC\u00e1lculo num\u00e9rico.\nNa pr\u00e1ctica, os valores propios das matrices extensas non se calculan empregando o polinomio caracter\u00edstico. Calcular o polinomio resulta moi custoso, e extraer as ra\u00edces exactas dun polinomio de grao alto pode ser dif\u00edcil de calcular e expresar: o teorema de Abel-Ruffini implica que as ra\u00edces dos polinomios de grao alto (5 ou superior) non poden expresarse us\u00e1ndose simplemente ra\u00edces \"n\"-\u00e9simas. Existen algoritmos eficientes para aproximar ra\u00edces de polinomios, pero pequenos erros na estimaci\u00f3n dos valores propios poden dar lugar a erros grandes nos vectores propios. En consecuencia, os algoritmos xerais para atopar vectores propios e valores propios son iterativos. A maneira m\u00e1is f\u00e1cil \u00e9 o m\u00e9todo das potencias: esc\u00f3llese un vector aleatorio formula_35 e calc\u00falase unha secuencia de vectores unitarios:\nEsta sucesi\u00f3n case sempre converxer\u00e1 a un vector propio correspondente ao maior valor propio. Este algoritmo \u00e9 sinxelo, pero non demasiado \u00fatil illadamente. Con todo, hai m\u00e9todos m\u00e1is populares, como a descomposici\u00f3n QR, que se basean nel.\nPropiedades.\nMultiplicidade alx\u00e9brica.\nA multiplicidade alx\u00e9brica dun valor propio \"\u03bb\" de \"A\" \u00e9 a orde de \"\u03bb\" como cero do polinomio caracter\u00edstico de \"A\"; noutras palabras, se \"\u03bb\" \u00e9 unha das ra\u00edces do polinomio, \u00e9 o n\u00famero de factores (\"t\" \u2212 \"\u03bb\") no polinomio caracter\u00edstico tras a factorizaci\u00f3n. Unha matriz \"n\"\u00d7\"n\", con entradas complexas, ten \"n\" valores propios, contados de acordo coa s\u00faa multiplicidade alx\u00e9brica, xa que o seu polinomio caracter\u00edstico ten grao \"n\".\nUn valor propio de multiplicidade alx\u00e9brica 1 recibe o nome de \"valor propio simple\".\nPor exemplo, p\u00f3dense atopar exposici\u00f3ns como a seguinte en artigos de teor\u00eda de matrices:\no que significa que a multiplicidade alx\u00e9brica de 4 \u00e9 dous, a de 3 \u00e9 tres, a de 2 \u00e9 dous e a de 1 \u00e9 un. Empr\u00e9gase este estilo porque a multiplicidade alx\u00e9brica \u00e9 a clave de moitas demostraci\u00f3ns matem\u00e1ticas en teor\u00eda de matrices.\nAnteriormente definiuse a multiplicidade \"xeom\u00e9trica\" dun valor propio como a dimensi\u00f3n do espazo propio asociado, ou o n\u00facleo (espazo propio dos vectores propios do valor propio nulo) de \"\u03bbI\" - \"A\". A multiplicidade alx\u00e9brica tam\u00e9n pode entenderse como unha dimensi\u00f3n: \u00e9 a dimensi\u00f3n do \"espazo propio xeneralizado\" (1.\u00ba sentido) asociado, que \u00e9 o n\u00facleo da matriz (\"\u03bbI\" - \"A\")\"k\" para \"k suficientemente grande\". \u00c9 dicir, \u00e9 o espazo dos \"vectores propios xeneralizados\" (1.\u00ba sentido), onde un vector propio xeneralizado \u00e9 calquera vector que toma valor 0 se \"\u03bbI\" - \"A\" se aplica suficientes veces en sucesi\u00f3n. Calquera vector propio \u00e9 un vector propio xeneralizado, as\u00ed que calquera espazo propio est\u00e1 contido no espazo propio xeneralizado asociado. Isto proporciona unha demostraci\u00f3n simple de que a multiplicidade xeom\u00e9trica \u00e9 sempre menor ou igual \u00e1 alx\u00e9brica. O primeiro sentido non debe de confundirse co problema de valores propios xeneralizados tal e como se mostra m\u00e1is adiante.\nPor exemplo:\nS\u00f3 ten un valor propio \"\u03bb\" = 1. O polinomio caracter\u00edstico \u00e9 formula_40, as\u00ed que este valor propio ten multiplicidade alx\u00e9brica 2. Con todo, o espazo propio asociado \u00e9 o eixe, que normalmente recibe o nome de eixe X, xerado polo vector unitario\u00a0formula_41, as\u00ed que a multiplicidade xeom\u00e9trica \u00e9 1.\nOs vectores propios xeneralizados poden empregarse para calcular a forma normal de Jordan dunha matriz. O feito de que os bloques de Jordan en xeral non son diagonais sen\u00f3n nilpotentes est\u00e1 directamente relacionado coa distinci\u00f3n entre vectores propios e vectores propios xeneralizados.\nTeoremas de descomposici\u00f3n para matrices xerais.\nO teorema de descomposici\u00f3n \u00e9 unha versi\u00f3n do teorema espectral nunha clase concreta de matrices. Este teorema expl\u00edcase normalmente en termos de transformaci\u00f3n coordinada. Se \"U\" \u00e9 unha matriz invertible, pode verse como unha transformaci\u00f3n entre un sistema de coordenadas e outro, onde as columnas de \"U\" son as compo\u00f1entes da nova base de vectores expresados en termos da base anterior. Neste novo sistema as coordenadas do vector formula_35 repres\u00e9ntanse por formula_43, que pode obterse mediante a relaci\u00f3n formula_44 e, por outra banda, tense formula_45. Aplicando sucesivamente formula_44, formula_47 e formula_48, \u00e1 relaci\u00f3n formula_49 proporciona formula_50 con formula_51, a representaci\u00f3n de \"A\" na nova base. Nesta situaci\u00f3n, dise que as matrices \"A\" e formula_52 son semellantes.\nO teorema de descomposici\u00f3n indica que, se se escollen como columnas de formula_53 \"n\" vectores propios linearmente independentes de \"A\", a nova matriz formula_51 \u00e9 diagonal e os seus elementos na diagonal son os valores propios de \"A\". Se isto \u00e9 posible, ent\u00f3n \"A\" \u00e9 unha matriz diagonalizable. Un exemplo dunha matriz non diagonalizable \u00e9 a matriz \"A\" xa mostrada:\nHai moitas xeneralizaci\u00f3ns desta descomposici\u00f3n que poden tratar co caso non diagonalizable, dese\u00f1adas con diferentes prop\u00f3sitos:\nOutras propiedades dos valores propios.\nO espectro \u00e9 invariante baixo transformaci\u00f3ns semellantes: as matrices \"A\" e \"P\"\u22121\"AP\" te\u00f1en os mesmos valores propios para calquera matriz \"A\" e calquera matriz invertible \"P\". O espectro \u00e9 tam\u00e9n invariante \u00e1 trasposici\u00f3n das matrices: \"A\" e \"A\"T te\u00f1en os mesmos valores propios.\nDado que unha transformaci\u00f3n linear en espazos de dimensi\u00f3ns finitas \u00e9 bixectiva se e s\u00f3 se \u00e9 inxectiva, unha matriz \u00e9 invertible se e s\u00f3 se cero non \u00e9 un valor propio da matriz.\nOutras consecuencias da descomposici\u00f3n de Jordan son:\nAlg\u00fans exemplos da localizaci\u00f3n do espectro de certas subclases de matrices normais son:\nSe \"A\" \u00e9 unha matriz \"m\"\u00d7\"n\" con \"m\" \u2264 \"n\", e \"B\" \u00e9 unha matriz \"n\"\u00d7\"m\", ent\u00f3n \"BA\" ten os mesmos valores propios de \"AB\" m\u00e1is \"n\" \u2212 \"m\" valores propios nulos.\nA cada matriz p\u00f3deselle asociar unha norma vectorial, que depende da norma do seu dominio, a operador norma dunha matriz cadrada \u00e9 un l\u00edmite superior do m\u00f3dulo dos seus valores propios, e polo tanto do seu raio espectral. Esta norma est\u00e1 directamente relacionada co m\u00e9todo das potencias para calcular o valor propio de maior m\u00f3dulo. Para matrices normais, o operador norma (a norma euclidiana) \u00e9 o maior m\u00f3dulo entre os seus valores propios.\nVector propio conxugado.\nUn vector propio conxugado \u00e9 un vector que tras a transformaci\u00f3n pasa a ser un m\u00faltiple escalar do seu conxugado, onde o escalar recibe o nome de valor propio conxugado da transformaci\u00f3n linear. Os vectores propios e valores propios conxugados representan esencialmente a mesma informaci\u00f3n e significado que os vectores propios e valores propios, pero aparecen cando se utiliza un sistema de coordenadas alternativo. A ecuaci\u00f3n correspondente \u00e9:\nPor exemplo, en teor\u00eda de electromagnetismo disperso, a transformaci\u00f3n linear \"A\" representa a acci\u00f3n efectuada polo obxecto dispersor, e os vectores propios representan os estados de polarizaci\u00f3n da onda electromagn\u00e9tica. En \u00f3ptica, o sistema coordenado def\u00ednese a partir do punto de vista da onda, e leva a unha ecuaci\u00f3n de valor propio regular, mentres que no radar, o sistema coordenado def\u00ednese dende o punto de vista do radar, e d\u00e1 lugar a unha ecuaci\u00f3n de valor propio conxugado.\nProblema de valor propio xeneralizado.\nUn problema de valor propio xeneralizado (2.\u00ba sentido) \u00e9 da forma\nonde \"A\" e \"B\" son matrices. Os valores propios xeneralizados (2.\u00ba sentido) \"\u03bb\" poden obterse resolvendo a ecuaci\u00f3n\nO conxunto de matrices da forma formula_64, onde formula_65 \u00e9 un n\u00famero complexo, recibe o nome de \"lapis\" se \"B\" \u00e9 invertible, ent\u00f3n o problema orixinal pode escribirse na forma\nque \u00e9 un problema de valores propios est\u00e1ndar. Con todo, na maior\u00eda das situaci\u00f3ns \u00e9 preferible non realizar a inversi\u00f3n, e resolver o problema do valor propio xeneralizado coa configuraci\u00f3n orixinal.\nSe \"A\" e \"B\" son matrices sim\u00e9tricas con elementos reais, ent\u00f3n os valores propios son reais. Isto apr\u00e9ciase moi facilmente a partir da segunda formulaci\u00f3n equivalente, pois a matriz formula_67 non \u00e9 necesariamente sim\u00e9trica se \"A\" e \"B\" o son.\nA aplicaci\u00f3n de moleculares orbitais exposta m\u00e1is adiante proporciona un exemplo deste caso.\nElementos dun anel.\nNunha matriz cadrada \"A\" con elementos dun anel, \"\u03bb\" recibe o nome de valor propio pola dereita se existe un vector columna x tal que \"Ax=\u03bbx, ou un valor propio pola esquerda se existe un vector fila non nulo y tal que yA=y\u03bb\".\nSe o anel \u00e9 conmutativo, os valores propios pola esquerda son iguais aos valores propios pola dereita e ch\u00e1maselles simplemente valores propios.\nEspazos de dimensi\u00f3n infinita.\nSe o espazo vectorial \u00e9 de dimensi\u00f3n infinita, a noci\u00f3n de valores propios pode xeneralizarse ao concepto de espectro. O espectro \u00e9 o conxunto de escalares \"\u03bb\" para o que formula_68, non est\u00e1 definido, isto \u00e9, tal que formula_69 non ten inversa limitada.\nSe \"\u03bb\" \u00e9 un valor propio de \"T\", \"\u03bb\" est\u00e1 no espectro de \"T\". En xeral, o rec\u00edproco non \u00e9 verdadeiro. Hai operadores nos espazos de Hilbert ou Banach que non te\u00f1en vectores propios. Por exemplo, se se toma un desprazamento bilateral no espazo de Hilbert formula_70; ning\u00fan vector propio potencial pode ser cadrado-sumable, as\u00ed que non existe ning\u00fan. Con todo, calquera operador linear limitado nun espazo de Banach V ten espectro non baleiro. O espectro formula_71 do operador T V \u2192 V def\u00ednese como\nEnt\u00f3n \"\u03c3\"(\"T\") \u00e9 un conxunto compacto de n\u00fameros complexos, e \u00e9 non baleiro. Cando \"T\" \u00e9 un operador compacto (e en particular cando \"T\" \u00e9 un operador entre espazos finito-dimensionais como arriba), o espectro de \"T\" \u00e9 igual que o conxunto dos seus valores propios.\nEn espazos de dimensi\u00f3n infinita, o espectro dun operador limitado \u00e9 sempre non baleiro, o que tam\u00e9n se cumpre para operadores adxuntos propios non limitados. A trav\u00e9s da s\u00faa medida espectral, o espectro de calquera operador adxunto propio, limitado ou non, pode descomporse nas s\u00faas partes absolutamente continua, discreta e singular. O crecemento exponencial proporciona un exemplo dun espectro continuo, como no caso anterior da corda vibrante. O \u00e1tomo de hidr\u00f3xeno \u00e9 un exemplo no que aparecen ambos os tipos de espectro. O estado ligado do \u00e1tomo de hidr\u00f3xeno corresponde \u00e1 parte discreta do espectro, mentres que o proceso de ionizaci\u00f3n queda descrito pola parte continua.\nAplicaci\u00f3ns.\nEcuaci\u00f3n de Schr\u00f6dinger.\nUn exemplo dunha ecuaci\u00f3n de valor propio onde a transformaci\u00f3n formula_16 se representa en termos dun operador diferencial \u00e9 a ecuaci\u00f3n de Schr\u00f6dinger independente do tempo da mec\u00e1nica cu\u00e1ntica:\nOnde \"H\", o hamiltoniano, \u00e9 un operador diferencial de segunda orde e formula_75 a funci\u00f3n de onda, \u00e9 unha das funci\u00f3ns propias correspondentes ao valor propio \"E\", interpretado como a enerx\u00eda.\nNon obstante, no caso de que s\u00f3 se busquen soluci\u00f3ns para os estados ligados da ecuaci\u00f3n de Schr\u00f6dinger, como adoita ser o caso en qu\u00edmica cu\u00e1ntica, buscarase formula_75 no espazo das funci\u00f3ns de cadrado integrable. Dado que este espazo \u00e9 un espazo de Hilbert, cun produto escalar ben definido, p\u00f3dese introducir unha base na que se pode representar formula_75 e \"H\" como un vector unidimensional e unha matriz respectivamente. Isto permite representar a ecuaci\u00f3n de Schr\u00f6dinger en forma matricial.\nA notaci\u00f3n bra-ket, utilizada a mi\u00fado neste contexto, pon \u00e9nfase na diferenza entre o vector ou estado formula_78 e a s\u00faa representaci\u00f3n, a funci\u00f3n formula_75. Neste contexto escr\u00edbese a ecuaci\u00f3n de Schr\u00f6dinger\ne ch\u00e1mase a formula_78 un \"estado propio\" de \"H\" (que \u00e1s veces se representa como formula_82) que pode interpretarse como unha transformaci\u00f3n en lugar dunha representaci\u00f3n particular en termos de operadores diferenciais. Na ecuaci\u00f3n exposta, formula_83 interpr\u00e9tase como o vector obtido por aplicaci\u00f3n da transformaci\u00f3n \"H\" a formula_78.\nOrbitais moleculares.\nEn mec\u00e1nica cu\u00e1ntica, e en particular en f\u00edsica at\u00f3mica e molecular, e no contexto da teor\u00eda de Hartree-Fock, os orbitais at\u00f3micos e moleculares poden definirse polos vectores propios do operador de Fock. Os valores propios correspondentes son interpretados como potenciais de ionizaci\u00f3n a trav\u00e9s do teorema de Koopmans. Neste caso, o voc\u00e1bulo vector propio \u00fasase cun significado m\u00e1is xeral, pois o operador de Fock \u00e9 explicitamente dependente dos orbitais e os seus valores propios. Se se quere subli\u00f1ar este aspecto f\u00e1lase de \"ecuaci\u00f3n de valores propios impl\u00edcitos\". Tales ecuaci\u00f3ns res\u00f3lvense normalmente mediante un proceso iterativo, chamado m\u00e9todo de campo consistente propio. En qu\u00edmica cu\u00e1ntica a mi\u00fado repres\u00e9ntase a ecuaci\u00f3n de Hartree-Fock nunha base non ortogonal. Esta representaci\u00f3n particular \u00e9 un problema de valor propio xeneralizado que ten o nome de ecuaci\u00f3ns de Roothaan.\nAn\u00e1lise factorial.\nEn an\u00e1lise factorial, os valores propios da matriz de covarianza corresponden aos factores, e os valores propios \u00e1s cargas. A an\u00e1lise factorial \u00e9 unha t\u00e9cnica estat\u00edstica usada en ciencias sociais e mercadotecnia, xesti\u00f3n de produto, investigaci\u00f3n operativa e outras ciencias aplicadas que tratan con grandes cantidades de datos. O obxectivo \u00e9 explicar a maior parte da variabilidade entre varias variables aleatorias observables en termos dun n\u00famero menor de variables aleatorias non observables chamadas factores. As variables aleatorias non observables mod\u00e9lanse como combinaci\u00f3ns lineares dos factores m\u00e1is os termos de erros.\nNo procesado de imaxe, as imaxes procesadas de caras poden verse como vectores cuxas compo\u00f1entes son a luminancia de cada p\u00edxel. A dimensi\u00f3n deste espazo vectorial \u00e9 o n\u00famero de p\u00edxeles. Os vectores propios da matriz de covarianza asociada a un conxunto amplo de imaxes normalizadas de rostros ch\u00e1manse caras propias. Son moi \u00fatiles para expresar unha imaxe dun rostro como a combinaci\u00f3n linear doutras. As caras propias proporcionan un medio de aplicar compresi\u00f3n de datos aos rostros, para prop\u00f3sitos de biometr\u00eda.\nTensor de inercia.\nEn mec\u00e1nica, os vectores propios do momento de inercia definen os eixes principais dun corpo r\u00edxido. O tensor de inercia \u00e9 necesario para determinar a rotaci\u00f3n dun corpo r\u00edxido ao redor do seu centro de masa. Os valores propios definen os momentos m\u00e1ximos e m\u00ednimos obtidos mediante o c\u00edrculo de Mohr.\nTensor de tensi\u00f3n.\nEn mec\u00e1nica de s\u00f3lidos deformables, o tensor de tensi\u00f3n \u00e9 sim\u00e9trico, as\u00ed que pode descomporse nun tensor diagonal con valores propios que est\u00e1n na diagonal e con vectores propios que forman unha base.\nValores propios dun grafo.\nEn teor\u00eda espectral de grafos, un valor propio dun grafo def\u00ednese como un valor propio da matriz de adxacencia do grafo \"A\", ou da matriz laplaciana do grafo formula_85, onde \"T\" \u00e9 unha matriz diagonal que cont\u00e9n o grao de cada v\u00e9rtice, e en formula_86, 0 substit\u00faese por formula_87. O vector propio principal dun grafo \u00fasase para medir a centralidade dos seus v\u00e9rtices. Un exemplo \u00e9 o algoritmo PageRank de Google. O vector propio principal dunha matriz de adxacencia modificada do grafo da web d\u00e1 o rango de p\u00e1xina nos seus compo\u00f1entes."}
{"id": "381384", "revid": "1888", "url": "https://gl.wikipedia.org/wiki?curid=381384", "title": "Mar\u00eda Carmen Corredoira Ruiz", "text": ""}
{"id": "381385", "revid": "19415", "url": "https://gl.wikipedia.org/wiki?curid=381385", "title": "Esa-Pekka Salonen", "text": "Esa-Pekka Salonen\u00a0(Helsinqui,\u00a030 de xu\u00f1o\u00a0de\u00a01958) \u00e9 un destacado\u00a0director de orquestra\u00a0e\u00a0compositor\u00a0finland\u00e9s. Desde 1992 foi o director principal e\u00a0musical\u00a0da\u00a0Filharm\u00f3nica dos \u00c1ngeles, orquestra coa que fixo o seu debut estadounidense en 1984, at\u00e9 que finalizou o seu contrato en xu\u00f1o de 2009. Tam\u00e9n \u00e9 o director principal e conselleiro art\u00edstico da\u00a0Orquestra Philharmonia\u00a0de\u00a0Londres\u00a0desde a tempada 2008/2009, sendo o principal director convidado de dita formaci\u00f3n entre 1985 e 1994.\nCarreira musical.\nFormaci\u00f3n.\nSalonen estudou\u00a0trompa, direcci\u00f3n e\u00a0composici\u00f3n musical\u00a0na\u00a0Academia Sibelius\u00a0de\u00a0Helsinqui. Un dos seus compa\u00f1eiros de clase foi o compositor\u00a0Magnus Lindberg\u00a0e xuntos formaron un grupo de apreciaci\u00f3n da m\u00fasica nova chamado\u00a0\"Korvat auki\"\u00a0e o conxunto experimental\u00a0Toimii\u00a0(\"Traballo\" en\u00a0finland\u00e9s). Graduado con 19 anos de idade, Salonen proseguiu a s\u00faa formaci\u00f3n musical estudando direcci\u00f3n de orquestra baixo a tutela de Jorma Panula,\u00a0Jukka-Pekka Saraste\u00a0e Osmo V\u00e4nsk\u00e4\u00a0para logo ir a Italia e asistir aos cursos de direcci\u00f3n impartidos por\u00a0Franco Donatoni\u00a0en Siena e Niccol\u00f2 Castiglioni en Mil\u00e1n. Despois, Salonen estudou co compositor\u00a0Einojuhani Rautavaara.\nComo director.\nA s\u00faa primeira experiencia no campo da direcci\u00f3n orquestral chegou en 1979 coa\u00a0Orquestra Sinf\u00f3nica da Radio Finesa, cando el a\u00ednda se consideraba a si mesmo m\u00e1is ben un compositor. En 1983, con todo, f\u00edxose cargo da interpretaci\u00f3n da\u00a0\"Sinfon\u00eda n.\u00ba 3\"\u00a0de\u00a0Mahler\u00a0coa\u00a0Orquestra Philarmonia\u00a0de\u00a0Londres\u00a0con pouca antelaci\u00f3n, cando foi requirido de urxencia para substitu\u00edr a un indisposto\u00a0Michael Tilson Thomas, feito que lanzou a s\u00faa\u00a0carreira como director. Posteriormente converteuse no principal director convidado da Philharmonia entre 1985 e 1994.\nFoi director principal da\u00a0Orquestra Sinf\u00f3nica da Radio Sueca\u00a0desde 1984 at\u00e9 1995. A este cargo sumouse o seu compromiso para dirixir como convidado a Orquestra da \u00d3pera Nacional Finlandesa e a Orquestra Filharm\u00f3nica de Oslo.\nEn 1989, Salonen foi convidado a dirixir a\u00a0Orquestra Filharm\u00f3nica dos \u00c1nxeles\u00a0durante unha xira de concertos polo Xap\u00f3n. O \u00e9xito desta xira\u00a0foi tal que ao seu regreso ofrec\u00e9uselle a posibilidade de ser o principal director convidado da formaci\u00f3n californiana. Con todo, os problemas surxidos entre o daquela director titular da orquestra,\u00a0Andr\u00e9 Previn, coa xerencia da mesma -provocados en boa medida pola designaci\u00f3n de Salonen como director encargado de realizar a xira nipoa- precipitaron que Previn renunciase \u00e1 titularidade da mesma ese mesmo ano, co que o cami\u00f1o quedou despexado para o mozo Salonen. Antes de acabar 1989 Salonen foi anunciado como novo director titular da agrupaci\u00f3n californiana nun cargo que se far\u00eda efectivo a partir do 1992. Durante os dezasete anos nos que se mantivo \u00e1 fronte desta orquestra, Salonen realizou m\u00faltiples xiras por todo o planeta e fixo a s\u00faa aparici\u00f3n coa mesma nos principais eventos musicais internacionais. Grazas a unha novidosa programaci\u00f3n, a orquestra californiana converteuse nunha das formaci\u00f3ns m\u00e1is progresistas e modernas dos EEUU, \u00e1 parte de destacar polo seu incompar\u00e1bel nivel t\u00e9cnico e art\u00edstico. No ano 2009, Salonen cedeu o seu posto de titular a outro colega novo, o venezolano\u00a0Gustavo Dudamel, e inmediatamente foi nomeado director laureado da orquestra.\nNo ano 2008, Salonen comezara o seu novo compromiso como director titular da\u00a0\"Philharmonia Orchestra\"\u00a0de Londres, cargo que mant\u00e9n na actualidade (2018). En 2009, Salonen\u00a0debutou como director oper\u00edstico na \"Metropolitan\"\u00a0de Nova York e rexeitou a oferta de dirixir o ciclo completo d'O Anel\u00a0de Wagner en\u00a0Bayreuth.\nSalonen \u00e9 reco\u00f1ecido pola s\u00faa dedicaci\u00f3n a interpretar e gravar\u00a0m\u00fasica contempor\u00e1nea. A s\u00faa gravaci\u00f3n da estrea mundial da\u00a0\"Sinfon\u00eda n\u00ba 3\"\u00a0de\u00a0Witold Lutos\u0142awski\u00a0ga\u00f1ou o\u00a0Gramophone Award\u00a0de 1985 pola \"Mellor Gravaci\u00f3n Contempor\u00e1nea\". Esp\u00edrito inquedo e dotado dunha interesante personalidade intelectual, Esa-Pekka Salonen \u00e9 un dos mellores directores de orquestra actuais e unha das figuras con\u00a0m\u00e1is r\u00e1pida\u00a0progresi\u00f3n art\u00edstica surxida nas d\u00faas \u00faltimas d\u00e9cadas. Director de estilo e xesto preciosista, Salonen parece centrar o seu eixe interpretativo sobre a base dunha precisi\u00f3n que en ocasi\u00f3ns pode resultar un tanto fr\u00eda para os o\u00eddos acostumados a unhas lecturas m\u00e1is vivificantes. Con todo, as s\u00faas maneiras baixo a batuta son de todo convincentes tanto en concepto como en mando. O seu extenso repertorio abarca a pr\u00e1ctica totalidade de estilos desde o Clasicismo at\u00e9 a m\u00fasica do s\u00e9culo XX, a\u00ednda que existen unha serie de compositores moi ligados \u00e1 s\u00faa personalidade interpretativa, como\u00a0son Bart\u00f3k,\u00a0Hindemith,\u00a0Messiaen\u00a0e, especialmente,\u00a0Stravinskii. Por outro lado, a m\u00fasica contempor\u00e1nea ocupa o lugar m\u00e1is destacado da s\u00faa programaci\u00f3n e Salonen m\u00f3strase coma un dos directores m\u00e1is comprometidos do panorama internacional en relaci\u00f3n \u00e1 obra do seu tempo. Salonen \u00e9 un director obsesionado coa\u00a0\"democratizaci\u00f3n\"\u00a0musical e unha das s\u00faas constantes ao longo da s\u00faa traxectoria foi a de acercar a m\u00fasica a todo tipo de estratos sociais.\u00a0\nComo compositor.\nEntre as composici\u00f3ns de Salonen est\u00e1n\u00a0\"...auf den ersten blick und ohne zu wissen...\"\u00a0(1980, un\u00a0concerto\u00a0para\u00a0saxof\u00f3n\u00a0con t\u00edtulo tomado d\"'O proceso\"\u00a0de\u00a0Franz Kafka),\u00a0\"Floof\"\u00a0para\u00a0soprano\u00a0e conxunto (1982, sobre textos de\u00a0Stanis\u0142aw Lem) e a obra orquestral\u00a0\"L.A. Variations\"\u00a0(1996). A fin de dedicar m\u00e1is tiempo \u00e1 composici\u00f3n, Salonen colleu un ano sab\u00e1tico da direcci\u00f3n no 2000, tempo durante o cal escribiu unha obra para trompa soa (\"Concert \u00c9tude\", obra para o concurso de Lieksa Brass Week),\u00a0\"Dichotomie\"\u00a0para piano,\u00a0\"Mania\"\u00a0para a cellista Anssi Karttunen e sinfonietta, e\u00a0\"Gambit,\"\u00a0unha peza orquestral que foi un regalo de aniversario para o seu colega e amigo\u00a0Magnus Lindberg.\nEn\u00a02001, Salonen compuxo\u00a0\"Foreign Bodies\", a s\u00faa obra m\u00e1is grande en termos de orquestraci\u00f3n, que incl\u00fae m\u00fasica do movemento inicial de\u00a0\"Dichotomie\". Outra obra orquestral,\u00a0\"Insomnia\", seguiu en\u00a02002, e outra,\u00a0\"Wing On Wing\", en\u00a02004.\u00a0\"Wing On Wing\"\u00a0incl\u00fae partes para dous sopranos e exemplos distorsionados da voz do arquitecto\u00a0Frank Gehry\u00a0e tam\u00e9n a dun peixe.\nComo aparenta nas interpretaci\u00f3ns de obras vangardistas tales como o\u00a0\"Concerto Motocicleta\"\u00a0de\u00a0Jan Sandstr\u00f6m, Esa-Pekka Salonen representa un afastamento das aproximaci\u00f3ns ideol\u00f3xicas e dogm\u00e1ticas \u00e1 composici\u00f3n e ve a creaci\u00f3n musical como profundamente ps\u00edquica. Nas notas do libro do CD de\u00a0Deutsche Grammophon\u00a0\"Wing On Wing\", c\u00edtao dicindo: \u00abA expresi\u00f3n musical \u00e9 expresi\u00f3n corporal, non hai expresi\u00f3n cerebral abstracta na mi\u00f1a opini\u00f3n. Todo sae do corpo.\u00bb Un tema recorrente na s\u00faa m\u00fasica \u00e9 a fusi\u00f3n ou relaci\u00f3n do mec\u00e1nico e o org\u00e1nico."}
{"id": "381386", "revid": "127505", "url": "https://gl.wikipedia.org/wiki?curid=381386", "title": "Antonio Vidal Villanueva", "text": "Antonio Vidal Villanueva, nado na Coru\u00f1a o 17 de setembro de 1863, foi un carpinteiro, sindicalista e xornalista galego.\nTraxectoria.\nFoi un dos dirixentes da Federaci\u00f3n Coru\u00f1esa de Trabajadores adherida \u00e1 Federaci\u00f3n de Trabajadores de la Regi\u00f3n Espa\u00f1ola. Foi director de \"La Lucha Obrera\". Logo foi secretario da Federaci\u00f3n e director do seu voceiro \"El Corsario\". Foi detido a principios de abril de 1891 con Juan Antelo Lamas, o redactor do peri\u00f3dico, por publicar o artigo \"Una protesta, atacando el culto cat\u00f3lico\". Participou nas folgas de 1890 e 1891 demandando a xornada de oito horas, polo que foi encadeado e logo condenado a sete anos de desterro a m\u00e1is de 25 quil\u00f3metros da cidade. Boicoteado pola Patronal, tivo que marchar \u00e1 Am\u00e9rica."}
{"id": "381387", "revid": "47401", "url": "https://gl.wikipedia.org/wiki?curid=381387", "title": "Valor propio", "text": ""}
{"id": "381388", "revid": "47401", "url": "https://gl.wikipedia.org/wiki?curid=381388", "title": "Vector propio", "text": ""}
{"id": "381389", "revid": "47401", "url": "https://gl.wikipedia.org/wiki?curid=381389", "title": "Autovalor", "text": ""}
{"id": "381390", "revid": "47401", "url": "https://gl.wikipedia.org/wiki?curid=381390", "title": "Autovector", "text": ""}
{"id": "381413", "revid": "98629", "url": "https://gl.wikipedia.org/wiki?curid=381413", "title": "Gran Premio de Hungr\u00eda de 1990", "text": "O Gran Premio de Hungr\u00eda de 1990 foi unha carreira de F\u00f3rmula Un que se disputou o 12 de agosto de 1990, no circu\u00edto de Hungaroring. Foi a d\u00e9cima carreira da tempada de 1990. A carreira foi o sexto Gran Premio de Hungr\u00eda e a quinta en Hungaroring. A carreira, disputouse sobre 77 voltas do circu\u00edto de catro quil\u00f3metros para unha distancia de carreira de 305 quil\u00f3metros.\nO piloto belga Thierry Boutsen (Williams FW13B) logrou a s\u00faa terceira e \u00faltima vitoria nun Grand Prix logo de liderar toda a carreira. O piloto italiano Alessandro Nannini pilotando un Benetton B190 competiu por un tempo, antes de ser eliminado nunha colisi\u00f3n co brasileiro Ayrton Senna. Senna, pilotando un McLaren MP4/5B sobreviviu o incidente e terminou cent\u00edmetros detr\u00e1s de Boutsen co brasileiro tres veces campi\u00f3n do mundo Nelson Piquet pilotando un Benetton B190 terceiro. Alain Prost retirouse xusto antes da metade da carreira, foron seis puntos de vantaxe no campionato para Senna.\nInforme.\nA carreira foi a d\u00e9cima rolda da tempada de F\u00f3rmula 1 de 1990 con Ayrton Senna liderando o campionato de pilotos por catro puntos do seu rival Ferrari Alain Prost."}
{"id": "381414", "revid": "89787", "url": "https://gl.wikipedia.org/wiki?curid=381414", "title": "Xo\u00e1n Abreu", "text": "Xo\u00e1n Manuel Abreu Fern\u00e1ndez, nado en Vigo o 10 de abril de 1965, \u00e9 un director de escena e actor galego.\nTraxectoria.\nXo\u00e1n Abreu \u00e9 licenciado en direcci\u00f3n de escena pola Escola Superior de Arte Dram\u00e1tica de Galicia (2010). Al\u00e9n diso, tense formado en materia actoral, canto coral, danza, baile deportivo, espazo esc\u00e9nico, coreograf\u00eda, ortofon\u00eda, canto e iluminaci\u00f3n teatral. Fai parte da compa\u00f1\u00eda teatral Avento Produci\u00f3ns.\nEn 1985 integrouse como actor no grupo de teatro \u00cdtaca, de Santiago de Compostela e, desde 1988, fai parte do grupo de teatro Avento, de Vigo, compa\u00f1\u00eda \u00e1 que ficar\u00e1 ligado at\u00e9 a actualidade. En 1994 ingresou no grupo de teatro Artello, co cal realiza unha xira polo Brasil.\nDesde 1991 dirixe a maior\u00eda das produci\u00f3ns de Avento, e na primeira d\u00e9cada do s\u00e9culo ga\u00f1a numerosos premios de direcci\u00f3n, posta en escena e actuaci\u00f3n en certames de teatro de \u00e1mbito estatal. En 2014 a compa\u00f1\u00eda profesional\u00edzase baixo o nome Avento Produci\u00f3ns.\nNos \u00faltimos anos ten dirixido musicais, como \"Fantasticks\" ou \"Hansel e Gretel\", as\u00ed como pezas de autores actuais, como \"BU21\", presentada en Vigo tan s\u00f3 uns meses despois da s\u00faa estrea en Londres nunha produci\u00f3n de Kuleshov Theatre.\nTen dado aulas en escolas de teatro e de baile, e feito pequenos papeis no cine e na televisi\u00f3n.\nTeatro.\n\u00cdtaca\nGrupo de Teatro Avento\nArtello\nCompa\u00f1\u00eda de teatro Avento\nEscena T\nCatrocadeiras\nAvento Produci\u00f3ns\nV\u00e9xase tam\u00e9n.\nLigaz\u00f3ns externas.\n[[Categor\u00eda:Actores de teatro de Galicia]]\n[[Categor\u00eda:Dramaturgos en lingua galega]]\n[[Categor\u00eda:Directores de teatro de Galicia]]\n[[Categor\u00eda:Nados en Vigo]]\n[[Categor\u00eda:Nados en 1965]]"}
{"id": "381420", "revid": "76277", "url": "https://gl.wikipedia.org/wiki?curid=381420", "title": "Biblioteca Nodal da Coru\u00f1a Miguel Gonz\u00e1lez Garc\u00e9s", "text": ""}
{"id": "381421", "revid": "23204", "url": "https://gl.wikipedia.org/wiki?curid=381421", "title": "Lingua mazanderani", "text": "O mazanderani (\u0645\u0627\u0632\u0646\u062f\u0631\u0627\u0646\u06cc), tam\u00e9n chamado tabari (\u0637\u0628\u0631\u06cc) ou geleki (\u06af\u0644\u06a9\u06cc) \u00e9 unha lingua iraniana e un membro das linguas do noroeste, falada nas provincias de Mazandar\u00e1n, Teher\u00e1n e Golest\u00e1n, en Ir\u00e1n. Como membro da p\u00f3la noroeste, est\u00e1 estreitamente relacionada coa lingua gilaki, e dun xeito m\u00e1is distante coa lingua persa, que pertence \u00e1 p\u00f3la sur. O mazanderani e o gilaki te\u00f1en un vocabulario semellante. A linguas gilaki e mazanderani (pero non outras linguas iranias) comparten certos trazos tipol\u00f3xicos coas linguas cauc\u00e1sicas, reflectindo a historia, a identidade \u00e9tnica e a relaci\u00f3n da rexi\u00f3n do C\u00e1ucaso cos pobos gilaki e mazanderani."}
{"id": "381422", "revid": "23204", "url": "https://gl.wikipedia.org/wiki?curid=381422", "title": "Lingua geleki", "text": ""}
{"id": "381423", "revid": "23204", "url": "https://gl.wikipedia.org/wiki?curid=381423", "title": "Lingua tabari", "text": ""}
{"id": "381424", "revid": "25871", "url": "https://gl.wikipedia.org/wiki?curid=381424", "title": "Juan Barcia Eleizegui", "text": "Juan Barcia Eleizegui, nado en Santiago de Compostela en 1877 e finado na mesma cidade o 13 de febreiro de 1946, foi un m\u00e9dico, militar e escritor galego.\nTraxectoria.\nFillo de Juan Barcia Caballero. Tenente Coronel m\u00e9dico.\nVida persoal.\nCasou con Mar\u00eda de los \u00c1ngeles Goyanes Cedr\u00f3n e foi pai de Juan Jos\u00e9 Barcia Goyanes."}
{"id": "381425", "revid": "1888", "url": "https://gl.wikipedia.org/wiki?curid=381425", "title": "Juan Barcia Eleicegui", "text": ""}
{"id": "381427", "revid": "98629", "url": "https://gl.wikipedia.org/wiki?curid=381427", "title": "Gerda Taro", "text": "Gerda Taro, pseud\u00f3nimo de Gerta Pohorylle, nada en Stuttgart (no Imperio Alem\u00e1n) o 1 de agosto de 1910 e finada no Escorial (Espa\u00f1a) o 26 de xullo de 1937, foi unha pioneira xornalista gr\u00e1fica de guerra. Fotografou xunto con Ernest Andrei Friedman baixo o pseud\u00f3nimo Robert Capa, sendo dif\u00edcil saber que fotos son de cada un. \u00c9 considerada a primeira fotoxornalista muller que cubriu unha fronte de guerra e a primeira en falecer ao facelo.\nBiograf\u00eda.\nGerda Taro cham\u00e1base en realidade Gerta Pohorylle, e era filla de xudeus polacos. A pesar das s\u00faas orixes burguesas, desde moi nova entrou a formar parte de movementos socialistas e obreiros. Por iso coa chegada dos nazis ao poder, e tras sufrir unha detenci\u00f3n, decidiu fuxir cunha amiga a Par\u00eds.\nEn Par\u00eds co\u00f1eceu por casualidade a Ernest Andrei Friedman, un xudeu h\u00fangaro que tentaba ga\u00f1ar a vida como fot\u00f3grafo. Gerda e Andrei fix\u00e9ronse noivos e Andrei ensinoulle a Gerda os seus co\u00f1ecementos de fotograf\u00eda.\nComo non lles \u00edan ben as cousas e non recib\u00edan traballo, ocorr\u00e9uselles unha curiosa idea. Inventar\u00edan un personaxe chamado \"Robert Capa\", que supostamente era un reputado fot\u00f3grafo chegado dos Estados Unidos para traballar en Europa. Como \u00e9 tan famoso, vende as s\u00faas fotos a trav\u00e9s dos seus representantes: Friedman e Pohorylle, ao triplo do prezo que un fot\u00f3grafo franc\u00e9s. Este truco funciona perfectamente e ao pouco tempo reciben moreas de encargos e por fin ga\u00f1an di\u00f1eiro.\nGuerra Civil Espa\u00f1ola.\nEn 1936 d\u00e1 comezo a Guerra Civil Espa\u00f1ola, que marcar\u00eda decisivamente a ambos. Trasl\u00e1danse a Espa\u00f1a para cubrir o conflito. Foron testemu\u00f1as de diferentes episodios da guerra, e realizaban reportaxes que logo eran publicados en revistas como \"Regards\" ou \"Vu\".\nAo principio a marca \u00abCapa\u00bb era utilizada indistintamente por ambos os fot\u00f3grafos. Logo produciuse certo distanciamento entre eles e Andrei Friedman quedou co nome de \u00abRobert Capa\u00bb. Pouco antes de morrer ela comezar\u00eda a empregar a sinatura de \u00abPhoto Taro\u00bb.\nDo traballo de Gerda en solitario a s\u00faa reportaxe m\u00e1is importante foi a da primeira fase da batalla de Brunete. Gerda foi testemu\u00f1a do triunfo republicano nesta primeira fase da batalla. Esta reportaxe foi publicada en \"Regards\" o 22 de xullo de 1937 e deulle a Gerda un gran prestixio.\nPor\u00e9n pouco despois as tropas franquistas iniciar\u00edan un contraataque, e Gerda decidiu volver \u00e1 fronte de batalla en Brunete. Al\u00ed foi testemu\u00f1a dos bombardeos da aviaci\u00f3n do bando sublevado, e realizou moitas fotograf\u00edas, po\u00f1endo en perigo a s\u00faa vida. Aquela batalla finalizou en derrota para o bando republicano.\nFalecemento.\nGerda Taro perdeu a vida nun accidente durante o repregamento do ex\u00e9rcito republicano. Gerda subiu ao estribo do coche do xeneral Walter (membro das Brigadas Internacionais). Nun momento dado, uns avi\u00f3ns inimigos voando a baixa altura fixeron que estalase o p\u00e1nico no convoi e Gerda caeu ao chan, tras unha pequena elevaci\u00f3n do terreo. Nese momento un tanque republicano entrou marcha atr\u00e1s ao cami\u00f1o saltando a elevaci\u00f3n tras a que se atopaba Taro e caeu sobre ela.\nA eiruga do tanque destripouna, polo que foi trasladada urxentemente ao hospital ingl\u00e9s de El Goloso do Escorial. Al\u00ed morreu poucas horas despois, na madrugada do 26 de xullo de 1937, seis d\u00edas antes de cumprir 27 anos. O seu corpo foi trasladado a Par\u00eds, onde recibiu todos os honores como unha hero\u00edna republicana. Os seus restos est\u00e1n enterrados na divisi\u00f3n 97 do Cemiterio do P\u00e8re-Lachaise, en Par\u00eds."}
{"id": "381428", "revid": "98629", "url": "https://gl.wikipedia.org/wiki?curid=381428", "title": "Welcome to the Monkey House (\u00e1lbum)", "text": "Welcome to the Monkey House \u00e9 o cuarto \u00e1lbum da banda estadounidense de rock alternativo The Dandy Warhols, publicado o 5 de maio de 2003 a trav\u00e9s do selo Capitol Records. O disco gravouse entre setembro e decembro de 2002.\nOrixinalmente foi mesturado polo enxe\u00f1eiro de m\u00fasica soul e ga\u00f1ador dun Grammy Russell Elevado, pero Capitol Records non quedou contento co resultado, publicando unha mestura m\u00e1is pu\u00edda e influenciada polo synthpop de Nick Rhodes, de Duran Duran. A mestura orixinal do traballo editouse posteriormente como \"The Dandy Warhols Are Sound\" en 2009. O seu sinxelo principal, \"We Used to Be Friends\", foi o tema de apertura da serie \"Veronica Mars\" e da s\u00faa adaptaci\u00f3n ao cine."}
{"id": "381429", "revid": "102241", "url": "https://gl.wikipedia.org/wiki?curid=381429", "title": "Banyumasan", "text": "O banyumasan, coloquialmente co\u00f1ecido como Basa Ngapak, \u00e9 un dialecto da lingua xavanesa falada en tres \u00e1reas da illa de Xava, na parte m\u00e1is occidental da provincia de Xava Central e arredor do monte Slamet e do r\u00edo Serayu; na \u00e1rea veci\u00f1a da provincia de Xava Occidental, e na rexi\u00f3n norte de Banten. Esta \u00e1rea incl\u00fae as rexecia de Majenang, Cilacap, Gombong, Kebumen, Banjarnegara, Purbalingga, Purwokerto, Bumiayu, Slawi, Pemalang, Tegal e Brebes."}
{"id": "381430", "revid": "23204", "url": "https://gl.wikipedia.org/wiki?curid=381430", "title": "Basa Ngapak", "text": ""}
{"id": "381431", "revid": "98629", "url": "https://gl.wikipedia.org/wiki?curid=381431", "title": "Tragic Kingdom", "text": "Tragic Kingdom \u00e9 o terceiro \u00e1lbum da banda estadounidense de rock alternativo No Doubt, publicado o 10 de outubro de 1995 a trav\u00e9s do selo Trauma Records, unha divisi\u00f3n de Interscope Records. \u00c9 o derradeiro disco en contar co teclista orixinal Eric Stefani, que deixou o grupo en 1994. O \u00e1lbum foi producido por Matthew Wilder e gravado en 11 estudios distintos da \u00e1rea dos \u00c1nxeles entre marzo de 1993 e outubro de 1995. Edit\u00e1ronse un total de sete sinxelos de \"Tragic Kingdom\" ata 1998, inclu\u00eddos \"Just a Girl\", que entrou na lista \"Billboard Hot 100\" e na lista brit\u00e1nica de sinxelos; e \"Don't Speak\", que foi n\u00famero 1 da \"Billboard Hot 100 Airplay\" e entrou no \"top 5\" de moitas listas internacionais.\nO \u00e1lbum tivo cr\u00edticas xeralmente positivas. A banda conseguiu nomeaci\u00f3ns aos Grammy ao Mellor artista novos e Mellor \u00e1lbum de rock. O disco vendeu ao redor de 16 mill\u00f3ns de copias en todo o mundo e foi certificado diamante pola RIAA nos Estados Unidos e o Canad\u00e1, platino no Reino Unido e triplo platino en Australia. \"Tragic Kingdom\" axudou a inciciar o rexirdimento do ska dos 90, persuadindo aos selos discogr\u00e1ficos a apostar por m\u00e1is bandas do x\u00e9nero e lev\u00e1ndoas cara o p\u00fablico xeral. A revista \"Rolling Stone\" situou o \u00e1lbum no n\u00famero 441 da s\u00faa lista dos 500 mellores \u00e1lbums de todos os tempos."}
{"id": "381432", "revid": "1131", "url": "https://gl.wikipedia.org/wiki?curid=381432", "title": "O Seixal, Santa Baia de Castro, Coristanco", "text": "O Seixal \u00e9 un lugar da parroquia de Santa Baia de Castro no concello coru\u00f1\u00e9s de Coristanco na comarca de Berganti\u00f1os. "}
{"id": "381433", "revid": "1131", "url": "https://gl.wikipedia.org/wiki?curid=381433", "title": "O Corvo, Seavia, Coristanco", "text": "O Corvo \u00e9 un lugar da parroquia de Seavia no concello coru\u00f1\u00e9s de Coristanco na comarca de Berganti\u00f1os."}
{"id": "381434", "revid": "56817", "url": "https://gl.wikipedia.org/wiki?curid=381434", "title": "Rieiro, Seavia, Coristanco", "text": "Rieiro \u00e9 un lugar da parroquia de Seavia no concello coru\u00f1\u00e9s de Coristanco na comarca de Berganti\u00f1os."}
{"id": "381435", "revid": "23204", "url": "https://gl.wikipedia.org/wiki?curid=381435", "title": "Vilame\u00e1n, Seavia, Coristanco", "text": "Vilame\u00e1n \u00e9 un lugar da parroquia de Seavia no concello coru\u00f1\u00e9s de Coristanco na comarca de Berganti\u00f1os.\nToponimia.\nA orixe do top\u00f3nimo \u00e9 o lat\u00edn , que \u00e9 a vila situada no medio."}
{"id": "381436", "revid": "85894", "url": "https://gl.wikipedia.org/wiki?curid=381436", "title": "Conles, Traba, Coristanco", "text": "Conles \u00e9 un lugar da parroquia de Traba no concello coru\u00f1\u00e9s de Coristanco na comarca de Berganti\u00f1os."}
{"id": "381437", "revid": "1131", "url": "https://gl.wikipedia.org/wiki?curid=381437", "title": "A Costa, Valenza, Coristanco", "text": "A Costa \u00e9 un lugar da parroquia de Valenza no concello coru\u00f1\u00e9s de Coristanco na comarca de Berganti\u00f1os."}
{"id": "381438", "revid": "85894", "url": "https://gl.wikipedia.org/wiki?curid=381438", "title": "A Ervelleira, Verdes, Coristanco", "text": "A Ervelleira \u00e9 un lugar da parroquia de Verdes no concello coru\u00f1\u00e9s de Coristanco na Comarca de Berganti\u00f1os. Ti\u00f1a 30 habitantes no ano 2018 segundo datos do Instituto Nacional de Estad\u00edstica dos cales eran 14 homes e 16 mulleres."}
{"id": "381439", "revid": "1131", "url": "https://gl.wikipedia.org/wiki?curid=381439", "title": "A Gandra, Verdes, Coristanco", "text": "A Gandra \u00e9 un lugar da parroquia de Verdes no concello coru\u00f1\u00e9s de Coristanco na Comarca de Berganti\u00f1os."}
{"id": "381440", "revid": "1131", "url": "https://gl.wikipedia.org/wiki?curid=381440", "title": "O Vilar, Verdes, Coristanco", "text": "O Vilar \u00e9 un lugar da parroquia de Verdes no concello coru\u00f1\u00e9s de Coristanco na Comarca de Berganti\u00f1os."}
{"id": "381441", "revid": "1131", "url": "https://gl.wikipedia.org/wiki?curid=381441", "title": "A Custoia, Xavi\u00f1a, Coristanco", "text": "A Custoia \u00e9 un lugar da parroquia de Xavi\u00f1a no concello coru\u00f1\u00e9s de Coristanco na comarca de Berganti\u00f1os."}
{"id": "381442", "revid": "1131", "url": "https://gl.wikipedia.org/wiki?curid=381442", "title": "O Fondal, Xavi\u00f1a, Coristanco", "text": "O Fondal \u00e9 un lugar da parroquia de Xavi\u00f1a no concello coru\u00f1\u00e9s de Coristanco na comarca de Berganti\u00f1os."}
{"id": "381443", "revid": "88215", "url": "https://gl.wikipedia.org/wiki?curid=381443", "title": "Liga Galega de F\u00fatbol Ga\u00e9lico 2016/17", "text": "A Liga Galega de F\u00fatbol Ga\u00e9lico 2016/17 foi a cuarta edici\u00f3n da Liga Galega de F\u00fatbol Ga\u00e9lico, organizada pola Asociaci\u00f3n Galega de F\u00fatbol Ga\u00e9lico. Na categor\u00eda masculina participaron trece equipos divididos en primeira e segunda divisi\u00f3n. O campi\u00f3n de primeira foi o Irmandinhos e o de segunda divisi\u00f3n o Mecos que volvera nesa tempada a primeira divisi\u00f3n xunto co Auriense, este \u00faltimo por primeira vez na m\u00e1xima categor\u00eda. Na categor\u00eda feminina participaron nove equipos e as campioas foron as Fillas de Breog\u00e1n que revalidaron o t\u00edtulo acadado na edici\u00f3n anterior.\nCategor\u00eda feminina.\nPartidos.\nGrupo A\nGrupo A\nGrupo B\nGrupo A\nGrupo B\nGrupo B\nGrupo A\nGrupo B\nGrupo A"}
{"id": "381444", "revid": "1576", "url": "https://gl.wikipedia.org/wiki?curid=381444", "title": "Friedmann Endre Ern\u0151", "text": ""}
{"id": "381445", "revid": "1576", "url": "https://gl.wikipedia.org/wiki?curid=381445", "title": "Endre Ern\u0151 Friedmann", "text": ""}
{"id": "381446", "revid": "1576", "url": "https://gl.wikipedia.org/wiki?curid=381446", "title": "Gerta Pohorylle", "text": ""}
{"id": "381447", "revid": "34901", "url": "https://gl.wikipedia.org/wiki?curid=381447", "title": "Trait\u00e9 d'instrumentation et d'orchestration", "text": "O Trait\u00e9 d\u2019instrumentation et d\u2019orchestration (traducible ao galego como \"Tratado de instrumentaci\u00f3n e orquestraci\u00f3n\") \u00e9 unha obra de Hector Berlioz, que fora publicada en forma de folletos na \"Revue et gazette musicale de Paris\" durante 1841-1842, para ser recollida e unificada en forma de libro en 1844, que trata sobre a composici\u00f3n musical, considerada desde o punto de vista dos instrumentos e da orquestra. Unha segunda edici\u00f3n, corrixida e aumentada, apareceu en 1855 \u00e1 que se lle engadiu \"Le Chef d'orchestre, th\u00e9orie de son art\", consagrado \u00e1 direcci\u00f3n de orquestra.\nDedicado ao rei de Prusia Frederico Guillerme IV, ilustrado con numerosas citas de \u00f3peras e de obras sinf\u00f3nicas dos grandes mestres cl\u00e1sicos a partir de Mozart, o \"Trait\u00e9\" aborda a t\u00e9cnica das diferentes familias de instrumentos musicais, as s\u00faas tesituras, os seus modos de transposici\u00f3n, as s\u00faas din\u00e1micas e a s\u00faa axilidade, pero tam\u00e9n o car\u00e1cter particular dos seus timbres e as posibilidades ofrecidas pola s\u00faa asociaci\u00f3n. Berlioz d\u00e1 a continuaci\u00f3n un panorama das posibilidades de escritura e de organizaci\u00f3n para a orquestra tal e como se presentaba no s\u00e9culo XIX.\nMalia o seu car\u00e1cter te\u00f3rico, o autor integrou esta obra, traducida en vida do autor ao ingl\u00e9s, ao alem\u00e1n, ao espa\u00f1ol e ao italiano, como \u00abopus 10\u00bb no cat\u00e1logo das s\u00faas obras.\n\"\"Boa gu\u00eda para o co\u00f1ecemento e o emprego dos recursos da orquestra\", segundo Fran\u00e7ois-Joseph F\u00e9tis en 1868, convertida nunha \"verdadeira biblia para os aprendices de compositor, mesmo nos nosos d\u00edas\" segundo Henry Barraud en 1989, o \"Trait\u00e9\" de Berlioz mantense como unha obra de referencia en musicograf\u00eda e unha fonte de inspiraci\u00f3n principal para os m\u00fasicos de orquestra, pola s\u00faa aproximaci\u00f3n novidosa da m\u00fasica, considerada como \u00abmateria sonora\u00bb que se expresa no espazo-tempo.\nContexto.\nInfluencias revolucionarias.\nNo seu estudo sobre a cor dos timbres, Antonio Lai e Ivanka Stoianova lembran que \"ao final do per\u00edodo cl\u00e1sico, obs\u00e9rvase a expansi\u00f3n dos instrumentos de vento, o que significa a utilizaci\u00f3n de novas cores e t\u00e9cnicas de interpretaci\u00f3n, inmediatamente introducidos na orquestra da \u00f3pera por Jean-Philippe Rameau despois, na \u00e9poca da Revoluci\u00f3n, nas m\u00fasicas ao aire libre que reinventan xa o par\u00e1metro da localizaci\u00f3n sonora ou do lugar de produci\u00f3n do son\". Segundo Dominique Catteau, \"desde que a multiplicaci\u00f3n -matem\u00e1tica e republicana- deu en incrementar en proporci\u00f3ns considerables o tama\u00f1o das masas postas en xogo, a das salas, das orquestras e das multitudes de espectadores, a dimensi\u00f3n espacial dos sons xa non se pod\u00eda ignorar. Neste sentido, Berlioz herda directamente dos m\u00fasicos revolucionarios de Francia, ben antes que de Beethoven ou de Weber\".\nNo primeiro rango destes compositores \u00abrevolucionarios\u00bb, conv\u00e9n citar a Jean-Fran\u00e7ois Lesueur e a Antoine Reicha, que foron os profesores de Berlioz no \u201cConservatoire\u201d. Nas s\u00faas \u201cM\u00e9moires\u201d, este def\u00e9ndese con todo de ter recibido a s\u00faa influencia:\nNo seu artigo \"Berlioz et Reicha \u2014 une relation ambigu\u00eb\", R\u00e9my Stricker subli\u00f1a, ao contrario, a influencia decisiva do \"Trait\u00e9 de haute composition musicale\" aparecido en 1826, o ano no que Berlioz entrou na clase de contrapunto de Reicha. Nesta obra, o compositor checo prop\u00f3n o desenvolvemento dunha \u00aborquestra ideal\u00bb de 186 m\u00fasicos, organizada en grandes e pequenas masas, prefiguraci\u00f3n da orquestra descrita m\u00e1is detalladamente no futuro \u201cTrait\u00e9\u201d do seu alumno. Segundo R\u00e9my Stricker, \"que Berlioz non co\u00f1ecese as partituras de Reicha \u00e9 moi posible. Que ignorase o texto deste Tratado \u00e9 menos veros\u00edmil\". Por outra banda, \u00abcomo nun movemento de remordementos\u00bb, as Memorias de Berlioz son testemu\u00f1a dun gran reco\u00f1ecemento respecto dos seus dous antigos profesores.\nFollet\u00edns.\nO \"Trait\u00e9 d'instrumentation et d'orchestration\" apareceu primeiramente na \"Revue et gazette musicale de Paris\", baixo forma de follet\u00edn, do 21 de novembro de 1841 ao 17 de xullo de 1842, baixo o t\u00edtulo \"De l'instrumentation\". O interese dirixido a este aspecto da m\u00fasica era relativamente novo. Apareceran xa alg\u00fans tratados, de Vandenbroek (cara a 1794), de Franc\u0153ur (revisado por Choron en 1827), e de Catrufo (1832), pero Berlioz \u00e9 o primeiro en considerar os diferentes instrumentos que compo\u00f1en a orquestra dende un punto de vista interactivo.\nNa s\u00faa biograf\u00eda do compositor, David Cairns considera como unha incitaci\u00f3n inmediata a publicaci\u00f3n de dous manuais do seu amigo Georges Kastner: Berlioz d\u00e1 conta do segundo, o \"Cours d'instrumentation consid\u00e9r\u00e9e sous les rapports po\u00e9tiques et philosophiques de l'art\", en outubro de 1839 . Con todo, o compositor do \"Requiem\" non pod\u00eda deixar de lamentar as s\u00faas lagoas: quedaba espazo para outra obra, m\u00e1is exhaustiva e m\u00e1is ao d\u00eda. De feito, segundo David Cairns, \"Berlioz ter\u00eda emprendido sen d\u00fabida a redacci\u00f3n do seu propio tratado, mesmo sen o aguill\u00f3n do de Kasdtner\" e esta obra que emprendeu fai a s\u00edntese de preto de vinte anos de experiencias e de investigaci\u00f3ns neste campo.\nSegundo Jo\u00ebl-Marie Fauquet, desde estes primeiros follet\u00edns, cuxos heroes son os instrumentos da orquestra... \"p\u00e1sase da instrumentaci\u00f3n que \u00e9 unha ciencia \u00e1 instrumentaci\u00f3n que \u00e9 unha arte\".Claude Ballif observa por outra banda que a redacci\u00f3n dun \"Trait\u00e9 d'instrumentation\" representaba para Berlioz \"un traballo de circunstancia, cuxa influencia did\u00e1ctica e est\u00e9tica deb\u00eda, con todo, ser durable\". Considerando a obra acabada, Henry Barraud leva a distinci\u00f3n entre \u201cinstrumentaci\u00f3n\u201d e \u201corquestraci\u00f3n\u201d a un plano m\u00e1is elevado:... unha verdadeira revoluci\u00f3n copernicana no dominio da m\u00fasica.\nPublicaci\u00f3n.\nEdici\u00f3n orixinal.\nO \"Trait\u00e9\" completo imprimiuse nas \u00c9ditions Schonenberger a finais do ano 1843. Berlioz asinara o contrato de venda exactamente un ano antes, obtendo un anticipo de 2.500 francos. Corrixiu as probas ata principios do mes de xu\u00f1o e, o 23 de decembro de 1843, os primeiros exemplares foron enviados a Meyerbeer e ao rei de Prusia. O ano oficial de publicaci\u00f3n \u00e9 1844. A obra, dispo\u00f1ible nas librar\u00edas desde o mes de xaneiro, deb\u00eda primeiro venderse por subscrici\u00f3n. Esta pechouse o 15 de marzo, dando testemu\u00f1o do \u00e9xito da empresa.\nAlg\u00fans instrumentos, tratados nos follet\u00edns, non figuran na edici\u00f3n definitiva: o la\u00fade, o bar\u00edtono, o flageolet, a frauta en sol e o t\u00edmpano, instrumentos antigos cuxas cualidades musicais reco\u00f1ec\u00eda o compositor , pero dos que tem\u00eda que estivesen xa \"completamente perdidos, posto que xa ningu\u00e9n os toca\". Por conseguinte, form\u00falase a cuesti\u00f3n: \"Berlioz preconiza verdadeiramente o emprego dos instrumentos chamados \u201cde \u00e9poca\u201d\"?\" A prop\u00f3sito do la\u00fade, observa en efecto que non se d\u00e1 atopado ningu\u00e9n en Par\u00eds \"\"capaz de executar a pasaxe onde o empregou Johann Sebastian Bach no seu oratorio d\u2019\u201dA Paix\u00f3n\u201d. Non \u00e9 unha m\u00e1goa? E deber\u00edase deixar que se perdan instrumentos agradables e ilustres, ademais, polo papel que lles confiaron os meirandes mestres nas s\u00faas obras mestras\"?\"\nBerlioz am\u00f3sase as\u00ed \"home de progreso, apoia os creadores de instrumentos novos, pero a\u00ednda se sente atra\u00eddo por alg\u00fans sons dos instrumentos antigos\". En contrapartida, os artigos do \"Trait\u00e9\" desenv\u00f3lvense ata tomaren en conta a t\u00e9cnica dos virtuosos: Paganini \u00e9 citado como exemplo no artigo consagrado ao viol\u00edn, e Elias Parish Alvars \u00e9 usado para o artigo consagrado \u00e1 arpa. Sobre todo, a presenza de sesenta e seis exemplos musicais representa a diferenza m\u00e1is importante entre os artigos reunidos baixo o t\u00edtulo \"De l'instrumentation\" e a primeira edici\u00f3n do \"Trait\u00e9\".\nA escritura dos instrumentos pres\u00e9ntase no \"Trait\u00e9\" por medio de citas de partituras dos grandes mestres cl\u00e1sicos, de Mozart, Gluck, Beethoven, Weber, Spontini, M\u00e9hul, Rossini, Meyerbeer e Hal\u00e9vy, pero tam\u00e9n, como \u00faltimo recurso, do mesmo Berlioz. O autor fai proba dunha reserva que contrasta fortemente coa s\u00faa reputaci\u00f3n de artista \u00abrom\u00e1ntico\u00bb egoc\u00e9ntrico. Berlioz emprega sempre per\u00edfrases impersonais cando cita as s\u00faas propias obras para ilustrar o seu prop\u00f3sito. Evoca as\u00ed o \"scherzo\" dunha sinfon\u00eda, \"o \u2018\u2019adagio\u2019\u2019 dunha das mi\u00f1as sinfon\u00edas\" ou \"unha misa de R\u00e9quiem moderna \" para presentar instrumentos ou efectos que el foi o primeiro en empregar.\nDedicatoria.\nO \"Trait\u00e9 d'instrumentation et d'orchestration\" est\u00e1 dedicado ao rei de Prusia Frederico Guillerme IV, que mostrara unha grande benevolencia con respecto ao m\u00fasico franc\u00e9s, ao final dunha xira de concertos iniciados en Stuttgart o mes de decembro de 1842. Berlioz anunciou a s\u00faa intenci\u00f3n nunha carta ao seu pai, o 14 de marzo de 1843. O soberano prusiano aceptou esta dedicatoria o mesmo mes, e modificou a s\u00faa axenda para poder asistir a unha audici\u00f3n de \"Rom\u00e9o et Juliette\" en Berl\u00edn. Suzanne Demarquez ve nesta dedicatoria unha mostra de reco\u00f1ecemento do compositor, que volver\u00e1 a Par\u00eds en maio de 1843 \u201ccargado de loureiros\u201d , pola \u201camigable familiaridade que Frederico Guillerme IV lle testemu\u00f1aba, unida ao seu gusto pola m\u00fasica\u201d: Berlioz, convidado ao Palacio de Sanssouci repetidamente, foi condecorado coa cruz da Aguia Vermella en 1847.\nO \u201cTrait\u00e9\u201d, presentado como \"\u0152uvre 10\", \u201cdebe ser a \u00fanica obra do seu x\u00e9nero dotado dun n\u00famero de opus\u201d, para \u201csubli\u00f1ar o lado creador da s\u00faa mestura \u00fanica de pedagox\u00eda e de lirismo.\nEdici\u00f3ns en traduci\u00f3n.\nDesde o 22 de xaneiro de 1843, Berlioz aceptara a proposici\u00f3n do editor Ricordi de publicar unha traduci\u00f3n do \"Trait\u00e9 d'instrumentation et d'orchestration\" ao italiano. O \u00e9xito da edici\u00f3n parisiense incita d\u00faas editoriais alem\u00e1s, Schlesinger de Berl\u00edn e Breitkopf &amp; H\u00e4rtel de Leipzig, a publicar o \"Trait\u00e9\" de Berlioz no curso do ano 1844, en d\u00faas traduci\u00f3ns diferentes.\nA traduci\u00f3n do \"Trait\u00e9\" ao ingl\u00e9s coincide coa edici\u00f3n corrixida e aumentada por Berlioz. O editor Alfred Novello encargara ao principio unha serie de artigos consagrados \u00e1 \u00abArte do director de orquestra\u00bb, en xullo de 1855. Mentres redactaba este novo cap\u00edtulo da s\u00faa obra ata setembro, Berlioz aproveitou a s\u00faa estad\u00eda en Londres para asinar un novo contrato de edici\u00f3n, pola suma de 40 libras. \"Le Chef d'orchestre, th\u00e9orie de son art\" apareceu en oito follet\u00edns na \"Revue et Gazette Musicale\", do 6 de xaneiro ao 2 de marzo de 1856. A traduci\u00f3n ao ingl\u00e9s realizada pola irm\u00e1 do editor Novello, Mary Cowden Clarcke, publicouse o mesmo ano, en catro follet\u00edns, no \"Musical Times\", do 1 de maio ao 1 de agosto.\nIntroduci\u00f3n.\nXenealox\u00eda da m\u00fasica.\nNun estudo aparecido en 1969, polo centenario da morte de Berlioz, Suzanne Demarquez xulga a introduci\u00f3n do \"Trait\u00e9 d'instrumentation et d'orchestration\" \u201cbastante ir\u00f3nica, por non dicir acerba\u201d. Berlioz presenta o tema da s\u00faa obra como un feito de actualidade: \nDeclarando que \u201csempre foi as\u00ed\u201d, o compositor esboza un bosquexo cronol\u00f3xico das innovaci\u00f3ns e das reacci\u00f3ns no dominio musical, sempre en cinco etapas: tradici\u00f3n, innovaci\u00f3n do xenio, esc\u00e1ndalo dos cr\u00edticos, esaxeraci\u00f3n dos imitadores, asimilaci\u00f3n nunha tradici\u00f3n nova. De feito, Berlioz describe un proceso que Edgard Var\u00e8se hab\u00eda resumir, un s\u00e9culo m\u00e1is tarde, como un aforismo: As\u00ed, Despois \npero Berlioz fai seguir as protestas pola esaxeraci\u00f3n de \"melodistas fan\u00e1ticos\": Chegou a quenda das modulaci\u00f3ns, e Berlioz conclu\u00edu, para estes tres primeiros compo\u00f1entes da composici\u00f3n musical:\nNos seus \"Portraits et Souvenirs\", publicados en 1900, Camille Saint-Sa\u00ebns abrai\u00e1base xa ante Berlioz pasa, en efecto, \u201c\u00e1 instrumentaci\u00f3n, \u00e1 expresi\u00f3n e ao ritmo\u201d considerando que\nM\u00fasica: teor\u00eda ou pr\u00e1ctica.\nNa novela \"Gambara\", publicada catro anos antes que os artigos de Berlioz, en iguais condici\u00f3ns, baixo forma de follet\u00edns para a \"Revue et gazette musicale de Paris\", do 23 de xullo ao 20 de agosto de 1837, Honor\u00e9 de Balzac d\u00e1 a seguinte opini\u00f3n: \nA este punto de vista te\u00f3rico oponse a opini\u00f3n pr\u00e1ctica dun compositor como Saint-Sa\u00ebns, precisamente a prop\u00f3sito da m\u00fasica de Berlioz: \nPara Dominique Catteau, unha mera \u00ablectura\u00bb da arte musical \u00e9 filosoficamente indefendible: Berlioz, compositor e director de orquestra, Pero tam\u00e9n Esta dobre afirmaci\u00f3n permite abordar o \"Trait\u00e9 d'instrumentation et d'orchestration\" na profundidade da s\u00faa mensaxe est\u00e9tica, sempre presente, a\u00ednda que \u201cBerlioz non se presenta nunca como un profesor\u201d.\nPlan do \"Trait\u00e9\".\nNa s\u00faa obra \"Hector Berlioz ou la philosophie artiste\", Dominique Catteau contesta primeiramente a divisi\u00f3n en d\u00faas grandes partes que parecer\u00eda indicar o t\u00edtulo xeral do \"Trait\u00e9\": instrumentaci\u00f3n e orquestraci\u00f3n. Por\u00e9n, \nEste desequilibrio aparente testemu\u00f1a, segundo el, unha especie de estratexia do compositor. As\u00ed, Berlioz \nEsta observaci\u00f3n permite mostrar que os artigos consagrados por Berlioz a cada instrumento ou familia de instrumentos seguen, en realidade, o esquema seguinte :\nInstrumentaci\u00f3n.\nInstrumentaci\u00f3n cl\u00e1sica.\nBerlioz aborda os instrumentos de corda da seguinte maneira:\nEntre os instrumentos de vento-madeira, Berlioz considera tres grandes categor\u00edas:\nOs instrumentos de vento-metal est\u00e1n representados polas trompas naturais e as trompas con pist\u00f3ns, as trompetas e as cornetas, os tromb\u00f3ns (alto, tenor e baixo), o fliscorno, os oficleidos (alto, baixo e contrabaixo), o bombard\u00f3n e a tuba.\nA secci\u00f3n consagrada aos instrumentos de percusi\u00f3n div\u00eddese en d\u00faas grandes categor\u00edas:\nAlg\u00fans instrumentos, empregados raramente, son obxecto dalgunhas notas marxinais. As\u00ed, o \"fagot quinta\", \u201cdiminutivo do fagot, escrito na quinta por baixo do son real\u201d, \u00e9 presentado como \u201cdun efecto excelente nas m\u00fasicas militares\u201d. Berlioz lamenta \u201cque se chegase a exclu\u00edlos delas case completamente\".\nEn cambio, o serpent\u00f3n insp\u00edralle ao compositor o seguinte comentario: En canto ao \u201cfagot ruso\u201d, que \u00e9 \u201do instrumento grave do tipo do serpent\u00f3n\u201d, Berlioz recomenda m\u00e1is ben a s\u00faa substituci\u00f3n pola tuba \u201ccando sexa m\u00e1is co\u00f1ecida\u201d.\nConsagra un artigo espec\u00edfico ao \u00f3rgano, e Berlioz consagra unha importante secci\u00f3n do \"Trait\u00e9\" \u00e1s voces: sopranos, altos, tenores, bar\u00edtonos e baixos.\nNovos instrumentos.\nBerlioz aborda estes instrumentos na edici\u00f3n aumentada de 1855, publicada nas \u00e9ditions Henry Lemoine. Tr\u00e1tase pois de \u00abinstrumentos desenvoltos despois de 1850\u00bb, os \"instrumentos de Sax\" en particular: saxof\u00f3ns, saxhorns, saxotrombas e saxtubas. O \"Trait\u00e9\" proporciona igualmente un lugar aos \"instrumentos de Alexandre\": o \u00f3rgano de Alexandre e o \"melodium de Alexandre\", as\u00ed como \u00e1 concertina e ao octobaixo.\nNova aproximaci\u00f3n dos instrumentos.\nInstrumentos de corda.\nHenry Barraud subli\u00f1a ata que punto \nC\u00f3mpre citar un derradeiro efecto orixinal: no \u00absonge d'une nuit de Sabbat\u00bb da \"Sinfon\u00eda fant\u00e1stica\", os viol\u00edns e violas tocan \"col legno\". Berlioz evoca a pasaxe nestes termos: \nO piano na orquestra.\nBerlioz \u00e9 o primeiro compositor en se interesar no piano como instrumento de orquestra, desde 1831, no final de \"L\u00e9lio ou le Retour \u00e0 la vie\". En 1941, Charles Koechlin lamentaba a\u00ednda \nAo principio da \u00abfantaisie sur \"la Temp\u00eate\" de Shakespeare\u00bb, en efecto, Berlioz emprega o piano \nNeste exemplo, conv\u00e9n observar igualmente que a orquestra de Berlioz se limita a doce instrumentos, todos solistas para acompa\u00f1ar os coros, formando unha \u201ctrama infinitamente lixeira\u201d. Henry Barraud xulga esta pasaxe \nOrquestraci\u00f3n.\nA orquestra.\nNesta secci\u00f3n, Berlioz expr\u00e9sase unicamente en termos de \u00absons\u00bb. Amosando un interese, particularmente orixinal na s\u00faa \u00e9poca, polos recentes descubrimentos no campo da ac\u00fastica, redobrado por unha s\u00f3lida experiencia persoal de compositor e director de orquestra, exp\u00f3n uns principios fortes e pr\u00e1cticos:\nBerlioz insistiu na \nBerlioz defendeu unha concepci\u00f3n persoal da orquestra sinf\u00f3nica: \nBerlioz volve, no \u00ab\"postscriptum\"\u00bb das s\u00faas \"Memorias\", sobre a s\u00faa reputaci\u00f3n de compositor de \u201cm\u00fasica arquitectural\u201d, e os malentendidos que lle xurdiron deste feito: O compositor resum\u00eda esta actitude coa an\u00e9cdota seguinte:\n\"Le Chef d'orchestre, th\u00e9orie de son art\".\nPartindo desta observaci\u00f3n, Berlioz comeza a nova secci\u00f3n do seu \"Trait\u00e9\" cunha posta a punto: Na s\u00faa obra sobre a \"Histoire de la direction d'orchestre\", Elliott W. Galkin considera a aparici\u00f3n do \"Chef d'orchestre\" de Berlioz, en 1855, como un acontecemento de primeira importancia,Todas as obras publicadas anteriormente sobre o asunto son \u201creducidas ao nada ante este engadido de tan s\u00f3 doce p\u00e1xinas ao \"Trait\u00e9\" de Berlioz, que daquela fora considerado comoBerlioz \u00e9 o primeiro en propo\u00f1er un m\u00e9todo para marcar o comp\u00e1s de cinco tempos e o comp\u00e1s de sete tempos:.\nSen entrar nos detalles que permitan dominar as dificultades que presentan algunhas partituras de Mozart, de Gluck e de Beethoven, os acompa\u00f1amentos dos recitativos, a s\u00edncope e a poliritmia, as grandes innovaci\u00f3ns propostas por Berlioz bas\u00e9anse en tres puntos:\n1. O director de orquestra non debe contentarse con \"marcar o comp\u00e1s\": \n2. Debe ter un co\u00f1ecemento perfecto da partitura, e facer respectar as s\u00faas indicaci\u00f3ns de movementos, de matices e de expresi\u00f3n. Para iso, \n3. Ademais debe ter o respecto do p\u00fablico: \nPara este derradeiro punto, Dominique Catteau preg\u00fantase, na s\u00faa an\u00e1lise do \"Trait\u00e9\": E a engadir como \"tras desta bonita lecci\u00f3n de bos modais, hai a\u00ednda algo m\u00e1is: unha verdadeira lecci\u00f3n de filosof\u00eda\".\nSegundo Elliott W. Galkin, \nAn\u00e1lise.\n\u00abTout corps sonore\u2026\u00bb.\nPrimeiro principio da orquestraci\u00f3n.\nA frase limiar do \"Trait\u00e9 d'instrumentation et d'orchestration\" chamou especialmente a atenci\u00f3n dos m\u00fasicos do s. XX:\nC\u00f3mpre citar a frase seguinte, na que Berlioz semella primeiro deducir (e reducir) a orquestra sinf\u00f3nica dun principio tan absoluto, tan provocativo e verdadeiramente prof\u00e9tico:\nA edici\u00f3n corrixida e aumentada do \"Trait\u00e9\", en 1855, e as incitaci\u00f3ns repetidas e sostidas do compositor dirixidas a fabricantes de instrumentos como Adolphe Sax, cuxos novos instrumentos adopta inmediatamente nas s\u00faas partituras, amosan ben que Berlioz non se contentaba cos instrumentos musicais existentes m\u00e1is que como medios dos que os compositores dispo\u00f1\u00edan \"actualmente\".\nSegundo o compositor Claude Ballif, Se engade entre par\u00e9nteses \"pensamos en Var\u00e8se\", un lector do s. XXI pode pensar igualmente en Xenakis ou Penderecki.\nEdgard Var\u00e8se non pod\u00eda deixar de render unha homenaxe entusiasta a esta concepci\u00f3n da orquestraci\u00f3n como \"exploraci\u00f3n da materia sonora\": \nCuesti\u00f3ns de tonalidades.\nO \"Trait\u00e9 d'instrumentation et d'orchestration\" de Berlioz \u00e9 a primeira obra que estableceu distinci\u00f3ns entre as tonalidades posibles dunha obra sinf\u00f3nica, considerando o grao de dificultade pero tam\u00e9n o car\u00e1cter resultante da s\u00faa realizaci\u00f3n polos instrumentos de orquestra. Tr\u00e1tase, desde aquela, de harmonizar unha peza en funci\u00f3n da s\u00faa orquestraci\u00f3n, e non de orquestrar unha peza composta segundo as regras da harmon\u00eda tradicional, ao piano normalmente. Berlioz caracteriza as\u00ed \"\"o timbre dos diversos tons, para o viol\u00edn, indicando as m\u00e1is ou menos grandes facilidades de execuci\u00f3n\" \u00c9 con este esp\u00edrito que elixe transportar \"Aufforderung zum Tanz\" de Weber un semit\u00f3n m\u00e1is alto para realizar a s\u00faa orquestraci\u00f3n, en 1841, facendo do valse para piano en \"re\" bemol maior (tonalidade \u201cdif\u00edcil, e dun car\u00e1cter \"maxestoso\"\u201d un \"rondo\" sinf\u00f3nico en \"re\" maior (\u201cf\u00e1cil, \"ledo, sonoro\"\u201d) baixo o t\u00edtulo \"l'Invitation \u00e0 la valse\".\nSuzanne Demarquez estima que os caracteres aplicados por Berlioz \u00e1s diferentes tonalidades \"parecen sobre todo caracter\u00edsticas da s\u00faa sensibilidade propia, da s\u00faa imaxinaci\u00f3n desbordante\". O exemplo logo foi seguido por Charles Koechlin. Rimskii-Korsakov e Alexander Scriabin engad\u00edronlle ademais equivalencias sinest\u00e9ticas entre tonalidades e cores.\nComo a orquestra non se reduce s\u00f3 aos atr\u00eds de corda, as partituras de Berlioz avent\u00faranse a mi\u00fado en tonalidades que el mesmo xulgaba \u00abdif\u00edciles\u00bb para os instrumentos de corda, pero onde se po\u00f1en en valor os instrumentos de vento. O \"Trait\u00e9\" fornece un gran n\u00famero destas consideraci\u00f3ns para cada instrumento. Esta preocupaci\u00f3n polo detalle levou a Romain Rolland a se preguntar: \"Como chegou Berlioz, case \u00e1 primeira, a ese xenio da orquestra\"? En efecto, desde 1827, o compositor, con 23 anos, amosaba un instinto case infalible para a escritura dos distintos instrumentos. Disto d\u00e1 testemu\u00f1o nas s\u00faas \"M\u00e9moires\": \nDa partitura \u00e1 audici\u00f3n: notas e sons.\nUn dos instrumentos aos que o \"Trait\u00e9\" presta m\u00e1is a atenci\u00f3n \u00e9 a trompa, chamada \u00abtrompa natural\u00bb despois da aparici\u00f3n da trompa de pist\u00f3ns. Se ben Berlioz se interesou neste novo instrumento, defendeu as cualidades propias da antiga familia das trompas. A principal vantaxe que se aportou \u00e1s trompas pola aparici\u00f3n dos pist\u00f3ns \u00e9 a posibilidade de facer soar todas as notas da escala crom\u00e1tica da mesma maneira (cousa que os m\u00fasicos chaman \u00abnotas abertas\u00bb), mentres que as notas \u00ababertas\u00bb da trompa natural se ven reducidas \u00e1 serie dos harm\u00f3nicos do ton de cada instrumento (de a\u00ed os nomes de trompa en si bemol, trompa en d\u00f3, trompa en re, etc.) As outras notas son \u00abpechadas\u00bb, o que modifica considerablemente a s\u00faa sonoridade.\nCon todo, Berlioz non considera esta caracter\u00edstica como un defecto. Out\u00f3rgalle igualmente un interese particular \u00e1s \"trompas de caza\", como nesta pasaxe dunha abertura de M\u00e9hul, \"La Chasse du Jeune Henri\" (1797), \nUn dos problemas que d\u00e1 a trompa natural ten que ver co car\u00e1cter puramente ac\u00fastico do instrumento, cuxo son 11 \u00e9 \"Intermediao entre faformula_1 e fa\u266f\" o que levou a Charles Koechlin a propo\u00f1er a notaci\u00f3n \u266e\u266f para esta nota. Con todo, \"isto soluci\u00f3nase moi ben as\u00ed, sen diferenza, e o \u00e9xito acadado por M\u00e9hul \u00e9 seguro\", malia a falta de afinaci\u00f3n das trompas. O \"Trait\u00e9\" de Berlioz d\u00e1 numerosos exemplos de notas e de pasaxes \u00abdif\u00edciles\u00bb para diferentes instrumentos da orquestra. Un artigo, publicado en \"Le Constitutionnel\" tras o ensaio xeral de \"la Damnation de Faust\", en 1846, menciona que \nSegundo G\u00e9rard Cond\u00e9, a elecci\u00f3n dos instrumentos naturais xustif\u00edcase por esta raz\u00f3n mesma, Este enfoque que lle d\u00e1 m\u00e1is valor \u00e1 sonoridade que \u00e1 \u00abafinaci\u00f3n\u00bb harm\u00f3nica v\u00f3lvese atopar na obra de Var\u00e8se. Odile Vivier lembra que nos Estados Unidos, a partir de 1918, cousa da que debeu tirar partido para compo\u00f1er \"Octandre\" (1923).\nCara \u00e1 integraci\u00f3n do \u00abru\u00eddo\u00bb en m\u00fasica.\nAbonda con citar certas pasaxes significativas do \"Trait\u00e9 d'instrumentation et d'orchestration\" para constatar como Berlioz pretend\u00eda incorporar o dominio a\u00ednda inexplorado do \u00abru\u00eddo\u00bb. Claude Ballif cita as expresi\u00f3ns novas empregadas por Berlioz a prop\u00f3sito do tambor: As\u00ed, as s\u00faas consideraci\u00f3ns sobre as posibilidades do bombo, cuxo abuso deplora para soster de orquestra escritos pesadamente, abren perspectivas inesperadas:\nPartindo desta noci\u00f3n de \u00abru\u00eddo disciplinado, transformado en m\u00fasica\u00bb, s\u00f3 hai un matiz de expresi\u00f3n cara o \u00abson organizado\u00bb que Var\u00e8se propo\u00f1\u00eda a cambio da palabra \"M\u00fasica\", nun artigo de 1940 titulado \"Organized sound for sound film\": \nVar\u00e8se retomou esta idea nas s\u00faas entrevistas radiof\u00f3nicas con Georges Charbonnier, en 1955. O compositor recordaba nesa ocasi\u00f3n cantas cr\u00edticas negativas e perentorias lles comportara o car\u00e1cter \u00absubxectivo\u00bb do termo \u2018\u2019M\u00fasica\u2019\u2019 contra os artistas m\u00e1is innovadores, como Beethoven, Berlioz, Wagner e Debussy, ata erros graves de xu\u00edzo que xurd\u00edan mesmo de artistas tan autorizados como Louis Spohr ou Carl Maria von Weber.\nA revoluci\u00f3n ac\u00fastica.\n Dominique Catteau suli\u00f1a tam\u00e9n que Nun artigo consagrado \u00e1 \"conquista do espazo sonoro\" por Berlioz, Jean-Michel Hasler subli\u00f1a como \nSegundo principio da orquestraci\u00f3n.\nDominique Catteau interesouse nas consecuencias desta frase do \"Trait\u00e9\": \nConsiderando que os conceptos desenvolvidos por Berlioz poden analizarse segundo unha \"relaci\u00f3n tripla\" entre a orquestra (\u00e9 dicir os efectivos e a distribuci\u00f3n dos instrumentos), o p\u00fablico (considerado en termos de individuos sensibles situados no seo dunha asemblea) e o espazo ac\u00fastico (intermediario).\nEn efecto, o interese do \"Trait\u00e9\" de Berlioz non se limita \u00e1s cuesti\u00f3ns relativas unicamente aos instrumentos da orquestra: o compositor pon en valor \nE xa que Berlioz prop\u00f3n varias soluci\u00f3ns pr\u00e1cticas, que el experimentara. Reco\u00f1ece de bo grado que \nSe o autor do \"Requiem\" pasa por un compositor de \"m\u00fasica arquitect\u00f3nica\", esta expresi\u00f3n debe entenderse tanto no sentido propio como no figurado. O \"Trait\u00e9\" aborda problem\u00e1ticas que non ser\u00e1n resoltas s\u00f3 por m\u00fasicos, sen\u00f3n por arquitectos. Dominique Catteau evoca un precedente, na persoa de Claude-Nicolas Ledoux pero unha das \u00abrespostas\u00bb m\u00e1is remarcables achegadas \u00e1s investigaci\u00f3ns de Berlioz foi a realizaci\u00f3n do \"Po\u00e8me \u00e9lectronique\" de Var\u00e8se composto para o pavill\u00f3n Philips da Exposici\u00f3n universal de 1958, en colaboraci\u00f3n estreita con Le Corbusier e Iannis Xenakis, sendo este \u00faltimo compositor e arquitecto.\nMesmo a cuesti\u00f3n dos materiais empregados para unha sala de concertos debe ser considerada: \nA reputaci\u00f3n de Berlioz \u00abque comp\u00f3n para cincocentos m\u00fasicos\u00bb at\u00f3pase, xa que logo, singularmente reavaliada, se se est\u00e1 disposto a admitir que \nDirecci\u00f3n de orquestra(s), direcci\u00f3n(s) do son.\nPara toda ac\u00fastica dada nunha sala de concerto, \u00e9 posible obter efectos de perspectivas empregando certos artificios que modifican o timbre dos instrumentos. En \"l\u2019Enfance du Christ\", que recorre a un membro de m\u00fasica de c\u00e1mara, Suzanne Demarquez nota que \nEn \"Le Chef d'orchestre, th\u00e9orie de son art\", Berlioz describe ese metr\u00f3nomo nos seus m\u00e1is pequenos detalles, as\u00ed como o seu funcionamento. A s\u00faa experiencia de compositor e de director de orquestra fai que mesmo achegue numerosas melloras t\u00e9cnicas ao prototipo cuxa realizaci\u00f3n confiara ao enxe\u00f1eiro bruxel\u00e9s Joannes Verbrugghe.\nNun primeiro tempo, Berlioz recomenda a presenza dun \u00absubdirector de orquestra\u00bb para os coros situados a distancia, ou d\u00e1ndolle as costas ao director de orquestra. Eng\u00e1delle un principio de retroacci\u00f3n, considerando as d\u00faas fontes sonoras: \nEste m\u00e9todo de direcci\u00f3n presenta dificultades desde que, As\u00ed pois, \nNun artigo consagrado \u00e1 \"imaxinaci\u00f3n cient\u00edfica de Berlioz\", Jo\u00ebl-Marie Fauquet sinala que, lonxe de ser unha excentricidade propia para suscitar a burla dos caricaturistas, m\u00e1is de vinte anos antes da invenci\u00f3n da l\u00e1mpada el\u00e9ctrica por Joseph Swan e Thomas Edison para o alumeado p\u00fablico.\nDuraci\u00f3ns e distancias.\nLembrando que \"sucesi\u00f3n e simultaneidade (no tempo) dos sons non son separables da distancia (no espazo) \u00e1 que se van escoitar\", Dominique Catteau enuncia \nSe o \"Trait\u00e9 d'instrumentation et d'orchestration\" deu lugar a unha verdadeira \u00abrevoluci\u00f3n ac\u00fastica\u00bb na m\u00fasica, este autor percibe nel m\u00e1is ca unha revoluci\u00f3n copernicana: \n\"Les Troyens\" presenta moitas situaci\u00f3ns que permiten ilustrar os dous aspectos deste principio ac\u00fastico. Intentando expresar \"un sentimento de unanimidade colectiva, para unir forzas contra o personaxe de Cassandre e a orquestra no foxo\", o final do primeiro acto \u00e9, segundo Suzanne Demarquez, \nDesde ent\u00f3n, a medida que \"os coros se aproximan pouco a pouco, a m\u00fasica xorde de todos os lados, o efecto de espazo \u00e9 impactante\". Benjamin Perl remarca este aos que G\u00e9rard Cond\u00e9 engade unha dimensi\u00f3n dram\u00e1tica: \"m\u00fasica de escena xubilosa, orquestra do foxo tr\u00e1xica\", do que se lembrou Bizet para o final de \"Carmen\", pero tam\u00e9n Gustav Mahler para o \u00faltimo movemento da s\u00faa \"Segunda sinfon\u00eda\".\nPola contra, a \"Chasse royale et orage\" do IV acto presenta timbais que resoan \"simultaneamente\", detr\u00e1s da escena e no foxo da orquestra, o que representa unha sutil desfasaxe ac\u00fastica, do feito de puntos de partida diferentes, que desestabilizan ao o\u00ednte collido \"no seo dunha superposici\u00f3n de ritmos excepcionalmente estreita\": \nEn efecto, no teatro, dous saxhorns tocan en , outros dous en , e os tromb\u00f3ns en tres motivos dun dese\u00f1o moi claro, e que antes se o\u00edron separadamente, mentres que, na orquestra, o dese\u00f1o crom\u00e1tico dos viol\u00edns se articula en , as madeiras e as trompas dan un ritmo sim\u00e9trico de comp\u00e1s en comp\u00e1s, e os instrumentos de corda graves tocan un motivo de tres negras repetidas nun comp\u00e1s cuaternario. O bombo, un matiz m\u00e1is suave que os timbais, sempre a contratempo, termina de crear a inestabilidade nese anaco de bravura da direcci\u00f3n de orquestra, \"confuso e xenial como un esbozo de Delacroix\"\" segundo Alb\u00e9ric Magnard.\nO silencio, espazo-tempo.\nEstes par\u00e1metros, unha vez tidos en conta, chegan para garantir a execuci\u00f3n dunha obra musical \u2014 coa condici\u00f3n de que o compositor te\u00f1a considerado previamente, no coraz\u00f3n mesmo da m\u00fasica, as cualidades propias do silencio. Por esta raz\u00f3n, Henry Barraud considera o \"Te Deum\" como \nEn efecto, Suzanne Demarquez atopa igualmente nesta obra \nHenry Barraud observa que esta disposici\u00f3n \nPor\u00e9n, despois da creaci\u00f3n da obra de Saint-Eustache, a meirande igrexa de Par\u00eds, que disp\u00f3n da meirande tribuna de \u00f3rganos de Francia, Berlioz dirixiu en persoa o inmenso conxunto vocal e orquestral e precisando que \nSobre todo, o compositor tivo en conta estas consideraci\u00f3ns para a posta en escena da introduci\u00f3n, onde uns compases silenciosos (con fermatas) se sit\u00faan entre os acordes alternando na orquestra e os grandes \u00f3rganos, cuxas sonoridades se propagan en sentido inverso ao redor dos o\u00edntes:\nOutro compositor non ter\u00eda notado estes silencios, traballando ao piano: estes compases son a transposici\u00f3n en m\u00fasica do \"espazo-tempo\" necesaria para a resonancia (no tempo) e a reverberaci\u00f3n (no espazo) dos acordes. Desde este punto de vista, segundo Dominique Catteau, \n\u00c9 neste contexto no que conv\u00e9n abordar a \"c\u00e9lebre pasaxe para frautas e tromb\u00f3ns do \"Requiem\"\" \u2014 a\u00ednda que as tres \u00abnotas \"pedais\"\u00bb, extremadamente graves, confiadas aos tromb\u00f3ns (si formula_2, la, sol\u266f) representan xa unha novidade. Berlioz lembra que \nO interese do \"Hostias\", onde esas notas fan a s\u00faa aparici\u00f3n por vez primeira na orquestra, \u00e9 por\u00e9n dunha natureza totalmente diferente:\n \nEn efecto, o compositor considera que \nDominique Catteau, na s\u00faa an\u00e1lise, A realizaci\u00f3n desta pasaxe par\u00e9celle Tr\u00e1tase, xa que logo, dun \nPosteridade.\nSegundo David Cairns, o \"Trait\u00e9 d'instrumentation et d'orchestration\" \u00e9 \"\"deliberadamente ambivalente. Est\u00e1 dirixido cara o futuro e todo o que est\u00e1 agardando facerse\". Jean-Michel Hasler nota igualmente que, Na s\u00faa \"\" publicada en 2006, Paul Mathews rende homenaxe ao \"Trait\u00e9 d'instrumentation et d'orchestration\" desde as primeiras palabras do seu prefacio, representando a publicaci\u00f3n da obra, segundo el, unha \"divisoria de augas\" na historia da m\u00fasica cl\u00e1sica occidental.\nAcollida cr\u00edtica.\nO \"Trait\u00e9 d'instrumentation et d'orchestration\" co\u00f1eceu un inmenso \u00e9xito entre os m\u00fasicos, os directores de orquestra e os compositores dos s\u00e9culos XIX e XX: traducido ao ingl\u00e9s, ao alem\u00e1n, ao espa\u00f1ol e ao italiano en vida de Berlioz, a obra \u00e9 a\u00ednda \"reputada mundialmente\", non sen ter suscitado certas cr\u00edticas e oposici\u00f3ns.\nA opini\u00f3n de Wagner.\nSegundo Romain Rolland, \nEn efecto, na s\u00faa obra de 1851, \"Oper und Drama\", Richard Wagner amos\u00e1base particularmente malintencionado, buscando reducir o xenio de Berlioz a un \u00abmecanismo cuxos engrenaxes son dunha fineza infinita e dunha extrema rareza\u00bb: \nCuesti\u00f3ns de estilo.\nSe o \"Trait\u00e9 d'instrumentation et d'orchestration\" \u00e9 concibido e presentado como unha obra did\u00e1ctica, o estilo do autor non \u00e9 apenas universitario. Berlioz toma posici\u00f3n a mi\u00fado para deplorar o abandono de certos instrumentos, a falta de pr\u00e1ctica dos estudantes do Conservatorio e a pouca atenci\u00f3n dedicada aos perfeccionamentos t\u00e9cnicos realizados polos fabricantes de instrumentos como Adolphe Sax. D\u00e9ixase \u00e1s veces levar, na s\u00faa admiraci\u00f3n polos mestres que cita como no desprezo que lle inspiran a rutina e o mal gusto de certas partituras.\nA conclusi\u00f3n da pasaxe consagrada ao tromb\u00f3n \u00e9 reveladora, neste respecto: \nBerlioz cae igualmente na an\u00e9cdota sobre certos efectos de sonoridade, o que pod\u00eda xustificarse nos follet\u00edns da \"Revue et gazette musicale\", onde se trataba de divertir uns lectores non m\u00fasicos, pero mantenas no texto definitivo. Son caracter\u00edsticas da \u00e9poca rom\u00e1ntica, como ese testemu\u00f1o de Gr\u00e9try a prop\u00f3sito dun efecto moi novo das trompas, ao final dun d\u00fao de \u00f3pera de M\u00e9hul (\"Phrosine et M\u00e9lidore\", de 1794): \nEstes xiros de linguaxe, cr\u00edticas ou inspiraci\u00f3ns poden apreciarse no seu xusto valor se se considera, por exemplo, o testemu\u00f1o de Vincent d'Indy que escrib\u00eda en 1909: \nA\u00ednda de estudante na clase de orquestraci\u00f3n de Albert Lavignac, d'Indy recibira do seu t\u00edo o \"Trait\u00e9\" de Berlioz en 1867. O futuro mestre da \"Schola Cantorum\" l\u00e9rao e rel\u00e9rao apaixonadamente, e fac\u00eda remontar o seu gusto pola escritura orquestral a esta \u00abrevelaci\u00f3n\u00bb.\nPara Suzanne Demarquez, \nInfluencia do \"Trait\u00e9\".\nConsiderado como unha \"boa gu\u00eda para o co\u00f1ecemento e o emprego dos recursos da orquestra\" por Fran\u00e7ois-Joseph F\u00e9tis en 1868, o \"Trait\u00e9\" de Berlioz converteuse nunha \"verdadeira biblia para os aprendices de compositor, mesmo nos nosos d\u00edas\", segundo Henry Barraud en 1989. Fica como unha referencia para todos os m\u00fasicos de orquestra, tras establecer \nInfluencia did\u00e1ctica.\nEn 1885, Gevaert publicou un \"Nouveau trait\u00e9 d'instrumentation\" en Bruxelas. Esta obra retoma o plano detallado do \"Trait\u00e9\" de Berlioz, limit\u00e1ndose \u00e1s consideraci\u00f3ns t\u00e9cnicas de cada instrumento ou familia de instrumentos. Gevaert cita partituras das que os seus alumnos pod\u00edan tomar co\u00f1ecemento no concerto, e m\u00e1is particularmente na \u00d3pera. As\u00ed evita citar as obras de Berlioz, pero vese obrigado a facelo no momento de abordar os cr\u00f3talos.\nDesde 1873, Rimskii-Korsakov emprendeu o labor de anotar os seus propios \"Principios de orquestraci\u00f3n\" (\"\u041e\u0441\u043d\u043e\u0432\u044b \u043e\u0440\u043a\u0435\u0441\u0442\u0440\u043e\u0432\u043a\u0438\") \u2014 rematados e publicados despois da s\u00faa morte, en 1912, por Maximilian Steinberg. O compositor ruso s\u00f3 cita as s\u00faas propias partituras. Segundo el, \nEn 1904, Richard Strauss engadiulle un ap\u00e9ndice ao \"Trait\u00e9\", para abordar a t\u00e9cnica de certos instrumentos modernos. Romain Rolland consideraba as\u00ed, en 1908, que Esta nova versi\u00f3n est\u00e1 aumentada con oitenta e catro exemplos musicais tirados das obras de Liszt, Marschner, Verdi, Wagner, Debussy e o mesmo Strauss.\nEn 1925, Widor publicou unha \"Technique de l'orchestre moderne\", concibida como un novo ap\u00e9ndice que rende contas dos progresos realizados polos fabricantes de instrumentos, as\u00ed como polos m\u00fasicos de orquestra a principios do s\u00e9culo XX. Igualmente, as \u00abdisposici\u00f3ns particulares da instrumentaci\u00f3n\u00bb do \"Cours de composition\" de Vincent d'Indy, publicado en 1933, repousan sempre na concepci\u00f3n do timbre herdada do \"Trait\u00e9\" de Berlioz.\nEn 1941, no seu \"Trait\u00e9 de l'orchestration\", Charles Koechlin rendeu a\u00ednda homenaxe a Berlioz, compositor \"sempre precursor\" do que cita e comenta numerosos exemplos.\nInfluencia musical.\nSegundo Paul Dukas, En efecto, \nEn Rusia, os compositores do Grupo dos Cinco foron marcados particularmente polos conceptos desenvolvidos no \"Trait\u00e9 d'instrumentation et d'orchestration\". Henry Barraud conta unha an\u00e9cdota c\u00e9lebre, e caracter\u00edstica: en 1881, o \"Trait\u00e9\" de Berlioz era todo Rimskii-Korsakov, volvendo sobre os seus anos de formaci\u00f3n musical, reco\u00f1ec\u00eda que \nO music\u00f3logo e compositor Manfred Kelkel insiste sobre o feito de que, de Balakirev a Stravinskii e Prokofev, de Tchaikovski a Scriabin e Rachmaninov, \nEn Alema\u00f1a, Leo\u0161 Jan\u00e1\u010dek En Noruega, Edvard Grieg\nPor esa mesma \u00e9poca, Frederick Delius emprendeu a composici\u00f3n da s\u00faa \"Florida Suite\" apoi\u00e1ndose na obra de Berlioz. O music\u00f3logo Robert Threlfall emite a hip\u00f3tese de que \nMedio s\u00e9culo m\u00e1is tarde, a\u00ednda nos Estados Unidos, o futuro compositor de m\u00fasica cinematogr\u00e1fica Bernard Herrmann apaixonouse pola lectura do \"Trait\u00e9\". Segundo o seu bi\u00f3grafo David Cooper, \nSegundo Hugh Macdonald, especialista ingl\u00e9s na obra de Berlioz, \nA influencia do \"Trait\u00e9\" de Berlioz est\u00e9ndese ata compositores autodidactas xaponeses, no s\u00e9culo XX. Nunha escolma de an\u00e1lises das s\u00faas propias obras, titulado \"Confronting Silence\" segundo a s\u00faa traduci\u00f3n ao ingl\u00e9s, T\u014dru Takemitsu reco\u00f1ece unha d\u00e9beda persoal cara a unha certa \"calidade francesa\" dirixida a explorar \nSegundo Hermann Hofer, Nos seus \"Portraits et Souvenirs\", Camille Saint-Sa\u00ebns presenta o \"Trait\u00e9 d'instrumentation et d'orchestration\" como \"unha obra altamente paradoxal\", chamando a atenci\u00f3n dos seus contempor\u00e1neos sobre o feito de que \nPero \u00e9 para engadir deseguido: \nMotivaci\u00f3n persoal.\nConsiderando o papel do coro na orquestra, Berlioz constata, a prop\u00f3sito dos dobres coros: \nTales consideraci\u00f3ns poden explicar por que Berlioz se dedicou desde 1849 \u00e1 composici\u00f3n do seu \"Te Deum\" monumental, con dous coros de oito partes reais e un coro de nenos. Non se trataba de responder a un encargo oficial, e que non foi creada ata despois da Exposici\u00f3n universal de 1855.\nNo plano dos ritmos, \"Le Chef d'orchestre, th\u00e9orie de son art\" non d\u00e1 exemplos de pezas para orquestra a cinco ou a sete tempos. O compositor prop\u00f3n inmediatamente os primeiros modelos.\nEn \"l'Enfance du Christ\", a \"evocaci\u00f3n cabal\u00edstica\" dos adivi\u00f1os perante o rei Herodes Henry Barraud ve nesta \"evocaci\u00f3n\", puramente orquestral, Igualmente, no primeiro acto dos \"Troyens\", toda a secci\u00f3n central do \"combat de ceste: pas de lutteurs\" est\u00e1 medida con precisi\u00f3n en \u00ab + \u00bb, comp\u00e1s \"moi audaz para a \u00e9poca\", sempre segundo Henry Barraud.\nDunha maneira m\u00e1is inmediata, anticipando a composici\u00f3n de \"la Damnation de Faust\" \u00e1 aparici\u00f3n do \"Trait\u00e9 d'instrumentation et d'orchestration\", G\u00e9rard Cond\u00e9 estima que \nOposici\u00f3ns.\nComo previra Berlioz na \"introduci\u00f3n\" da s\u00faa obra, todos os compositores dos s\u00e9culos XIX e XX non foron igualmente sensibles \u00e1s innovaci\u00f3ns que propu\u00f1a. Entre a hostilidade de Wagner e o entusiasmo de Mahler ou de Var\u00e8se, as actitudes adoptadas por determinados grandes m\u00fasicos merecen ser citadas.\nJohannes Brahms.\nGustav Mahler experimentaba pola m\u00fasica de Brahms \"unha admiraci\u00f3n sincera, sempre conservando cara el unha actitude bastante cr\u00edtica\". En privado, reco\u00f1ec\u00eda que as s\u00faas personalidades non cadraban \"moi ben xuntas\". Polo seu lado, Brahms s\u00f3 admiraba a Mahler como director de orquestra, e non como compositor.\nTras ter dirixido a \"Terceira sinfon\u00eda\" do mestre defunto, o 3 de decembro de 1899, Mahler deploraba a\u00ednda \"a falta de esplendor da s\u00faa instrumentaci\u00f3n...\" Segundo o testemu\u00f1o de Natalie Bauer-Lechner, ofrecidos polo \"Trait\u00e9\" de Berlioz.\nJean Sibelius.\nAs relaci\u00f3ns entre Mahler e Sibelius, \"o seu \u00fanico rival vivo no eido da sinfon\u00eda\", son co\u00f1ecidas grazas ao testemu\u00f1o do compositor finland\u00e9s, tras o seu \u00fanico encontro, o 1 de novembro de 1907: no seu interese com\u00fan polo x\u00e9nero sinf\u00f3nico, as s\u00faas opini\u00f3ns estaban \"xusto en oposici\u00f3n\".\nA creaci\u00f3n da s\u00faa \"Cuarta sinfon\u00eda\", o 3 de abril de 1911, foi para Sibelius a ocasi\u00f3n para unha posta a punto, testemu\u00f1ando as s\u00faas escollas est\u00e9ticas: orquestra reducida, motivos mel\u00f3dicos breves, ningunha polifon\u00eda, estrutura tonal tendida ata os seus l\u00edmites extremos, \u2014 en oposici\u00f3n a unha obra brillantemente orquestrada como \"Petrouchka\" de Stravinskii, presentada o mesmo ano nos Ballets Ruses.\nCon todo, traballando nesta obra \"de aire austero, case herm\u00e9tico\",o compositor anotaba no seu diario, o 6 de decembro de 1910: \nNikolai Rimskii-Korsakov.\nO 29 de novembro de 1907, pouco antes da s\u00faa morte, Rimskii-Korsakov anotaba no seu diario: \nCon moi bo sentido, o compositor de \"Zolotoy petushok\" pregunt\u00e1base sobre as consecuencias da revoluci\u00f3n que desencadeara, aos seus ollos, a obra de Berlioz e o seu \"Trait\u00e9\": \nAmpliaci\u00f3n do espazo sonoro.\nO cambio de perspectiva est\u00e9tica constatado por Rimskii-Korsakov atopa a s\u00faa resposta nas observaci\u00f3ns que Var\u00e8se publicou na revista \"Trend\" no momento da creaci\u00f3n de \"Ecuatorial\", en 1934: \nFran\u00e7ois Decarsin observa precisamente esta \"equivalencia de todos os par\u00e1metros da escritura\" na obra de Berlioz. O \u00faltimo movemento da \"Sinfon\u00eda fant\u00e1stica\" \nCharles Ives e a escola americana.\nSegundo Claude Abromont e Eug\u00e8ne de Montalembert, os primeiros exemplos de \u00abcontrapunto libre\u00bb citados no \"Trait\u00e9\", extra\u00eddos da \"Sinfon\u00eda fant\u00e1stica\" ou de \"Rom\u00e9o et Juliette\", foron seguidos enseguida por Gustav Mahler, cuxa \"Terceira sinfon\u00eda\" (1902) presenta, no seu primeiro movemento, Este procedemento at\u00f3pase na obra de Charles Ives, especialmente no segundo movemento de \"Three Places in New England\" (1914) e o terceiro movemento (\u00ab4th of July\u00bb) da s\u00faa \"Holidays Symphony\" (1913).\nEvocando a \u00abforma espacializada\u00bb destas \u00faltimas obras, Robert P. Morgan volve sobre a continuidade de inspiraci\u00f3n entre os tres compositores: \nClaude Ballif estableceu unha ligaz\u00f3n directa entre as obras para coros e \"orquestras\" de Berlioz compostas sobre 1855, pouco despois da aparici\u00f3n do \"Chef d'orchestre, th\u00e9orie de son art\", e as partituras m\u00e1is ambiciosas de Charles Ives, como a \"Cuarta sinfon\u00eda\" (1916) que require tres directores de orquestra. Os principios de composici\u00f3n e de direcci\u00f3n xa postos en pr\u00e1ctica na apoteose da \"Symphonie fun\u00e8bre et triomphale\" (1840) aparec\u00edan como \"unha premonici\u00f3n de certos achados\" do compositor americano. Berlioz volve sobre esta experiencia no \"Trait\u00e9\": \nInmediatamente despois de Charles Ives, un dos m\u00e1is eminentes compositores da \u00abnova escola americana\u00bb foi Henry Cowell, cuxo tratado redactado en 1919, publicado en 1930 e titulado \"\" (\u00abNovos recursos musicais\u00bb), exp\u00f3n novas t\u00e9cnicas de interpretaci\u00f3n para o piano: diferentes posibilidades de clusters, \"pizzicato\", varrido e raspadura das cordas do instrumento.\nAs perspectivas ac\u00fasticas ligadas a estes novos medios de expresi\u00f3n conduc\u00edrono a desenvolver, co enxe\u00f1eiro L\u00e9on Theremin, o \"rhythmicon\" ou \u00abpolirritm\u00f3fono\u00bb, perfeccionamento do telharmonium de Thaddeus Cahill, un instrumento con teclado transportable capaz de tocar notas en per\u00edodos r\u00edtmicos proporcionais \u00e1 serie harm\u00f3nica dunha frecuencia fundamental dada. Segundo o music\u00f3logo Jacques Barzun, especialista na obra de Berlioz nos Estados Unidos, a invenci\u00f3n deste instrumento inscr\u00edbese na l\u00f3xica mesma do \"Trait\u00e9 d'instrumentation et d'orchestration\", e \n\u00c1 marxe das investigaci\u00f3ns electroac\u00fasticas, o emprego por Henry Cowell e Lou Harrison de instrumentos asi\u00e1ticos Na s\u00faa obra sobre as \"American Music Since 1950\", James R. Heintze considera que as investigaci\u00f3ns instrumentais de Lou Harrison (o \u00abgamel\u00e1n americano\u00bb), de Harry Partch e de John Cage (o piano preparado) se inscriben na prolongaci\u00f3n das teor\u00edas de Berlioz.\nA herdanza de Edgard Var\u00e8se.\nNunha carta do 20 de xullo de 1936, Var\u00e8se escrib\u00eda a Andr\u00e9 Jolivet, que vi\u00f1a de crear o grupo \"Jeune France\" con Olivier Messiaen, Daniel-Lesur e Yves Baudrier: \nGianfranco Vinay cita, nun artigo consagrado a \"Edgard Var\u00e8se, h\u00e9ritier de Berlioz au XXe si\u00e8cle\", as notas tomadas por Jolivet, nas que se menciona que \nPara os dous compositores, que estaban moi interesados nos progresos da m\u00fasica electr\u00f3nica, esta nova obra deb\u00eda dar lugar \u00e1 \nEste tratado ambicioso \"ficou no limbo dos proxectos inacabados onde viv\u00edan os so\u00f1os ut\u00f3picos de Var\u00e8se\". Gianfranco Vinay considera por\u00e9n que \nM\u00fasica concreta ou escola espectral.\nSegundo Jean-Jacques Nattiez, \nNo prolongamento do \"Trait\u00e9\" de Berlioz, Pierre Schaeffer emprendeu as\u00ed a composici\u00f3n dun \"Trait\u00e9 des objets musicaux\" en 1966, que non pasou o estado dunha presentaci\u00f3n das t\u00e9cnicas da m\u00fasica concreta e da m\u00fasica electroac\u00fastica. En efecto, o proxecto de realizar un tratado sobre \"a organizaci\u00f3n musical dos elementos sonoros gravados ou sintetizados\" ficou en letra morta.\nNos seus \"Encontros\" con Antoine Gol\u00e9a, Olivier Messiaen v\u00eda a\u00ednda en Berlioz \nClaude Abromont e Eug\u00e8ne de Montalembert consideraron \"un paso a\u00ednda m\u00e1is radical\", que deb\u00eda dar nacemento \u00e1 m\u00fasica espectral: Segundo estes autores, \nEsta aproximaci\u00f3n est\u00e1 confirmada polo testemu\u00f1o do compositor su\u00edzo G\u00e9rard Zinsstag, que declara que cando Gy\u00f6rgy Ligeti \nZinsstag fai remontar as\u00ed moi lonxe no tempo a xenealox\u00eda que leva aos \"Espaces acoustiques\" compostos por G\u00e9rard Grisey de 1974 a 1985.\nEn 2016, Hermann Hofer fai ver a influencia de Berlioz sobre os compositores franceses contempor\u00e1neos, alumnos de Dutilleux, Messiaen e Ballif: \nA herdanza de Harry Partch.\nUn dos elementos fundadores da linguaxe musical de Harry Partch \u00e9 o abandono do sistema temperado en beneficio das escalas acusticamente puras, das que se esforza por realizar unha s\u00edntese coherente: escala pitag\u00f3rica, escala de Zarlino\u2026 As\u00ed \u00e9 como se inscribe no desenvolvemento das investigaci\u00f3ns para \"a exploraci\u00f3n da materia sonora\" iniciadas por Berlioz, nunha \u00e9poca na que Var\u00e8se rexeitaba o sistema dodecaf\u00f3nico serial: \nFoi por intermediaci\u00f3n de Jacques Barzun como Partch se interesou directamente nos traballos literarios e te\u00f3ricos de Berlioz, desde 1945. Particularmente impresionado polo \"Non credo\" do autor da \"Sinfon\u00eda fant\u00e1stica\", o compositor americano atopaba no \"Trait\u00e9\" como nas escolmas de artigos publicados no s\u00e9culo XIX un esp\u00edrito libre, unha integridade art\u00edstica e un humor tinxido de iron\u00eda onde se reco\u00f1ec\u00eda plenamente.\nNeste esp\u00edrito, Partch inclu\u00edu a afirmaci\u00f3n seguinte nas \u00abdefinici\u00f3ns concernentes a entoaci\u00f3n\u00bb do seu propio \"Trait\u00e9 d'instrumentation\", titulado \"\" (\u00abX\u00e9nese dunha m\u00fasica\u00bb) en 1949: \nHarry Partch retoma as\u00ed os termos do \"Trait\u00e9\" de Berlioz e contin\u00faa este proceso remont\u00e1ndose \u00e1 fonte do problema formulado: a composici\u00f3n musical require unha notaci\u00f3n musical precisa, que dependa da natureza dos instrumentos m\u00e1is que do solfexo (sempre suxeito ao sistema tonal occidental). As\u00ed, para facer coincidir ac\u00fastica e harmon\u00eda, c\u00f3mpre constru\u00edr instrumentos adaptados \u00e1 entoaci\u00f3n xusta.\nPerspectivas.\nConv\u00e9n deixar a \u00ab\u00faltima palabra\u00bb ao autor do \"Trait\u00e9\" (precisamente aquelas coas que conclu\u00edu a s\u00faa obra, para evocar as innumerables combinaci\u00f3ns posibles dunha orquestra ideal, tal e como el a imaxinaba) neste \u00faltimo par\u00e1grafo \"que \u00e9 unha pequena obra mestra\"\": "}
{"id": "381450", "revid": "102241", "url": "https://gl.wikipedia.org/wiki?curid=381450", "title": "Lingua bugi", "text": "O bugi \u00e9 unha lingua malaio-polinesia falada por m\u00e1is de 5 mill\u00f3ns de persoas na parte sur de C\u00e9lebes, en Indonesia. Non se conservan escritos antigos, s\u00f3 transcrici\u00f3ns a partir da Idade Moderna no alfabeto lontara. No presente, adoita escribirse no alfabeto latino, por mor do alto grao de aculturaci\u00f3n dos seus falantes.\nO bugi \u00e9 unha lingua que ten un sistema de ali\u00f1amento de \"split\". Iso quere dicir que, nalg\u00fans tipos de oraci\u00f3ns, emprega un sistema ergativo/absolutivo, mentres que noutras oraci\u00f3ns, o sistema \u00e9 nominativo/acusativo. O sistema ergativo/absolutivo empr\u00e9gase con oraci\u00f3ns con orde verbo-obxecto-suxeito, mentres que o nominativo/acusativo existe en oraci\u00f3ns con orde suxeito-verbo-obxecto. Ademais, as oraci\u00f3ns con pronomes encl\u00edticos empregan todas o sistema ergativo/absolutivo.\nO bugi emprega reduplicaci\u00f3ns como diminutivo (\"manu, \"'gali\u00f1a'; \"manu-manu,\" 'pardal'). A immensa maior\u00eda de verbas son parox\u00edtonas."}
{"id": "381451", "revid": "98629", "url": "https://gl.wikipedia.org/wiki?curid=381451", "title": "Taraxacum", "text": "Taraxacum \u00e9 un gran x\u00e9nero de plantas con flor da familia Asteraceae nativo de Eurasia e Norteam\u00e9rica, pero con d\u00faas especies que se estenderon por case todo o mundo, \"T.\u00a0officinale\" (o mexac\u00e1n ou leitaruga) e \"T.\u00a0erythrospermum\", que foron importadas de Europa e propag\u00e1ronse despois como plantas silvestres. Estas d\u00faas especies son comestibles.. Igual que outros membros da familia Asteraceae, te\u00f1en pequenas flores todas xuntas formando unha inflorescencia arredondada en cap\u00edtulo. Moitas especies de \"Taraxacum\" producen sementes asexualmente por apomixe, na cal as sementes se orixinan sen polinizaci\u00f3n, dando lugar a unha descendencia que \u00e9 xeneticamente id\u00e9ntica \u00e1 planta parental.\nEtimolox\u00eda.\nA palabra latina \"Taraxacum\" crese que deriva da voz do idioma persa \"tharakhchakon\" ou \"talj chakuk\" (\u062a\u0644\u062e \u0686\u06a9\u0648\u06a9), que significa \"herba amarga\" e que probablemente designa un certo tipo de chicoria. O cient\u00edfico persa Al-Razi arredor do 900 d.C. escribiu \"the tarashaquq \u00e9 como chicoria\". O cient\u00edfico persa e fil\u00f3sofo Ibn S\u012bn\u0101 arredor do ano 1000 d.C. escribiu un cap\u00edtulo dun dos seus libros sobre o \"Taraxacum\". Ata o ano 1000 o vocablo non pasou ao lat\u00edn medieval a trav\u00e9s do m\u00e9dico persa Avicena. Xerardo de Cremona, ao traducir do \u00e1rabe ao lat\u00edn arredor de 1170, ortografouno \"tarasacon\". Non obstante, outra etimolox\u00eda que se lle atribu\u00edu \u00e9 a s\u00faa procedencia das palabras gregas \"taraxos\", mal, doenza, e \"akon\", remedio, en alusi\u00f3n \u00e1s s\u00faas propiedades medicinais.\nDescrici\u00f3n.\nAs especies de \"Taraxacum\" son plantas con ra\u00edz primaria, perennes, herb\u00e1ceas, nativas de \u00e1reas temperadas do hemisferio norte. O x\u00e9nero cont\u00e9n moitas especies que xeralmente (ou no caso dos triploides, obrigadamente) se reproducen por apomixe, orixinando en moitas poboaci\u00f3ns locais e endemismos.\nEn xeral, as s\u00faas follas son de 5 a 25\u00a0cm de longo ou incluso maiores, simples, dentadas e forman unha roseta basal sobre o nacemento da ra\u00edz primaria. O pseudantio (inflorescencia en cap\u00edtulo) \u00e9 de cor amarela a laranxa, e est\u00e1 aberta durante o d\u00eda, pero p\u00e9chase pola noite. As inflorescencias est\u00e1n situadas sobre un talo oco (escapo) que xeralmente non ten follas e ten de 1 a 10\u00a0cm ou m\u00e1is de altura desde as \u00faltimas follas. Os talos e follas exsudan un l\u00e1tex branco leitoso cando rompen. Unha roseta basal destas plantas pode producir varios talos florais \u00e1 vez. As inflorescencias en cap\u00edtulo son de 2 a 5\u00a0cm de di\u00e1metro e constan enteiramente de l\u00edgulas. A medida que os cap\u00edtulos maduran orixinan cabezas esf\u00e9ricas cheas de sementes que conte\u00f1en moitos froitos dunha soa semente chamados aquenios. Cada aquenio est\u00e1 unido a un conxunto de finos pelos semellante a un paraca\u00eddas, o papo, que facilita que o vento os arranque da planta e os leve \u00e1s veces a grandes distancias.\nO cap\u00edtulo est\u00e1 rodeado de br\u00e1cteas (\u00e1s veces confundidas con s\u00e9palos) dispostas en d\u00faas series. As br\u00e1cteas internas est\u00e1n erectas ata que as sementes maduran, despois d\u00f3branse para permitir a dispersi\u00f3n das sementes. As br\u00e1cteas externas est\u00e1n a mi\u00fado dobradas cara a atr\u00e1s, pero permanecen apertadas nas plantas das secci\u00f3ns \"Palustria\" e \"Spectabilia\". Nalgunhas especies cae o papo peloso dos aquenios, que est\u00e1 formado por s\u00e9palos modificados. Entre o papo e o aquenio hai un tali\u00f1o ou pedicelo que os une, que se alonga a medida que o froito madura. Este tali\u00f1o despr\u00e9ndese do aquenio bastante facilmente, separando a semente do \"paraca\u00eddas\".\nDispersi\u00f3n das sementes.\nVarias especies de \"Taraxacum\" son plantas ruderais dispersoras de sementes que colonizan rapidamente o solo perturbado, especialmente o mexac\u00e1n (\"T.\u00a0officinale\"), que foi introducido en gran parte do mundo temperdo. Despois de acabada a floraci\u00f3n, a inflorescencia do mexac\u00e1n seca durante un ou dous d\u00edas. Os p\u00e9talos e estames secos caen, as br\u00e1cteas d\u00f3branse para atr\u00e1s e a inflorescencia \u00e1brese tomando forma esf\u00e9rica. As sementes son levadas polo vento.\nClasificaci\u00f3n.\nO x\u00e9nero \u00e9 taxonomicamente complexo, e alg\u00fans bot\u00e1nicos div\u00eddeno nunhas 34 macroespecies e unhas 2\u00a0000 microespecies; por\u00e9n, outros bot\u00e1nicos s\u00f3 aceptan unhas 60 especies.\nHistoria.\nOs \"Taraxacum\" evolucionaron hai uns 30 mill\u00f3ns de anos en Eurasia. Atop\u00e1ronse sementes f\u00f3siles de \u2020Taraxacum tanaiticum do Plioceno do sur de Belar\u00fas. Foron utilizados polos humanos como alimento e herba medicinal en gran parte da historia. \"Eran ben co\u00f1ecidos polos antigos exipcios, gregos e romanos, e foron utilizados na medicina tradicional chinesa durante uns mil anos. Probablemente chegaron a Norteam\u00e9rica no Mayflower, non como polis\u00f3ns sen\u00f3n tra\u00eddos a mantenta polas s\u00faas propiedades medicinais\".\nPropiedades.\nComestible.\nOs \"Taraxacum\" enc\u00f3ntranse en todos os continentes e foron recollidos para a alimentaci\u00f3n desde a prehistoria, pero as variedades cultivadas para o consumo son principalmente nativas de Eurasia. \u00c9 unha planta perenne e as s\u00faas follas volven crecer da base da ra\u00edz se esta est\u00e1 intacta. Para facer as follas m\u00e1is agradables ao padal, adoitan escaldarse para eliminar o amargor, ou refogarse de igual modo que as espinacas. As follas e gromos destas plantas formaron parte de pratos da coci\u00f1a tradicional de Caxemira, eslovena, sefard\u00ed, chinesa e coreana. En Creta, c\u00f3mense as follas dunha variedade chamada 'Mari' (\u039c\u03b1\u03c1\u03af), 'Mariaki' (\u039c\u03b1\u03c1\u03b9\u03ac\u03ba\u03b9) ou 'Koproradiko' (\u039a\u03bf\u03c0\u03c1\u03bf\u03c1\u03ac\u03b4\u03b9\u03ba\u03bf), cr\u00faas ou cocidas, en ensaladas. \"T. megalorhizon\", unha especie end\u00e9mica de Creta, c\u00f3mese da mesma maneira; enc\u00f3ntrase s\u00f3 a elevadas altitudes (1\u00a0000 a 1\u00a0600 m) e en sitios ermos, e denom\u00ednase al\u00ed \"pentaramia\" (\u03c0\u03b5\u03bd\u03c4\u03b1\u03c1\u03ac\u03bc\u03b9\u03b1) ou \"agrioradiko\" (\u03b1\u03b3\u03c1\u03b9\u03bf\u03c1\u03ac\u03b4\u03b9\u03ba\u03bf).\nOs p\u00e9talos da flor, xunto con outros ingredientes, entre os que xeralmente se incl\u00faen c\u00edtricos, util\u00edzanse para facer vi\u00f1o de mexac\u00e1n. As ra\u00edces enterradas torradas poden usarse para facer un caf\u00e9 de mexac\u00e1n. O mexac\u00e1n usouse tam\u00e9n tradicionalmente para facer a bebida suave tradicional brit\u00e1nica chamada \"dandelion and burdock\" (que cont\u00e9n \"T. officinale\" e \"Arctium lappa\"), e \u00e9 un dos ingredientes da cervexa de ra\u00edz. Ademais, os mexac\u00e1ns foron considerados na \u00e9poca victoriana unha exquisitez, principalmente en ensaladas e sandwiches.\nAs follas de mexac\u00e1n conte\u00f1en moitas vitaminas e minerais, especialmente as vitaminas A, C e K, e son boas fontes de calcio, potasio, ferro e manganeso.\nAlimento para a vida silvestre.\nAs sementes de \"Taraxacum\" son unha importante fonte de alimento para certos paxaros.\nSon tam\u00e9n importantes para as abellas do hemisferio norte, xa que lles proporcionan unha importante fonte de n\u00e9ctar e pole ao inicio da estaci\u00f3n. Estas plantas son utilizadas como alimento por larvas de varias especies de lepid\u00f3pteros. Tam\u00e9n come o seu n\u00e9ctar a ninf\u00e1lida \"Boloria euphrosyne\", unha das primeiras bolboretas que aparecen na primavera.\nUsos medicinais.\nHistoricamente o mexac\u00e1n foi aprezado polas s\u00faas variadas propiedades medicinais, e cont\u00e9n varios compostos farmacoloxicamente activos. O mexac\u00e1n util\u00edzase como remedio herbal en Europa, Norteam\u00e9rica e a China. Foi utilizado como herba medicinal para tratar infecci\u00f3ns, problemas biliares e de f\u00edgado, e como diur\u00e9tico.\nPerigos.\nO pole dos mexac\u00e1ns pode causar reacci\u00f3ns al\u00e9rxicas cando se come ou reacci\u00f3ns adversas na pel en individuos sensibles. Tam\u00e9n se informou de casos de dermatite de contacto causada pola s\u00faa manipulaci\u00f3n, probablemente debido ao l\u00e1tex que soltan os talos e follas. Debido ao seu alto contido en potasio, os mexac\u00e1n poden incrementar o risco de hipercalemia cando se toman con diur\u00e9ticos que conservan o potasio.\nBeneficiosa en xardiner\u00eda.\nEn xardiner\u00eda consid\u00e9rase son plantas beneficiosas, te\u00f1en moitos usos e mesmo son boas plantas para acompa\u00f1ar a outras nos xard\u00edns. As s\u00faas ra\u00edces soben nutrientes para as plantas de ra\u00edces pouco profundas e engaden minerais e nitr\u00f3xeno ao solo. Tam\u00e9n se sabe que atraen insectos polinizadores e liberan gas etileno, que axuda a que as froitas maduren.\nMala herba.\nA especie \"T. officinale\" est\u00e1 cualificada como mala herba nalgunhas xurisdici\u00f3ns, e consid\u00e9rase unha molestia en zonas residenciais e c\u00e9spedes de parques en Norteam\u00e9rica. \u00c9 tam\u00e9n unha mala herba importante en agricultura e causa danos econ\u00f3micos significativos debido \u00e1 infestaci\u00f3n que crea en moitos cultivos agr\u00edcolas en todo o mundo.\nFonte de caucho natural.\nOs mexac\u00e1ns segregan l\u00e1tex cando os seus tecidos se cortan ou rompen, a\u00ednda que no tipo silvestre o l\u00e1tex producido \u00e9 pouco e pode variar moito. Usando m\u00e9todos de cultivo modernos e t\u00e9cnicas de optimizaci\u00f3n, os cient\u00edficos do Instituto Fraunhofer para a biolox\u00eda molecular e ecolox\u00eda aplicada (IME) de Alema\u00f1a desenvolveron un cultivar que \u00e9 axeitado para a produci\u00f3n industrial de caucho ou goma natural. O l\u00e1tex producido mostra as mesmas cualidades que o caucho natural das \u00e1rbores do caucho. En colaboraci\u00f3n con Pneum\u00e1ticos Continental, o IME est\u00e1 constru\u00edndo unha instalaci\u00f3n piloto. En maio de 2014, program\u00e1ronse as primeiras probas de pneum\u00e1ticos prototipo feitos con mesturas de caucho de mexac\u00e1n en estradas p\u00fablicas que se prev\u00e9 facer ao longo dos seguintes anos."}
{"id": "381452", "revid": "23204", "url": "https://gl.wikipedia.org/wiki?curid=381452", "title": "Lingua lahnda", "text": "O lahnda ou punjabi occidental \u00e9 unha \"macrolingua\" composta por unha serie de dialectos falados no Punjab paquistan\u00ed, e partes de Azad Kashmir e Khyber Pakhtunkhwa. Estes termos ex\u00f3nimos e non son empregados polo propios falantes. As linguas emerxentes desta \u00e1rea dialectal son o saraiki, o hindko e o pothohari."}
{"id": "381453", "revid": "23204", "url": "https://gl.wikipedia.org/wiki?curid=381453", "title": "Lingua punjabi occidental", "text": ""}
{"id": "381454", "revid": "23204", "url": "https://gl.wikipedia.org/wiki?curid=381454", "title": "Lingua zapoteca", "text": ""}
{"id": "381468", "revid": "1131", "url": "https://gl.wikipedia.org/wiki?curid=381468", "title": "Miguel Vaquer", "text": "Miguel Vaquer Salort, nado en Felanitx o 28 de agosto de 1923 e finado en Madrid o 1 de marzo de 2015, foi un rexistrador da propiedade e pol\u00edtico espa\u00f1ol, que ocupou a gobernaci\u00f3n civil da Coru\u00f1a durante o franquismo.\nTraxectoria.\nFormado no ex\u00e9rcito, aprobou oposici\u00f3ns a rexistrador da propiedade. En 1967 foi designado procurador en Cortes e foi nomeado gobernador civil da provincia de Palencia, cargo que ocupou ata 1972. Nese momento, en outubro, \u00e9 trasladado como gobernador civil \u00e1 Coru\u00f1a, e permaneceu no cargo ata agosto de 1976. Durante o seu mandato como gobernador civil da Coru\u00f1a tivo lugar o accidente de Montrove e o embarrancamento do \"Urquiola\". Durante unha visita de Francisco Franco \u00e1 Coru\u00f1a, e no marco dun festival de baile, mandou interpretar o Himno galego.\nDurante a democracia exerceu como rexistrador da propiedade e o seu \u00faltimo destino antes de xubilarse foi Orihuela. Foi vogal da Fundaci\u00f3n Barcel\u00f3."}
{"id": "381470", "revid": "72012", "url": "https://gl.wikipedia.org/wiki?curid=381470", "title": "Tratado de instrumentaci\u00f3n e orquestraci\u00f3n", "text": ""}
{"id": "381471", "revid": "72012", "url": "https://gl.wikipedia.org/wiki?curid=381471", "title": "Grand trait\u00e9 d'instrumentation et d'orchestration modernes", "text": ""}
{"id": "381472", "revid": "72012", "url": "https://gl.wikipedia.org/wiki?curid=381472", "title": "Gran tratado de instrumentaci\u00f3n e orquestraci\u00f3n", "text": ""}
{"id": "381473", "revid": "1888", "url": "https://gl.wikipedia.org/wiki?curid=381473", "title": "Miguel Vaquer Salort", "text": ""}
{"id": "381481", "revid": "98629", "url": "https://gl.wikipedia.org/wiki?curid=381481", "title": "Gran Premio de B\u00e9lxica de 1990", "text": "O Gran Premio de B\u00e9lxica de 1990 foi unha carreira de coches de F\u00f3rmula Un disputada o 26 de agosto de 1990, no Circu\u00edto de Spa-Francorchamps. A carreira, disputada sobre 43 voltas no circu\u00edto de sete quil\u00f3metros para unha carreira de distancia de 301 quil\u00f3metros, foi a und\u00e9cima rolda da tempada de , o 48\u00ba Gran Premio de B\u00e9lxica, o 36\u00aa que se celebrou en Spa-Francorchamps e a s\u00e9tima carreira desde que o circu\u00edto fora amplamente remodelado en 1979.\nO piloto brasileiro Ayrton Senna logrou a s\u00faa quinta vitoria da tempada no seu McLaren MP4/5B ga\u00f1ou por catro segundos sobre o Ferrari 641 pilotado polo campi\u00f3n do mundo reinante, o franc\u00e9s Alain Prost. Foi a cuarta vitoria de Senna no Gran Premio de B\u00e9lxica, e a s\u00faa terceira consecutiva. O compa\u00f1eiro de equipo austr\u00edaco de Senna, Gerhard Berger, terminou terceiro, mentres que Mauricio Gugelmin anotou un punto pouco com\u00fan para o equipo Leyton House no seu Leyton House CG901.\nFix\u00e9ronse tres intentos para comezar a carreira, os dous primeiros foron bandeira vermella logo de colisi\u00f3ns. O Lola LC90 de Aguri Suzuki quedou eliminado logo da primeira sa\u00edda, Paolo Barilla no Minardi M190 logo da segunda.\nF\u00f3ra de pista, Nigel Mansell suxeriu que non se retirar\u00eda da F1 despois de todo. Afirmou que se se lle daba un coche para con posibilidades de ser o n\u00famero 1, fiabilidade, un motor r\u00e1pido e digno dun campionato considerar\u00eda a posibilidade de permanecer no campionato, pero (como lle parec\u00eda pouco probable) segu\u00eda sendo inflexible coa s\u00faa retirada. Estaba vinculado repetidamente con Williams.\nClasificaci\u00f3n.\nOs dous McLarens estaban na primeira fila, con Senna diante de Berger. Prost no Ferrari foi terceiro por diante de Boutsen e o segundo Ferrari de Mansell.\nO equipo Onyx retirouse do deporte antes da fin de semana da carreira. Isto significaba que os dous coches Ligier xa non necesitaban pre-cualificar."}
{"id": "381495", "revid": "102241", "url": "https://gl.wikipedia.org/wiki?curid=381495", "title": "Lingua kurda central", "text": "A lingua kurda central (\u06a9\u0648\u0631\u062f\u06cc\u06cc \u0646\u0627\u0648\u06d5\u0646\u062f\u06cc; kurd\u00eey nawend\u00ee) ou sorani (\u0633\u06c6\u0631\u0627\u0646\u06cc; Soran\u00ee) \u00e9 unha lingua kurda falada en Iraq, principalmente no Kurdist\u00e1n iraqu\u00ed, as\u00ed como a provincia do Kurdist\u00e1n e a provincia de Acerbaix\u00e1n Occidental do oeste de Ir\u00e1n. O kurdo central \u00e9 unha das d\u00faas linguas oficiais de Iraq, xunto co \u00e1rabe, e nos documentos pol\u00edticos aparecen sinxelamente como \"kurdo\".\nO termo sorani, que prov\u00e9n do antigo Emirato de Soran, empr\u00e9gase para referirse \u00e1 escrita, a forma escrita estandarizada da lingua kurda desenvolvida a partir do alfabeto \u00e1rabe na d\u00e9cada de 1920 por Sa'\u00edd Sidqi Kaban e Taufiq Wahby."}
{"id": "381496", "revid": "23204", "url": "https://gl.wikipedia.org/wiki?curid=381496", "title": "Lingua sorani", "text": ""}
{"id": "381497", "revid": "25871", "url": "https://gl.wikipedia.org/wiki?curid=381497", "title": "Letizia Battaglia", "text": "Letizia Battaglia, nada en Palermo, o 5 de marzo de 1935 e finada en Cefal\u00f9 o 13 de abril de 2022, foi unha fot\u00f3grafa, fotorreporteira e pol\u00edtica italiana.\nTraxectoria.\nIniciou a s\u00faa carreira en 1969 colaborando co xornal palermitano \"L'Ora\". En 1970 trasladouse Mil\u00e1n onde comezou a fotografar colaborando con varias cabeceiras. En 1974 retornou a Palermo e creou, con Franco Zecchin, a axencia \"Informazione fotografica\", frecuentada por Josef Koudelka e Ferdinando Scianna. En 1974 documentou o inicio dos anos de chumbo da s\u00faa cidade, facendo fotos dos delitos da mafia para comunicarlles \u00e1s consciencias a medida daquela atrocidade.\nSon s\u00faas as instant\u00e1neas no hotel Zagarella que retratan o mafioso Salvo co pol\u00edtico Giulio Andreotti que foron adquiridas como proba para o proceso xudicial, e chegou a ser unha fot\u00f3grafa de fama internacional.Mais Letizia Battaglia non \u00e9 s\u00f3 \"a fot\u00f3grafa da mafia\". As s\u00faas fotos, a mi\u00fado nun v\u00edvido e nidio branco e negro, f\u00edxanse sobre todo en Palermo na s\u00faa miseria e no seu esplendor, os mortos da mafia mais tam\u00e9n as s\u00faas tradici\u00f3ns, as miradas dos nenos e das mulleres (Battaglia prefire os suxeitos femininos), os barrios, as r\u00faas, as festas e os loitos, a vida coti\u00e1 e os rostros do poder dunha cidade contraditoria. Nos anos 80 crea o \"laboratorio d'If\", onde se forman fot\u00f3grafos e fotoxornalistas palermitanos: a s\u00faa filla Shobha, Mike Palazzotto, Salvo Fundarotto.\nLetizia Battaglia foi a primeira muller europea en recibir en 1985, ex aequo coa americana Donna Ferrato, o \"Premio Eugene Smith\", en Nova York, reco\u00f1ecemento internacional institu\u00eddo para recordar o fot\u00f3grafo de \"Life\". En 1999 conced\u00e9ronlle outro premio, o \"Mother Johnson Achievement for Life\".\nExpuxo en Italia, nos Pa\u00edses do leste, Francia (Centro Pompidou, Par\u00eds), Gran Breta\u00f1a, Am\u00e9rica, Brasil, Su\u00edza, Canad\u00e1. O seu empe\u00f1o social e a s\u00faa paix\u00f3n polos ideais de liberdade e xustiza son descritos na monograf\u00eda das edici\u00f3ns Motta: \"Passione, giustizia e libert\u00e0\" (o mesmo t\u00edtulo dunha mostra recente).\nDe 2000 ao 2003 dirixe a revista bimestral realizada por mulleres \"Mezzocielo\", nada dunha idea s\u00faa en 1991.\nMalia as s\u00faas ra\u00edces profundamente sicilianas, Battaglia trasladouse en 2003 a Par\u00eds, decepcionada polo cambio do clima social e pola sensaci\u00f3n de marxinaci\u00f3n na que se sent\u00eda rodeada, mais en 2005 retornou a Palermo.\nLetizia Battaglia tivo tres fillas do seu primeiro matrimonio: Cinzia, Shobha e Patrizia Stagnitta.\nEn 2008 aparece nun cameo no filme de Wim Wenders \"Palermo Shooting\".\nPol\u00edtica.\nEn 1979 foi cofundadora do Centro de Documentaci\u00f3n \"Giuseppe Impastato\". Ocupouse tam\u00e9n da pol\u00edtica entre a fin dos anos 80 e o inicio dos anos 90. Foi conselleira comunal cos Verdes, asesora comunal en Palermo coa chegada de Leoluca Orlando. En 1991 foi escollida deputada na Asemblea Rexional Siciliana con La Rete, na XI Lexislatura. Nesta lexislatura \u00e9 vicepresidenta da Comisi\u00f3n de Cultura. En 1996 non se presenta de novo.\nRepresentaci\u00f3ns nos medios.\nEn 2006, con ocasi\u00f3n do Festival \"Sguardi altrove\", Mil\u00e1n, proxectouse a pel\u00edcula-documental para a televisi\u00f3n su\u00edza de Daniela Zanzotto \"Battaglia \u2013 unha muller contra a mafia\", dedicada a ela.\nEn 2014 proxectouse en Sky Arte HD o documental \"Letizia Battaglia - Amoreamaro\" dirixido por Francesco Raganato."}
{"id": "381498", "revid": "27155", "url": "https://gl.wikipedia.org/wiki?curid=381498", "title": "Farmacocin\u00e9tica", "text": "A farmacocin\u00e9tica \u00e9 a rama da farmacolox\u00eda que estuda os procesos aos que \u00e9 sometido un f\u00e1rmaco durante o seu paso polo organismo. Trata de dilucidar que lle ocorre a un f\u00e1rmaco desde o momento en que \u00e9 administrado ata a s\u00faa total eliminaci\u00f3n do corpo.\nPara isto, desenvolv\u00e9ronse diferentes modelos que simplifican os numerosos procesos que te\u00f1en lugar entre o organismo e o f\u00e1rmaco. A\u00ednda que o modelo policompartimental \u00e9 o m\u00e1is pr\u00f3ximo \u00e1 realidade, a complicaci\u00f3n que sup\u00f3n fixo que os m\u00e1is usados sexan os modelos monocompartimental e bicompartimental. Desde ese prisma, o estudo detallado das sucesivas etapas polas que pasa o f\u00e1rmaco no organismo, des\u00edgnanse co acr\u00f3nimo LADME, que son as siglas de:\nEstas distintas fases, implican a utilizaci\u00f3n e manexo de conceptos b\u00e1sicos para comprender a din\u00e1mica instaurada. As\u00ed, as propiedades das substancias que act\u00faan como excipientes, as caracter\u00edsticas das membranas biol\u00f3xicas e a forma en que as substancias poden atravesalas, ou as caracter\u00edsticas das reacci\u00f3ns encim\u00e1ticas que inactivan o f\u00e1rmaco, son de necesario co\u00f1emento para a correcta comprensi\u00f3n da cin\u00e9tica do f\u00e1rmaco.\nTodos estes conceptos p\u00f3dense representar por medio de f\u00f3rmulas matem\u00e1ticas que te\u00f1en a s\u00faa correspondente representaci\u00f3n gr\u00e1fica. Desta maneira p\u00f3dense saber tanto as caracter\u00edsticas dunha mol\u00e9cula coma a maneira en que se comportar\u00e1 determinado f\u00e1rmaco co\u00f1ecendo algunhas das s\u00faas caracter\u00edsticas b\u00e1sicas. As\u00ed, o co\u00f1ecemento do pKa, a s\u00faa biodispo\u00f1ibilidade ou hidrosolubilidade, orientan sobre a s\u00faa capacidade de absorci\u00f3n ou distribuci\u00f3n no organismo.\nAs gr\u00e1ficas resultantes do estudo dun f\u00e1rmaco te\u00f1en valor trascendental en aplicaci\u00f3ns na industria (c\u00e1lculos de bioequivalencia no dese\u00f1o de f\u00e1rmacos xen\u00e9ricos, por exemplo) ou na aplicaci\u00f3n cl\u00ednica dos conceptos farmacocin\u00e9ticos. A farmacocin\u00e9tica cl\u00ednica proporciona abundantes pautas de actuaci\u00f3n para o correcto uso dos f\u00e1rmacos, procurando o m\u00e1ximo de efectividade e utilidade para os profesionais da medicina humana e veterinaria.\nModelos farmacocin\u00e9ticos.\nO resultado final das transformaci\u00f3ns que sofre un f\u00e1rmaco no organismo e as regras que as rexen, depende da suma de m\u00faltiples factores habitualmente relacionados entre si. Co obxectivo de simplificar o estudo dese\u00f1\u00e1ronse modelos de funcionamento baseados fundamentalmente na consideraci\u00f3n do organismo como formado por compartimentos relacionados entre si. Conceptualmente, a proposta m\u00e1is simple \u00e9 a consideraci\u00f3n homox\u00e9nea do organismo, coa existencia dun s\u00f3 compartimento. Este modelo monocompartimental presup\u00f3n que as concentraci\u00f3ns plasm\u00e1ticas do f\u00e1rmaco son fiel reflexo das concentraci\u00f3ns noutros flu\u00eddos ou tecidos, e que a eliminaci\u00f3n do f\u00e1rmaco \u00e9 directamente proporcional aos niveis no organismo do f\u00e1rmaco (cin\u00e9tica de primeiro grao).\nPor\u00e9n, non sempre estes presupostos recollen cunha fidelidade aproximada o que ocorre realmente no organismo. Por exemplo, non todos os tecidos presentan a mesma irrigaci\u00f3n sangu\u00ednea, polo que nuns a distribuci\u00f3n do f\u00e1rmaco ser\u00e1 m\u00e1is lenta que noutros. Ademais, existen alg\u00fans tecidos (como por exemplo o tecido do cerebro) que presentan unha verdadeira barreira que se op\u00f3n \u00e1 chegada dos f\u00e1rmacos, que ser\u00e1 saltada con maior ou menor facilidade dependendo das caracter\u00edsticas do f\u00e1rmaco. De modo que, mantendo os outros condicionantes de proporcionalidade entre os distintos tecidos e da velocidade de eliminaci\u00f3n, o organismo poder\u00edase comportar como dous compartimentos: un ao que podemos chamar compartimento central que presenta unha velocidade de distribuci\u00f3n m\u00e1is elevada e constitu\u00eddo polos \u00f3rganos e sistemas m\u00e1is intensamente irrigados e un compartimento perif\u00e9rico constitu\u00eddo polos \u00f3rganos menos irrigados, quedando alg\u00fans tecidos como o cerebro nunha posici\u00f3n variable segundo a facilidade que presente o f\u00e1rmaco para atravesar a barreira que o separa do sangue.\nEste modelo bicompartimental ser\u00e1 diferente considerando en cal dos compartimentos se produce a eliminaci\u00f3n. O m\u00e1is frecuente \u00e9 que a eliminaci\u00f3n se produza no compartimento central, xa que o f\u00edgado e os riles son \u00f3rganos moi ben irrigados. Por\u00e9n, pode darse a situaci\u00f3n de que a eliminaci\u00f3n se realice desde o compartimento perif\u00e9rico ou mesmo desde ambos. Obtemos as\u00ed polo menos tres variedades de modelo bicompartimental, que malia todo segue sen explicarnos todas as posibilidades que se poden dar.\nA realidade de que alg\u00fans dos encimas responsables do metabolismo poden saturarse, ou da presenza dun mecanismo de eliminaci\u00f3n activo independente da concentraci\u00f3n do f\u00e1rmaco no plasma, son factores que impiden a aplicaci\u00f3n do anterior modelo. Ademais, a situaci\u00f3n real \u00e9 que cada tecido presenta as s\u00faas propias caracter\u00edsticas de distribuci\u00f3n e que ningunha delas \u00e9 estritamente lineal. Se chamamos VdF ao volume de distribuci\u00f3n do f\u00e1rmaco no organismo e VdT ao volume de distribuci\u00f3n do f\u00e1rmaco nun tecido dado, o primeiro vir\u00e1 dado pola ecuaci\u00f3n que te\u00f1a en conta todos os tecidos que act\u00faen de forma diferente, \u00e9 dicir:\nformula_1\nPres\u00e9ntase as\u00ed un modelo policompartimental, de numerosas curvas que precisar\u00eda complicadas ecuaci\u00f3ns para a obtenci\u00f3n dunha curva global. De feito, existen complicados programas inform\u00e1ticos para dar resposta a isto. Resposta que de todas formas non \u00e9 a\u00ednda a realidade debido \u00e1 dificultade previa de encontrar os verdadeiros valores de distribuci\u00f3n do f\u00e1rmaco, dado que incluso o propio concepto de volume de distribuci\u00f3n \u00e9 un concepto relativo que ofrece s\u00f3 un reflexo da realidade. Por tanto, a elecci\u00f3n do modelo vai depender de cal sexa o que ofrece o menor rango de erro en funci\u00f3n do tipo de f\u00e1rmaco implicado.\nModelo monocompartimental.\nCo\u00f1\u00e9cese como \"farmacocin\u00e9tica lineal\" porque ao representarmos graficamente a relaci\u00f3n dos distintos factores implicados (dose, concentraci\u00f3ns no plasma sangu\u00edneo, eliminaci\u00f3n, etc\u00e9tera) a representaci\u00f3n gr\u00e1fica \u00e9 unha recta ou unha aproximaci\u00f3n a ela. \u00c9 moi \u00fatil para f\u00e1rmacos que se distrib\u00faen con rapidez desde o plasma a outros flu\u00eddos e tecidos.\nO cambio de concentraci\u00f3n respecto ao tempo v\u00e9n dado por formula_2 que representando lnC fronte ao tempo d\u00e1 lugar a unha recta.\nModelos policompartimentais.\nAo representarmos graficamente a relaci\u00f3n entre os distintos factores, a imaxe resultante \u00e9 unha curva, polo que \u00e9 necesario calcular determinadas \u00e1reas baixo esa curva para achar os resultados das interrelaci\u00f3ns presentadas. Por iso, estes modelos reciben tam\u00e9n o nome de farmacocin\u00e9tica non lineal, e bas\u00e9ase de forma moi importante na cin\u00e9tica de Michaelis-Menten.\nOs factores de non linealidade dunha reacci\u00f3n ser\u00edan, entre outros, os seguintes:\nPor tanto, a non linealidade pode vir determinada por raz\u00f3ns que afectan toda a secuencia farmacocin\u00e9tica: absorci\u00f3n, distribuci\u00f3n, metabolismo e eliminaci\u00f3n.\nBiodispo\u00f1ibilidade.\nA efectos pr\u00e1cticos, def\u00ednese a biodispo\u00f1ibilidade dun f\u00e1rmaco como a fracci\u00f3n do mesmo que alcanza a circulaci\u00f3n sist\u00e9mica do paciente. Ou dito doutro xeito, a porcentaxe de f\u00e1rmaco que aparece en plasma. Desde este prisma, a administraci\u00f3n dun f\u00e1rmaco por v\u00eda intravenosa presentar\u00eda a maior biodispo\u00f1ibilidade posible, polo que se considera a unidade (ou o 100%). A partir de aqu\u00ed, a biodispo\u00f1ibilidade calc\u00falase comparando a v\u00eda de administraci\u00f3n a estudar con respecto \u00e1 v\u00eda intravenosa (\u00abbiodispo\u00f1ibilidade absoluta\u00bb) ou a un valor est\u00e1ndar doutras presentaci\u00f3ns do f\u00e1rmaco en estudo (\u00abbiodispo\u00f1ibilidade relativa\u00bb).\nformula_3\nformula_4 \nCo\u00f1ecida a biodispo\u00f1ibilidade dun f\u00e1rmaco, poderemos calcular que modificaci\u00f3ns hai que realizar na s\u00faa posolox\u00eda para alcanzar os niveis sangu\u00edneos desexados. A biodispo\u00f1ibilidade \u00e9, pois, unha raz\u00f3n matem\u00e1tica individual para cada f\u00e1rmaco que act\u00faa sobre a dose administrada. Por medio da f\u00f3rmula formula_5 (en onde \"De\" \u00e9 a dose eficaz, \"B\" a biodispo\u00f1ibilidade e \"Da\" a dose administrada) podemos calcular a cantidade de f\u00e1rmaco en plasma que realmente ten capacidade para realizar o seu efecto.\nAs\u00ed, se temos un f\u00e1rmaco cuxa biodispo\u00f1ibilidade \u00e9 de 0,8 (ou do 80%) e admin\u00edstrase unha dose de 100\u00a0mg, a ecuaci\u00f3n resolver\u00edase:\n \"De = 0,8 x 100 mg = 80 mg\" \n\u00c9 dicir, dos 100\u00a0mg administrados, son realmente 80\u00a0mg os que te\u00f1en a capacidade para realizar o seu efecto farmacol\u00f3xico.\nEste concepto depende doutra serie de factores inherentes a cada f\u00e1rmaco, como son:\nEstes conceptos poden cuantificarse matematicamente e \u00e1 s\u00faa vez ser integrados para obter unha ecuaci\u00f3n matem\u00e1tica dos mesmos:\n formula_6 ,\nonde Q ser\u00eda a constante de pureza do f\u00e1rmaco.\nformula_7 \nsendo formula_8 a velocidade de administraci\u00f3n do f\u00e1rmaco e formula_9 a constante que representa a velocidade \u00e1 que o f\u00e1rmaco absorbido alcanza a circulaci\u00f3n sist\u00e9mica.\nFinalmente, pola ecuaci\u00f3n de Henderson-Hasselbalch, e sabendo o formula_10 do f\u00e1rmaco (pH ao cal presenta equilibrio entre as s\u00faas mol\u00e9culas ionizadas e non ionizadas), podemos calcular a cantidade de f\u00e1rmaco non ionizado, e, por tanto, a cantidade de f\u00e1rmaco obxecto de absorci\u00f3n:\nformula_11\nCando dous f\u00e1rmacos te\u00f1en a mesma biodispo\u00f1ibilidade dise que son equivalentes biol\u00f3xicos ou bioequivalentes. Este concepto de bioequivalencia \u00e9 importante porque na actualidade \u00e9 a vara de medir para a autorizaci\u00f3n dos medicamentos xen\u00e9ricos en numerosos pa\u00edses.\nO acr\u00f3nimo LADME.\nUnha vez que o f\u00e1rmaco entra en contacto co organismo, ocorren varias fases que se co\u00f1ecen co acr\u00f3nimo LADME, que significa:\nPor\u00e9n, moitos manuais engloban a primeira fase dentro da segunda, xa que en numerosas ocasi\u00f3ns se administra o f\u00e1rmaco en forma de principio activo, co que esta fase non existe. Outros falan dunha fase que engloba a distribuci\u00f3n, metabolizaci\u00f3n e excreci\u00f3n, que ser\u00eda a \u00abfase de disposici\u00f3n\u00bb. Finalmente tam\u00e9n hai autores que incl\u00faen o aspecto toxicol\u00f3xico de cada f\u00e1rmaco no que se co\u00f1ecer\u00eda como ADME-Tox ou ADMET.\nCada unha das fases est\u00e1 suxeita \u00e1s interacci\u00f3ns f\u00edsico-qu\u00edmicas entre f\u00e1rmaco e organismo, que se poden expresar de forma matem\u00e1tica. A farmacocin\u00e9tica ap\u00f3iase, por tanto, en ecuaci\u00f3ns matem\u00e1ticas que permiten predicir o comportamento do f\u00e1rmaco, e que explican, dunha forma preferente, a relaci\u00f3n que existe entre as concentraci\u00f3ns plasm\u00e1ticas e o tempo transcorrido desde a administraci\u00f3n.\nLiberaci\u00f3n.\nA liberaci\u00f3n \u00e9 o primeiro paso do proceso no que o medicamento entra no corpo e libera o contido do principio activo administrado. O f\u00e1rmaco debe separarse do veh\u00edculo ou do excipiente co que se fabricou, e para alg\u00fans autores comprende tres pasos: desintegraci\u00f3n, disgregaci\u00f3n e disoluci\u00f3n. Faise unha especial referencia \u00e1 ionizaci\u00f3n das mol\u00e9culas do f\u00e1rmaco como factor limitante da absorci\u00f3n, debido \u00e1s propiedades das membranas celulares que dificultan o paso ao seu trav\u00e9s de mol\u00e9culas ionizadas. A recomendaci\u00f3n de mastigar os comprimidos realizada por moitos profesionais d\u00e9bese, precisamente, a facilitar esta fase, en concreto a disgregaci\u00f3n.\nEn todo caso, c\u00f3mpre lembrar que as caracter\u00edsticas dos excipientes te\u00f1en un papel fundamental, xa que te\u00f1en como unha das s\u00faas funci\u00f3ns a de crear o ambiente adecuado para que o f\u00e1rmaco se absorba correctamente. Por iso os medicamentos coa mesma dose, pero de distintas marcas comerciais poden ter distinta bioequivalencia, \u00e9 dicir, alcanzan concentraci\u00f3ns plasm\u00e1ticas distintas, e, xa que logo, efectos terap\u00e9uticos diferentes.\nDisoluci\u00f3n.\nNunha situaci\u00f3n t\u00edpica, ao inxerirmos un comprimido este pasa polo es\u00f3fago ata o est\u00f3mago. Como o est\u00f3mago ten un ambiente acuoso, \u00e9 o primeiro lugar onde se disolver\u00e1 o comprimido. A velocidade de disoluci\u00f3n \u00e9 un elemento clave no control da duraci\u00f3n do efecto do f\u00e1rmaco, e por iso, diferentes formas do mesmo medicamento poden ter os mesmos ingredientes activos, pero difiren na velocidade de disoluci\u00f3n. Se se administra un f\u00e1rmaco nunha forma gal\u00e9nica que non \u00e9 rapidamente disolta, o f\u00e1rmaco hase absorber m\u00e1is gradualmente no tempo, polo que a s\u00faa acci\u00f3n ter\u00e1 unha duraci\u00f3n m\u00e1is longa. A consecuencia \u00e9 unha mellora na s\u00faa complianza, conseguindo que non sexa necesario tomar o medicamento tan a mi\u00fado. Ademais, unha forma de liberaci\u00f3n lenta manter\u00e1 concentraci\u00f3ns en rangos terap\u00e9uticos aceptables por un per\u00edodo m\u00e1is duradeiro a diferenza das presentaci\u00f3ns de liberaci\u00f3n r\u00e1pida, que te\u00f1en picos de concentraci\u00f3ns plasm\u00e1ticas m\u00e1is pronunciados.\nA velocidade de disoluci\u00f3n descr\u00edbese pola ecuaci\u00f3n de Noyes-Whitney:\nformula_12\nonde:\nDebido a que as soluci\u00f3ns xa est\u00e1n nun estado disolto, non te\u00f1en necesidade de pasar por unha etapa de disoluci\u00f3n antes de que comece a s\u00faa absorci\u00f3n.\nIonizaci\u00f3n.\nAs membranas celulares presentan unha resistencia ao paso de mol\u00e9culas ionizadas superior \u00e1 que presentan \u00e1s substancias non ionizadas e liposolubles. Este feito \u00e9 importante sobre todo con substancias que son anfotericamente d\u00e9biles. O pH \u00e1cido do est\u00f3mago e a posterior alcalinizaci\u00f3n que se produce no intestino, modifican os graos de ionizaci\u00f3n de \u00e1cidos e bases febles, dependendo do pKa de cada substancia. O pKa \u00e9 o pH ao que unha substancia presenta un equilibrio entre as mol\u00e9culas ionizadas e as non ionizadas, e para o seu c\u00e1lculo \u00e9 importante considerar a ecuaci\u00f3n de Henderson-Hasselbalch.\nAbsorci\u00f3n.\nA absorci\u00f3n significa atravesar alg\u00fan tipo de barreira, diferente segundo a v\u00eda de administraci\u00f3n usada, pero que en \u00faltimo termo pode reducirse ao paso de barreiras celulares. Isto significa que a interacci\u00f3n da mol\u00e9cula cunha membrana biol\u00f3xica, onde as caracter\u00edsticas fisicoqu\u00edmicas, tanto do f\u00e1rmaco coma da membrana, determinar\u00e1n o resultado do proceso.\nMembranas biol\u00f3xicas.\n\u00c9 imprescindible co\u00f1ecer a estrutura da membrana citoplasm\u00e1tica debido \u00e1 s\u00faa estreita e importante relaci\u00f3n coa farmacocin\u00e9tica, que implica o paso dos f\u00e1rmacos a trav\u00e9s das membranas. A membrana citoplasm\u00e1tica consiste nunha capa bimolecular de l\u00edpidos, con mol\u00e9culas de prote\u00ednas intercaladas, que adquire un espesor de 75 a 80 \u00c5 (\u00e1ngstroms).\nOs fosfol\u00edpidos son responsables das caracter\u00edsticas de permeabilidade da membrana e son tam\u00e9n elos importantes na cadea anab\u00f3lica de numerosas substancias de defensa (prostaglandinas, leucotrienos...). Supo\u00f1en aproximadamente un 40% a 45% dos compo\u00f1entes da membrana.\nPola s\u00faa parte, as prote\u00ednas constit\u00faen arredor do 50% dos constitu\u00edntes das membranas, e danlle a rixidez estrutural necesaria. Ademais, comp\u00f3rtanse como o punto de inicio das reacci\u00f3ns da c\u00e9lula \u00e1s mol\u00e9culas que chegan ata a membrana (receptores), metabol\u00edzanas (encimas), transportan mol\u00e9culas en contra do gradiente de concentraci\u00f3n a ambos os lados da membrana (bombas), ou crean canles por onde poden pasar estas mol\u00e9culas (prote\u00ednas canle).\nFinalmente, pod\u00e9monos encontrar entre un 7% e un 10% de hidratos de carbono (formando glicol\u00edpidos e glicoprote\u00ednas) que act\u00faan como moduladores das prote\u00ednas receptoras.\nO receptor celular \u00e9 o punto \u00faltimo da viaxe do f\u00e1rmaco destinado a conseguir un efecto sobre o organismo humano. Do estudo das complexas interrelaci\u00f3ns entre ambos enc\u00e1rgase outra disciplina da farmacolox\u00eda: a farmacodin\u00e1mica.\nV\u00edas de administraci\u00f3n.\nAs barreiras que ten que atravesar e as caracter\u00edsticas da absorci\u00f3n de cada substancia ve\u00f1en determinadas por cal fora a v\u00eda pola que chegou esta a entrar en contacto co organismo, \u00e9 dicir, de cal sexa a v\u00eda de administraci\u00f3n. Aqu\u00ed tratarase s\u00f3 un breve resumo das diferentes v\u00edas de administraci\u00f3n, coas caracter\u00edsticas especiais en cada caso en canto \u00e1 absorci\u00f3n.\nA v\u00eda oral \u00e9 a v\u00eda recomendada para humanos. Desafortunadamente, non todos os produtos poden adaptarse para o seu uso por esta v\u00eda. Na v\u00eda oral o f\u00e1rmaco chega ao organismo habitualmente despois da degluci\u00f3n. Unha vez no est\u00f3mago, som\u00e9tese \u00e1s caracter\u00edsticas dos zumes g\u00e1stricos, que pola s\u00faa acidez favorecen moito a ionizaci\u00f3n do f\u00e1rmaco, o que fai que a absorci\u00f3n sexa dif\u00edcil. Malia todo, non son escasos os f\u00e1rmacos que se absorben a nivel da mucosa g\u00e1strica: os moi liposolubles, como o alcohol ou \u00e1cidos d\u00e9biles como os salicilatos ou os barbit\u00faricos que presentan menores niveis de ionizaci\u00f3n a pH baixo. Cando chega o f\u00e1rmaco ao intestino delgado cambia o pH luminal e favor\u00e9cese bastante a absorci\u00f3n pasiva. De feito, practicamente todos os f\u00e1rmacos, menos os \u00e1cidos e bases fortes, abs\u00f3rbense a este nivel. Ademais, na mucosa intestinal hai numerosos mecanismos para realizar procesos de absorci\u00f3n en contra de gradiente, a\u00ednda que dificilmente se logran niveis plasm\u00e1ticos suficientes para que sexan efectivos. Esta falta de absorci\u00f3n para alg\u00fans f\u00e1rmacos aprov\u00e9itase para utilizalos a nivel local (como a neomicina ou os laxantes). Igualmente, pola s\u00faa similitude estrutural, util\u00edzase este efecto para administrar f\u00e1rmacos que non atravesen a pel e que act\u00faen a nivel local, constitu\u00edndo o que se co\u00f1ece como v\u00eda d\u00e9rmica ou v\u00eda t\u00f3pica.\nA v\u00eda parenteral ofrece indubidables vantaxas sobre a v\u00eda oral: permite o seu uso en pacientes que non poden ou non deben deglutir, permite o uso de substancias polipept\u00eddicas e outras que se inactivan polos zumes gastrointestinais e evitan o primeiro paso hep\u00e1tico. Por\u00e9n, precisa de instrumental para a s\u00faa realizaci\u00f3n e presenta inconvenientes como a infecci\u00f3n local, tromboflebite, neuralxias, necroses d\u00e9rmicas etc. Desde o punto de vista farmacodin\u00e1mico, a principal vantaxe \u00e9 a facilidade para axustar a dose eficaz, xa que a biodispo\u00f1ibilidade se considera do 100% na maior\u00eda dos casos.\nRespecto \u00e1 v\u00eda respiratoria o seu interese fundamental \u00e9 que brinda a posibilidade da utilizaci\u00f3n de substancias en estado gasoso (case exclusivamente ox\u00edxeno ou anest\u00e9sicos xerais). A absorci\u00f3n segue as leis do intercambio de gases a nivel alveolar e ten a vantaxe de ter unha gran superficie de absorci\u00f3n.\nCaracter\u00edsticas da absorci\u00f3n.\nC\u00f3mpre ter presente a existencia dunha serie de factores que modifican a absorci\u00f3n, que son:\nTendo en conta estes factores, os mecanismos polos cales, independentemente da v\u00eda usada, se produce a absorci\u00f3n son os seguintes:\nAbsorci\u00f3n pasiva ou difusi\u00f3n pasiva.\nO paso da substancia implicada prod\u00facese sen gasto de enerx\u00eda, a favor de gradientes de concentraci\u00f3n. Pode producirse a trav\u00e9s da membrana propiamente dita ou a trav\u00e9s de certas prote\u00ednas que forman poros.\nformula_15\nonde C representa as concentraci\u00f3ns a ambos os lados da membrana, S \u00e9 a \u00e1rea de interacci\u00f3n, P o coeficiente de permeabilidade e E o espesor da membrana. Ecuaci\u00f3n da que se deduce que as substancias tenden a ionizarse cando o medio mostra un pH contrario \u00e1 s\u00faa natureza.\nAbsorci\u00f3n activa ou transporte activo.\nO paso da substancia implica un gasto enerx\u00e9tico en forma de mol\u00e9culas de ATP. Permite a absorci\u00f3n contra gradente e depende tam\u00e9n das mol\u00e9culas facilitadoras, que nesta ocasi\u00f3n non migran en funci\u00f3n dun gradiente, sen\u00f3n grazas ao gasto enerx\u00e9tico. Por tanto, \u00e9 un mecanismo tam\u00e9n saturable. Real\u00edzase mediante as \"prote\u00ednas bomba\" da membrana (casete de uni\u00f3n ao ATP), tendo especial transcendencia a MDR1 (do ingl\u00e9s MultiDrug Resistence tipo 1) que exporta un gran n\u00famero de f\u00e1rmacos e \u00e9 o factor clave da resistencia das c\u00e9lulas cancerosas aos quimioter\u00e1picos.\nA endocitose \u00e9 un mecanismo propio dalgunhas c\u00e9lulas polo que mediante a formaci\u00f3n de ves\u00edculas orixinadas a partir da membrana citopl\u00e1smica, introducen no seu interior substancias procedentes do exterior da c\u00e9lula. \u00c9 un mecanismo que consome gran cantidade de enerx\u00eda, pero ten a vantaxe de introducir grandes cantidades de material no interior celular.\nDistribuci\u00f3n.\nA distribuci\u00f3n dos f\u00e1rmacos pode definirse, entre outras formas, como a chegada e disposici\u00f3n dun f\u00e1rmaco nos diferentes tecidos do organismo. \u00c9 un proceso moi importante, dado que, segundo a s\u00faa natureza, cada tecido pode recibir cantidades diferentes do f\u00e1rmaco, o cal, ademais, pasar\u00e1 al\u00ed per\u00edodos de tempo variables.\n\u00c1 hora de falar da distribuci\u00f3n, haber\u00e1 que ter en conta os conceptos sobre compartimentaci\u00f3n do organismo vistos no apartado de Modelos farmacocin\u00e9ticos.\nFactores que afectan a distribuci\u00f3n.\nSon m\u00faltiples, pero seguindo a Pascuzzo, os m\u00e1is importantes son os tres seguintes: os volumes f\u00edsicos do organismo, a taxa de extracci\u00f3n e a uni\u00f3n a prote\u00ednas plasm\u00e1ticas ou dos tecidos.\nVolumes f\u00edsicos do organismo.\nEste concepto est\u00e1 relacionado coa multicompartimentalizaci\u00f3n. Considerando os f\u00e1rmacos como solutos, os distintos tecidos con especificidade do organismo van actuar como os solventes nos que se acumular\u00e1n as diferentes concentraci\u00f3ns do f\u00e1rmaco. As\u00ed, dependendo da natureza qu\u00edmica deste, haber\u00e1 unha especial predisposici\u00f3n das substancias liposolubles pola graxa corporal ou das hidrosolubles polo l\u00edquido extracelular. Este volume de distribuci\u00f3n (Vd) dun f\u00e1rmaco no organismo \u00e9 tan s\u00f3 aparente, porque conceptualmente se tratar\u00eda do volumen necesario para conter de forma homox\u00e9nea en todo o organismo unha cantidade determinada de f\u00e1rmaco, que v\u00e9n dada polo nivel da concentraci\u00f3n do mesmo no plasma. Desde o punto de vista f\u00edsico o Vd est\u00e1 determinado pola seguinte f\u00f3rmula:\nformula_16\nonde formula_17 \u00e9 a cantidade total de f\u00e1rmaco no corpo e formula_18 a concentraci\u00f3n plasm\u00e1tica do mesmo.\nComo se pode co\u00f1ecer a formula_17, que \u00e9 equivalente \u00e1 dose de f\u00e1rmaco administrada, a f\u00f3rmula ind\u00edcanos que a relaci\u00f3n existente entre formula_20 e a formula_18 \u00e9 unha relaci\u00f3n de proporcionalidade inversa, \u00e9 dicir, que a maior formula_18 menor formula_20 e viceversa. Ou o que \u00e9 o mesmo, que os factores que aumenten a formula_18 diminuir\u00e1n o valor do formula_20. Isto indica a importancia do co\u00f1ecemento das concentraci\u00f3ns plasm\u00e1ticas do f\u00e1rmaco e dos factores que as modifican.\nAplicando a esta f\u00f3rmula os conceptos mencionados no apartado da biodispo\u00f1ibilidade, p\u00f3dese calcular a cantidade de f\u00e1rmaco a administrar para conseguir unha determinada concentraci\u00f3n de f\u00e1rmaco no organismo (dose de carga):\nformula_26\nEste concepto ten interese cl\u00ednico, porque por veces necesitamos alcanzar unha determinada concentraci\u00f3n de f\u00e1rmaco que sabemos \u00e9 a \u00f3ptima para que realice os seus efectos no organismo.\nTaxa de extracci\u00f3n.\nRef\u00edrese \u00e1 proporci\u00f3n do f\u00e1rmaco que \u00e9 retirado da circulaci\u00f3n por cada \u00f3rgano, unha vez que o fluxo sangu\u00edneo o fixo pasar a trav\u00e9s de dito \u00f3rgano.\nEste novo concepto integra outros anteriores, xa que a taxa de extracci\u00f3n vai depender de distintos factores:\nUni\u00f3n a prote\u00ednas plasm\u00e1ticas.\nAlg\u00fans f\u00e1rmacos te\u00f1en a capacidade de unirse a distintos tipos de prote\u00ednas que circulan polo plasma sangu\u00edneo. Isto \u00e9 de grande importancia dado que s\u00f3 poder\u00e1 pasar aos tecidos o f\u00e1rmaco que se encontra dilu\u00eddo no plasma. Desta maneira a uni\u00f3n do f\u00e1rmaco \u00e1s prote\u00ednas plasm\u00e1ticas act\u00faa como un reservorio do mesmo dentro do organismo e dimin\u00fae as concentraci\u00f3ns finais nos tecidos. A uni\u00f3n de f\u00e1rmacos e prote\u00ednas \u00e9 pouco espec\u00edfica e xeralmente l\u00e1bil e reversible, normalmente a trav\u00e9s de enlaces i\u00f3nicos, pontes de hidr\u00f3xeno, forzas de Van der Waals e, con menos frecuencia, enlaces covalentes. Isto implica que un f\u00e1rmaco pode ser desprazado da s\u00faa uni\u00f3n \u00e1 prote\u00edna por outra substancia (que pode ser outro f\u00e1rmaco) e que en todo caso, a uni\u00f3n est\u00e1 suxeita a saturaci\u00f3n. Tam\u00e9n, existe un equilibrio entre o f\u00e1rmaco libre no plasma e o unido a prote\u00ednas, polo que a proporci\u00f3n de f\u00e1rmaco unido a estas \u00e9 estable, independentemente da s\u00faa cantidade total no plasma.\nPor estudos realizados in vitro en condici\u00f3ns ideais sabemos que o equilibrio entre a concentraci\u00f3n plasm\u00e1tica e nos tecidos do f\u00e1rmaco s\u00f3 se ve alterada de forma significativa con \u00edndices de fixaci\u00f3n a prote\u00ednas plasm\u00e1ticas superiores ao 90%. A partir destes niveis prod\u00facese un \"secuestro\" do f\u00e1rmaco que dimin\u00fae a s\u00faa presenza nos tecidos por debaixo do 50% do total. Isto \u00e9 importante \u00e1 hora de considerar as interacci\u00f3ns farmacol\u00f3xicas: un f\u00e1rmaco cun \u00edndice de fixaci\u00f3n a prote\u00ednas plasm\u00e1ticas inferior ao 90%, se \u00e9 desprazado da s\u00faa uni\u00f3n coas prote\u00ednas por outro f\u00e1rmaco non vai aumentar significativamente a s\u00faa presenza nos tecidos. Pero, ao contrario, con \u00edndices de uni\u00f3n a prote\u00ednas plasm\u00e1ticas superiores ao 95%, pequenos desprazamentos poden orixinar importantes modificaci\u00f3ns da concentraci\u00f3n nos tecidos e, por tanto, maior risco de toxicidade por exceso do seu efecto nos tecidos.\nDas prote\u00ednas plasm\u00e1ticas quizais as de m\u00e1is interese sexan as albuminas, pola s\u00faa cantidade e capacidade para unirse a outras substancias. Outras prote\u00ednas de interese son as glicoprote\u00ednas, as lipoprote\u00ednas e en menor medida as globulinas.\nAs situaciones cl\u00ednicas que supo\u00f1an unha modificaci\u00f3n dos niveis de prote\u00ednas plasm\u00e1ticas (por exemplo hipoalbuminemias secundarias a procesos renais) poden ter transcendencia no efecto e toxicidade dun f\u00e1rmaco que presente \u00edndices de uni\u00f3n a prote\u00ednas plasm\u00e1ticas superiores ao 90% (ou 0,9).\nMetabolismo ou biotransformaci\u00f3n.\nMoitos f\u00e1rmacos son transformados no organismo debido \u00e1 acci\u00f3n de encimas. Esta transformaci\u00f3n, destinada a contrarrestar o posible efecto prexudicial dunha substancia estra\u00f1a ao organismo, \u00e9 o concepto b\u00e1sico do metabolismo xenobi\u00f3tico, ao seren os f\u00e1rmacos as substancias xenobi\u00f3ticas por excelencia.\nA transformaci\u00f3n pode consistir na degradaci\u00f3n (oxidaci\u00f3n, reduci\u00f3n ou hidr\u00f3lise), onde o f\u00e1rmaco perde parte da s\u00faa estrutura, ou na s\u00edntese de novas substancias co f\u00e1rmaco como parte da nova mol\u00e9cula (conxugaci\u00f3n). A oxidaci\u00f3n real\u00edzase fundamentalmente polos isoencimas do citocromo P450 no que se co\u00f1ece como metabolismo de fase I. A conxugaci\u00f3n \u00e9 a fase fundamental do metabolismo de fase II, e pode existir unha terceira fase ou metabolismo de fase III, caracter\u00edstica dos organismos pluricelulares.\nNos humanos e na maior\u00eda dos mam\u00edferos, o metabolismo dos f\u00e1rmacos real\u00edzase fundamentalmente a nivel do f\u00edgado.\nComo resultado da biotransformaci\u00f3n obt\u00e9\u00f1ense novas substancias que reciben o nome de metabolitos. Os metabolitos poden manter a capacidade do f\u00e1rmaco orixinal para exercer os seus efectos, ou ben poden tela diminu\u00edda, aumentada ou mesmo cambiar os seus efectos por outros distintos. Por isto f\u00e1lase de metabolitos activos ou inactivos. Incluso, en ocasi\u00f3ns o f\u00e1rmaco non presenta actividade farmacol\u00f3xica ningunha, e \u00e9 alg\u00fan dos seus metabolitos o que realmente exerce a s\u00faa actividade. F\u00e1lase neste caso de prof\u00e1rmacos, e un exemplo claro son algunhas estatinas (simvastatina e lovastatina). Evidentemente, os prof\u00e1rmacos dependen do bo funcionamento do metabolismo para poder exercer de forma axeitada os seus efectos.\n\u00c1s veces os propios f\u00e1rmacos ou alg\u00fans dos seus metabolitos poden modificar a capacidade metab\u00f3lica dos encimas, aumentando ou diminu\u00edndo a s\u00faa actividade. Esta induci\u00f3n ou inhibici\u00f3n encim\u00e1tica sup\u00f3n unha mellor\u00eda ou empeoramento da depuraci\u00f3n dos f\u00e1rmacos, e, en consecuencia, un posible aumento da s\u00faa toxicidade ou ben unha diminuci\u00f3n do seu efecto. Este fen\u00f3meno \u00e9 de gran transcendencia para alg\u00fans isoencimas do citocromo P450, e son obxecto dunha continua investigaci\u00f3n para determinar os seus sbustratos e os seus indutores ou inhibidores.\nA dotaci\u00f3n encim\u00e1tica est\u00e1 determinada de forma xen\u00e9tica, e existen diferentes niveis de actividade en funci\u00f3n do xenotipo. Un exemplo son os \"acetiladores lentos\": persoas que pos\u00faen unha carga encim\u00e1tica con menor capacidade para a metilaci\u00f3n, polo que nelas son m\u00e1is frecuentes as interacci\u00f3ns e os casos de reacci\u00f3n adversa ao f\u00e1rmaco. Estes son case o 90% da poboaci\u00f3n xaponesa, mentres que entre os europeos ou os africanos est\u00e1n equilibrados cos \"acetiladores r\u00e1pidos\". Outros exemplos poden ser os \"metiladores r\u00e1pidos\", \"intermedios\" ou \"lentos\".\nA farmacocin\u00e9tica estuda os mecanismos por medio dos cales se producen estas transformaci\u00f3ns, os tecidos en que ocorre, a velocidade destes procesos e os efectos dos propios f\u00e1rmacos e os seus metabolitos sobre os procesos encim\u00e1ticos. A modo de exemplo, v\u00e9xase o diagrama do metabolismo hep\u00e1tico dos f\u00e1rmacos.\nExcreci\u00f3n.\nOs f\u00e1rmacos son eliminados do organismo inalterados (mol\u00e9culas da fracci\u00f3n libre) ou modificados como metabolitos a trav\u00e9s de distintas v\u00edas. O ril \u00e9 o principal \u00f3rgano excretor, a\u00ednda que existen outros, como o f\u00edgado, a pel, os pulm\u00f3ns ou estruturas glandulares, como as gl\u00e1ndulas salivares e lacrimais. Estes \u00f3rganos ou estruturas utilizan v\u00edas determinadas para expulsar o f\u00e1rmaco do corpo, que reciben o nome de v\u00edas de eliminaci\u00f3n:\nNo que respecta ao ril, os f\u00e1rmacos son excretados por filtraci\u00f3n glomerular e por secreci\u00f3n tubular activa seguindo os mesmos pasos e mecanismos dos produtos do metabolismo intermedio. As\u00ed, os f\u00e1rmacos que se filtran polo glom\u00e9rulo sofren tam\u00e9n os procesos de reabsorci\u00f3n tubular pasiva. Por filtraci\u00f3n glomerular s\u00f3 se eliminan os f\u00e1rmacos ou os metabolitos non ligados \u00e1s prote\u00ednas plasm\u00e1ticas (fracci\u00f3n libre), e moitos outros (como os \u00e1cidos org\u00e1nicos) son segregados activamente. Nos t\u00fabulos proximal e distal as formas non ionizadas de \u00e1cidos ou bases d\u00e9biles son reabsorbidas pasiva e activamente. Cando o flu\u00eddo tubular se fai m\u00e1is alcalino, os \u00e1cidos d\u00e9biles excr\u00e9tanse m\u00e1is doadamente e isto dimin\u00fae a reabsorci\u00f3n pasiva. O inverso ocorre coas bases d\u00e9biles. Por iso nalgunhas intoxicaci\u00f3ns pode incrementarse a eliminaci\u00f3n do f\u00e1rmaco t\u00f3xico, alcalinizando a urina e forzando a diurese.\nNoutras ocasi\u00f3ns os f\u00e1rmacos son eliminados na bile coa que chegan ata o intestino. Al\u00ed \u00fanense \u00e1 fracci\u00f3n non absorbida do f\u00e1rmaco e elim\u00ednanse coas feces ou ben poden sufrir un novo proceso de absorci\u00f3n e ser eliminados finalmente polo ril.\nAs outras v\u00edas te\u00f1en pouca transcendencia, ag\u00e1s para f\u00e1rmacos moi concretos, como a v\u00eda respiratoria para o alcohol ou os gases anest\u00e9sicos, a\u00ednda que no caso do leite materno \u00e9 especialmente importante. O neonato presenta a\u00ednda certa inmaturidade do seu f\u00edgado ou riles e \u00e9 m\u00e1is sensible aos efectos t\u00f3xicos do f\u00e1rmaco. Por iso hai que co\u00f1ecer que f\u00e1rmacos poden eliminarse a trav\u00e9s do leite materno para evitalos.\nPar\u00e1metros farmacocin\u00e9ticos da excreci\u00f3n.\nA farmacocin\u00e9tica estuda a forma e velocidade de depuraci\u00f3n dos f\u00e1rmacos e os seus metabolitos polos distintos \u00f3rganos excretores, en relaci\u00f3n coas concentraci\u00f3ns plasm\u00e1ticas do f\u00e1rmaco. Para iso precisa da definici\u00f3n operativa dalg\u00fans conceptos relativos \u00e1 excreci\u00f3n.\nSemivida.\nA semivida plasm\u00e1tica ou \"semivida de eliminaci\u00f3n\" \u00e9 o tempo necesario para eliminar o 50% do f\u00e1rmaco do organismo. Ou ben, o tempo que tarda a concentraci\u00f3n plasm\u00e1tica do f\u00e1rmaco en reducirse \u00e1 metade dos seus niveis m\u00e1ximos.\nAclaramento.\nAo medir a concentraci\u00f3n plasm\u00e1tica dun f\u00e1rmaco antes de pasar por un \u00f3rgano (sangue arterial) e despois de ter pasado por el (sangue venoso) se se encontra unha diferenza de concentraci\u00f3ns p\u00f3dese deducir que o \u00f3rgano eliminou unha parte do f\u00e1rmaco, \"aclarando\" a concentraci\u00f3n do mesmo. Desde esta \u00f3ptica, consid\u00e9rase o aclaramento como o volume plasm\u00e1tico libre totalmente de f\u00e1rmaco por unidade de tempo, polo que se mide en unidades de volume por unidades de tempo.\nO aclaramento, pode determinarse duna forma global (\u00abaclaramento sist\u00e9mico\u00bb) ou de forma individualizada para cada v\u00eda (aclaramento hep\u00e1tico, renal etc.). A ecuaci\u00f3n que recolle este concepto ser\u00eda:\nformula_27\nonde formula_28 \u00e9 o aclaramento do \u00f3rgano, formula_29 a concentraci\u00f3n plasm\u00e1tica en sangue arterial, formula_30 a concentraci\u00f3n plasm\u00e1tica en sangre venoso e formula_31 o fluxo sangu\u00edneo do \u00f3rgano.\nCada \u00f3rgano ten os seus propios condicionantes para o aclaramento, en funci\u00f3n do seu mecanismo de acci\u00f3n para realizar a depuraci\u00f3n. O \u00abaclaramento renal\u00bb est\u00e1 determinado por factores como o grao de uni\u00f3n a prote\u00ednas plasm\u00e1ticas do f\u00e1rmaco (s\u00f3 se filtra o f\u00e1rmaco libre), saturaci\u00f3n dos transportadores (a secreci\u00f3n activa depende de prote\u00ednas transportadoras, que son saturables), ou o n\u00famero de nefr\u00f3ns funcionantes (de a\u00ed a importancia de situaci\u00f3ns como a insuficiencia renal).\nNo f\u00edgado, o \u00abaclaramento hep\u00e1tico\u00bb \u00e9 froito do metabolismo e, por tanto, est\u00e1 determinado polos factores que alteran o mesmo as\u00ed como pola cantidade de hepatocitos funcionantes, o que xustifica a importancia cl\u00ednica da insuficiencia hep\u00e1tica.\nEstado de equilibrio.\nO estado de equilibrio ou \"concentraci\u00f3n estable\" \u00e9 aquel na que as achegas plasm\u00e1ticas do f\u00e1rmaco se equilibran coa eliminaci\u00f3n do mesmo. En tratamentos prolongados \u00e9 fundamental o seu c\u00e1lculo para decidir o per\u00edodo entre doses e a cantidade de f\u00e1rmaco en cada unha delas.\nOutros par\u00e1metros.\nOutros par\u00e1metros de interese e xa mencionados son a biodispo\u00f1ibilidade ou o \"volume aparente de distribuci\u00f3n\".\nFarmacocin\u00e9tica cl\u00ednica.\nA farmacocin\u00e9tica cl\u00ednica trata da aplicaci\u00f3n directa nos pacientes dos co\u00f1ecementos farmacocin\u00e9ticos do f\u00e1rmaco en cuesti\u00f3n e das caracter\u00edsticas da poboaci\u00f3n \u00e1 que pertence (ou pode adscribirse) un determinado paciente.\nGrazas \u00e1 farmacocin\u00e9tica cl\u00ednica, por exemplo, relanzouse o emprego da ciclosporina como tratamento inmunosupresor para posibilitar o transplante de \u00f3rganos s\u00f3lidos (como o ril), dado que tras demostrarse inicialmente as s\u00faas propiedades terap\u00e9uticas descartouse practicamente o seu uso pola nefrotoxicidade que provocaba en numerosos pacientes. Unha vez que se comprobou que se pod\u00eda individualizar a posolox\u00eda da ciclosporina analizando as concentraci\u00f3ns plasm\u00e1ticas de cada paciente (monitorizaci\u00f3n farmacocin\u00e9tica), a seguridade deste f\u00e1rmaco posibilitou gran cantidade de transplantes.\nClinicamente, a monitorizaci\u00f3n adoita realizarse por medio da determinaci\u00f3n das concentraci\u00f3ns plasm\u00e1ticas, xa que adoita ser a determinaci\u00f3n m\u00e1is accesible e fiable das dispo\u00f1ibles. Os principais criterios para determinar as concentraci\u00f3ns plasm\u00e1ticas dun f\u00e1rmaco son:\nAlg\u00fans f\u00e1rmacos nos que se recomenda a monitorizaci\u00f3n farmacocin\u00e9tica son:\nUn dos grupos farmacol\u00f3xicos que m\u00e1is se desenvolveu en relaci\u00f3n \u00e1s aplicaciones cl\u00ednicas da farmacocin\u00e9tica \u00e9 o dos antibi\u00f3ticos, especialmente os aminoglic\u00f3sidos e os glicop\u00e9ptidos.\nDentro do primeiro grupo, moitos traballos con f\u00e1rmacos como a amikacina, xentamicina e tobramicina demostraron unha clara relaci\u00f3n farmacocin\u00e9tica/farmacodin\u00e1mica, conseguindo optimizar os r\u00e9ximes de dosificaci\u00f3n. Isto foi particularmente notable en pacientes cr\u00edticos ou nas chamadas poboaci\u00f3ns especiais (pacientes con insuficiencia renal, con caracter\u00edsticas fisiopatol\u00f3xicas que alteran par\u00e1metros farmacocin\u00e9ticos destes f\u00e1rmacos, anci\u00e1ns, nenos, neonatos etc...).\nDentro do segundo grupo, a vancomicina segue sendo obxecto de axustes de esquemas de dosificaci\u00f3n en canto \u00e1 cuantificaci\u00f3n das concentraci\u00f3ns s\u00e9ricas, especialmente no tempo previo a unha pr\u00f3xima administraci\u00f3n (val), a\u00ednda que en ocasi\u00f3ns tam\u00e9n adoita ser \u00fatil a concentraci\u00f3n que se obt\u00e9n unha hora despois de finalizada a infusi\u00f3n intravenosa dunha hora de duraci\u00f3n (pico)."}
{"id": "381499", "revid": "1131", "url": "https://gl.wikipedia.org/wiki?curid=381499", "title": "Rosa Mar\u00eda Calaf", "text": "Rosa Mar\u00eda Calaf Sol\u00e9, nada en Barcelona o 17 de xu\u00f1o de 1945, \u00e9 unha xornalista catal\u00e1 que desenvolveu boa parte da s\u00faa carreira profesional na Televisi\u00f3n Espa\u00f1ola.\nTraxectoria.\nNaceu en 1945 na cidade de Barcelona e licenciouse en dereito pola Universidade de Barcelona e en xornalismo pola Universidade Aut\u00f3noma de Barcelona. No ano 1970 entrou a traballar na Televisi\u00f3n Espa\u00f1ola (TVE) e desde ese momento converteuse nun dos rostros m\u00e1is populares mediante o desenvolvemento das s\u00faas correspondencias en Nova York, Moscova, Buenos Aires, Viena e Roma. No ano 1983 abandonou, momentaneamente, Televisi\u00f3n Espa\u00f1ola para converterse en directora de programaci\u00f3n de Televisi\u00f3 de Catalunya.\nO seu \u00faltimo destino foi a correspondencia da zona Asia-Pac\u00edfico, destacando a cobertura que fixo sobre os Xogos Ol\u00edmpicos de ver\u00e1n de 2008 realizados en Pequ\u00edn (China). En novembro de 2008 acolleuse \u00e1 pol\u00edtica de xubilaci\u00f3ns impulsada por TVE e abandonou a s\u00faa carreira profesional nesta cadea o 1 de xaneiro de 2009, convert\u00e9ndose en presidenta do Centro Internacional de Prensa de Barcelona. En outubro de 2011 comeza unha nova etapa televisiva na canle 13 TV, como colaboradora do espazo de In\u00e9s Ballester, \"Te damos la ma\u00f1ana\".\nPremios e distinci\u00f3ns.\nAo longo da s\u00faa carreira foi galardoada co Premio Ondas \u00e1 mellor tarefa profesional (2001) e o premio Oficio de Xornalista concedido polo Colexio de Xornalistas de Catalu\u00f1a (2003) e o V Premio Jos\u00e9 Couso de Liberdade de Prensa (2009). En xu\u00f1o de 2009 foi galardoada co Premio Nacional de Xornalismo que concede a Generalitat de Catalunya pola s\u00faa \u00abdilatada e exemplar traxectoria como reporteira internacional en TVE\u00bb.\nO ano 2008 foi investida doutora honoris causa pola Universidade Rovira i Virgili de Tarragona, en 2010 pola Universidade Miguel Hern\u00e1ndez de Elx e en 2014 pola Xaime I."}
{"id": "381500", "revid": "23204", "url": "https://gl.wikipedia.org/wiki?curid=381500", "title": "D\u00e9ixame sa\u00edr", "text": "D\u00e9ixame sa\u00edr (en ) \u00e9 un filme estadounidense de terror escrito, coproducido e dirixido por Jordan Peele, no seu debut como director. Est\u00e1 protagonizado por Daniel Kaluuya, Allison Williams, Lil Rel Howery, Bradley Whitford, Caleb Landry Jones, Stephen Root e Catherine Keener, e conta a historia dunha parella interracial que visita a misteriosa casa dos pais dela.\n\"D\u00e9ixame sa\u00edr\" estreouse no Festival de Cinema de Sundance o 24 de xaneiro de 2017, e nos cines dos Estados Unidos de Am\u00e9rica o 24 de febreiro, con Universal Pictures. O filme recadou m\u00e1is de $230 mill\u00f3ns en todo o mundo sobre un orzamento de $4,5 mill\u00f3ns, convert\u00e9ndose asemade nun \u00e9xito para a cr\u00edtica e a audiencia.\nEstreouse en galego o 6 de xullo de 2023 a trav\u00e9s da TVG."}
{"id": "381502", "revid": "89787", "url": "https://gl.wikipedia.org/wiki?curid=381502", "title": "Pobo gal\u00e9s", "text": "Os galeses (), son unha naci\u00f3n e grupo \u00e9tnico nativo de Gales. A s\u00faa lingua nativa \u00e9 o gal\u00e9s, que pertence \u00e1 familia de linguas c\u00e9lticas insulares, e foi historicamente falada en toda Gales. O seu devanceiro, o britano foi falada en toda a illa de Gran Breta\u00f1a. Antes do s\u00e9culo XX, unha gran cantidades de galeses falaban s\u00f3 gal\u00e9s, con escasos ou nulos co\u00f1ecementos do ingl\u00e9s. Malia que o gal\u00e9s se mantivo como a lingua predominante nalgunhas \u00e1reas do pa\u00eds de Gales, particularmente no norte e no oeste, o ingl\u00e9s \u00e9 a lingua predominante en case todo o pa\u00eds. Por\u00e9n, un n\u00famero significativo de galeses, mesmo os que viven en \u00e1reas predominantemente de fala inglesa son falantes de gal\u00e9s en diversos graos.\nMesmo que a lingua galesa e os seus devanceiros foron falados na actual Gales dende antes da incursi\u00f3n romana en Britania, o historiador John Davies suxire que a orixe da \"naci\u00f3n galesa\" procede dos s\u00e9culos IV e V, ap\u00f3s a marcha dos romanos. O termo \"pobo gal\u00e9s\" apl\u00edcase \u00f3s habitantes de Gales e \u00e1 xente con devanceiros galeses que se identifican cunha orixe e unha herdanza cultural.\nNo 2016, unha an\u00e1lise xeogr\u00e1fica dos apelidos galeses levada a cabo polo Goberno Gal\u00e9s descubriu que unhas 718\u00a0000 persoas (arredor do 35% da poboaci\u00f3n galesa) ten un apelido de orixe galesa, comparado co 5,3% no resto do Reino Unido, o 4,7% en Nova Zelandia, o 4,1% en Australia e o 3,8% nos Estados Unidos, o cal representan 16,3 mill\u00f3ns de persoas neses pa\u00edses que te\u00f1en cando menos alg\u00fan devanceiro gal\u00e9s."}
{"id": "381503", "revid": "23204", "url": "https://gl.wikipedia.org/wiki?curid=381503", "title": "Galeses", "text": ""}
{"id": "381504", "revid": "1888", "url": "https://gl.wikipedia.org/wiki?curid=381504", "title": "Mat\u00edas Usero Rey", "text": ""}
{"id": "381505", "revid": "1131", "url": "https://gl.wikipedia.org/wiki?curid=381505", "title": "Irene Polo", "text": "Irene Polo i Roig, nada en Barcelona o 27 de novembro de 1909 e finada en Buenos Aires o 3 de abril de 1942, foi unha xornalista, publicista e representante teatral catal\u00e1. Foi unha das primeiras mulleres xornalistas da prensa catal\u00e1 e redactora dos principais diarios dos anos 30.\nBiograf\u00eda.\nIrene Polo naceu no seo dunha familia humilde do Poble-sec. O seu pai, Antonio Polo, era garda civil e morreu novo; a s\u00faa nai, Francisca Roig, tivo que adiante coa familia coa axuda da filla m\u00e1is vella, Irene, que ti\u00f1a d\u00faas irm\u00e1s m\u00e1is pequenas. Formouse de maneira autodidacta. Antes de se dedicar exclusivamente ao xornalismo, Irene Polo traballa como xefa de publicidade da produtora cinematogr\u00e1fica Gaumont. Inicia a carreira xornal\u00edstica no ano 1930 na revista \"Mirador\" e exerce a profesi\u00f3n en Barcelona, de maneira apaixonada e a mi\u00fado belixerante, ata o ano 1936.\nOs artigos publicados en \"Imatges\", \"La Humanitat\", \"La Rambla\", \"L\u2019Opini\u00f3\", \"L\u2019Instant\" e \"\u00daltima Hora\", son unha testemu\u00f1a inestim\u00e1bel, ir\u00f3nica e brillante, da sociedade e a pol\u00edtica daquel momento: desde artigos sobre os usos da moda \u2013a introduci\u00f3n do pantal\u00f3n feminino, a aparici\u00f3n do escote\u2013 ata reportaxes de denuncia social \u2013a mendicidade en Barcelona, as p\u00e9simas condici\u00f3ns de vida dos traballadores inmigrantes\u2013 ou de alerta pol\u00edtica \u2013como a reportaxe en se fai pasar por seguidora das Juventudes de Acci\u00f3n Nacional, ou os artigos dedicados \u00e1 censura, que ela mesma padeceu. \nComo enviada especial, informou do xu\u00edzo ao exgoverno da Generalitat polos Feitos de Outubro de 1934 ou das folgas revolucionarias nas minas de Sallent i S\u00faria, entre outros acontecementos.\nNo ano 1936 marcha a Am\u00e9rica, como representante da compa\u00f1\u00eda teatral de Margarida Xirgu. Cando a compa\u00f1\u00eda se disolveu, o ano 1939, Irene Polo, que non pod\u00eda regresar a Barcelona finalizada a guerra civil, quedou exiliada en Buenos Aires. Traballou como tradutora de franc\u00e9s e de ingl\u00e9s para as editoriais Losada i Sopena, e foi directora de publicidade das perfumer\u00edas Dana. Suicidouse aos 32 anos."}
{"id": "381506", "revid": "23204", "url": "https://gl.wikipedia.org/wiki?curid=381506", "title": "Pobo c\u00f3rnico", "text": "Os c\u00f3rnicos (), son unha naci\u00f3n e grupo \u00e9tnico nativo de Cornualla, e unha realidade nacional reco\u00f1ecida no Reino Unido. As s\u00faas orixes rem\u00f3ntanse \u00f3s antigos britanos que habitaron o sur o centro de Gran Breta\u00f1a antes da conquista romana de Britania. Moitos c\u00f3rnicos contin\u00faan a manter unha identidade separada \u00e1 inglesa ou brit\u00e1nica."}
{"id": "381507", "revid": "23204", "url": "https://gl.wikipedia.org/wiki?curid=381507", "title": "C\u00f3rnicos", "text": ""}
{"id": "381508", "revid": "5863", "url": "https://gl.wikipedia.org/wiki?curid=381508", "title": "Alcaldes de Ferrol", "text": "O alcalde de Ferrol \u00e9 a m\u00e1xima autoridade pol\u00edtica do Concello de Ferrol. De acordo coa \"Lei Org\u00e1nica 5/1985\", de 19 de xu\u00f1o, do \"R\u00e9xime Electoral Xeral\" (actualmente en vigor) o alcalde \u00e9 elixido pola corporaci\u00f3n municipal de concelleiros, que \u00e1 s\u00faa vez son elixidos por sufraxio universal polos cidad\u00e1ns e cidad\u00e1s de Ferrol con dereito a voto, mediante elecci\u00f3ns municipais celebradas cada catro anos. Na mesma sesi\u00f3n de constituci\u00f3n da corporaci\u00f3n proc\u00e9dese \u00e1 elecci\u00f3n do alcalde, podendo ser candidatos todos os concelleiros que encabezan as correspondentes listas. \u00c9 proclamado electo o candidato que obt\u00e9n a maior\u00eda absoluta dos votos. Se ning\u00fan deles obt\u00e9n esta maior\u00eda \u00e9 proclamado alcalde o concelleiro que encabeza a lista m\u00e1is votada.\nA actual corporaci\u00f3n municipal ferrol\u00e1 est\u00e1 composta por 25 concelleiros e o alcalde\u00a0da cidade, desde o 15 de xu\u00f1o de 2019\u00a0\u00e9 \u00c1ngel Mato do PSdeG-PSOE, quen resultando o segundo candidato m\u00e1is votado nas urnas, accedeu \u00e1 alcald\u00eda ao contar co apoio na investidura dos seus 8 concelleiros, 3 de Ferrol en Com\u00fan\u00a0e 2 do BNG.\nLista de alcaldes de Ferrol durante o per\u00edodo democr\u00e1tico.\nEsta \u00e9 a lista de alcaldes da cidade desde a celebraci\u00f3n das elecci\u00f3ns municipais espa\u00f1olas de 1979 at\u00e9 a actualidade:"}
{"id": "381509", "revid": "72012", "url": "https://gl.wikipedia.org/wiki?curid=381509", "title": "Vicente Lu\u00eds Irisarri Castro", "text": ""}
{"id": "381510", "revid": "23204", "url": "https://gl.wikipedia.org/wiki?curid=381510", "title": "Pobo manx", "text": "Os manx (en ) son un grupo \u00e9tnico orixinario da Illa de Man, no mar de Irlanda. Son un pobo celta, con influencias significativas dos pobos n\u00f3rdicos e dos ingleses."}
{"id": "381511", "revid": "72012", "url": "https://gl.wikipedia.org/wiki?curid=381511", "title": "Alcalde de Ferrol", "text": ""}
{"id": "381512", "revid": "72012", "url": "https://gl.wikipedia.org/wiki?curid=381512", "title": "Lista de alcaldes de Ferrol", "text": ""}
{"id": "381513", "revid": "72012", "url": "https://gl.wikipedia.org/wiki?curid=381513", "title": "Listaxe de alcaldes de Ferrol", "text": ""}
{"id": "381514", "revid": "1888", "url": "https://gl.wikipedia.org/wiki?curid=381514", "title": "Blanca Calvo Moraza", "text": "Blanca Calvo Moraza, finada en Ourense o 31 de decembro de 1939, foi unha mestra, xornalista e escritora galega.\nTraxectoria.\nO 13 de decembro de 1920 fundou con Manuel Baltar a Escuela Obrera de la Inmaculada. Na ditadura de Primo de Rivera foi concelleira en Ourense en 1925. Colaborou en \"La Regi\u00f3n\", \"La Libertad\", \"El Compostelano\", \"El Eco de Santiago\" e \"Vallibria\". Foi presidenta de Acci\u00f3n Cat\u00f3lica da Muller (1935). No franquismo foi presidenta da Uni\u00f3n diocesana de Ourense da Confederaci\u00f3n de Mujeres Cat\u00f3licas."}
{"id": "381515", "revid": "89787", "url": "https://gl.wikipedia.org/wiki?curid=381515", "title": "M\u00ednimo com\u00fan m\u00faltiplo", "text": "En matem\u00e1ticas, o m\u00ednimo com\u00fan m\u00faltiplo (abreviado m.c.m.) ou m\u00ednimo m\u00faltiplo com\u00fan de dous ou m\u00e1is n\u00fameros naturais \u00e9 o menor n\u00famero natural que \u00e9 m\u00faltiplo com\u00fan de todos eles (ou o \u00ednfimo do conxunto dos m\u00faltiplos com\u00fans). Este concepto estivo ligado historicamente cos n\u00fameros naturais, pero p\u00f3dese empregar para enteiros negativos ou enteiros gaussianos.\nC\u00e1lculo do m\u00ednimo m\u00faltiplo com\u00fan.\nPartindo de dous ou m\u00e1is n\u00fameros e por descomposici\u00f3n en factores primos, expresados como produto de factores primos, o seu m\u00ednimo m\u00faltiplo com\u00fan ser\u00e1 o resultado de multiplicar todos os factores com\u00fans e non com\u00fans elevados \u00e1 maior potencia, por exemplo o mcm de 72 e 50 ser\u00e1:\nTomando os factores com\u00fans e non com\u00fans co seu maior expo\u00f1ente, tense que:\nCo\u00f1ecendo o m\u00e1ximo divisor com\u00fan de dous n\u00fameros, p\u00f3dese calcular o m\u00ednimo m\u00faltiplo com\u00fan deles, que ser\u00e1 o produto de ambos os dous dividido entre o seu m\u00e1ximo com\u00fan divisor.\nPropiedades b\u00e1sicas.\nOutras propiedades son:\nAplicaci\u00f3ns do m\u00ednimo m\u00faltiplo com\u00fan.\nSuma de fracci\u00f3ns.\nO mcm p\u00f3dese empregar para sumar ou restar fracci\u00f3ns de distinto denominador, tomando o mcm dos denominadores das fracci\u00f3ns, e convert\u00e9ndoas en fracci\u00f3ns equivalentes que poidan ser sumadas. Por exemplo:\nPara poder efectuar a suma, primeiro d\u00e9bese buscar o m\u00ednimo m\u00faltiplo com\u00fan dos denominadores (6 e 33)\ndaquela o m\u00ednimo com\u00fan m\u00faltiplo de 6 e 33 \u00e9:\nque corresponde ao n\u00famero 66; ambas as fracci\u00f3ns ter\u00e1n como denominador 66; agora s\u00f3 hai que achar a cada fracci\u00f3n a s\u00faa fracci\u00f3n equivalente, con denominador 66 e ser\u00e1 posible a suma:\noperando as fracci\u00f3ns, p\u00f3dese realizar a suma:\nExpresi\u00f3ns alx\u00e9bricas.\nO m.c.m. para d\u00faas expresi\u00f3ns alx\u00e9bricas, corresponde \u00e1 expresi\u00f3n alx\u00e9bricas de menor coeficiente num\u00e9rico e de menor grao que \u00e9 divisible exactamente por cada unha das expresi\u00f3ns dadas. Esta teor\u00eda \u00e9 de suma importancia para as fracci\u00f3ns e ecuaci\u00f3ns.\nDesta formformula_7 e formula_8 \u00e9 formula_9 igualmente para formula_10 e formula_11 \u00e9 formula_12.\nAlgoritmo de c\u00e1lculo.\nPara m\u00e1is de dous n\u00fameros, un algoritmo para calcular o m\u00ednimo m\u00faltiplo com\u00fan \u00e9:\nPor exemplo, calculando o mcm(324,16,7,5). A descomposici\u00f3n de 324 \u00e9 22\u00b734.; a descomposici\u00f3n de 16 \u00e9: 24; a descomposici\u00f3n de 7 \u00e9 7 e a descomposici\u00f3n de 5 \u00e9 5.\nPolo tanto, obtense o mcm 24\u00b734\u00b77\u00b75 = 45360.\nXeneralizaci\u00f3n do concepto de m.c.m. e m.c.d..\nO concepto de m.c.m. e de m.c.d. p\u00f3dese estender \u00e1s fracci\u00f3ns ou n\u00fameros racionais positivos. Estritamente falando calquera n\u00famero racional divide outro racional e non existe un racional maior ou menor que todos. No entanto, a extensi\u00f3n aqu\u00ed descrita ten interese nalg\u00fans problemas e est\u00e1 relacionada coa teor\u00eda de aneis, ideais, identidade de B\u00e9zout, teorema de Krull etc.\nSexan d\u00faas fracci\u00f3ns formula_14 e formula_15 irreducibles\nformula_16 \na descomposici\u00f3n en factores primos de formula_17. Ent\u00f3n\n\u00e9 unha fracci\u00f3n que \u00e9 m\u00faltiplo com\u00fan de formula_14 e formula_15 e \u00e9 o m\u00ednimo polas propiedades do m.c.m. e m.c.d. de dous enteiros non negativos xa que formula_21 e o m.c.m. dos numeradores e formula_22 \u00e9 o m.c.d. dos denominadores de xeito que se pode conclu\u00edr que\nAnalogamente ou tendo en conta que o produto de dous n\u00fameros \u00e9 igual ao do seu m.c.m. polo seu m.c.d. obtense:\nAs f\u00f3rmulas anteriores son v\u00e1lidas para unha cantidade finita de fracci\u00f3ns. Ademais o cociente do mcm entre cada fracci\u00f3n \u00e9 un enteiro e o conxunto dos cocientes forman un sistema de primos entre si. De igual maneira, o cociente de cada fracci\u00f3n entre o mcd \u00e9 enteiro, os cocientes son primos entre si.\nDe maneira m\u00e1is xeral, o concepto de m.c.m. ten sentido en calquera dominio enteiro."}
{"id": "381516", "revid": "47401", "url": "https://gl.wikipedia.org/wiki?curid=381516", "title": "M\u00ednimo m\u00faltiplo com\u00fan", "text": ""}
{"id": "381517", "revid": "72012", "url": "https://gl.wikipedia.org/wiki?curid=381517", "title": "Festival da Canci\u00f3n de Sanremo", "text": "O\u00a0Festival da Canci\u00f3n de San Remo (en italiano: Festival della canzone italiana ou Festival di Sanremo) \u00e9 un certame musical anualmente organizado en San Remo (Liguria, Italia) desde o seu inicio, ocorrido o 29 de xaneiro de 1951.\nCo paso dos anos, cambiou a mi\u00fado a s\u00faa f\u00f3rmula, pero basicamente tr\u00e1tase dunha competici\u00f3n na que alg\u00fans int\u00e9rpretes de canci\u00f3ns orixinais, compostas por autores italianos, reciben votos por parte do xurado ou do p\u00fablico. \u00c9 o festival da canci\u00f3n m\u00e1is famoso de Italia e converteuse nun dos principais eventos dos medios da televisi\u00f3n italiana, que produce debates e pol\u00e9micas en todas as s\u00faas edici\u00f3ns.\nO festival levouse a cabo no Teatro Ariston a partir de 1977 \u2014orixinalmente a sede era o Casino de Sanremo (1951-1976)\u2014, normalmente entre finais de febreiro e comezos de marzo. O Festival da Canci\u00f3n San Remo foi transmitido por primeira vez en Rai 1 en 1955, transmitido en branco e negro at\u00e9 1972 e desde 1973 en cor.\nHistoria.\nEntre 1956 e 1966, foi utilizado como medio para escoller a canci\u00f3n italiana participante no Festival de Eurovisi\u00f3n (1956). Con todo, en Luxemburgo en 1966 \u00abDio come ti amo\u00bb de Domenico Modugno non obtivo puntos. Desde ent\u00f3n, rompeu a conexi\u00f3n entre Eurovisi\u00f3n e Sanremo, envi\u00e1ndose despois dese ano s\u00f3 d\u00faas canci\u00f3ns ga\u00f1adoras da categor\u00eda principal deste festival a Eurovisi\u00f3n \u2014\u00abI giorni dell'arcobaleno\u00bb de Nicola Di Bari en 1972 e \u00abFiumi di parole\u00bb de Jalisse en 1997. Desde o retorno de Italia a Eurovisi\u00f3n en 2011, Sanremo volveu tomar un papel preponderante para a elecci\u00f3n do candidato Italiano e desde ent\u00f3n tres canci\u00f3ns ga\u00f1adoras da categor\u00eda principal foron seleccionadas para Eurovisi\u00f3n -\u00abL'essenziale\u00bb de Marco Mengoni en 2013, \u00abGrande amore\u00bb de Il Volo en 2015, e \u00abOccidentali's Karma\u00bb de Francesco Gabbani\u2014. En moitas ocasi\u00f3ns, o int\u00e9rprete ga\u00f1ador acud\u00eda a Eurovisi\u00f3n con outro tema, como nos casos de Sergio Endrigo en 1968 ou de Iva Zanicchi un ano m\u00e1is tarde. Entre 2011 e 2013, un comit\u00e9 interno da RAI elixiu ao representante de Italia en Eurovisi\u00f3n de entre os participantes de San Remo. En 2011 foi elixido o ga\u00f1ador da secci\u00f3n \"Giovani\" (Mozas) (Raphael Gualazzi, co tema co que obtivo o segundo lugar en Eurovisi\u00f3n), e ao ano seguinte foi unha das participantes da categor\u00eda principal (Nina Zilli, quen cambiou de tema para Eurovisi\u00f3n) e en 2016 foi elixida a segunda clasificada na final de Sanremo Francesca Michielin coa canci\u00f3n \u00abNessun grao di separazione\u00bb.\nEn 1967 protagonizou a cr\u00f3nica negra cando o cantante Luigi Tenco foi atopado morto na s\u00faa habitaci\u00f3n. A\u00ednda que se fala xeralmente de suicidio, a\u00ednda quedan moitas d\u00fabidas sobre a verdadeira causa da s\u00faa morte.\nEste prestixioso festival da canci\u00f3n contou con cantantes que m\u00e1is tarde se fixeron co\u00f1ecidos en todo o mundo, tales como: Domenico Modugno, Claudio Villa, Iva Zanicchi, Bobby Solo, Nilla Pizzi, Gigliola Cinquetti, Johnny Dorelli, Nicola Di Bari, Andrea Bocelli, Laura Pausini, Eros Ramazzotti, Adriano Celentano, Mina, Mia Martini, Patty Pravo, Pooh, Riccardo Fogli, Toto Cutugno, Umberto Tozzi, Zucchero, Lucio Dalla, Lucio Battisti, Ricchi e Poveri, Matia Bazar, Gianni Morandi, Riccardo Cocciante, Anna Oxa, Fausto Leali, Massimo Ranieri, Enrico Ruggeri, Marco Masini, Paolo Vallesi, Raf, Nek e Vasco Rossi, entre os italianos, e Jos\u00e9 Feliciano, Ray Charles, Stevie Wonderl, Louis Armstrong, Elton John, Madonna e Mirla Castellanos, Luis Miguel, Sandro, Roberto Carlos (cantante), Sergio Dalma, entre os estranxeiros.\nNa sexax\u00e9simaterceira edici\u00f3n, correspondente a 2013, sucedeu por primeira vez na historia do festival que un cantante non participou na gala da noite do venres por retirarse \u00e1 celebraci\u00f3n do shabat.\u00a0Tratouse do cantante da banda Gennaro Della Volpe, co\u00f1ecida artisticamente como Ra\u00edz, quen en 2009 se converteu ao xuda\u00edsmo."}
{"id": "381518", "revid": "72012", "url": "https://gl.wikipedia.org/wiki?curid=381518", "title": "Festival da Canci\u00f3n de San Remo", "text": ""}
{"id": "381519", "revid": "72012", "url": "https://gl.wikipedia.org/wiki?curid=381519", "title": "Festival della canzone italiana", "text": ""}
{"id": "381520", "revid": "72012", "url": "https://gl.wikipedia.org/wiki?curid=381520", "title": "Festival di Sanremo", "text": ""}
{"id": "381521", "revid": "72012", "url": "https://gl.wikipedia.org/wiki?curid=381521", "title": "Festival de San Remo", "text": ""}
{"id": "381522", "revid": "72012", "url": "https://gl.wikipedia.org/wiki?curid=381522", "title": "Festival di San Remo", "text": ""}
{"id": "381523", "revid": "72012", "url": "https://gl.wikipedia.org/wiki?curid=381523", "title": "Festival de Sanremo", "text": ""}
{"id": "381531", "revid": "98629", "url": "https://gl.wikipedia.org/wiki?curid=381531", "title": "Gran Premio de Italia de 1990", "text": "O Gran Premio de Italia de 1990 (oficialmente Coca-Cola 61\u00b0 Gran Premio d'Italia) foi unha carreira de F\u00f3rmula 1 que se disputou o 9 de setembro de 1990 en Monza. Foi a duod\u00e9cima carreira da tempada de F\u00f3rmula Un de . A carreira foi o 60\u00ba Gran Premio de Italia e o 55\u00ba que se celebrou en Monza.\nO piloto brasileiro Ayrton Senna nun McLaren-Honda logrou a pole position e logo liderou todas as voltas, ga\u00f1ando a carreira por seis segundos sobre o seu rival ao t\u00edtulo, o piloto franc\u00e9s Alain Prost que pilotaba o Ferrari. Senna tam\u00e9n logrou a volta r\u00e1pida da carreira, logrando un Grand Slam. Co compa\u00f1eiro austr\u00edaco de Senna, Gerhard Berger, o podio foi id\u00e9ntico ao do anterior Gran Premio.\nCerca do final da primeira volta, Derek Warwick estrelouse co seu Lotus-Lamborghini na Parab\u00f3lica, golpeando o garda ra\u00edl a unha velocidade estimada de 225\u00a0km/h. A carreira det\u00edvose na segunda volta e reiniciouse sobre a distancia orixinal. Warwick, admitiu que fora a s\u00faa propia culpa simplemente abrirse demasiado na Parab\u00f3lica, resultou ileso do mesmo xeito que un comisario de pista que tivo que tomar medidas de fuxida r\u00e1pida para evitar os restos que sa\u00edron despedidos cando o coche golpeou a vala. De feito, Warwick correu polo pit lane ata os boxes de Team Lotus e sa\u00edu de novo no coche de reposto co resto dos participantes.\nA vitoria de Senna sobre Prost ampliou a brecha de puntos do campionato a 16 puntos, a maior brecha entre os dous de toda a tempada ata ese momento."}
{"id": "381538", "revid": "4817", "url": "https://gl.wikipedia.org/wiki?curid=381538", "title": "Scout X1", "text": "Scout X1 foi un foguete espacial dos Estados Unidos propulsado exclusivamente por propelente s\u00f3lido. Estaba concibido como un lanzador de baixo custo e foi usado desde o complexo de Wallops Island."}
{"id": "381539", "revid": "4817", "url": "https://gl.wikipedia.org/wiki?curid=381539", "title": "Scout-X1", "text": ""}
{"id": "381540", "revid": "4817", "url": "https://gl.wikipedia.org/wiki?curid=381540", "title": "Scout X-1", "text": ""}
{"id": "381541", "revid": "1131", "url": "https://gl.wikipedia.org/wiki?curid=381541", "title": "Condado de Daviess, Kentucky", "text": "O condado de Daviess (en ingl\u00e9s: \"Daviess County\") \u00e9 un condado pertencente ao estado estadounidense de Kentucky. No censo de 2000, o condado ti\u00f1a unha poboaci\u00f3n de 91.545 habitantes. Forma parte da \u00e1rea metropolitana de Owensboro, cidade esta que ten a capitalidade do condado.\nO condado de Daviess\u00a0 fundouse en 1815 e recibiu o seu nome na honra de Joseph Hamilton Daveiss, o fiscal que levou o caso contra Aaron Burr.\nSegundo a Oficina do Censo, o condado ten unha \u00e1rea total de 1.233\u00a0km\u00b2,\u00a0 dos que 1.197\u00a0km\u00b2 son de terra e 36\u00a0km\u00b2 (o 2,91 %) corresponden a auga.\nDemograf\u00eda.\nNo censo de 2000, hab\u00eda 91.545 persoas, 36.033 fogares e 24.826 familias residentes no condado. A densidade de poboaci\u00f3n era de 198 persoas por milla cadrada (76/km\u00b2). En 2000 hab\u00eda 38.432 unidades unifamiliares, cunha densidade de 83 por milla cadrada (32/km\u00b2). A repartici\u00f3n por razas do condado era de 93,69 % brancos, 4,35 % afroamericanos, 0,13 % amerindios, 0,43 % asi\u00e1ticos, 0,02 % insulares do Pac\u00edfico, 0,44 % doutras razas e 0,94 % de d\u00faas ou m\u00e1is razas. O 0,92 % da poboaci\u00f3n era de orixe hispana ou latina de calquera raza.\nA renda media dos fogares do condado era de 36.813 d\u00f3lares e o ingreso medio por familia era de 45.404 d\u00f3lares. En 2000 os homes ti\u00f1an uns ingresos medios de 35.295 d\u00f3lares e as mulleres de 21.971 d\u00f3lares. A renda per c\u00e1pita do condado era de 18.739 d\u00f3lares e o 12,30 % da poboaci\u00f3n estaba baixo o limiar de pobreza nacional."}
{"id": "381542", "revid": "839", "url": "https://gl.wikipedia.org/wiki?curid=381542", "title": "Louis-Marie Ling Mangkhanekhoun", "text": "Louis-Marie Ling Mangkhanekhoun, nado o 8 de abril de 1944 en Bonha-Louang (Laos) \u00e9 un eclesi\u00e1stico laociano, que exerce de vicario apost\u00f3lico de Paks\u00e9.\nEn maio de 2017 anunciouse que o 28 de xu\u00f1o o papa Francisco \u00eda nomealo cardeal."}
{"id": "381545", "revid": "23204", "url": "https://gl.wikipedia.org/wiki?curid=381545", "title": "Pobo checheno", "text": "Os chechenos (en ) son un grupo \u00e9tnico do grupo nakh orixinario do norte do C\u00e1ucaso. Eles ref\u00edrense a si mesmos como Vainakhs (que quere dicir \"a nosa xente\" en checheno) ou Nokhchiy (pronunciado [no\u031ext\u0283\u02bci\u02d0]; singular Nokhchi, Nakhchuo ou Nakhtche. Os chechenos e os inguxos son co\u00f1ecidos colectivamente como vainakh. A maior\u00eda dos chechenos viven na Rep\u00fablica de Chechenia, parte da Federaci\u00f3n de Rusia.\nO terreo illado das monta\u00f1as e o seu valor estrat\u00e9xico contribu\u00edron moito na construci\u00f3n do ethos checheno e axudaron a perfilar o seu car\u00e1cter nacional independente. A sociedade chechena ten sido tradicionalmente igualitarista e organ\u00edzase arredor de clans aut\u00f3nomos locais, chamados teips."}
{"id": "381549", "revid": "56817", "url": "https://gl.wikipedia.org/wiki?curid=381549", "title": "Dieudonn\u00e9 Nzapalainga", "text": "Dieudonn\u00e9 Nzapalainga, nado o 14 de marzo de 1967 en Bangassou (Rep\u00fablica Centroafricana) \u00e9 un relixioso cat\u00f3lico latino, arcebispo metropolitano de Bangui dende 2012, e cardeal dende 2016.\nTraxectoria.\nNaceu en Bangassou o 14 de marzo de 1967. O 9 de agosto de 1998 foi ordenado sacerdote da Congregaci\u00f3n do Esp\u00edrito Santo polo bispo de Bangassou Antoine Marie Maanicus.\nO 26 de maio de 2009 foi nomeado administrador apost\u00f3lico da arquidiocese de Bangui. O 14 de maio de 2012 o papa Bieito XVI nomeouno arcebispo metropolitano de Bangui. Recibiu a ordenaci\u00f3n episcopal o 22 de xullo do mesmo ano, de mans do cardeal e prefecto da Congregaci\u00f3n para a Evanxelizaci\u00f3n dos Pobos Fernando Filoni.\nO 19 de novembro de 2016 o papa Francisco creouno cardeal, co t\u00edtulo de cardeal-presb\u00edtero de Sant'Andrea della Valle."}
{"id": "381556", "revid": "23204", "url": "https://gl.wikipedia.org/wiki?curid=381556", "title": "Chechenos", "text": ""}
{"id": "381557", "revid": "23204", "url": "https://gl.wikipedia.org/wiki?curid=381557", "title": "Lingua ingusetia", "text": ""}
{"id": "381558", "revid": "23204", "url": "https://gl.wikipedia.org/wiki?curid=381558", "title": "Ingusetia", "text": ""}
{"id": "381559", "revid": "89787", "url": "https://gl.wikipedia.org/wiki?curid=381559", "title": "Ernest Simoni", "text": "Ernest Simoni, nado o 18 de outubro de 1928 en Troshani, (Albania) \u00e9 un cardeal e presb\u00edtero cat\u00f3lico latino alban\u00e9s.\nTraxectoria.\nNaceu en Troshani o 18 de outubro de 1928, e foi ordenado sacerdote o 7 de abril de 1956.\nFoi detido en 1963, acusado de facer unha misa memorial polo presidente John F. Kennedy. Foi torturado e condenado \u00e1 morte, pero a sentenza foi transformada a vinte anos de prisi\u00f3n con traballos forzados. Era o pai espiritual dos detidos.\nO 21 de setembro de 2016, durante a s\u00faa visita a Tirana, o papa Francisco emocionouse polo testemu\u00f1o de padre Simoni sobre a s\u00faa persecuci\u00f3n e \u00f3 final se fundiron nunha aperta.\nO 19 de novembro de 2016, o papa Francisco creouno cardeal co t\u00edtulo de Cardeal-Di\u00e1cono de Santa Maria della Scala. \u00c9 o segundo prelato alban\u00e9s que recibe o barrete cardinal\u00edcio, despois do padre Mikel Koliqi."}
{"id": "381564", "revid": "114075", "url": "https://gl.wikipedia.org/wiki?curid=381564", "title": "Pobo inguxo", "text": "Os inguxos (en ) son un grupo \u00e9tnico do grupo nakh orixinario do norte do C\u00e1ucaso, que habita principalmente na Rep\u00fablica dos Inguxos, na Federaci\u00f3n de Rusia. Os inguxos son predominantemente musulm\u00e1ns sunnitas e falan a lingua inguxa, unha lingua cauc\u00e1sicas nororiental que est\u00e1 estreitamente relacionada co checheno, xa que as d\u00faas linguas forman un continuo dialectal. Os chechenos e os inguxos son co\u00f1ecidos colectivamente como vainakh."}
{"id": "381565", "revid": "23204", "url": "https://gl.wikipedia.org/wiki?curid=381565", "title": "Inguxos", "text": ""}
{"id": "381566", "revid": "22570", "url": "https://gl.wikipedia.org/wiki?curid=381566", "title": "Estevo de Ripon", "text": "Estevo de Ripon foi o autor do texto\u00a0haxiogr\u00e1fico\u00a0\"Vita Sancti Wilfrithi\" (\"a Vida de San Wilfrid\"). Outros nomes que tradicionalmente se lle atribu\u00edron son Eddius Est\u00e9phanus ou \u00c6ddi Stephanus, pero os historiadores actuais tenden a favorecer o de \"Estevo\".\nTraxectoria.\nS\u00e1bese moi pouco sobre a vida de Estevo de Ripon. O autor da \"Vita Sancti Wilfrithi\" identif\u00edcase a si mesmo como \"Estevo, un sacerdote\". Beda menciona que Wilfrid trouxo un mestre de canto de Kent, \u00c6dde Stephanus, a Ripon en 669 para ensinar canto, e tradicionalmente pensouse que este era a mesma persoa que o \"Estevo\" mencionado. Con todo, non hai evidencia s\u00f3lida de que os dous nomes describan a mesma persoa. Se os dous fosen, de feito, o mesmo, Estevo ter\u00eda polo menos vinte anos de idade cando chegou ao norte, coloc\u00e1ndoo en sesenta anos de idade ou m\u00e1is \u00e1 morte de Wilfrid no ano 709.\nIndependentemente de se Estevo, o sacerdote, fose ou non o mestre de canto, parece ser seguidor de Wilfrid e foi capaz de consultar con persoas que co\u00f1eceran estreitamente a Wilfrid para a\u00a0\"Vida de San Wilfrid.\" Escribiu para os monxes en Ripon, moitos dos cales co\u00f1eceran a Wilfrid.\nObras.\nA vida de San Wilfrid.\nA\u00a0\"Vida de San Wilfrid\" \u00e9 a \u00fanica fonte documental sobre San Wilfrid, \u00e1 parte da \"Historia Ecclesiastica\"\u00a0de Beda.\u00a0Foi escrito pouco despois da morte de Wilfrid no ano 709. O encargo veu de\u00a0Acca de Hexham, un dos seguidores de Wilfrid, quen m\u00e1is tarde se converter\u00eda en bispo e suceder\u00eda a Wilfrid na\u00a0sede\u00a0de Hexham. A\u00ednda que Estevo posibelmente co\u00f1ec\u00eda a Wilfrid persoalmente e tivo acceso a outras persoas que o co\u00f1eceron, relata varios acontecementos extraordinarios e fai uso doutras fontes escritas. Mesmo copia d\u00faas li\u00f1as directamente desde \"O An\u00f3nimo\" \"a Vida de\" \"Cuthbert\", entre outros pr\u00e9stamos.\u00a0Con todo, a diferenza de moitos das primeiras haxiografias medievais, que consist\u00edan en cadeas de milagres atribu\u00eddos aos santos, a\u00a0\"Vida\" toma a forma dunha descrici\u00f3n cronol\u00f3xica e incl\u00fae nomes espec\u00edficos e eventos.\nNon se sabe exactamente o obxectivo de Estevo ao escribir a \"Vida de San Wilfrid\", pero os eruditos te\u00f1en varias teor\u00edas. Argumentouse que un dos prop\u00f3sitos era desmontar o culto baseado en Cuthbert e substitu\u00edlo polo de Wilfrid. Con todo, os pr\u00e9stamos tomados por Estevo s\u00f3 constit\u00faen unha pequena porcentaxe do total, e \u00e1chanse completamente localizados na primeira parte da obra, facendo esta teor\u00eda improb\u00e1bel.\nO traballo est\u00e1 moi sesgado en favor de Wilfrid e incl\u00fae expl\u00edcitas comparaci\u00f3ns de Wilfrid con personaxes do Antigo Testamento e o Ap\u00f3stolo Paulo. Ao principio, Estevo explica que a comunidade o instou a escribir a \"Vida.\" O obxectivo de\u00a0Estevo poder\u00eda ser simplemente describir os sentimentos da comunidade acerca da santidade e a bondade da vida de Wilfrid, a quen co\u00f1eceran persoalmente.\nSignificado.\nA obra de Estevo, \"Vida de San Wilfrid\", foi unha das primeiras historias anglosaxoas, e a m\u00e1is antiga que sobreviviu. Beda evidentemente utilizouna como fonte para as secci\u00f3ns da s\u00faa \"Historia Ecclesiastica\", a\u00ednda que el non reco\u00f1ece.\nA \"Vida de San Wilfrid\" tam\u00e9n \u00e9 importante, xa que proporciona unha perspectiva contempor\u00e1nea sobre os eventos que ocorreron durante a vida de Wilfrid. Por exemplo, proporciona un relato do S\u00ednodo de Whitby, que difire do de Beda. Mentres os escritos de Estevo foron obxecto de m\u00e1is cr\u00edticas que os de Beda, o relato que aparece na \"Vida de San Wilfrid\" revela factores pol\u00edticos que poder\u00edan afectar ao S\u00ednodo xunto \u00e1s controversias descritas por Beda."}
{"id": "381568", "revid": "92340", "url": "https://gl.wikipedia.org/wiki?curid=381568", "title": "Jos\u00e9 Abascal y Carredano", "text": "Jos\u00e9 Abascal y Carredano, nado en\u00a0Pontones\u00a0o\u00a01 de setembro de 1829, e finado en\u00a0Madrid\u00a0o\u00a019 de febreiro de 1890, foi un pol\u00edtico progresista espa\u00f1ol.\nBiograf\u00eda.\nEstudou humanidades e filosof\u00eda no colexio de Vicente Masarnau en Madrid, e despois medicina\u00a0no colexio de San Carlos. En 1848, tras a morte do seu pai, Abascal f\u00edxose cargo do taller de cantar\u00eda que aquel rexentaba.\nDurante a s\u00faa vida pol\u00edtica, formou parte da xunta revolucionaria de Madrid de 1868, foi deputado por Alacante e Alcal\u00e1 de Henares en 1869, e novamente por Alacante en 1871, senador por Alacante en 1872, por Guadalaxara en 1877 e vitalicio en 1881 e alcalde de Madrid entre 1881-83 e 1885-89."}
{"id": "381569", "revid": "98629", "url": "https://gl.wikipedia.org/wiki?curid=381569", "title": "Alberto Aguilera", "text": "Alberto Aguilera y Velasco, nado en\u00a0Valencia\u00a0o\u00a07 de agosto de 1842\u00a0e finado en Madrid o\u00a025 de decembro de 1913, foi un avogado xornalista e pol\u00edtico espa\u00f1ol, deputado, senador, ministro de Gobernaci\u00f3n durante a rexencia de Mar\u00eda Cristina de Habsburgo-Lorena e alcalde de Madrid en varias ocasi\u00f3ns entre 1901 e 1910.\nBiograf\u00eda.\nPrimeiros anos.\nFillo de Pablo Aguilera, natural de Almad\u00e9n (Cidade Real) e de Mar\u00eda Soledad Velasco y Jim\u00e9nez, natural de Albu\u00f1ol (Selecta), estudou na Universidade de Madrid, licenci\u00e1ndose en Dereito e ingresando na carreira xudicial \u00f3s vinte e oito anos de idade. Ocupou os cargos de oficial da Asesor\u00eda de Facenda e avogado fiscal da Audiencia de Zaragoza.\nGobernador civil.\nReinando Amadeu I, e sendo presidente do Consello de Ministros Manuel Ruiz Zorrilla, foi sucesivamente gobernador civil de Cidade Real, Oviedo (12-4-1871), Toledo (28-8-1871 a 15-10-1871), Murcia (20-6-1872), Sevilla (12-10-1872 a 19-2-1873 e de novo a partir do 26-7-1873). Posteriormente, durante a Rexencia de Mar\u00eda Cristina, cos gobernos de Posada Herrera e Sagasta, tam\u00e9n o foi de Madrid en varias ocasi\u00f3ns: 20-10-1883 a 9-1-1884; 6-7-1888 a 8-7-1890; 13-12-1892 e 6-10-1897, manexando dif\u00edciles situaci\u00f3ns previas e posteriores \u00f3\u00a0desastre do 98.\nDeputado e senador.\nMembro do Partido Liberal, foi elixido deputado a Cortes polo distrito granadino de Albu\u00f1ol nas sucesivas elecci\u00f3ns celebradas entre 1886 e 1903, a\u00ednda que renunciar\u00eda a esta \u00faltima acta de deputado para pasar \u00f3 Senado \u00f3 ser nomeado senador vitalicio o 23 de decembro de 1903.\nSubsecretario e ministro.\nFoi subsecretario do Ministerio da Gobernaci\u00f3n dende o 17 de outubro de 1883, con Segismundo Moret, do Ministerio de Facenda dende o 8 de agosto de 1886, con Joaqu\u00edn L\u00f3pez Puigcerver.\nOcupou o cargo de ministro da Gobernaci\u00f3n entre o 12 de marzo e o 4 de novembro de 1894 nun goberno presidido por Sagasta.\nAlcald\u00eda de Madrid.\nFoi alcalde de Madrid entre o 7 de marzo de 1901 e o 10 de decembro de 1902, entre o 15 de xu\u00f1o de 1906 e o 28 de xaneiro de 1907 e entre o 23 de outubro de 1909 e o 10 de febreiro de 1910.\nFalecemento.\nMorreu na s\u00faa casa da r\u00faa da Magdalena, en Madrid, o 25 de decembro de 1913.\nEst\u00e1 enterrado no Cemiterio da Almudena de Madrid."}
{"id": "381570", "revid": "23204", "url": "https://gl.wikipedia.org/wiki?curid=381570", "title": "Alberto Aguilera y Velasco", "text": ""}
{"id": "381571", "revid": "32797", "url": "https://gl.wikipedia.org/wiki?curid=381571", "title": "Alberto Alcocer y Ribacoba", "text": "Alberto de Alcocer y Ribacoba, nado en\u00a0Ordu\u00f1a, Biscaia, o\u00a08 de abril de 1886, e finado en\u00a0Madrid\u00a0o\u00a030 de maio de 1957, foi un\u00a0avogado e pol\u00edtico espa\u00f1ol, ademais do primeiro alcalde franquista de Madrid.\nBiograf\u00eda.\nNado en Ordu\u00f1a (Biscaia), foi alcalde de Madrid en d\u00faas ocasi\u00f3ns: de 1923 a 1924, durante a ditadura de Primo de Rivera e de 1939 a 1946, durante a ditadura de Francisco Franco. Doutor en Dereito, foi distinguido coa Medalla de Ouro de Madrid en 1946. En 1949, foi nomeado Secretario Xeral do Banco de Espa\u00f1a. Faleceu en Madrid o 30 de maio de 1957."}
{"id": "381572", "revid": "1131", "url": "https://gl.wikipedia.org/wiki?curid=381572", "title": "Sergio \u00c1lvarez de Villamil", "text": "Sergio \u00c1lvarez Rodr\u00edguez de Villamil, ou de Villaamil, nado en Madrid o 14 de marzo de 1889, e finado ib\u00eddem o 7 de maio de 1960, foi m\u00e9dico e pol\u00edtico espa\u00f1ol, alcalde de Madrid durante a Segunda Rep\u00fablica.\nTraxectoria.\nAccedeu \u00f3 concello de Madrid en outubro de 1934, \u00f3 facerse cargo do concello unha xestora tras os sucesos revolucionarios de devandita data, con Rafael Salazar Alonso como alcalde. Villamil substitu\u00edu a Salazar (que dimitiu por mor do esc\u00e1ndalo do \"estraperlo\") en outubro de 1935 e ocupou o cargo de alcalde at\u00e9 o triunfo da Fronte Popular nas elecci\u00f3ns de febreiro de 1936, que restauraron a corporaci\u00f3n municipal destitu\u00edda en 1934.\nD\u00e1 nome \u00e1 estaci\u00f3n do tren lixeiro \u00c1lvarez de Villamil no PAU de Sanchinarro de Madrid."}
{"id": "381573", "revid": "23204", "url": "https://gl.wikipedia.org/wiki?curid=381573", "title": "Sergio \u00c1lvarez Rodr\u00edguez de Villamil", "text": ""}
{"id": "381574", "revid": "25871", "url": "https://gl.wikipedia.org/wiki?curid=381574", "title": "Jos\u00e9 Luis \u00c1lvarez", "text": "Jos\u00e9 Luis \u00c1lvarez \u00c1lvarez, nado en\u00a0Madrid\u00a0en\u00a01930\u00a0\u00e9 un pol\u00edtico espa\u00f1ol. Est\u00e1 casado con Mercedes Royo-Villanova Pay\u00e1.\nBiograf\u00eda.\nRealizou estudos de Dereito e aprobou as oposici\u00f3ns a notario. En 1975, Jos\u00e9 Luis \u00c1lvarez foi designado Secretario Xeral do Partido Popular, o primeiro partido pol\u00edtico inscrito no Rexistro do Ministerio do Interior durante a monarqu\u00eda, en torno \u00f3 que se aglutina unha federaci\u00f3n de partidos denominada \u00abCentro Democr\u00e1tico\u00bb, que se integrar\u00e1 logo na Uni\u00f3n de Centro Democr\u00e1tico. En 1976 \u00e9 membro da Comisi\u00f3n Igrexa-Estado encargada da redacci\u00f3n dos Acordos entre o Estado espa\u00f1ol e a Santa S\u00e9 de 1979.\nAlcalde de Madrid por designaci\u00f3n do goberno (1978), dimite a comezos de 1979 para presentarse como candidato a Alcalde da UCD \u00e1s elecci\u00f3ns, mentres asume a alcald\u00eda o at\u00e9 ent\u00f3n tenente de alcalde Luis Mar\u00eda Huete. Nas elecci\u00f3ns, \u00c1lvarez foi o candidato m\u00e1is votado, pero non foi elixido alcalde, por ser maior en n\u00famero de concelleiros a suma dos obtidos polas candidaturas do PSOE e do PCE.\nMinistro de Transportes e Comunicaci\u00f3ns dende o 2 de maio de 1980 baixo a presidencia de Adolfo Su\u00e1rez Gonz\u00e1lez e dende o 26 de febreiro de 1981 baixo a presidencia de Leopoldo Calvo-Sotelo Bustelo. O 1 de decembro de 1981, Calvo-Sotelo nom\u00e9ao ministro de Agricultura, Pesca e Alimentaci\u00f3n, cargo que ocupar\u00eda at\u00e9 1982, coa vitoria socialista.\nEn 1989, como membro de Alianza Popular, formou parte da Comisi\u00f3n que realizou a transformaci\u00f3n de Alianza Popular no Partido Popular.\nEn 1993, ingresou na Real Academia de Belas Artes de San Fernando."}
{"id": "381575", "revid": "23204", "url": "https://gl.wikipedia.org/wiki?curid=381575", "title": "Jos\u00e9 Luis \u00c1lvarez \u00c1lvarez", "text": ""}
{"id": "381576", "revid": "56817", "url": "https://gl.wikipedia.org/wiki?curid=381576", "title": "Arquidiocese", "text": "Na Igrexa cat\u00f3lica de rito romano, a arquidiocese (\"arqui-\" prov\u00e9n do grego e significan 'ser o primeiro') \u00e9 unha diocese cun rango superior \u00e1s convencionais. O t\u00edtulo \u00e9 un nome honor\u00edfico e del ded\u00facese que o bispo titular sexa denominado arcebispo. Nas Igrexas orientais cat\u00f3licas, as arquidi\u00f3ceses denom\u00ednanse arquieparqu\u00edas.\nDiocese sufrag\u00e1neas.\nA arquidi\u00f3cese adoita presidir sobre un grupo de dioceses dunha rexi\u00f3n, as cales son co\u00f1ecidas como \"sufrag\u00e1neas\", pero a incidencia do arcebispo na vida de devanditas dioceses \u00e9 m\u00e1is de preeminencia que de inxerencia, a menos que existan raz\u00f3ns de forza maior para iso como a imposibilidade dun bispo a rexer a vida da s\u00faa diocese. Non todas as arquidioceses te\u00f1en dioceses sufrag\u00e1neas (por exemplo, a \"Arcebispado Castrense de Espa\u00f1a\", non ten porque non \u00e9 unha arquidi\u00f3cese territorial)."}
{"id": "381577", "revid": "23204", "url": "https://gl.wikipedia.org/wiki?curid=381577", "title": "Ambrosio de Morales", "text": "Ambrosio de Morales, nado en C\u00f3rdoba en 1513, e finado \"ib\u00eddem\" o 21 de setembro de 1591, foi un humanista, historiador e arque\u00f3logo espa\u00f1ol.\nTraxectoria.\nFoi fillo de Antonio de Morales, m\u00e9dico e catedr\u00e1tico da Universidade de Alcal\u00e1, e de Mencia de Oliva. Trasladouse coa s\u00faa familia a Montilla, e \u00f3s poucos anos regrea a C\u00f3rdoba, onde comeza os seus estudos de Gram\u00e1tica co crego Alejo Montesino, tendo once anos de idade. Cursou os seus estudos na Universidade de Salamanca xunto \u00f3 seu t\u00edo, o famoso humanista Fern\u00e1n P\u00e9rez de Oliva, que era catedr\u00e1tico e reitor desa Universidade; de feito, corrixiu e editou a obra deste. Morales foi disc\u00edpulo de Melchor Cano e interesouse pola ling\u00fc\u00edstica, xa que compuxo un \"Discurso sobre la lengua castellana\". En 1531, morto o seu t\u00edo, regresou a C\u00f3rdoba e en 1533 profesou na Orde Jer\u00f3nima. Foi ordenado sacerdote e ensinou como catedr\u00e1tico de ret\u00f3rica na Universidade de Alcal\u00e1 dende 1550.\nHistoriador.\nCara a 1559 recibiu Morales os primeiros encargos da monarqu\u00eda. Filipe II designouno en 1572 para realizar unha viaxe de estudo polos reinos de Le\u00f3n, Galicia e Asturias, viaxe da que escribiu unha relaci\u00f3n, titulada \"Viage de Ambrosio de Morales por orden del Rey D. Phelippe II a los Reynos de Le\u00f3n, y Galicia y Principado de Asturias\"; no curso desta viaxe foi reunindo reliquias, libros, documentos, obxectos e manuscritos que salvou para as colecci\u00f3ns reais do mosteiro do Escorial. Pero, non contento con iso, persuadiu \u00f3 mesmo rei para que ordenase a realizaci\u00f3n dunhas \"Relaciones\" sobre a historia e topograf\u00eda dos pobos de Espa\u00f1a baseadas en respostas a uns cuestionarios dese\u00f1ados por el nos que se solicitaban, entre outros, datos topon\u00edmicos, arqueol\u00f3xicos, hist\u00f3ricos e eclesi\u00e1sticos. As respostas ou \"Relaciones\", que se conservaron, reun\u00edronse en oito volumes que ofrecen unha aut\u00e9ntica radiograf\u00eda da Espa\u00f1a da \u00e9poca, e moitos dos seus datos serviron para as s\u00faas obras hist\u00f3ricas, as\u00ed como as informaci\u00f3ns que obtivo de colaboradores preparados rigorosamente sobre cuesti\u00f3ns hist\u00f3ricas e antig\u00fcidades, como Juan Fern\u00e1ndez Franco, Antonio Agust\u00edn, Andr\u00e9 de Resende ou Jer\u00f3nimo Zurita. Deste \u00faltimo en particular defendeu os \"Anales de la Corona de Arag\u00f3n \" contra os ataques de Santa Cruz; con ese labor escribiu o seu \"Apolog\u00eda de los Anales\"."}
{"id": "381579", "revid": "839", "url": "https://gl.wikipedia.org/wiki?curid=381579", "title": "Alexandre do Nascimento", "text": "Alexandre do Nascimento, nado o 1 de marzo de 1925 en Malanje (Angola) \u00e9 un eclesi\u00e1stico cat\u00f3lico latino, arcebispo metropolitano de Luanda entre 1986 e 2001, e cardeal dende 1983.\nTraxectoria.\nNaceu en Malanje o 1 de marzo de 1925. O 20 de decembro de 1952 foi ordenado sacerdote polo arcebispo Luigi Traglia.\nO 10 de agosto de 1975 foi nomeado bispo de Malanje. Recibiu a ordenaci\u00f3n episcopal o 31 de agosto do mesmo ano, de mans do delegado apost\u00f3lico Giovanni De Andrea. O 3 de febreiro de 1977 foi nomeado arcebispo metropolitano de Lugango.\nNo consistorio do 2 de febreiro de 1983 o papa Xo\u00e1n Paulo II creouno cardeal, co t\u00edtulo de cardeal-presb\u00edtero de San Marco in Agro Laurentino. O 16 de febreiro de 1986 o mesmo papa nomeouno arcebispo metropolitano de Luanda.\nEn 2015 ingresou na Orde de Predicadores."}
{"id": "381583", "revid": "5863", "url": "https://gl.wikipedia.org/wiki?curid=381583", "title": "In\u00e9s Sant\u00e9 Riveira", "text": "In\u00e9s Sant\u00e9 Riveira, nada en\u00a0Ferrol\u00a0o\u00a029 de novembro de 1976,\u00a0\u00e9 unha investigadora e cient\u00edfica galega, profesora da \u00e1rea de Enxe\u00f1ar\u00eda Cartogr\u00e1fica, Xeod\u00e9sica e Fotogrametr\u00eda do Departamento de Enxe\u00f1ar\u00eda Agroforestal da Universidade de Santiago de Compostela e Secretaria da Comisi\u00f3n Acad\u00e9mica do Programa de Doutoramento en Xesti\u00f3n Sustentable da Terra.\nOcupa a Direcci\u00f3n do Instituto de Estudos do Territorio da Xunta de Galicia.\nTraxectoria.\nDoutora en enxe\u00f1ar\u00eda agr\u00f3noma pola Universidade de Santiago de Compostela, Premio Extraordinario de Doutoramento e licenciada con matr\u00edcula de honra. O seu proxecto fin de carreira, co t\u00edtulo \"Aplicaci\u00f3n das novas tecnolox\u00edas SIG e Web \u00e1 enxe\u00f1ar\u00eda rural e agron\u00f3mica\", obtivo o Premio \u00e1 Iniciativa Empresarial da CEL para proxectos de investigaci\u00f3n. \u00c9 membro do Laboratorio do Territorio (LaboraTe), que est\u00e1 integrado no grupo de investigaci\u00f3n GI-1934-TB (Territorio e Biodiversidade) da USC. A s\u00faa actividade investigadora desenvolveuse fundamentalmente dentro dos campos da ordenaci\u00f3n do territorio, sistemas de axuda \u00e1 decisi\u00f3n espacial, SIG-web; Public Participation GIS (PPGIS); modelos e t\u00e9cnicas de ordenaci\u00f3n territorial (an\u00e1lise multicriterio, optimizaci\u00f3n heur\u00edstica e modelos urbanos baseados en aut\u00f3matas celulares). Foi, no curso 2014-15, coordinadora do m\u00e1ster Universitario da USC en Xesti\u00f3n Sustentable da Terra e do Territorio."}
{"id": "381584", "revid": "104999", "url": "https://gl.wikipedia.org/wiki?curid=381584", "title": "Susana Mart\u00ednez-Conde", "text": "Susana Mart\u00ednez-Conde, nada na Coru\u00f1a o 1 de outubro de 1969\u00a0\u00e9 unha cient\u00edfica neuronal galega. \nTraxectoria.\nSusana \u00e9 licenciada en Psicolox\u00eda pola Universidade Complutense de Madrid e doutora en Medicina polo programa de neurociencia da Universidade de Santiago de Compostela. \u00c9 profesora de oftalmolox\u00eda, neurolox\u00eda,\u00a0fisiolox\u00eda e farmacolox\u00eda na Universidade Estatal de Nova York, no Centro M\u00e9dico\u00a0Downstate, onde dirixe o Laboratorio de Neurociencia Integrativa. Dirixiu laboratorios anteriormente no Barrow Neurological Instituto e no\u00a0University College de Londres. \nAs s\u00faas investigaci\u00f3ns tratan sobre a neurociencia perceptual, cognitiva\u00a0e oculomotor. \u00c9 co\u00f1ecida polos seus estudos sobre as ilusi\u00f3ns, os movementos do ollo e percepci\u00f3n e os trastornos neurol\u00f3xicos. \nForma parte do Comit\u00e9 de Sabias da C\u00e1tedra de Feminismos 4.0 da Universidade de Vigo."}
{"id": "381585", "revid": "23204", "url": "https://gl.wikipedia.org/wiki?curid=381585", "title": "Susana Mart\u00ednez Conde", "text": ""}
{"id": "381593", "revid": "23204", "url": "https://gl.wikipedia.org/wiki?curid=381593", "title": "Eliseo S\u00e1ndez Figueira", "text": "Eliseo S\u00e1ndez Figueira, nado en Carnota o 7 de maio\u00a0de 1920, e finado na Coru\u00f1a\u00a0o 1 de decembro de 2008, foi un\u00a0cirurxi\u00e1n\u00a0galego cunha intensa e longa vida profesional na contorna da vila coru\u00f1esa.\nTraxectoria.\nNaceu o 7 de maio de 1920 na localidade coru\u00f1esa de Carnota, onde o seu pai, Eliseo S\u00e1ndez Otero, exerc\u00eda como m\u00e9dico. Pouco tempo despois, trasladouse con toda a s\u00faa familia \u00e1 Coru\u00f1a, onde realizou todos os seus estudos da infancia e mocidade.\nCando \u00eda comezar a s\u00faa carreira universitaria, estala a guerra civil e as Universidades permancen pechadas, polo que tivo que agardar \u00f3 remate da guerra para comezar os seus estudos de Medicina e Cirurx\u00eda na Universidade de Santiago.\nCon posterioridade foise a Madrid, a continuar os seus estudos na Universidade Complutense. Al\u00ed estudou e traballou varios anos. A s\u00faa formaci\u00f3n como m\u00e9dico estivo sempre moi marcada pola oportunidade que tivo de estudar e traballar nos servizos m\u00e9dicos de\u00a0Carlos Jim\u00e9nez D\u00edaz ou Gregorio Mara\u00f1\u00f3n. En Madrid especializouse primeiro en neurocirurx\u00eda, mais despois decidiu formarse como cirurxi\u00e1n xeral e dixestivo, tanto no ent\u00f3n Hospital Provincial de Madrid (hoxe, Hospital Xeral Universitario Gregorio Mara\u00f1\u00f3n), como no Hospital de San Pablo, de Barcelona.\nPosteriormente regresou \u00e1 Coru\u00f1a, onde exerceu medicina e cirurx\u00eda xunto \u00f3 seu pai, no Sanatorio San Nicol\u00e1s, que este fundara.\n\"O Foucellas\".\nNo ano 1943, o famoso guerrilleiro maquis Benigno Andrade, alias Foucellas, buscado polos axentes da Garda Civil, resultou ferido fortuitamente pola s\u00faa propia arma preto de\u00a0Ordes. O guerrilleiro foi ingresado baixo o nome falso de Juan Fern\u00e1ndez, e operado con \u00e9xito no Sanatorio San Nicol\u00e1s dos Doutores S\u00e1ndez,\u00a0que\u00a0curiosamente lindaba parede con parede coa Comisar\u00eda Xeral de Polic\u00eda, na c\u00e9ntrica Praza de Vigo da Coru\u00f1a."}
{"id": "381594", "revid": "1576", "url": "https://gl.wikipedia.org/wiki?curid=381594", "title": "Harold Clayton Urey", "text": ""}
{"id": "381595", "revid": "1576", "url": "https://gl.wikipedia.org/wiki?curid=381595", "title": "Willard Frank Libby", "text": ""}
{"id": "381596", "revid": "1576", "url": "https://gl.wikipedia.org/wiki?curid=381596", "title": "Luis Walter \u00c1lvarez", "text": ""}
{"id": "381597", "revid": "111586", "url": "https://gl.wikipedia.org/wiki?curid=381597", "title": "Luis \u00c1lvarez", "text": "Luis \u00c1lvarez ou Luis Alvarez pode referirse a:"}
{"id": "381598", "revid": "1888", "url": "https://gl.wikipedia.org/wiki?curid=381598", "title": "Ram\u00f3n Armada Sagrera", "text": "Ram\u00f3n Armada Sagrera, nado en Ortigueira e finado na Habana en marzo de 1932, foi un escritor galego.\nTraxectoria.\nFillo de Ram\u00f3n Armada Teixeiro. Instalado en Cuba, foi propietario dunha f\u00e1brica de galletas e do terreo deportivo Campo Armada. Foi secretario da Asociaci\u00f3n Iniciadora e Protectora da Real Academia Galega na Habana, vicepresidente do Comit\u00e9 de sociedades espa\u00f1olas e presidente do Casino Espa\u00f1ol da Habana. Escribiu algunhas pezas teatrais e unha novela."}
{"id": "381599", "revid": "54334", "url": "https://gl.wikipedia.org/wiki?curid=381599", "title": "M\u00e1ximo com\u00fan divisor", "text": "En matem\u00e1ticas, o m\u00e1ximo com\u00fan divisor (MCD ou mdc) ou m\u00e1ximo divisor com\u00fan de dous ou m\u00e1is n\u00fameros enteiros \u00e9 o maior n\u00famero enteiro que os divide sen deixar resto.\nDefinici\u00f3ns.\nSe \"a\" e \"b\" son n\u00fameros enteiros distintos de cero e se o n\u00famero \"c\" \u00e9 tal que \"c\"|\"a\" e \u00e1 s\u00faa vez \"c\"|\"b\", este n\u00famero \"c\" denom\u00ednase \"divisor com\u00fan\" dos n\u00fameros \"a\" e \"b\". C\u00f3mpre observar que dous n\u00fameros enteiros calquera te\u00f1en divisores com\u00fans; cando os \u00fanicos divisores com\u00fans dos n\u00fameros \"a\" e \"b\" son 1 e -1, eses n\u00fameros ch\u00e1manse primos entre si.\nUn n\u00famero enteiro \"d\" ch\u00e1mase m\u00e1ximo com\u00fan divisor dos n\u00fameros \"a\" e \"b\" cando:\nExemplo:\nC\u00e1lculo do m\u00e1ximo divisor com\u00fan.\nO tres m\u00e9todos m\u00e1is utilizados para o c\u00e1lculo do m\u00e1ximo divisor com\u00fan de dous n\u00fameros son:\nPor descomposici\u00f3n en factores primos.\nO m\u00e1ximo com\u00fan divisor de dous n\u00fameros pode calcularse determinando a descomposici\u00f3n en factores primos dos dous n\u00fameros e tomando os factores com\u00fans elevados \u00e1 menor potencia, o produto dos cales ser\u00e1 o mcd.\nExemplo: para calcular o m\u00e1ximo com\u00fan divisor de 48 e de 60 obtense da s\u00faa factorizaci\u00f3n en factores primos.\nO mcd son os factores com\u00fans co seu menor expo\u00f1ente, isto \u00e9:\nNa pr\u00e1ctica, este m\u00e9todo s\u00f3 \u00e9 operativo para n\u00fameros pequenos levando en xeral demasiado tempo calcular a descomposici\u00f3n en factores primos de dous n\u00fameros calquera.\nAlgoritmo de Euclides.\nUn m\u00e9todo m\u00e1is eficiente \u00e9 o algoritmo de Euclides, que emprega o algoritmo da divisi\u00f3n xunto co feito de que o mcd de dous n\u00fameros tam\u00e9n divide o resto obtido de dividir o maior entre o m\u00e1is pequeno.\nExemplo 1:\nSe se divide 60 entre 48 dando un cociente de 1 e un resto de 12, o MCD ser\u00e1 polo tanto divisor de 12. Despois div\u00eddese 48 entre 12 dando un resto de 0, o que significa que 12 \u00e9 o mcd. Formalmente pode describirse como:\nExemplo 2:\nO MCD de 42 e 56 \u00e9 14. En efecto:\noperando:\nCo m\u00ednimo m\u00faltiplo com\u00fan.\nO m\u00e1ximo divisor com\u00fan tam\u00e9n pode ser calculado empregando o m\u00ednimo com\u00fan m\u00faltiplo. Se \"a\" e \"b\" son distintos de cero, ent\u00f3n o m\u00e1ximo divisor com\u00fan de \"a\" e \"b\" obtense mediante a seguinte f\u00f3rmula, que involucra o m\u00ednimo m\u00faltiplo com\u00fan de \"a\" e \"b\":\nMCD de tres ou m\u00e1is n\u00fameros.\nO m\u00e1ximo com\u00fan divisor de tres ou m\u00e1is n\u00fameros p\u00f3dese definir recursivamente empregando o m\u00e9todo:\nformula_7.\nPropiedades.\n1. Se formula_8 ent\u00f3n formula_9 \n2. Se formula_10 \u00e9 un enteiro, formula_11 \n3. Se formula_12 \u00e9 un n\u00famero primo, ent\u00f3n formula_13 o bien formula_14 \n4. Se formula_15, ent\u00f3n formula_16 \n5. Se formula_17 \u00e9 un divisor com\u00fan de formula_10 e formula_19, ent\u00f3n formula_20\n6. Se formula_21, ent\u00f3n formula_22\n7. Se formula_23, ent\u00f3n formula_24 Esta \u00faltima propiedade indica que o m\u00e1ximo divisor com\u00fan de dous n\u00fameros \u00e9 o produto dos seus factores primos com\u00fans elevados ao menor expo\u00f1ente.\nXeometricamente, o m\u00e1ximo divisor com\u00fan de \"a\" e \"b\" \u00e9 o n\u00famero de puntos de coordenadas enteiras que hai no segmento que une os puntos (0, 0) e (\"a\", \"b\"), exclu\u00edndo o (0, 0).\nAplicaci\u00f3ns.\nO mcd empr\u00e9gase para simplificar fracci\u00f3ns. Por exemplo, para simplificar a fracci\u00f3n formula_26 calc\u00falase primeiro o mcd(60, 48) = 12, divid\u00edndose o numerador e o denominador da fracci\u00f3n inicial por 12 para obter a fracci\u00f3n simplificada formula_27.\nO mcd tam\u00e9n se emprega para calcular o m\u00ednimo com\u00fan m\u00faltiplo de dous n\u00fameros. En efecto, o produto dos dous n\u00fameros \u00e9 igual ao produto do seu m\u00e1ximo divisor com\u00fan polo seu m\u00ednimo com\u00fan m\u00faltiplo. As\u00ed, para calcular o m\u00ednimo com\u00fan m\u00faltiplo de 48 e de 60, calc\u00falase primeiro o seu mcd, 12, sendo o seu m\u00ednimo com\u00fan m\u00faltiplo formula_28.\nO mcd e o algoritmo de Euclides empr\u00e9ganse na resoluci\u00f3n de ecuaci\u00f3ns diof\u00e1nticas lineares con d\u00faas inc\u00f3gnitas e para desenvolver un n\u00famero racional en fracci\u00f3ns continuas."}
{"id": "381600", "revid": "47401", "url": "https://gl.wikipedia.org/wiki?curid=381600", "title": "M\u00e1ximo divisor com\u00fan", "text": ""}
{"id": "381601", "revid": "56817", "url": "https://gl.wikipedia.org/wiki?curid=381601", "title": "Gran Premio de Portugal de 1990", "text": "O Gran Premio de Portugal de 1990 foi unha carreira de F\u00f3rmula 1 que tivo lugar o 23 de setembro de 1990 no Aut\u00f3dromo do Estoril. Foi a d\u00e9cimo terceira rolda da tempada de F\u00f3rmula Un de . A carreira foi o 19\u00ba Gran Premio de Portugal e o s\u00e9timo en Estoril. Disput\u00e1ronse m\u00e1is de 61 voltas, das 71 voltas programadas, ao circu\u00edto de catro quil\u00f3metros para unha distancia de carreira de 266 quil\u00f3metros. A carreira terminou antes de tempo logo dun accidente que implicou ao piloto italiano Alex Caffi nun Arrows A11B e o xapon\u00e9s Aguri Suzuki nun Lola LC90.\nO piloto brit\u00e1nico Nigel Mansell logrou a s\u00faa \u00fanica vitoria da tempada no seu Ferrari 641, e o seu \u00faltimo coa Scuderia Ferrari. Terminou m\u00e1is de dous segundos diante do piloto brasileiro e l\u00edder por puntos Ayrton Senna que pilotaba un McLaren MP4 / 5B. O compa\u00f1eiro de equipo de Mansell, o piloto franc\u00e9s Alain Prost, mantivo vivas as s\u00faas esperanzas de lograr o campionato cun terceiro posto. Con todo, a diferenza era agora de 18 puntos. Unha vitoria de Senna en calquera das tres carreiras restantes asegurar\u00eda o seu segundo campionato mundial.\nInforme da carreira.\nO Tyrrell Racing de Satoru Nakajima cualificou 20\u00ba, pero retirouse debido a influenza logo de estrelarse na sesi\u00f3n de quecemento do domingo pola ma\u00f1\u00e1. A grella axustouse en consecuencia, a\u00ednda que s\u00f3 comezaron 25 pilotos, xa que non se repescou ning\u00fan non cualificado.\nAo principio con ambos Ferrari na primeira fila (Nigel Mansell na pole position, Alain Prost en segundo lugar), Mansell patinou demasiado no comezo que esvarou a trav\u00e9s da pista cara a Prost, que tivo que evitar desviado contra o muro de boxes. Todo isto permitiulles aos McLaren de Ayrton Senna e Gerhard Berger pasar a Mansell e Prost para converter aos McLaren 1\u00ba e 2\u00ba con Senna liderando na primeira curva. A media carreira, logo das paradas para cambiar pneum\u00e1ticos, Senna lideraba diante de Mansell, Berger e Prost. Unhas cantas voltas m\u00e1is tarde, Mansell atrapou a Senna e pasouno na primeira curva (Senna deixouno pasar, en comparaci\u00f3n co ano anterior, cando chocaron).\nNa volta 52, o l\u00edder da carreira Nigel Mansell intentaba dobrar ao Ligier JS33B de Philippe Alliot cando o franc\u00e9s pegouse \u00e1 li\u00f1a pilotando uns cent\u00edmetros diante de Mansell no interior da \"Curva 2\". Con todo, a roda traseira dereita do seu coche golpeou a fronte esquerda do Ferrari de Mansell, Alliot sa\u00edu trompeando contra a barreira Armco. Mansell sa\u00edu indemne deste incidente.\nFerrari anunciou que Jean Alesi ser\u00eda o compa\u00f1eiro de Alain Prost en . Alesi anunciara que xa asinara un contrato con Williams, pero cambiou de idea cando Ferrari mostrou o seu interese, sentindo que ter\u00eda m\u00e1is oportunidades de ga\u00f1ar un campionato. Para esta carreira Life Racing Engines abandonou o uso do seu motor W12 a favor dos motores Judd V8. Pero como resultado a cuberta do motor do Life F190 non encaixou correctamente."}
{"id": "381604", "revid": "35560", "url": "https://gl.wikipedia.org/wiki?curid=381604", "title": "Scout X2", "text": "Scout X2 foi un foguete espacial dos Estados Unidos propulsado exclusivamente por propelente s\u00f3lido. Estaba concibido como un lanzador de baixo custo e foi usado desde o complexo de Wallops Island e desde a Base Vandenberg da Forza A\u00e9rea en California. S\u00f3 fixo dous lanzamentos."}
{"id": "381616", "revid": "1576", "url": "https://gl.wikipedia.org/wiki?curid=381616", "title": "MCCCXLVI", "text": ""}
{"id": "381617", "revid": "23204", "url": "https://gl.wikipedia.org/wiki?curid=381617", "title": "Gran Premio de Espa\u00f1a de 1990", "text": "O Gran Premio de Espa\u00f1a de 1990 foi unha carreira de F\u00f3rmula 1, que se celebrou o 30 de setembro de 1990 no Circu\u00edto Permanente de Xerez en Jerez de la Frontera. Foi o 31\u00ba Gran Premio de Espa\u00f1a e a quinta e \u00faltima vez que o Gran Premio celebrouse no circu\u00edto de Xerez antes de trasladarse a unha nova instalaci\u00f3n m\u00e1is grande preto de Barcelona en Catalu\u00f1a, a\u00ednda que non foi a \u00faltima vez que a F\u00f3rmula Un correu aqu\u00ed. A F1 volveu d\u00faas veces nos anos 90 para unha carreira chamada Gran Premio de Europa. A carreira disputouse sobre 73 voltas no circu\u00edto de catro quil\u00f3metros para un distancia da carreira de 308 quil\u00f3metros.\nOs pilotos de Ferrari dominaron a carreira co campi\u00f3n do mundo reinante Alain Prost liderou sobre o seu compa\u00f1eiro de equipo Nigel Mansell por 22 segundos para un 1-2 final. O piloto brit\u00e1nico Martin Donnelly tivo un horrible accidente durante a pr\u00e1ctica do venres no moi r\u00e1pida curva 14. O asento do seu Lotus rompeuse e sa\u00edu disparado lonxe dos restos. Donnelly tivo graves lesi\u00f3ns que lev\u00e1ronlle meses de recuperaci\u00f3n, po\u00f1endo fin \u00e1 s\u00faa carreira na F\u00f3rmula Un, a\u00ednda que m\u00e1is tarde regresou \u00e1s carreiras. O equipo Lotus decidiu non retirarse da carreira, e Derek Warwick estivo preto das posici\u00f3ns dos puntos cando se converteu no \u00faltimo retirado da carreira na volta 63 coa caixa de cambios rota no outro Lotus 102.\nA carreira tam\u00e9n resultou ser a \u00faltima carreira na F\u00f3rmula Un de Alessandro Nannini. Nannini adxudicouse a \u00faltima posici\u00f3n no podio da carreira no seu Benetton B190, o noveno podio da s\u00faa carreira, terminando por diante do par de pilotos de Williams Thierry Boutsen e Riccardo Patrese. Unha semana logo da carreira, sufriu unha grave ferida no antebrazo dereito (chegou a ser amputado e reimplantado) nun accidente de helic\u00f3ptero. Nannini recuperouse e regresou \u00e1s carreiras como piloto na Touring car racing.\nAo comezo da carreira, Gerhard Berger, desesperado por alcanzar ao quinto posto na grella, non deu espazo a Jean Alesi, o que fixo que Alesi mov\u00e9rase cara ao exterior, onde foi golpeado e deixado f\u00f3ra da carreira por Riccardo Patrese.\nO Larrousse-Lola de Aguri Suzuki logrou o punto final do campionato da carreira, continuando unha tempada alentadora para o equipo franc\u00e9s. Foi unha carreira alentadora para o outro equipo franc\u00e9s, Yannick Dalmas e Gabriele Tarquini clasific\u00e1ronse ambos no AGS JH25 a primeira vez para o equipo, AGS nunca volveu a conseguir meter dous coches nunha grella de F\u00f3rmula Un. Dalmas terminou na novena posici\u00f3n, o punto culminante da tempada para o pequeno equipo franc\u00e9s. O noveno posto salvou ao equipo da pre-cualificaci\u00f3n para a primeira metade da tempada de F\u00f3rmula Un de , xa que os moveu ao crucial 14\u00ba lugar no Campionato de Construtores. Como consecuencia, a Scuderia Italia caeu na pre-cualificaci\u00f3n, xa que non puido terminar m\u00e1is alto que o d\u00e9cimo lugar durante toda a tempada.\nO piloto de McLaren Ayrton Senna retirouse na volta 53 co radiador roto, reduciu a s\u00faa vantaxe no campionato mundial sobre Prost a nove puntos a falta de s\u00f3 dous Grandes Premios Xap\u00f3n e Australia."}
{"id": "381618", "revid": "23204", "url": "https://gl.wikipedia.org/wiki?curid=381618", "title": "Gran Premio do Xap\u00f3n de 1990", "text": "O Gran Premio do Xap\u00f3n de 1990 (oficialmente o \"XVI Fuji Television Japanese Grand Prix\") foi unha carreira de F\u00f3rmula Un disputada en Suzuka o 21 de outubro de 1990. Foi a d\u00e9cimo quinta e pen\u00faltima proba da tempada 1990 da F\u00f3rmula Un, o 17\u00ba Gran Premio do Xap\u00f3n, o cuarto en Suzuka e o sexto que se celebrou no marco do campionato mundial de pilotos de F\u00f3rmula Un. A carreira disputouse ao longo de 53 voltas ao circu\u00edto de seis quil\u00f3metros por unha carreira de 310 quil\u00f3metros.\nA carreira rec\u00f3rdase mellor pola colisi\u00f3n na primeira curva entre os rivais para lograr o campionato do mundo, o brasileiro Ayrton Senna e o franc\u00e9s Alain Prost, por segundo ano consecutivo os dous chocaron nesta carreira con grandes repercusi\u00f3ns no campionato. De inmediato quedaron ambos coches f\u00f3ra da carreira e asegurou para Senna o seu segundo Campionato do Mundo. A carreira viu o mellor resultado ata ese momento do equipo Benetton Formula cos seus pilotos, o veterano brasileiro Nelson Piquet e o seu protexido Roberto Moreno que terminaban primeiro e segundo no seu Benetton B190. Foi de regreso de Benetton \u00e1 vitoria no Xap\u00f3n logo da vitoria do equipo no ano anterior. O piloto xapon\u00e9s Aguri Suzuki logrou o mellor resultado nas carreiras para el e o equipo Larrousse, terminando terceiro no seu Lola LC90 no \u00fanico podio que lograr\u00edan tanto o piloto como o equipo.\nCon Ferrari non anotando ning\u00fan punto logo da retirada de Nigel Mansell, o equipo de McLaren asegurou o seu sexto e terceiro campionato consecutivo como construtor.\nAta , esta carreira marca a \u00fanica vez que un auto con motor Lamborghini terminou no podio na F\u00f3rmula Un.\nAntes da carreira.\nHoubo moitos anuncios antes da carreira, Brabham anunciou que utilizar\u00eda os motores de Yamaha para , Footwork tam\u00e9n anunciou un motor Porsche para 1991 e tam\u00e9n que ambos pilotos Alex Caffi e Michele Alboreto segu\u00edan. Antes da carreira, os equipos Life Racing Engines e EuroBrun retir\u00e1ronse do deporte. Roberto Moreno, de EuroBrun, uniuse ao equipo de Benetton en substituci\u00f3n de Alessandro Nannini, cuxa carreira na F1 terminou logo dun accidente de helic\u00f3ptero tralo Gran Premio de Espa\u00f1a de 1990.\nAlesi non comezou debido a unha lesi\u00f3n no pescozo durante a pr\u00e1ctica do venres. Como a s\u00faa posici\u00f3n na grella quedou baleira, esta foi a terceira carreira que tivo s\u00f3 25 participantes en lugar dos 26 habituais.\n[Nigel Mansell] tam\u00e9n anunciou un xiro na s\u00faa decisi\u00f3n de retirarse facendo p\u00fablico o seu acordo de unirse a Williams-Renault durante dous anos a partir de , logo de recibir garant\u00edas de Frank Williams, Patrick Head e Renault de que poder\u00edan entregarlle un coche no que poder\u00eda ga\u00f1ar un campionato mundial. O s\u00e1bado Soichiro Honda, o fundador de Honda, co\u00f1eceu a Ayrton Senna nos boxes de McLaren.\nResumo da carreira.\nEsta carreira \u00e9 famosa polo incidente na primeira curva que implicou aos contendentes polo campionato do mundo Alain Prost e Ayrton Senna. Senna asegurouse a pole, pero estaba descontento co lado da pista no que estaba situado, alegando que a pole sempre debe estar na trazada. El e Gerhard Berger dirix\u00edronse aos comisarios xaponeses, para solicitar un cambio de posici\u00f3n da pole \u00e1 beira esquerda da pista que era a parte m\u00e1is limpa da pista. Os comisarios aceptaron inicialmente pero unha orde posterior do presidente da FISA Jean Marie Balestre rexeitou a decisi\u00f3n e a posici\u00f3n orixinal da pole permaneceu no lado dereito m\u00e1is sucio, menos adherente da pista. Ademais, segundo o revelado polo xornalista F1, Maurice Hamilton,- a FIA advertira que cruzar a li\u00f1a amarela da sa\u00edda de boxes para situarse mellor na primeira curva non ser\u00eda permitido, enfurecendo a\u00ednda m\u00e1is a Senna.\nAlg\u00fans no paddock de F1 atoparon as queixas de Senna como estra\u00f1as dado que a pole estaba en realidade no mesmo lado da pista (o interior xunto \u00e1 parede dos boxes) onde estivo desde o primeiro Gran Premio do Xap\u00f3n celebrado al\u00ed en . Moitos tam\u00e9n sinalaron que Senna non se queixou da posici\u00f3n da pole no Gran Premio do Xap\u00f3n de 1988 ou no Gran Premio do Xap\u00f3n de 1989, en ambas carreiras sa\u00edra na pole e en ambas carreiras, loitando con Prost polo Campionato do Mundo.\nLogo disto, Senna prometeu que si Prost (que sa\u00eda segundo) obtivese a vantaxe na primeira curva, que a maior\u00eda estaba segura de que o far\u00eda, Senna tratar\u00eda de tomar a dianteira nesa primeira curva, sen importar as consecuencias. Os dous pilotos chocaron na primeira curva, quedando ambos pilotos f\u00f3ra da pista. O accidente significou que Senna ga\u00f1ara o campionato de pilotos por segunda vez, a falta dunha carreira para rematar a tempada, Prost non pod\u00eda superar a s\u00faa puntuaci\u00f3n. O dominio de Benetton-Ford no podio impediu que Ferrari anotase suficientes puntos para deter a McLaren, que conquistou o seu sexto t\u00edtulo de construtores.\nOs dous discutiron o acontecemento posteriormente con Senna afirmando que non fora como el quer\u00eda pero fora como ti\u00f1a que ser, moitos outros aceptaron a s\u00faa acci\u00f3n como unha soluci\u00f3n (ou unha vinganza, en certa medida) ao incidente do ano anterior. Prost enfureceuse por isto e publicamente criticou o movemento como \"repugnante\" e a Senna como \"un home sen valor\". M\u00e1is tarde admitiu que case se retirou do deporte inmediatamente despois do incidente.\nA parella logrou ga\u00f1ar un campionato m\u00e1is cada un e co tempo reconciliaron as s\u00faas diferenzas no seu \u00faltimo grand prix xuntos.\nLogo da colisi\u00f3n, a carreira continuou co McLaren MP4 / 5B de Gerhard Berger liderando e o Ferrari 641 de Nigel Mansell segundo. Berger trompeou na primeira curva da 2\u00aa volta, sobre area lanzada sobre a pista pola colisi\u00f3n Senna / Prost, deixando a Mansell liderando a carreira diante dos dous Benettons de Piquet e Moreno. En previsi\u00f3n de que Benetton seguir\u00eda a s\u00faa estratexia habitual de non facer ningunha parada en boxes, Mansell constru\u00edu un oco ata que entrou a cambiar pneum\u00e1ticos ao final da volta 26. Logo dunha r\u00e1pida parada, abandonou os boxes patinando, e fallou un eixo de transmisi\u00f3n. O Ferrari det\u00edvose ao final do pit lane e retirouse. Piquet herdou o liderado e mant\u00edvoo ata a bandeira a cadros, co seu compa\u00f1eiro de equipo Moreno segu\u00edndoo de cerca. Aguri Suzuki tam\u00e9n conduciu toda a carreira sen parar, terminando terceiro, o primeiro piloto xapon\u00e9s en facelo. Os dous Williams FW13B - Renaults de Riccardo Patrese e Thierry Boutsen terminaron cuarto e quinto, mentres que Satoru Nakajima terminou sexto nun Tyrrell 019, o segundo piloto xapon\u00e9s nos puntos.\nAta , esta foi a \u00faltima carreira na que ning\u00fan piloto europeo terminou a carreira no podio; Dous pilotos suramericanos e un piloto asi\u00e1tico encheron os tres podios para esta carreira. Tam\u00e9n foi a \u00fanica carreira na que o equipo Larrousse obtivo un podio durante as s\u00faas oito tempadas de competici\u00f3n na F\u00f3rmula Un. Tam\u00e9n foi o primeiro e \u00fanico podio para o motor Lamborghini V12 na F\u00f3rmula Un. Por outra banda, era tam\u00e9n o \u00faltimo dobrete do Brasil na F\u00f3rmula Un, o \u00fanico que xuntou a Piquet e Moreno, dos outros dez, oito foron de Piquet e Senna e os outros dous, Emerson Fittipaldi e Jos\u00e9 Carlos Pace."}
{"id": "381619", "revid": "4817", "url": "https://gl.wikipedia.org/wiki?curid=381619", "title": "Scout X-2B", "text": "Scout X-2B foi un foguete espacial dos Estados Unidos propulsado exclusivamente por propelente s\u00f3lido. Estaba concibido como un lanzador de baixo custo e foi usado unha soa vez desde a Base Vandenberg da Forza A\u00e9rea en California para po\u00f1er en \u00f3rbita o sat\u00e9lite DSAP-1 o 27 de setembro de 1963, fallando na s\u00faa misi\u00f3n."}
{"id": "381620", "revid": "4817", "url": "https://gl.wikipedia.org/wiki?curid=381620", "title": "Scout X2B", "text": ""}
{"id": "381621", "revid": "4817", "url": "https://gl.wikipedia.org/wiki?curid=381621", "title": "Scout X-2M", "text": "Scout X-2M foi un foguete espacial dos Estados Unidos propulsado exclusivamente por propelente s\u00f3lido. Estaba concibido como un lanzador de baixo custo e foi usado desde a Base Vandenberg da Forza A\u00e9rea en California para lanzar sat\u00e9lites meteorol\u00f3xicos militares do programa DMSP."}
{"id": "381622", "revid": "4817", "url": "https://gl.wikipedia.org/wiki?curid=381622", "title": "Scout X2M", "text": ""}
{"id": "381623", "revid": "5863", "url": "https://gl.wikipedia.org/wiki?curid=381623", "title": "Said Armesto", "text": ""}
{"id": "381624", "revid": "1576", "url": "https://gl.wikipedia.org/wiki?curid=381624", "title": "Xudeus", "text": ""}
{"id": "381625", "revid": "59564", "url": "https://gl.wikipedia.org/wiki?curid=381625", "title": "Julia Varela", "text": "Julia Varela Ruano,\u00a0nada o 30 de xu\u00f1o de 1981 en\u00a0Pontevedra,\u00a0\u00e9 unha presentadora de radio e reporteira de televisi\u00f3n galega.\nTraxectoria.\nFilla dos profesores pontevedreses Carmen Ruano e Eloy Varela, estudou no IES S\u00e1nchez Cant\u00f3n e despois de graduarse en xornalismo pola Universidade Complutense de Madrid comezou a traballar na RTVE en 2005 como locutora e redatora nos Servizos Informativos da RNE para a Radio Exterior de Espa\u00f1a. En 2008, pasou a ser locutora e redatora de Radio 3 en programas como \"Siglo 21\", \"180 Grados\" ou \"Los Conciertos de Radio 3\", e na retransmisi\u00f3n de distintos festivais de m\u00fasica. Desde 2013, Varela traballa como reporteira para TVE en programas como \"Comando actualidad\" e \"La ma\u00f1ana de La 1\"; neste \u00faltimo tam\u00e9n colabora como comentarista da secci\u00f3n de espect\u00e1culos.\nNas edici\u00f3ns 2015, 2016 e 2017 do Festival de Eurovisi\u00f3n, Varela foi a comentarista para TVE xunto con Jos\u00e9 Mar\u00eda \u00cd\u00f1igo. Varela e \u00cd\u00f1igo comentaron tam\u00e9n a gala especial \"Eurovision Song Contest's Greatest Hits\", que conmemorou o 60\u00ba aniversario do Festival de Eurovisi\u00f3n en 2015. Na edici\u00f3n de 2018 compartir\u00e1 o micr\u00f3fono co locutor da emisora de radio LOS40, Tony Aguilar.\nEn xullo de 2019 dirigiu \"A partir de hoy\",\u200b un programa matutino de ver\u00e1n de La 1 de Televisi\u00f3n Espa\u00f1ola conducido por M\u00e0xim Huerta. Desde o 31 de agosto de 2020 e ata o ver\u00e1n de 2022 dirixiu e presenta en RNE o espazo vespertino \"Tarde lo que tarde\". En setembro de 2022 comezou a presentar e dirixir o magacine nocturno de RNE \"Gente despierta.\" No ver\u00e1n de 2023 copresentar\u00e1 \"D\u00faos incre\u00edbles\" con Xavi Mart\u00ednez en TVE1.\nLigada \u00e1 Barrela e Chantada, onde exerceu o seu av\u00f3 o garda Varela e se criou seu pai Eloy Varela, o 22 de agosto de 2015 foi a pregoeira das festas de Chantada. Nun discurso reivindicativo falou do prezo xusto para o leite que producen os gandeiros da zona e pediu axudas para a rehabilitaci\u00f3n das casas abandonadas no rural.\nEn 2019 publicou a s\u00faa primeira novela \"\u00bfPor qu\u00e9 me pido un gin tonic si no me gusta?\"\u200b "}
{"id": "381626", "revid": "5863", "url": "https://gl.wikipedia.org/wiki?curid=381626", "title": "Ram\u00f3n Armada Teijeiro", "text": ""}
{"id": "381627", "revid": "89787", "url": "https://gl.wikipedia.org/wiki?curid=381627", "title": "Clasificaci\u00f3n dos grupos simples finitos", "text": "En teor\u00eda de grupos, a clasificaci\u00f3n de grupos simples finitos \u00e9 un teorema que se emprega para clasificar todos os grupos simples finitos. Estes grupos poden ser vistos como os bloques que constr\u00faen todos os grupos finitos, do mesmo xeito que os n\u00fameros primos constr\u00faen os n\u00fameros naturais. O teorema de Jordan-H\u00f6lder \u00e9 a maneira m\u00e1is precisa de establecer este feito sobre os grupos finitos.\nA proba do teorema consiste en gran cantidade de escritos matem\u00e1ticos, feitos en decenas de miles de p\u00e1xinas de m\u00e1is de 500 artigos escritos por m\u00e1is de cen autores en revistas matem\u00e1ticas, a maior\u00eda dos cales foron publicadas entre 1955 e 1983, provocando d\u00fabidas sobre a demostraci\u00f3n e a completitude da mesma, pola s\u00faa lonxitude e complexidade.\nTeorema de clasificaci\u00f3n.\nO teorema en\u00fanciase da seguinte maneira:\nAlg\u00fans consideran aos grupos Tit como grupos espor\u00e1dicos debido a que non son estritamente grupos de Lie, pero esta diferenza non ten impacto no teorema de clasificaci\u00f3n.\nOs primeiros grupos espor\u00e1dicos descubertos foron o cinco primeiros grupos de Mathieu, estudados en 1860 por \u00c9mile Mathieu. Os outros 21 grupos espor\u00e1dicos foron atopados entre os anos 1965 e 1975. 20 dos 26 forman tres familias (un dos cales \u00e9 a familia dos grupos de Mathieu), e son subgrupos ou grupos cociente dos grupos de Monster, que \u00e9 o grupo espor\u00e1dico coa orde m\u00e1is alta. Os seis grupos espor\u00e1dicos restantes definen unha clasificaci\u00f3n chamada os grupos \"paria\".\nO teorema de clasificaci\u00f3n ten dispersas aplicaci\u00f3ns en moitas ramas das matem\u00e1ticas; preguntas sobre a estrutura dos grupos finitos (e a s\u00faa acci\u00f3n sobre outros obxectos matem\u00e1ticos) poden ser reducidas a preguntas sobre grupos finitos simples. Grazas ao teorema de clasificaci\u00f3n esas preguntas podes aclararse examinando s\u00f3 configuraci\u00f3ns finitas, en particular, cada unha das infinitas familias a mi\u00fado poden ser eliminadas por un \u00fanico argumento.\nD\u00fabidas sobre a proba.\nExisten algunhas d\u00fabidas en canto a se a proba, que se estende por m\u00e1is de 500 artigos, \u00e9 completa e correcta, e esas d\u00fabidas xustif\u00edcanse en gran medida cando se atopan obst\u00e1culos e \"ocos\" nalg\u00fans argumentos. A pesar de todos os obst\u00e1culos que se atoparon partes da suposta proba permanecen inamovibles. Jean-Pierre Serre \u00e9 un notable esc\u00e9ptico sobre a suposta proba deste enorme teorema.\nDurante m\u00e1is dunha d\u00e9cada, os expertos co\u00f1ec\u00edan un \"oco\" (de acordo con Michael Aschbacher) no teorema de clasificaci\u00f3n non publicado por Geoff Mason dos grupos \"quasithin\". O anuncio de Daniel Gorenstein en 1983 de que os grupos finitos simples foran clasificados, en parte bas\u00e9ase na s\u00faa convicci\u00f3n de que o caso dos grupos \"quasithin\" fora terminado. Non foi at\u00e9 2004 cando Aschbacher e Steve Smith publicaron unha clasificaci\u00f3n completa de devanditos grupos que abrangue preto de 1200 p\u00e1xinas.\nClasificaci\u00f3n de segunda xeraci\u00f3n.\nA proba do teorema, na s\u00faa forma actual, pode chamarse de \"primeira xeraci\u00f3n\". Debido \u00e1 extrema lonxitude da proba da primeira xeraci\u00f3n da proba, dedicouse moito esforzo \u00e1 procura dunha proba sinxela, chamada proba de segunda xeraci\u00f3n. Este esforzo, chamado \"revisionismo\", foi dirixido por Daniel Gorenstein.\nA partir de 2005, public\u00e1ronse seis volumes da segunda xeraci\u00f3n da proba. Est\u00edmase que a nova proba \u00e9 de aproximadamente 5000 p\u00e1xinas. Aschbacher e Smith escribiron os seus dous volumes dedicados ao caso quasithin, de tal xeito que os volumes poden ser parte da segunda xeraci\u00f3n da proba.\nGorenstein e os seus colaboradores deron varias raz\u00f3ns polas que unha simple proba diso \u00e9 posible:\nClasificaci\u00f3n de terceira xeraci\u00f3n.\nAschbacher en 2004 denominou os traballos sobre o problema de clasificaci\u00f3n feitos por Ulrich Meierfrankenfeld, Bernd Stellmacher, Gernot Stroth e alg\u00fans outros, como programa de terceira xeraci\u00f3n."}
{"id": "381628", "revid": "47401", "url": "https://gl.wikipedia.org/wiki?curid=381628", "title": "Teorema de clasificaci\u00f3n de grupos simples", "text": ""}
{"id": "381631", "revid": "23204", "url": "https://gl.wikipedia.org/wiki?curid=381631", "title": "Labrar", "text": "A labranza \u00e9 a operaci\u00f3n agr\u00edcola consistente en trazar surcos m\u00e1is ou menos profundos na terra cunha ferramenta de man ou cun arado.\u00a0A acci\u00f3n de labrar a terra mediante un arado \u00e9 referida como \u00abarar\u00bb. A palabra \u00ablabrar\u00bb deriva do lat\u00edn \"labor\u0101re\", que ti\u00f1a o significado xen\u00e9rico de traballar.\nEntre as funci\u00f3ns da labranza at\u00f3panse facilitar a circulaci\u00f3n da auga para unha rega correcta, destru\u00edr as malas herbas, facer menos compacta a terra adecu\u00e1ndoa as\u00ed para a sementa agr\u00edcola, mellorar a estrutura e textura do chan, evitar a encharcada provocada por altas precipitaci\u00f3ns pluviais e o uso como control biol\u00f3xico xa que os insectos e vermes quedan a nivel superficial e ve\u00f1en os depredadores a alimentarse deles.\nArar a terra varias veces, emparellando para formar superficie de plantaci\u00f3n d\u00e1se en lugares onde as condici\u00f3ns clim\u00e1ticas non permiten preparar\no chan previamente (temperaturas baixas, choivas etc.)."}
{"id": "381632", "revid": "98629", "url": "https://gl.wikipedia.org/wiki?curid=381632", "title": "Mellora vexetal", "text": "A mellora vexetal \u00e9 a t\u00e9cnica para cambiar a xen\u00e9tica de plantas en beneficio da humanidade. Existen varias aproximaci\u00f3ns \u00e1 mellora xen\u00e9tica: a m\u00e1is simple, consiste en seleccionar as plantas m\u00e1is vigorosas a fin de que act\u00faen de parentais\u00a0durante cruces dirixidos, o que en principio transmitir\u00e1 ese vigor \u00e1 proxenie; no entanto, existen t\u00e9cnicas moleculares m\u00e1is avanzadas que axudan a esta selecci\u00f3n.\nA mellora vexetal \u00e9 unha disciplina de miles de anos de antig\u00fcidade, pr\u00f3xima \u00e1 orixe da civilizaci\u00f3n. Hoxe en d\u00eda, pract\u00edcana granxeiros e xardineiros, as\u00ed como melloradores vexetais empregados por instituci\u00f3ns do goberno, universidades e industrias do sector.\nO seu obxectivo, o desenvolvemento de variedades de maior produtividade, resistencia a pat\u00f3xenos, resistencia a tensi\u00f3n ou de li\u00f1as adaptadas a condici\u00f3ns locais."}
{"id": "381633", "revid": "72012", "url": "https://gl.wikipedia.org/wiki?curid=381633", "title": "Labranza", "text": ""}
{"id": "381634", "revid": "120266", "url": "https://gl.wikipedia.org/wiki?curid=381634", "title": "Colleitadora", "text": "Denom\u00ednase colleitadora\u00a0a unha m\u00e1quina\u00a0dedicada a realizar labores de recolecci\u00f3n de produtos agr\u00edcolas.\nNos seus comezos, esta m\u00e1quina era accionada por un tractor e serv\u00eda para traballar no sentido de cortar o cultivo, que posteriormente era procesado por outros medios para extraer os grans, proceso denominado \"trilla\"\u00a0ou \"trillado\". Actualmente p\u00f3dese atopar nunha soa m\u00e1quina que realiza ambas as operaci\u00f3ns e que \u00e9 autopropulsada."}
{"id": "381635", "revid": "23204", "url": "https://gl.wikipedia.org/wiki?curid=381635", "title": "Kolkhoz", "text": "Un kolkhoz (en ruso \u043a\u043e\u043b\u0445\u043e\u0437, \u00a0 ) era unha granxa colectiva na Uni\u00f3n Sovi\u00e9tica, que substitu\u00edu o artel.\u00a0A palabra \"kolkhoz\"\u00a0\u00e9 unha contracci\u00f3n da expresi\u00f3n rusa \u043a\u043e\u043b\u043b\u0435\u043a\u0442\u0438\u0432\u043d\u043e\u0435 \u0445\u043e\u0437\u044f\u0439\u0441\u0442\u0432\u043e (\"kollekt\u00edvnoie khozi\u00e1istvo\"), que significa 'econom\u00eda colectiva'.\nHistoria.\nInicios.\nOs kolkhozes foron estabelecidos por Vlad\u00edmir Lenin apenas despois do triunfo da Revoluci\u00f3n Rusa de 1917 como unha forma de cooperativa campesi\u00f1a destinada a eliminar os latifundios\u00a0dos grandes terratenentes rusos. Para isto, o Goberno bolxevique realizou expropiaci\u00f3ns masivas aos terratenentes e entregou as terras as\u00ed obtidas \u00e1s cooperativas formadas por campesi\u00f1os af\u00edns ao r\u00e9xime, a\u00ednda que sempre outorgando sobre devanditas terras s\u00f3 un \"dereito de uso\" (mais non de propiedade),\u00a0pois unha das primeiras medidas do Goberno bolxevique foi nacionalizar todas as propiedades inmobles. Os campesi\u00f1os afiliados ao kolkhoz pod\u00edan ser propietarios dalg\u00fans pequenos bens de produci\u00f3n (como ferramentas agr\u00edcolas) e ach\u00e1banse obrigados a entregar cotas de produci\u00f3n ao Estado.\nNo entanto, en moitos casos grupos bolxeviques locais xa executaran directamente repartici\u00f3ns de terras a campesi\u00f1os pobres, pero sen obrig\u00e1renos a formar unha cooperativa, quen maiormente se negaron a abandonar estas para un\u00edrense a un kolkhoz. A\u00ednda que Lenin permit\u00eda a pequena propiedade privada sobre bens de produci\u00f3n (a\u00ednda que non sobre a terra) dentro do esquema da Nova Pol\u00edtica Econ\u00f3mica (NEP) de 1921-1928, as autoridades da Uni\u00f3n Sovi\u00e9tica promoveron a afiliaci\u00f3n dos campesi\u00f1os ao kolkhoz,\u00a0malia que iso non sempre fose o m\u00e1is atractivo para os pequenos propietarios.\nColectivizaci\u00f3n forzosa.\nO Goberno de Iosif Stalin estimulou a creaci\u00f3n de m\u00e1is kolkhozes\u00a0para as\u00ed aumentar a cantidade de produci\u00f3n agr\u00edcola en poder do Estado sovi\u00e9tico, co fin de dedicar esta \u00e1\u00a0exportaci\u00f3n e as\u00ed reinserir a\u00a0Uni\u00f3n Sovi\u00e9tica no comercio internacional.\u00a0Este esforzo culminou en 1928 coa prohibici\u00f3n oficial das explotaci\u00f3ns agrarias privadas e a s\u00faa posta en colectividade forzosa, utilizando a violencia contra os campesi\u00f1os que rexeitasen integrarse a un kolkhoz. A integraci\u00f3n obrigatoria dos pequenos propietarios nos kolkhozes\u00a0(ou \"colectivizaci\u00f3n forzosa\") foi acompa\u00f1ada dunha brutal represi\u00f3n pol\u00edtica contra os campesi\u00f1os recalcitrantes, caracterizada por arrestos masivos, deportaci\u00f3ns a campos de traballo forzado e execuci\u00f3ns sumarias entre a poboaci\u00f3n rural, sendo esta unha das primeiras pol\u00edticas represivas do r\u00e9xime de Stalin.\nO Goberno stalinista dispuxo exportar gran parte da produci\u00f3n agr\u00edcola da Uni\u00f3n Sovi\u00e9tica cara a pa\u00edses capitalistas e financiar con iso a compra de maquinaria\u00a0industrial. A produtividade agraria sovi\u00e9tica aumentara desde 1917 como resultado dos est\u00edmulos dados pola NEP; pero, ante a urxencia de contar con produtos agr\u00edcolas en gran cantidade para a exportaci\u00f3n, Stalin aumentou desmesuradamente as cotas de produci\u00f3n nos kolkhozes e estabeleceu severas penas en caso de \"especulaci\u00f3n\" ou \"ocultaci\u00f3n de colleitas\", ignorando deliberadamente que desde 1928 a colectivizaci\u00f3n forzosa \"dislocara\" todo o sistema produtivo rural da URSS, polo que os kolkhozes\u00a0ter\u00edan gran dificultade para cumprir as novas cotas.\nAo mostrarse imposible volver aos niveis de produci\u00f3n de mediados da d\u00e9cada de 1920, o Goberno sovi\u00e9tico recorreu desde 1930 a violentas requisici\u00f3ns de colleitas nos kolkhozes, para cumprir as\u00ed as \"cotas produtivas\". Por\u00e9n, ao se apropiar de case toda a produci\u00f3n de alimentos, xerou unha grav\u00edsima fame negra nas rexi\u00f3ns rurais, especialmente en Ucra\u00edna.\nCara a 1938 o Goberno de Stalin lograra financiar a industrializaci\u00f3n \u00e1 custa do campo sovi\u00e9tico, pero os kolkhozes v\u00edronse sometidos a outra dif\u00edcil proba coa entrada da URSS na segunda guerra mundial en xu\u00f1o de 1941.\u00a0\u00c1s destruci\u00f3ns causadas polo ataque alem\u00e1n uniuse unha enorme presi\u00f3n sobre os kolkhozes\u00a0situados a\u00ednda en territorios baixo control gobernamental para que aumentasen a s\u00faa produci\u00f3n, agravada amais pola mobilizaci\u00f3n da man de obra masculina para o Ex\u00e9rcito Vermello.\u00a0En tanto a pol\u00edtica de industrializaci\u00f3n de Stalin non prestara maior atenci\u00f3n \u00e1 modernizaci\u00f3n da produci\u00f3n agr\u00edcola, o per\u00edodo de 1941-1945 implicou un maior esforzo para que os \"kolkhozs\"\u00a0satisfixesen as demandas estatais.\nModernizaci\u00f3n.\nTras 1945 empezou a atenderse un pouco m\u00e1is \u00e1 urxencia de modernizaci\u00f3n no campo para incrementar a produtividade, m\u00e1is a\u00ednda considerando que, ao empezar a Guerra Fr\u00eda contra os Estados Unidos, a Uni\u00f3n Sovi\u00e9tica deb\u00eda garantir unha \"seguridade alimentaria\". Durante o desxeo de Nikita Khrushchev (1953-1964) ap\u00f3s a morte de Stalin, increment\u00e1ronse os salarios dos campesi\u00f1os dos kolkhozes\u00a0e impulsouse a tecnificaci\u00f3n da produci\u00f3n agraria nos mesmos para obter un efectivo e pleno abastecemento de alimentos na URSS, que agora \"exportaba\" o modelo dos kolkhozes aos pa\u00edses sat\u00e9lites do Pacto de Varsovia.\nTras a ca\u00edda de Khrushchev e o ascenso de Leonid Br\u00e9zhnev ao poder en 1964, a URSS entrou nun per\u00edodo de estancamento econ\u00f3mico. Os kolkhozes\u00a0non puideron manter os seus niveis de produtividade e paulatinamente a tecnificaci\u00f3n agr\u00edcola empezou a dar signos de obsolescencia. Un relaxamento do \"pasaporte interior\" sovi\u00e9tico en 1969 permitiu que os nenos nados nun kolkhoz non estivesen obrigados (coma no pasado) a traballaren de adultos nese mesmo kolkhoz. En 1974 permitiuse en forma limitada que un grupo seleccionado de campesi\u00f1os novos deixase os kolkhozes\u00a0para traballar nas cidades.\nEstancamento e decadencia.\nA mediados da d\u00e9cada de 1970, a Uni\u00f3n Sovi\u00e9tica sufr\u00eda de problemas para abastecer a s\u00faa poboaci\u00f3n e, por vez primeira desde tempos do tsarismo, volveu importar alimentos dos pa\u00edses capitalistas. Aproveitando baleiros legais, os kolkhozes\u00a0sufr\u00edan a migraci\u00f3n \u00e1s cidades dos seus membros m\u00e1is novos, posto que a econom\u00eda rural ofrec\u00eda moi poucas opci\u00f3ns de crecemento econ\u00f3mico. O depauperamento do campo sovi\u00e9tico agudizouse en tanto a produtividade diminu\u00eda e se reduc\u00eda o financiamento estatal aos kolkhozes; agora estes deb\u00edan afrontar por si s\u00f3s o custo da produci\u00f3n alimenticia, que o Estado vend\u00eda nas cidades a prezos subsidiados.\nExtinci\u00f3n.\nCoa chegada da perestroika no Goberno de Mikha\u00edl Gorbachev desde 1985, imp\u00faxolles aos kolkhozes mecanismos que recompensasen a produtividade: suprimiu algunhas \"cotas de produci\u00f3n\" fixas e incentivou a competencia entre kolkhozes, a fin de reducir no posible a importaci\u00f3n de alimentos. No entanto, a agricultura na URSS sufr\u00eda xa d\u00e9cadas de abandono estatal e estas pol\u00edticas apenas tiveron efecto. Peor a\u00ednda, a burocracia encargada da administraci\u00f3n dos kolkhozes desco\u00f1ec\u00eda como aplicar novos sistemas de manexo financeiro e requir\u00eda m\u00e1is subvenci\u00f3n estatal, precisamente algo que o Goberno sovi\u00e9tico xa non pod\u00eda seguir achegando ante a acelerada deterioraci\u00f3n da econom\u00eda. A \"gl\u00e1snost\" promoveu mesmo no mundo rural certa discusi\u00f3n sobre cuesti\u00f3ns antes censuradas, como a ineficiencia ou corrupci\u00f3n da burocracia. As reformas de Gorbachev non puideron po\u00f1erse en pr\u00e1ctica e devagar os kolkhozes empezaron a decaer.\nCando en agosto de 1991 un golpe de Estado marrado deu inicio \u00e1 acelerada disoluci\u00f3n da Uni\u00f3n Sovi\u00e9tica, os campesi\u00f1os dos kolkhozes aproveitaron a nova situaci\u00f3n para repart\u00edrense algunhas terras a t\u00edtulo persoal, xunto con maquinaria e ferramentas. A partir de 1992 o novo Goberno de Rusia autorizou que os kolkhozes se privatizasen e foron comprados por grupos econ\u00f3micos locais ao mando de oligarcas.\u00a0No entanto, a disoluci\u00f3n do \"pasaporte interior\" sovi\u00e9tico causou que para ent\u00f3n a gran maior\u00eda de campesi\u00f1os dos kolkhoezs\u00a0abandonase o campo para migrar a asentamentos urbanos.\nFuncionamento.\nSituaci\u00f3n do campesi\u00f1o.\nO membro dun kolkhoz denomin\u00e1base \"kolkh\u00f3znik\" (masculino) ou \"kolkh\u00f3znitsa\" (feminino), co plural \"kolkh\u00f3zniki\". Aos \"kolkh\u00f3zniki\" pag\u00e1banlles con parte da produci\u00f3n do kolkhoz e co beneficio feito pola explotaci\u00f3n agr\u00edcola, proporcionalmente \u00e1s horas traballadas. Autoriz\u00e1banos ademais a posu\u00edren terras (aproximadamente de 0,40 hect\u00e1reas por cada adulto, como m\u00e1ximo) e un pouco de gando menor, a\u00ednda que a cantidade permitida de ambos os elementos era bastante menor \u00e1 que posu\u00eda un campesi\u00f1o ruso pobre na \u00e9poca tsarista. A pesar diso, estas vantaxes en especie fac\u00edan o kolkhoz\u00a0moito m\u00e1is atractivo aos campesi\u00f1os sovi\u00e9ticos en comparaci\u00f3n co sovkhoz, onde os traballadores ou \"sovkh\u00f3zniki\" recib\u00edan s\u00f3 un salario fixo do Estado sovi\u00e9tico (sen importar o seu nivel de produci\u00f3n), sendo que no sovkhozes os campesi\u00f1os non ti\u00f1an dereito a posu\u00edr terras para explotaci\u00f3n propia.\nA\u00ednda que o \"kolkh\u00f3zniki\" era reco\u00f1ecido legalmente como cidad\u00e1n da Uni\u00f3n Sovi\u00e9tica, enfrontaba unha serie de trabas legais. Primeiramente, todo campesi\u00f1o que vivise nun kolkhoz\u00a0ti\u00f1a prohibido sa\u00edr del sen permiso da s\u00faa administraci\u00f3n\u00a0central. Iso foi duramente criticado pola disidencia sovi\u00e9tica, que acusaba os kolkhozes\u00a0de repetir a servidume do tempo dos tsares, cando os campesi\u00f1os estaban tam\u00e9n \"atados \u00e1 terra\" e non pod\u00edan sa\u00edr das s\u00faas granxas sen permiso do seu se\u00f1or. Con este sistema o Goberno sovi\u00e9tico castigaba como delito toda migraci\u00f3n do campo \u00e1 cidade, practicamente confinando os campesi\u00f1os nas granxas colectivas.\nEn segundo lugar, o campesi\u00f1o dos kolkhozes s\u00f3 ti\u00f1a dereito ao uso libre dunha pequena parcela de produci\u00f3n individual e \u00e1 propiedade dos seus artigos persoais de labranza, ao estar prohibida toda outra forma de propiedade persoal. No entanto, estes limitados medios serv\u00edan para a s\u00faa subsistencia e adquiriron grande importancia en tanto os salarios estatais non aumentaron significativamente ao longo dos anos, pese ao continuo empobrecemento do kolkhoz.\nTraballo e produci\u00f3n.\nA produtividade nun kolkhoz\u00a0adoitaba ser moi variada. Alg\u00fans especializ\u00e1ronse en certa clase de produtos (gran, legumes, cereais, carne), pero o escaso financiamento outorgado polo Goberno sovi\u00e9tico para melloras na agricultura impediu que os kolkhozes puidesen abastecer toda a demanda alimentaria da URSS. O sistema de pago igualitario a todos os traballadores sen importar o nivel produtivo xerou un est\u00edmulo negativo entre os \"kolkh\u00f3zniki\", carentes de todo incentivo para mellorar a produtividade."}
{"id": "381637", "revid": "59564", "url": "https://gl.wikipedia.org/wiki?curid=381637", "title": "Santiago del Moral", "text": "Santiago del Moral G\u00f3mez, nado nas Pontes de Garc\u00eda Rodr\u00edguez en 1951 \u00e9 un poeta galego.\nTraxectoria.\nEscribe poemas dende moi novo, nos anos setenta e oitenta fixo poes\u00eda social. En 2003, xunto con outros catro poetas ponteses formou o Grupo Po\u00e9tico Alal\u00e1, que en 2005 editou o libro \"Cinco sentidos\". Colaborou en \"Dorna\"."}
{"id": "381638", "revid": "1888", "url": "https://gl.wikipedia.org/wiki?curid=381638", "title": "Santiago del Moral G\u00f3mez", "text": ""}
{"id": "381639", "revid": "98629", "url": "https://gl.wikipedia.org/wiki?curid=381639", "title": "Gran Premio de Australia de 1990", "text": "O Gran Premio de Australia de 1990 foi unha carreira de F\u00f3rmula 1 que se disputou o 4 de novembro de 1990 nun circu\u00edto urbano na cidade de Adelaida. Esta foi a 500\u00aa carreira na historia do Campionato Mundial de Pilotos desde que comezou a serie en . A carreira foi o 55\u00ba Gran Premio de Australia e o sexto disputado no circu\u00edto de Adelaida, que tam\u00e9n o converteu no sexto GP de Australia que formou parte do Campionato do Mundo de F\u00f3rmula Un. A carreira disputouse ao longo de 81 voltas do circu\u00edto de 3\u00b478\u00a0km para unha distancia de carreira de 306 quil\u00f3metros.\nResumo da cualificaci\u00f3n.\nAyrton Senna logrou a s\u00faa 52\u00aa pole position con 1:15.671, o tempo m\u00e1is r\u00e1pido rexistrado no circu\u00edto urbano de Adelaide ata a data. Segundo na grella foi o seu compa\u00f1eiro de equipo en McLaren - Honda Gerhard Berger quen foi m\u00e1is de medio segundo m\u00e1is lento. A segunda fila foi para o Ferrari de Nigel Mansell na s\u00faa \u00faltima carreira para o equipo de Maranello e Prost, que fora soamente 0.013 m\u00e1is lento que Mansell. Malia os problemas de freos co seu Tyrrell-Ford, Jean Alesi cualificouse quinto diante do Williams-Renault de Riccardo Patrese. Durante a \u00faltima sesi\u00f3n de cualificaci\u00f3n o Campi\u00f3n do Mundo de Alan Jones, que actuaba como reporteiro en boxes para a canle de televisi\u00f3n Channel 9 que o equipo Tyrrell propiedade de Ken Tyrrell cr\u00eda que os problemas de freo de Alesi estaban m\u00e1is relacionados co piloto que con calquera falla do coche.\nNelson Piquet cualificou o seu Benetton - Ford en 7\u00ba co seu compa\u00f1eiro de equipo Roberto Moreno 8\u00ba e o ga\u00f1ador de 1989 Thierry Boutsen 9\u00ba no seu Williams. Completando os 10 primeiros clasificados quedou Pierluigi Martini no seu Minardi-Ford calzado con Pirelli.\nO australiano David Brabham, pilotou para Brabham, o equipo do seu pai e triplo campi\u00f3n do mundo Jack, cualificou no seu primeiro Gran Premio de Australia na posici\u00f3n 25. Jack Brabham ga\u00f1ara os Grands Prix australianos f\u00f3ra de campionato en 1955 (o primeiro coche de motor traseiro en facelo), 1963 e 1964. David Brabham ser\u00eda o primeiro australiano en conducir no seu Gran Premio de casa desde que Alan Jones disputara a s\u00faa \u00faltima carreira de F1 no Gran Premio de Australia de 1986.\nOs italianos Michele Alboreto e Alex Caffi (ambos de Arrows), o franc\u00e9s Yannick Dalmas (AGS) e o belga Bertrand Gachot (Coloni) non lograron cualificar.\nControversia pre-carreira.\nComo parte dunha entrevista televisiva con Ayrton Senna logo da cualificaci\u00f3n, o triplo ex campi\u00f3n mundial Jackie Stewart causou un revoo cando afirmou que Senna ti\u00f1a moitos accidentes en carreira para un piloto da s\u00faa capacidade en comparaci\u00f3n con todos os anteriores Campi\u00f3ns do Mundo. Un Senna visiblemente molesto dixo que non pod\u00eda crer que algu\u00e9n da experiencia de Stewart, algu\u00e9n que sabe de primeira man que os accidentes son unha parte das carreiras de motor, dixera que era un piloto perigoso, e desafiou ao escoc\u00e9s a volver e comprobar os seus datos.\nNa ma\u00f1\u00e1 da carreira durante a sesi\u00f3n informativa dos pilotos, o xefe de McLaren, Ron Dennis, pediu aos comisarios que decidisen que pasar\u00eda se algu\u00e9n decidise rectificar a chicana logo da sa\u00edda, preguntando se era legal. Os comisarios responderon que calquera piloto que fixera iso danar\u00eda moi probablemente o seu coche as\u00ed que non era aconsellable. Nese momento Alain Prost levantouse e sa\u00edu da reuni\u00f3n, unha acci\u00f3n que lle valeu unha \"tarxeta amarela\" de FISA, pero non multa.\nLogo, segundo a pr\u00e1ctica habitual, a sesi\u00f3n de fotos anual dos pilotos de final de tempada tivo lugar antes da carreira. Como a carreira foi o 500\u00ba Gran Premio do Campionato do Mundo tam\u00e9n houbo unha sesi\u00f3n de fotos tomadas con varios Campi\u00f3ns do Mundo que estaban presentes, inclu\u00eddo o lendario e cinco veces campi\u00f3n Juan Manuel Fangio. Alain Prost, a\u00ednda anoxado polos eventos en Suzuka, non apareceu en ningunha foto por decisi\u00f3n propia, xa que non quer\u00eda aparecer con Ayrton Senna. Isto, e as s\u00faas declaraci\u00f3ns p\u00fablicas sobre o seu ex compa\u00f1eiro de McLaren despois do Gran Premio do Xap\u00f3n, onde afirmou que Senna sacouno deliberadamente da pista na primeira curva da carreira para ga\u00f1ar o Campionato do Mundo, levantaron d\u00fabidas sobre o seu estado mental, inclu\u00edndo ao ex campi\u00f3n do mundo e comentarista da BBC James Hunt, que nese momento cr\u00eda que o accidente en Suzuka era s\u00f3 un accidente e que Senna non chocara con Prost \u00e1 mantenta (Senna revelou en Suzuka un ano m\u00e1is tarde que de feito eliminara deliberadamente a Prost como vinganza do seu choque en Suzuka en 1989 que deu a Prost o t\u00edtulo mundial sobre Senna). Hunt, que como Campi\u00f3n de estaba na sesi\u00f3n fotogr\u00e1fica xunto con Fangio, Sir Jack Brabham, Denny Hulme, Stewart e os ent\u00f3n pilotos en activo Senna e Nelson Piquet, afirmou no comentario da carreira que Prost resultara mentalmente golpeado por Senna logo de perder o campionato en circunstancias pol\u00e9micas e parec\u00eda ser \"un piloto que estaba baixo unha forma de colapso mental\".\nAg\u00e1s de Prost que elixiu non tomar parte, os pilotos ga\u00f1adores do campionato do mundo que a\u00ednda estaban vivos pero non participaron na sesi\u00f3n fotogr\u00e1fica debido a non estar en Adelaide foron Phil Hill (), John Surtees (), Emerson Fittipaldi ( &amp; ), Niki Lauda (, &amp; ), Mario Andretti (), Jody Scheckter (), e o ga\u00f1ador da carreira inaugural en Adelaide Keke Rosberg (). O ausente m\u00e1is sorprendente foi o Campi\u00f3n do Mundo de o australiano Alan Jones que en realidade estaba no circu\u00edto esa fin de semana participando nunha carreira de turismos nun Ford Sierra RS500 do Grupo A nas carreiras de apoio as\u00ed como desempe\u00f1ando funci\u00f3ns como reporteiro nos boxes para a canle de televisi\u00f3n australiana Channel 9.\nResumo da carreira.\nA carreira foi ga\u00f1ada por segunda vez consecutiva, polo veterano brasileiro Nelson Piquet no seu Benetton, o primeiro triunfo do triplo Campi\u00f3n do Mundo desde que ga\u00f1ara en os Grandes Premios de Alema\u00f1a e Hungr\u00eda pilotando para Williams-Honda. Logrou a vitoria por 3\u00b4129 segundos sobre Nigel Mansell.\nLogo de facer a mellor sa\u00edda, pero ser bloqueado pola lenta sa\u00edda de Berger, Alain Prost fixo unha carreira estable, pero para el foi unha carreira an\u00f3dina ag\u00e1s dun erro raro cando no tramo final da carreira sa\u00eduse na curva Brewery ao tratar de manterse por diante dun agresivo Mansell. Prost correu en quinto lugar durante a maior parte da carreira, pero finalmente terminou terceiro despois de que Senna estrelouse f\u00f3ra da pista na volta 61 con problemas na caixa de cambios, e logo de que Berger tam\u00e9n se sa\u00edra na curva Brewery e tivera que levantar o pe do acelerador para conservar os seus pneum\u00e1ticos. Berger terminou cuarto, 9\u00b46 segundos detr\u00e1s de Prost. Completando os seis primeiros quedaron os Williams, o do ga\u00f1ador do Gran Premio de Australia de 1989 Thierry Boutsen, e o do \u00faltimo piloto na volta do l\u00edder na s\u00faa \u00faltima carreira para Williams Riccardo Patrese.\nNa volta 50, Senna rompeu o marca da volta r\u00e1pida de Gerhard Berger en 1987 de 1:20.416 (fixado co Ferrari F1 / 87 turbo) cun tempo de 1:19.302. Na s\u00faa persecuci\u00f3n final de Piquet, Mansell continuou baixando a marca de volta e finalmente baixouna a 1:18.203 na volta 75. Nos seus esforzos por manterse por diante de Mansell, Piquet marcou a s\u00faa volta r\u00e1pida na volta 79 cun tempo de 1:18.527, e despois emulou a Prost e Berger sa\u00edndose na curva Brewery na volta 80, o que permitiu a Mansell rebaixar dous segundos. A volta r\u00e1pida de Piquet, cos pneum\u00e1ticos cos que comezara a carreira, foi tam\u00e9n a segunda volta r\u00e1pida da carreira. Na entrevista posterior \u00e1 carreira cos tres primeiros clasificados, Piquet dixo cun sorriso que logo da volta 80 na que Mansell achegouse a el tivo que \"pilotar coma un tolo\" na \u00faltima volta e media, e que \"A merda case golpeou o ventilador\", refer\u00edndose ao \u00faltimo movemento de adiantamento de Mansell que case sacou aos dous coches f\u00f3ra da pista. Logo dos tempos lentos na carreira de 1988, e ningunha ocasi\u00f3n de batelos no chuvioso Gran Premio de Australia de 1989, uns 9 pilotos (Mansell, Piquet, Prost, Senna, Moreno, Boutsen, Alesi, Patrese e o propio Berger) foron m\u00e1is r\u00e1pido que a marca de Berger de 1987, dese grupo s\u00f3 Berger non baixou dos 1:20.000.\nA vitoria permitiulle a Piquet ocupar o terceiro posto no campionato de pilotos logo de igualar os 43 puntos de Gerhard Berger (Piquet anotou 2 vitorias en comparaci\u00f3n con Berger que non puido ga\u00f1ar ningunha carreira). Tam\u00e9n permitiu que o equipo de Benetton asegur\u00e1sese o terceiro posto no Campionato de Construtores por diante de Williams, igualando o seu mellor acabado de .\nA carreira foi a 208\u00ba participaci\u00f3n de Riccardo Patrese na sa\u00edda dun Gran Premio no que foi o 500\u00ba GP do Campionato do Mundo. Isto significou que o italiano pilotara no 41\u00b46% de todos os Grands Prix celebrados desde o comezo do campionato do mundo en . Patrese comezara a s\u00faa andaina na F1 co equipo Shadow no Gran Premio de M\u00f3naco de 1977.\nL\u00edderes por volta.\nL\u00edderes por volta: Ayrton Senna 61 voltas (1\u201361); Nelson Piquet 20 voltas (62\u201381)"}
{"id": "381641", "revid": "85894", "url": "https://gl.wikipedia.org/wiki?curid=381641", "title": "Jos\u00e9 Migu\u00e9lez Pamp\u00edn", "text": "Jos\u00e9 Migu\u00e9lez Pamp\u00edn, nado en Santiso, o 15 de xaneiro de 1891 e finado en Madrid o 10 de xullo de 1944, foi un compositor, organista, music\u00f3logo, te\u00f3logo e ling\u00fcista galego. Exerceu notable influencia no modelo espa\u00f1ol de \u00f3rgano ligado ao cecilianismo durante o primeiro terzo do s\u00e9culo\u00a0XX e contribu\u00edu igualmente ao desenvolvemento desta est\u00e9tica na Pontevedra do per\u00edodo circundante \u00e1 Guerra Civil.\nTraxectoria.\nJos\u00e9 Migu\u00e9lez Pamp\u00edn nace na parroquia galega de Santa Mar\u00eda de Baraz\u00f3n (Santiso, A Coru\u00f1a) como fillo do mestre de escola Miguel Migu\u00e9lez Cagide, quen exerc\u00eda tam\u00e9n ocasionalmente como director dunha pequena agrupaci\u00f3n band\u00edstica. Do seu pai aprende solfexo a unha idade temper\u00e1, as\u00ed como os primeiros rudimentos dos instrumentos de vento metal como int\u00e9rprete de fliscorno tenor.\nAos 15 anos ingresa como postulante na Orde da Merc\u00e9 no convento de Sarria, onde realiza a profesi\u00f3n de votos temporais no ano 1908. Ao ano seguinte \u00e9 trasladado ao Convento de San Xo\u00e1n de Poio, en cuxo seminario maior cursa os estudos de Filosof\u00eda e Teolox\u00eda, as\u00ed como ampl\u00eda os seus estudos musicais da man do pianista e profesor Agust\u00edn Salvador, da veci\u00f1a localidade de Pontevedra. En 1912 realiza a profesi\u00f3n de votos solemnes e ord\u00e9nase presb\u00edtero en 1914.\nA s\u00faa capacidade de aprendizaxe e entusiasmo l\u00e9vano a exercer destacablemente como mestre de coro na congregaci\u00f3n de Poio a partir do ano 1909. Neste contexto descubrir\u00e1 aos autores ligados ao Movemento ceciliano en auxe naquel momento e chegar\u00e1 a realizar algunhas das primeiras interpretaci\u00f3ns p\u00fablicas en Espa\u00f1a de obras de , ou .\nEn 1919, grazas \u00e1s s\u00faas aptitudes musicais \u2013especialmente como organista\u2013, \u00e9 trasladado \u00e1 Residencia de la Buena Dicha de Madrid onde o pai P\u00edo Uribe, superior da congregaci\u00f3n, an\u00edmalle a ampliar os seus estudos musicais cun profesor de renome. O pai Migu\u00e9lez contacta con Manuel de Falla, pero este debido aos seus compromisos n\u00e9gase a aceptalo como alumno e der\u00edvalle \u00e1 s\u00faa vez a . Con Turina estuda harmon\u00eda, contrapunto, fuga e orquestraci\u00f3n e pronto comeza a publicar diversas pezas corais de tem\u00e1tica relixiosa a trav\u00e9s da revista \"La Merced\" e as casas editoriais \"Fuentes y Asenjo\" e \"\".\nOs anos en Madrid son sen d\u00fabida os m\u00e1is frut\u00edferos da s\u00faa carreira debido ao gran n\u00famero de contactos profesionais que a gran cidade perm\u00edtelle establecer. Ao redor de 1921 co\u00f1ece al\u00ed ao organeiro alem\u00e1n Albert Merklin (sobri\u00f1o do soado construtor Joseph Merklin), que emigrara desde Alema\u00f1a fuxindo da guerra e que, tras traballar durante cinco anos nos talleres vascos da f\u00e1brica de \u00f3rganos de Eleizgaray y Compa\u00f1\u00eda, traslad\u00e1rase a Madrid coa expectativa de establecerse pola s\u00faa conta. Migu\u00e9lez, \u00e1vido de saber, pronto fai amizade con Merklin e comeza a interesarse polos aspectos t\u00e9cnicos e construtivos do \u00f3rgano. Este interese derivar\u00e1 anos m\u00e1is tarde na publicaci\u00f3n de diversos artigos divulgativos de organer\u00eda, destinados eminentemente a int\u00e9rpretes, nas revistas Espa\u00f1a Sacro Musical e Tesoro Sacro Musical.\nEn novembro de 1931, tras verse implicado tanxencialmente nunha manobra en contra do r\u00e9xime republicano, \u00e9 deportado por un ano \u00e1 localidade de Villarroya de los Pinares (Teruel) e ao seu regreso, co fin de afastalo do clima pol\u00edtico da capital, \u00e9 trasladado de novo ao Convento de San Xo\u00e1n de Poio. Xa nos seus anos de madurez, establece contacto con alg\u00fans dos personaxes m\u00e1is relevantes da Pontevedra do per\u00edodo circundante \u00e1 Guerra Civil Espa\u00f1ola, como Antonio Blanco Porto, Ant\u00f3n Iglesias Vilarelle ou Luis Mar\u00eda Fern\u00e1ndez Espinosa.\nAdemais de exercer como profesor de Sagradas Escrituras e Linguas cl\u00e1sicas no seminario maior de Poio e como director da \"Schola Cantorum\" deste convento mercedario, atopa o seu espazo no ambiente cultural pontevedr\u00e9s non s\u00f3 como eminente director de canto gregoriano, polifon\u00eda cl\u00e1sica e dos autores cecilianistas, sen\u00f3n tam\u00e9n como autor de m\u00fasica profana destinada \u00e1 Sociedade Coral Polif\u00f3nica de Pontevedra.\nNo seu af\u00e1n por renovar o ambiente musical no convento, en 1941 inicia a trav\u00e9s do seu amigo as xesti\u00f3ns para a adquisici\u00f3n dun novo \u00f3rgano para Poio que substitu\u00edse ao pequeno instrumento da casa Walcker Orgelbau de 1921. Nunha viaxe a Madrid para discutir os detalles do novo instrumento na sede comercial da recentemente fundada Organer\u00eda Espa\u00f1ola, S.A. falece inesperadamente por causas desco\u00f1ecidas."}
{"id": "381642", "revid": "98629", "url": "https://gl.wikipedia.org/wiki?curid=381642", "title": "Outra terapia perigosa", "text": "Outra terapia perigosa (en ) \u00e9 un filme estadounidense de comedia dirixido por Harold Ramis que se estreou en 2002. \u00c9 unha secuela do filme de 1999 \"Unha terapia perigosa\", e est\u00e1 protagonizada por Robert De Niro e Billy Crystal, que retoman os seus papeis do filme anterior, intepretando o mafioso Paul Vitti e o psiquiatra Ben Sobel.\nEstreouse en galego a trav\u00e9s da TVG o 6 de decembro de 2008."}
{"id": "381643", "revid": "23204", "url": "https://gl.wikipedia.org/wiki?curid=381643", "title": "Analyze That", "text": ""}
{"id": "381644", "revid": "1888", "url": "https://gl.wikipedia.org/wiki?curid=381644", "title": "Nieves Fariza", "text": "Nieves Fariza Alonso, nada en Cambados o 17 de xaneiro de 1911 e finada en Vigo o 28 de setembro de 1975, foi unha mestra e sindicalista galega.\nTraxectoria.\nFilla do sarxento da garda civil Emilio Fariza San Rom\u00e1n e de Teodora Alonso R\u00edos, irm\u00e1 de Ant\u00f3n Alonso R\u00edos. Bacharelato Universitario en Santiago de Compostela en 1929. Creou e dirixiu a academia \"Escuela Moderna\" na Estrada en 1933. Foi mestra da escola privada do Sindicato de Guimarei que abriu o 5 de abril de 1934. Foi mestra en Xaceb\u00e1ns (Quintela de Leirado), onde amosou a s\u00faa oposici\u00f3n \u00e1 Igrexa cat\u00f3lica neg\u00e1ndose a impartir clases de relixi\u00f3n.\nCo golpe de Estado do 18 de xullo de 1936 conseguiu escapar ao seu seguro asasinato. Agochouse en diferentes faiados da Estrada. Foi sancionada en 1940 con suspensi\u00f3n de emprego e soldo durante dous anos e traslado fora da provincia. Foi destinada a Solduengo (Burgos). Ao rematar o castigo destin\u00e1rona a Arcucelos (Laza). O seu marido Carlos Mart\u00ednez, traballador do ferrocarril, morreu de silicose en 1947. Enfrontouse cos empresarios de MZOV para esixirlles o pago de pensi\u00f3ns \u00e1s vi\u00favas dos carrilanos afectados pola silicose que carec\u00edan de seguridade social, polo que foi co\u00f1ecida por \u00abA desenterramortos\u00bb. Tam\u00e9n defendeu aos operarios do ferrocarril conseguindo a mellora das s\u00faas condici\u00f3ns salariais ao lograr que se lles aboase o desprazamento ata os seus postos de traballo, ga\u00f1ando o sobrenome de \u00abA dos quil\u00f3metros\u00bb. Foi denunciada por exercer de laboralista sen estar en posesi\u00f3n do t\u00edtulo e condenada a prisi\u00f3n. Defendeuna o avogado ourens\u00e1n Lu\u00eds P\u00e9rez Colem\u00e1n. Cando sa\u00edu en liberdade matriculouse en Dereito na Universidade de Santiago de Compostela, obtivo o t\u00edtulo de Graduado Social en 1953 e abriu o consultorio social Adelante na r\u00faa do Paseo de Ourense co que fora o seu avogado. O bufete tivo continuidade cando remataron as obras do ferrocarril nas sucursais que abriron noutros puntos de Galicia e na conca mineira asturleonesa. Despois foi mestra en Domecelle (San Xo\u00e1n de R\u00edo), Corvelle (Bande) e Aciveiro (Forcarei).\nFinou en Vigo o 28 de setembro de 1975.\nVida persoal.\nCasou con Carlos Mart\u00ednez e foi nai de Mar\u00eda Elisa, Carlos e Jos\u00e9 Emilio Mart\u00ednez Fariza."}
{"id": "381645", "revid": "1888", "url": "https://gl.wikipedia.org/wiki?curid=381645", "title": "Mar\u00eda Corredoyra", "text": ""}
{"id": "381646", "revid": "1888", "url": "https://gl.wikipedia.org/wiki?curid=381646", "title": "Mercedes N\u00fa\u00f1ez Targa", "text": ""}
{"id": "381647", "revid": "1888", "url": "https://gl.wikipedia.org/wiki?curid=381647", "title": "Xosefa Iglesias Vilarelle", "text": ""}
{"id": "381649", "revid": "98629", "url": "https://gl.wikipedia.org/wiki?curid=381649", "title": "Corona Gonz\u00e1lez Santos", "text": "Corona Gonz\u00e1lez Santos, nada en Vila\u00f1o (A Laracha) o 10 de outubro de 1875 e finada en Vigo o 11 de maio de 1972, foi unha fil\u00e1ntropa e fot\u00f3grafa galega. Foi unha das primeiras fot\u00f3grafas afeccionadas en Galicia, a quen lle publicaron na revista \"Vida Gallega\" unha das s\u00faas reportaxes fotogr\u00e1ficas.\nTraxectoria.\nDatos biogr\u00e1ficos.\nCorona Gonz\u00e1lez Santos naceu no seo dunha familia acomodada. Filla do m\u00e9dico Faustino Gonz\u00e1lez Cobas, natural de Cotobade (Pontevedra), e de Jesusa Santos Cervela, de Santa Eufemia la Real del Centro (Ourense), foi a terceira de oito irm\u00e1ns. A familia trasladouse a Mos, onde o pai exerceu de m\u00e9dico local. \nCasou con Ram\u00f3n Gonz\u00e1lez Fern\u00e1ndez en 1900, fixando a s\u00faa residencia na mesma casa familiar de Mos, co\u00f1ecida como \"Vila do Adro\". O matrimonio residiu por tempadas en Ribadeo e O Porri\u00f1o, exercendo un labor filantr\u00f3pico e contribu\u00edndo ao desenvolvemento destes concellos. \nFaleceu aos 96 anos en Vigo, sendo soterrada no cemiterio de Pereir\u00f3. En 1983 as s\u00faas cinzas foron trasladadas a Ribadeo, ao pante\u00f3n que ela mesma mandara constru\u00edr na Igrexa da Orde Franciscana Terciaria e onde repousaban os restos do seu marido.\nObra fotogr\u00e1fica.\nA obra de Corona Gonz\u00e1lez Santos pasou desapercibida ata que a revisi\u00f3n das reportaxes fotogr\u00e1ficas na revista \"Vida Gallega\" e a doaz\u00f3n ao Museo de Pontevedra de cento vinte e sete copias fotogr\u00e1ficas realizadas coas placas conservadas pola familia, permitiron co\u00f1ecer e valorar a s\u00faa obra. Tendo en conta a colecci\u00f3n de imaxes, p\u00f3dese deducir que practicou a fotograf\u00eda durante vinte e cinco anos, per\u00edodo comprendido entre a compra da s\u00faa primeira c\u00e1mara en 1900 e o ano da morte do seu marido en 1925. \nNa s\u00faa l\u00faa de mel, o matrimonio viaxou \u00e1 Exposici\u00f3n Universal de Par\u00eds, onde se expo\u00f1\u00eda unha compilaci\u00f3n de m\u00e1is de vinte fot\u00f3grafas estadounidenses. En Par\u00eds adquiriu a s\u00faa primeira c\u00e1mara fotogr\u00e1fica e a partir dese momento, a fotograf\u00eda converteuse nunha das s\u00faas afecci\u00f3ns art\u00edsticas, ademais do gusto pola escultura en cemento.\nSen datos sobre a adquisici\u00f3n de formaci\u00f3n fotogr\u00e1fica, parece que Corona foi fundamentalmente autodidacta. E ademais de fotografar, tam\u00e9n mostrou interese en positivar os negativos. Posiblemente, na s\u00faa aprendizaxe influ\u00edu a s\u00faa amizade con Benito Prieto Coussent, fot\u00f3grafo de Ribadeo e con Pedro Cima, fot\u00f3grafo residente en Buenos Aires, a quen o matrimonio sempre visitaba nas s\u00faas viaxes \u00e1 Arxentina. Tam\u00e9n aproveitando as s\u00faas viaxes, visitaba os estudios de importantes fot\u00f3grafos para ser retratada por eles.\nComo a maior\u00eda das fot\u00f3grafas non profesionais da \u00e9poca, Corona atopou os contidos a fotografar na s\u00faa contorna, polo que a s\u00faa produci\u00f3n fotogr\u00e1fica ten un marcado car\u00e1cter costumista: escenas familiares e de amigos; retratos individuais ou en grupo, de mulleres, nenas e nenos; secuencias en representaci\u00f3ns teatrais, paisaxes, escenas agr\u00edcolas, mari\u00f1eiras etc.\nA revista \"Vida Gallega\" publicou en 1914 unha reportaxe fotogr\u00e1fica de Corona Gonz\u00e1lez Santos, titulada \u201cEl arte y la belleza\u201d en relaci\u00f3n cunha festa ben\u00e9fica realizada no Casino, onde se representaba teatralmente \u201cCanci\u00f3n de Cuna\u201d.\nObra filantr\u00f3pica.\nCorona contribu\u00edu co altru\u00edsmo do seu marido durante a s\u00faa vida en com\u00fan e, \u00e1 s\u00faa morte en 1925, ocupouse de rematar todas as obras que el comezara. \nNo Porri\u00f1o contribu\u00edron co financiamento dun novo templo parroquial que se inaugurou en 1913; achegaron 40.000 pesetas para abastecer de fari\u00f1as ao pobo, axudaron a vi\u00favas e orfos do mar, sufragaron a construci\u00f3n do campo de f\u00fatbol e contribu\u00edron con grandes sumas a remediar as calamidades da gripe de 1918. Pero a s\u00faa obra m\u00e1is sinalada foi a construci\u00f3n da Casa do Concello que encargaron en 1921 ao arquitecto Antonio Palacios e se inaugurou en 1924. En Ribadeo foron impulsores da celebraci\u00f3n das festas patronais e contribu\u00edron \u00e1 construci\u00f3n da Praza de Abastos, obra estilo art dec\u00f3 do arquitecto Ramiro Saez e da construci\u00f3n do Teatro.\nXa vi\u00fava, Corona non abandonou a actividade altru\u00edsta. En 1929 cedeu os terreos para a nova igrexa en Ribadeo da Orde Franciscana Terciaria (rematada en 1931). Al\u00ed mandou constru\u00edr un mausoleo art d\u00e9co, onde trasladou os restos do seu esposo.\nNo comezo da guerra civil, aos 61 anos, Corona incorporouse \u00e1 Cruz Vermella exercendo como enfermeira auxiliar no Hospital Militar de Evacuaci\u00f3n de Bella Vista. Durante os seguintes anos, continuou a s\u00faa colaboraci\u00f3n en diferentes \u00e1mbitos de cooperaci\u00f3n.\nConfusi\u00f3n con Corona Gonz\u00e1lez Est\u00e9vez.\nAurora Marco recolle no seu libro \"Irmandi\u00f1as (2020)\", que desde 2018, grazas ao traballo de Xes\u00fas Gonz\u00e1lez G\u00f3mez, desvelouse unha confusi\u00f3n que exist\u00eda ata o momento entre Corona Gonz\u00e1lez Santos e Corona Gonz\u00e1lez Est\u00e9vez (autora de varios textos publicados en \"A Nosa Terra\" e na revista \"C\u00e9ltiga\"), dando por feito que as d\u00faas Coronas eran unha \u00fanica persoa."}
{"id": "381651", "revid": "51040", "url": "https://gl.wikipedia.org/wiki?curid=381651", "title": "Juan Perro", "text": ""}
{"id": "381652", "revid": "23204", "url": "https://gl.wikipedia.org/wiki?curid=381652", "title": "Agapornis nigrigenis", "text": "O Agapornis nigrigenis \u00e9 unha especie de psitaciforme do x\u00e9nero agapornis. \u00c9 de cor verde coa testa marr\u00f3n, peteiro vermello e manchas brancas arredor dos ollos. \u00c9 end\u00e9mica dunha pequena \u00e1rea do suroeste de Zambia, onde \u00e9 vulnerable pola perda do seu h\u00e1bitat."}
{"id": "381655", "revid": "23204", "url": "https://gl.wikipedia.org/wiki?curid=381655", "title": "Colius striatus", "text": "O Colius striatus \u00e9 a meirande especie de \"Coliidae\", as\u00ed como unha das m\u00e1is com\u00fans da familia."}
{"id": "381658", "revid": "23204", "url": "https://gl.wikipedia.org/wiki?curid=381658", "title": "Vanellus armatus", "text": "A Vanellus armatus \u00e9 unha especie de aves presente en Kenya e no centro de Tanzania at\u00e9 o sur de \u00c1frica. "}
{"id": "381661", "revid": "1576", "url": "https://gl.wikipedia.org/wiki?curid=381661", "title": "5-Fluorouracilo", "text": ""}
{"id": "381663", "revid": "25871", "url": "https://gl.wikipedia.org/wiki?curid=381663", "title": "Julia Varela Ruano", "text": ""}
{"id": "381664", "revid": "5863", "url": "https://gl.wikipedia.org/wiki?curid=381664", "title": "Julio Fern\u00e1ndez y Pardo de Neira", "text": ""}
{"id": "381665", "revid": "1576", "url": "https://gl.wikipedia.org/wiki?curid=381665", "title": "Lu\u00eds Manuel \u00c1lvarez", "text": ""}
{"id": "381667", "revid": "5863", "url": "https://gl.wikipedia.org/wiki?curid=381667", "title": "Gustavo Freire Penelas", "text": ""}
{"id": "381668", "revid": "1576", "url": "https://gl.wikipedia.org/wiki?curid=381668", "title": "Musulm\u00e1", "text": ""}
{"id": "381671", "revid": "5863", "url": "https://gl.wikipedia.org/wiki?curid=381671", "title": "Evgenii Zamiatin", "text": "Evgenii Ivanovich Zamiatin (en cir\u00edlico ruso, \u0415\u0432\u0433\u0435\u043d\u0438\u0439 \u0418\u0432\u0430\u043d\u043e\u0432\u0438\u0447 \u0417\u0430\u043c\u044f\u0442\u0438\u043d), nado en Lipetsk o 1 de febreiro de 1884 e finado en Par\u00eds o 10 de marzo de 1937, foi un escritor ruso. Destacou como autor de ciencia ficci\u00f3n e s\u00e1tira pol\u00edtica. A s\u00faa novela m\u00e1is aclamada \u00e9 \"N\u00f3s\", publicada en 1921, unha distopia ambientada nun futuro estado policial. Varias das s\u00faas obras de ficci\u00f3n foron adaptadas ao cinema."}
{"id": "381672", "revid": "6939", "url": "https://gl.wikipedia.org/wiki?curid=381672", "title": "Evgeny Zamiatin", "text": ""}
{"id": "381673", "revid": "6939", "url": "https://gl.wikipedia.org/wiki?curid=381673", "title": "Zamiatin", "text": ""}
{"id": "381675", "revid": "12452", "url": "https://gl.wikipedia.org/wiki?curid=381675", "title": "Isabel de Zendal G\u00f3mez", "text": ""}
{"id": "381676", "revid": "12452", "url": "https://gl.wikipedia.org/wiki?curid=381676", "title": "Isabel L\u00f3pez Gandar\u00eda", "text": ""}
{"id": "381677", "revid": "12452", "url": "https://gl.wikipedia.org/wiki?curid=381677", "title": "Isabel L\u00f3pez Gandalla", "text": ""}
{"id": "381678", "revid": "12452", "url": "https://gl.wikipedia.org/wiki?curid=381678", "title": "Isabel Sendalles", "text": ""}
{"id": "381679", "revid": "35560", "url": "https://gl.wikipedia.org/wiki?curid=381679", "title": "Scout X-3", "text": "Scout X-3 foi un foguete espacial dos Estados Unidos propulsado exclusivamente por propelente s\u00f3lido. Estaba concibido como un lanzador de baixo custo e foi usado desde o complexo de Wallops Island e desde a Base Vandenberg da Forza A\u00e9rea en California."}
{"id": "381680", "revid": "4817", "url": "https://gl.wikipedia.org/wiki?curid=381680", "title": "Scout X3", "text": ""}
{"id": "381681", "revid": "4817", "url": "https://gl.wikipedia.org/wiki?curid=381681", "title": "Scout X-3A", "text": "Scout X-3A foi un foguete espacial dos Estados Unidos propulsado exclusivamente por propelente s\u00f3lido. Estaba concibido como un lanzador suborbital de baixo custo e foi usado desde o complexo de Wallops Island. Empregouse d\u00faas veces, ambas erradas, para probar veh\u00edculos de reentrada atmosf\u00e9rica, o 31 de agosto de 1962 e o 20 de xullo de 1963."}
{"id": "381682", "revid": "4817", "url": "https://gl.wikipedia.org/wiki?curid=381682", "title": "Scout-X3A", "text": ""}
{"id": "381683", "revid": "4817", "url": "https://gl.wikipedia.org/wiki?curid=381683", "title": "Scout X-3C", "text": "Scout X-3C foi un foguete espacial dos Estados Unidos propulsado exclusivamente por propelente s\u00f3lido. Estaba concibido como un lanzador suborbital de baixo custo e foi usado desde o complexo de Wallops Island unha soa vez, o 9 de outubro de 1964, para probar o veh\u00edculo experimental de reentrada RFD 2, que alcanzou un apoxeo de 132\u00a0km."}
{"id": "381684", "revid": "4817", "url": "https://gl.wikipedia.org/wiki?curid=381684", "title": "Scout-X3C", "text": ""}
{"id": "381685", "revid": "4817", "url": "https://gl.wikipedia.org/wiki?curid=381685", "title": "Scout X-3M", "text": "Scout X-3M foi un foguete espacial dos Estados Unidos propulsado exclusivamente por propelente s\u00f3lido. Estaba concibido como un lanzador de baixo custo e foi usado desde a Base Vandenberg da Forza A\u00e9rea unha soa vez, o 19 de decembro de 1963, para po\u00f1er en \u00f3rbita o sat\u00e9lite P35-3, pertencente ao programa de sat\u00e9lites militares meteorol\u00f3xicos DMSP."}
{"id": "381687", "revid": "1987", "url": "https://gl.wikipedia.org/wiki?curid=381687", "title": "Omaha, Nebraska", "text": ""}
{"id": "381688", "revid": "1987", "url": "https://gl.wikipedia.org/wiki?curid=381688", "title": "Almeria, Nebraska", "text": ""}
{"id": "381689", "revid": "1987", "url": "https://gl.wikipedia.org/wiki?curid=381689", "title": "Prague, Nebraska", "text": ""}
{"id": "381691", "revid": "98629", "url": "https://gl.wikipedia.org/wiki?curid=381691", "title": "Inmigraci\u00f3n irregular", "text": "Consid\u00e9rase inmigraci\u00f3n irregular (inmigraci\u00f3n ilegal) ao movemento migratorio de persoas a trav\u00e9s das fronteiras sen atender os requirimentos legais do pa\u00eds de destino. A persoa que se atopa nesta situaci\u00f3n \u00e9 un inmigrante irregular ou ilegal."}
{"id": "381692", "revid": "85894", "url": "https://gl.wikipedia.org/wiki?curid=381692", "title": "Maximino P\u00e9rez Abu\u00edn", "text": "Maximinoo P\u00e9rez Abu\u00edn, nado en Lousame en 1961, \u00e9 un escritor e comunicador galego.\nTraxectoria.\nDiplomado en relaci\u00f3ns laborais pola Universidade de Santiago de Compostela, licenciouse en ciencias do traballo pola Universidade Aberta de Catalu\u00f1a e en comercio internacional na Universidade de Santiago de Compostela. T\u00e9cnico superior en prevenci\u00f3n de riscos laborais, f\u00edxose co\u00f1ecido por colaborar con temas sobre tr\u00e1fico e autom\u00f3bil no magacine diario da Radio Galega, \"A Tarde\".\nEn 2017 publicou a novela \"La historia de Laura Scott\", ambientada en Lousame."}
{"id": "381702", "revid": "25871", "url": "https://gl.wikipedia.org/wiki?curid=381702", "title": "Footwork Arrows", "text": "Footwork Arrows foi o nome dun equipo de F\u00f3rmula 1, que competiu a mediados dos anos noventa. O empresario xapon\u00e9s Wataru Ohashi, que era o presidente de Footwork Express Co., Ltd., unha compa\u00f1\u00eda de lox\u00edstica xaponesa, comezou a investir fortemente no equipo Arrows Grand Prix International en , O acordo inclu\u00eda a necesidade de que os coches mostraran o logo de Footwork prominentemente. O equipo foi renomeado oficialmente Footwork en , conseguiu un acordo para competir cos motores de Porsche (Porsche 3512). Os resultados foron m\u00e1is pobres do esperado, e logo de s\u00f3 seis carreiras, Footwork abandonou os motores Porsche e continuou cos motores Ford constru\u00eddos por Hart. Con todo, iso non permitiu a Michele Alboreto, Alex Caffi ou Stefan Johansson anotar puntos. De feito, o 10\u00ba posto de Caffi no Gran Premio do Xap\u00f3n de 1991 foi o mellor resultado e os Footworks ata tiveron que precualificar na segunda metade da tempada.\nPara a tempada de F\u00f3rmula 1 de cambiaron o fornecedor de motores a Mugen. Arrows mantivo o nome de Footwork ata que Ohashi retirou o seu apoio financeiro antes da tempada de F\u00f3rmula Un de , co cal o nome do equipo volveu a Arrows. Independentemente, Jackie Oliver mantivera o control operacional durante todo o per\u00edodo.\nHistoria do equipo.\n1991.\nArrows Grand Prix International foi renomeado oficialmente Footwork para . A tempada comezou co chasis A11C e co motor Porsche, pero despois de que nin Michele Alboreto nin Alex Caffi cualificaran no Gran Premio do Brasil de 1991 houbo unha remodelaci\u00f3n, Alan Rees foi nomeado director financeiro e John Wickham director de equipo. Apareceu o prototipo FA12, pero foi destru\u00eddo cando a s\u00faa suspensi\u00f3n rompeu na famosa curva de Tamburello en Imola. Alboreto resultou cun p\u00e9 roto que requiriu varios puntos de sutura e Caffi danou un segundo coche novo en M\u00f3naco. Caffi resultou ferido nun accidente de estrada unha semana despois, e foi substitu\u00eddo por Stefan Johansson por varias carreiras.\nEn xu\u00f1o, o equipo decidiu substitu\u00edr os fracasados motores de Porsche polos motores DFR Cosworth preparados por Brian Hart Ltd.. Logo de non lograr puntos durante un ano, o equipo viuse obrigado a precualificar desde a metade da tempada e apareceu nas carreiras apenas na segunda parte do ano. Malia os problemas o equipo abriu un t\u00fanel do vento ce escala 40% en Milton Keynes.\n1992.\nPor , Caffi marchou e uniuse Aguri Suzuki, traendo o fornecemento do Mugen V10. O chasis FA13, dese\u00f1ado por Alan Jenkins, era un coche convencional e sinxelo, Alboreto anotou catro veces, 5\u00ba no Gran Premio de Espa\u00f1a de 1992, San Marino, e 6\u00ba nos Grandes Premios de Brasil e Portugal. O equipo rematou con 6 puntos empatado no 7\u00ba lugar co equipo Ligier no Campionato de Construtores.\n1993.\nEn , Alboreto marchou para dar paso a Derek Warwick, quen se uniu a Suzuki para pilotar o novo coche con motores Mugen e un novo chasis FA14. Con todo, foi un ano decepcionante. Warwick anotou catro puntos cun sexto posto no Gran Premio do Reino Unido de 1993 e un cuarto no Gran Premio de Hungr\u00eda de 1993, que seguiu sendo o mellor resultado de Footwork na historia ata finais de . O equipo terminou 9\u00ba no Campionato de Construtores con catro puntos. Ao final da tempada Ohashi retirou o seu patrocinio. Como resultado o equipo perdeu os motores Mugen, e tivo que volver ao Ford V8 para .\n1994.\nJenkins dese\u00f1ou o Footwork FA15 para os novos pilotos Gianni Morbidelli e Christian Fittipaldi pero o di\u00f1eiro era escaso. A limpeza do coche despertou miradas que admiraci\u00f3n, Fittipaldi logrou o 4\u00ba lugar no Gran Premio do Pac\u00edfico, antes de ser unha das estrelas do Gran Premio de M\u00f3naco de 1994, marchou terceiro ata que a s\u00faa caixa de cambios fallou. Inicialmente o coche era fr\u00e1xil, pero xusto cando o equipo comezaba a resolver os problemas, as novidades nas regulaci\u00f3ns que seguiron \u00e1s mortes de Roland Ratzenberger e Ayrton Senna sac\u00e1ronlle aos coches a s\u00faa aerodin\u00e1mica. Anotaron outros puntos en Alema\u00f1a onde os coches remataron 4\u00ba e 5\u00ba dos oito que remataron. Grazas \u00e1 descualificaci\u00f3n de Michael Schumacher do Gran Premio de B\u00e9lxica de 1994, Morbidelli foi promovido a 6\u00ba, que foi unha certa compensaci\u00f3n pola descualificaci\u00f3n do seu compa\u00f1eiro Fittipaldi cando rematou 6\u00ba no parque pechado no Gran Premio do Canad\u00e1 de 1994. Iso permitiu que Footwork terminase 9\u00ba no Campionato de Construtores, con nove puntos. Ao final do ano sufriu un rev\u00e9s cando Fittipaldi abandonou a F\u00f3rmula 1 e marchou a correr na IndyCar World Series nos Estados Unidos. Wickham tam\u00e9n se foi.\n1995.\nCunha situaci\u00f3n financeira cada vez m\u00e1is dif\u00edcil, o equipo escolleu o piloto de pago Taki Inoue para colaborar con Morbidelli no Arrows-Hart FA16 dese\u00f1ado por Jenkins. A mediados da tempada hab\u00eda tan pouco di\u00f1eiro que Morbidelli tivo que ser substitu\u00eddo por Max Papis, a\u00ednda que regresou para as tres \u00faltimas carreiras e anotou o primeiro podio de Footwork en 1995 en Adelaida. Este resultado, ademais dun sexto lugar no Gran Premio do Canad\u00e1 de 1995, permitiu a Footwork terminar 8\u00ba no Campionato de Construtores, igualado a puntos con Tyrrell Racing, pero logrando a posici\u00f3n m\u00e1is alta debida aos mellores resultados (os mellores resultados para Tyrrell foron dous 5\u00ba lugares). Ao final do ano, Jackie Oliver e Alan Rees compraron as acci\u00f3ns de Ohashi grazas \u00e1 axuda da casa financeira Schwabische Finanz &amp; Unternehmensberatung AG.\n1996.\nEn marzo de 1996, Tom Walkinshaw adquiriu unha participaci\u00f3n de control no equipo comprando a Rees. Walkinshaw controlou o 40% das acci\u00f3ns, outro socio Peter Darnbrough comprou o 11% e Oliver retivo o 49%. O equipo foi renomeado TWR Arrows para o que quedaba da tempada de F\u00f3rmula Un de . Jos Verstappen logrou un sexto lugar no Gran Premio da Arxentina de 1996 o \u00faltimo punto de Footwork na F\u00f3rmula 1. O equipo terminou 9\u00ba no Campionato de Construtores, como o fixera en e .\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "381703", "revid": "89787", "url": "https://gl.wikipedia.org/wiki?curid=381703", "title": "Funci\u00f3n continua", "text": "En matem\u00e1ticas, unha funci\u00f3n continua \u00e9 aquela para a que, intuitivamente, para puntos pr\u00f3ximos do dominio prod\u00facense pequenas variaci\u00f3ns nos valores da funci\u00f3n; a\u00ednda que en rigor, nun espazo m\u00e9trico significa o contrario, que pequenas variaci\u00f3ns da funci\u00f3n implican que deben estar pr\u00f3ximos os puntos. Se a funci\u00f3n non \u00e9 continua, dise que \u00e9 descontinua. Unha funci\u00f3n continua de formula_1 en formula_1 \u00e9 aquela cunha gr\u00e1fica que pode debuxarse sen levantar o lapis do papel (m\u00e1is formalmente a s\u00faa gr\u00e1fica \u00e9 un conxunto conexo).\nA continuidade de funci\u00f3ns \u00e9 un dos conceptos principais da an\u00e1lise matem\u00e1tica e da topolox\u00eda.\nHistoria.\nUnha primeira forma da definici\u00f3n (\u03b5, \u03b4) de continuidade foi dada por Bernard Bolzano en 1817. Augustin-Louis Cauchy definiu a continuidade de formula_3 como segue: un incremento infinitamente pequeno formula_4 da variable independente \"x\" sempre produce un cambio infinitamente pequeno formula_5 da variable dependente \"y\". Cauchy definiu cantitades infinitamente pequenas en termos de cantidades variables, e a s\u00faa definici\u00f3n de continuidade \u00e9 paralela \u00e1 definici\u00f3n infinitesimal empregada na actualidade. A definici\u00f3n e a distinci\u00f3n entre continuidade nun punto e continuidade uniforme foi dada por primeira vez por Bolzano na d\u00e9cada de 1830 mais a s\u00faa obra non foi publicada ata cen anos despois. Como Bolzano, Karl Weierstrass negou a continuidade dunha funci\u00f3n nun punto \"c\" a menos que estivese definida a ambos os lados de \"c\", mais \u00c9douard Goursat permit\u00eda que unha funci\u00f3n estivese definida s\u00f3 nun lado de \"c\", e Camille Jordan incluso se a funci\u00f3n estaba definida s\u00f3 no punto \"c\". Todas estas definici\u00f3ns non equivalentes de continuidade nun punto a\u00ednda se empregan.\nEduard Heine achegou a primeira definici\u00f3n de continuidade uniforme en 1872, pero baseou estas ideas en traballos de Peter Gustav Lejeune Dirichlet de 1854.\nFunci\u00f3ns reais dunha variable real.\nInformalmente falando, unha funci\u00f3n \"f\" definida sobre un intervalo I \u00e9 continua se a curva que a representa, \u00e9 dicir o conxunto dos puntos (\"x\", \"f\"(\"x\")), con \"x\" en I, est\u00e1 constitu\u00edda por un trazo continuo, \u00e9 dicir un trazo que non est\u00e1 roto, nin ten \"ocos\" nin \"saltos\", como na figura da dereita.\nO intervalo I de \"x\" \u00e9 o dominio de definici\u00f3n de \"f\", definido como o conxunto dos valores de \"x\" para os cales existe \"f\"(\"x\").\nO intervalo J de \"y\" \u00e9 o rango (tam\u00e9n co\u00f1ecido como imaxe) de \"f\", o conxunto dos valores de \"y\", tomados como \"y\" = \"f\"(\"x\"). Escr\u00edbese J = \"f\"(I). Notar que en xeral, non \u00e9 igual que o codominio (s\u00f3 \u00e9 igual se a funci\u00f3n \u00e9 sobrexectiva.)\nO maior elemento de J ch\u00e1mase o m\u00e1ximo absoluto de \"f\" en I, e o menor valor de J \u00e9 o seu m\u00ednimo absoluto no dominio I.\nContinuidade dunha funci\u00f3n nun punto.\nUnha funci\u00f3n \"f\" \u00e9 continua nun punto \"x\"0 no dominio da funci\u00f3n se: \ntal que para toda \"x\" no dominio da funci\u00f3n:\nIsto p\u00f3dese escribir en termos de l\u00edmites da seguinte maneira:\nSe \"x\"0 \u00e9 punto de acumulaci\u00f3n do dominio da funci\u00f3n ent\u00f3n \u00e9 continua en \"x\"0 se e s\u00f3 se formula_8. Cando \"x\"0 non \u00e9 de acumulaci\u00f3n do dominio, a funci\u00f3n \u00e9 continua nese punto.\nNo caso das aplicaci\u00f3ns de formula_9 en formula_9, e dunha maneira m\u00e1is rigorosa dise que unha funci\u00f3n \"f\" \u00e9 continua nun punto \"x\"1 se existe \"f\"(\"x\"1), se existe o l\u00edmite de \"f\"(\"x\") cando \"x\" tende a \"x\"1 pola dereita, se existe o l\u00edmite de formula_11\nAs\u00ed pois, unha funci\u00f3n \"f\" continua no punto \"x\"1 implica o seguinte:\n1. Existe o l\u00edmite pola dereita:\n2. Existe o l\u00edmite pola esquerda:\n3. A funci\u00f3n ten l\u00edmite pola dereita e pola esquerda do punto \"x\"1\n4. O l\u00edmite pola dereita e o l\u00edmite pola esquerda coinciden:\n5. Se existen o l\u00edmite pola dereita e pola esquerda e os seus valores coinciden, a funci\u00f3n ten l\u00edmite neste punto:\n6. Existe \"f\"(\"x\"1):\n7. O l\u00edmite e o valor da funci\u00f3n coinciden:\nA funci\u00f3n \u00e9 continua nese punto. Unha funci\u00f3n \u00e9 continua nun intervalo se \u00e9 continua en todos os seus puntos.\nSe \"f\"(\"x\"1)= \"y\"1, a continuidade en \"x\"1 expr\u00e9sase as\u00ed:\nParafraseando, cando x se aproxima a \"x\"1, \"f\"(\"x\") aprox\u00edmase a \"y\"1. Por definici\u00f3n dos l\u00edmites, isto significa que para todo intervalo aberto J, centrado en \"y\"1, existe un intervalo aberto I, centrado en \"x\"1, tal que formula_20.\nSe \"f\" ten un salto no punto, o teorema non se cumpre. En efecto, non todo intervalo I ao redor de \"x\"1 ten a s\u00faa imaxe nun intervalo J centrado en \"y\"1, cun raio inferior ao salto de \"f\"; non importa o pequeno que este intervalo sexa, hai valores de \"x\" do intervalo I ao redor de \"x\"1 que ten a s\u00faa imaxe nun intervalo K centrado en \"y\"2, sendo \"y\"1 e \"y\"2 valores distintos, isto \u00e9: \"x\" ten imaxes que saen de J.\nA vantaxe desta definici\u00f3n \u00e9 que se xeneraliza a calquera espazo topol\u00f3xico.\nContinuidade lateral.\nUnha funci\u00f3n \"f\" \u00e9 continua pola esquerda no punto formula_21 se o l\u00edmite lateral pola esquerda e o valor da funci\u00f3n no punto son iguais. \u00c9 dicir: \ncomo na figura.\nUnha funci\u00f3n \"f\" \u00e9 continua pola dereita no punto formula_23 se o seu l\u00edmite lateral pola dereita e o valor da funci\u00f3n no punto son iguais. \u00c9 dicir: \nUnha funci\u00f3n \"f\" \u00e9 continua nun punto se \u00e9 continua pola esquerda e \u00e9 continua pola dereita. Isto \u00e9:\nContinuidade dunha funci\u00f3n nun intervalo aberto: (\"a\", \"b\").\nUn valor \"c\" pertence a un intervalo aberto I, de extremo esquerdo \"a\" e extremo dereito \"b\", representado I= (\"a\", \"b\") se:\nUnha funci\u00f3n \"f\" \u00e9 continua nun intervalo aberto I= (\"a\", \"b\"), se e s\u00f3 se a funci\u00f3n \u00e9 continua en todos os puntos do intervalo, \u00e9 dicir:\nContinuidade dunha funci\u00f3n nun intervalo pechado: [\"a\", \"b\"].\nUn valor \"c\" pertence a un intervalo pechado I, de extremo esquerdo \"a\" e extremo dereito \"b\", representado I= [\"a\", \"b\"] se:\nUnha funci\u00f3n \"f\" \u00e9 continua nun intervalo pechado [\"a\", \"b\"] se a funci\u00f3n \u00e9 continua no intervalo aberto (\"a\", \"b\") e \u00e9 continua pola dereita da e continua pola esquerda de \"b\":\nAlgunhas funci\u00f3ns continuas importantes.\nAs funci\u00f3ns polin\u00f3micas, trigonom\u00e9tricas: seno e coseno, as exponenciais e as logar\u00edtmicas son continuas nos seus respectivos dominios de definici\u00f3n.\nA par\u00e1bola, como funci\u00f3n polin\u00f3mica, \u00e9 un exemplo de funci\u00f3n continua ao longo de todo o dominio real.\nNa gr\u00e1fica vese a funci\u00f3n seno que \u00e9 peri\u00f3dica, limitada e continua en todo o domino real. Dado o seu car\u00e1cter peri\u00f3dico, con ver un s\u00f3 dos ciclos \u00e9 suficiente para comprobar a continuidade, porque o resto dos ciclos son exactamente iguais.\nFunci\u00f3ns definidas por intervalos.\nAs funci\u00f3ns definidas para distintos intervalos de \"x\" poden ser descontinuas nos puntos de cambio de intervalo, por exemplo:\nA s\u00faa gr\u00e1fica \u00e9 unha sucesi\u00f3n de segmentos horizontais a distintas alturas. Esta funci\u00f3n non \u00e9 continua nos enteiros, pois os l\u00edmites \u00e1 esquerda e \u00e1 dereita difiren dun, pero \u00e9 continua nos segmentos abertos (\"n\", \"n\"+1) onde \u00e9 constante.\nFunci\u00f3n racional.\nAs funci\u00f3ns racionais son continuas nun intervalo axeitado. Un exemplo disto \u00e9 a funci\u00f3n inverso de \"x\":\nEsta funci\u00f3n \u00e9 unha hip\u00e9rbola composta por dous tramos. \"x\" &lt; 0 e x &gt; 0. Como se ve, efectivamente \u00e9 continua en todo o dominio formula_31 porque non est\u00e1 definida en \"x\"= 0. Se se estende o dominio da funci\u00f3n a \u211d (d\u00e1ndolle un valor arbitrario a \"f\"(0)) a funci\u00f3n ser\u00e1 descontinua.)\nTeoremas sobre funci\u00f3ns continuas.\nEstes son alg\u00fans dos teoremas m\u00e1is importantes sobre funci\u00f3ns continuas.\nAnotaci\u00f3n: Se \"f\" \u00e9 unha funci\u00f3n sobre un conxunto compacto ent\u00f3n, a funci\u00f3n ten un m\u00e1ximo ou un m\u00ednimo. Sobre un conxunto aberto tense o seguinte contraexemplo: a funci\u00f3n formula_41 \u00e9 continua sobre formula_42 pero non \u00e9 limitada.\nDerivabilidade e continuidade.\nAs funci\u00f3ns derivables son continuas. Se unha funci\u00f3n \u00e9 derivable en \"x\"=\"a\" ent\u00f3n \u00e9 continua en \"x\"=\"a\". De modo que a continuidade \u00e9 unha condici\u00f3n necesaria para a derivabilidade. \u00c9 dicir, o conxunto das funci\u00f3ns derivables \u00e9 parte das funci\u00f3ns continuas.\nC\u00f3mpre notar que o rec\u00edproco non \u00e9 v\u00e1lido; \u00e9 dicir que nada se pode afirmar sobre a derivabilidade dunha funci\u00f3n continua. Un exemplo claro desta situaci\u00f3n \u00e9 a funci\u00f3n valor absoluto \"f\"(\"x\")= |\"x\"| que a\u00ednda que \u00e9 continua en todo o seu dominio non \u00e9 derivable en \"x\"=0. Mesmo hai funci\u00f3ns continuas en todo \u211d pero non derivables en ning\u00fan punto (as funci\u00f3ns do movemento browniano verifican isto con probabilidade 1).\nClase de continuidade.\nUnha funci\u00f3n formula_43, dise que: \nCalquera funci\u00f3n polin\u00f3mica dunha variable \u00e9 unha funci\u00f3n de clase formula_54. A funci\u00f3n xeneralizada denominada delta de Dirac \u00e9 unha funci\u00f3n de clase formula_55 xa que \u00e9 a derivada segunda da funci\u00f3n rampla que \u00e9 continua, e a derivada primeira da funci\u00f3n en esqueira de Heaviside que \u00e9 de clase formula_56\nP\u00f3dense dar exemplos que mostran que hai funci\u00f3ns de clase formula_46 que non son de clase formula_58. Os exemplos cl\u00e1sicos son formula_59.\nFunci\u00f3ns continuas en espazos topol\u00f3xicos.\nSexan formula_60 e formula_61 dous espazos topol\u00f3xicos. Unha aplicaci\u00f3n formula_62 dise que \u00e9 continua se formula_63 \u00e9 un aberto de formula_64, calquera que sexa o aberto formula_65 de formula_66. Esta \u00e9 a continudade vista globalmente, a que segue \u00e9 a continuidade nun punto do dominio.\nEsta definici\u00f3n red\u00facese \u00e1 definici\u00f3n ordinaria de continuidade dunha funci\u00f3n formula_67 se sobre formula_68 e formula_69 se considera a topolox\u00eda inducida pola distancia euclidiana.\nCoa mesma notaci\u00f3n anterior, se formula_70, dise que formula_71 \u00e9 continua en formula_72 cando se obt\u00e9n que formula_73 \u00e9 unha veci\u00f1anza de formula_72, calquera que sexa a veci\u00f1anza formula_75 de formula_76.\n\u00c9 inmediato ent\u00f3n comprobar que formula_77 \u00e9 continua se e s\u00f3 se \u00e9 continua en formula_78, calquera que sexa este, \u00e9 dicir, cando sexa continua en cada un dos puntos do seu dominio.\nFunci\u00f3ns continuas sobre os n\u00fameros ordinais.\nO termo funci\u00f3n continua na parte da teor\u00eda de conxuntos que se refire aos n\u00fameros ordinais ten un sentido diferente ao referido \u00e1s funci\u00f3ns sobre espazos topol\u00f3xicos. Concretamente unha funci\u00f3n \"F\" definida sobre a clase dos n\u00fameros ordinais formula_79 \u00e9 continua se para cada ordinal l\u00edmite \u03b3 se cumpre a seguinte propiedade:"}
{"id": "381724", "revid": "47401", "url": "https://gl.wikipedia.org/wiki?curid=381724", "title": "Continuidade (matem\u00e1ticas)", "text": ""}
{"id": "381725", "revid": "47401", "url": "https://gl.wikipedia.org/wiki?curid=381725", "title": "Continuidade", "text": ""}
{"id": "381726", "revid": "5312", "url": "https://gl.wikipedia.org/wiki?curid=381726", "title": "S\u00f3lido arquimediano", "text": "Os s\u00f3lidos arquimedianos son un grupo de poliedros convexos con caras que son pol\u00edgonos regulares de dous ou m\u00e1is tipos. Todos os s\u00f3lidos de Arqu\u00edmedes son de v\u00e9rtices uniformes. A maior\u00eda deles obtense truncando os s\u00f3lidos plat\u00f3nicos. Arqu\u00edmedes describiu amplamente estes corpos en traballos que foron desaparecendo, e non foi ata o Renacemento cando artistas e matem\u00e1ticos os redescubriron.\nConstruci\u00f3n.\nSete s\u00f3lidos arquimedianos poden obterse truncando s\u00f3lidos plat\u00f3nicos: o tetraedro truncado, o cuboctaedro, o cubo truncado, o octaedro truncado, o icosidodecaedro, o dodecaedro truncado e o icosaedro truncado.\nOs dous rombicuboctaedros poden obterse a partir do cuboctaedro mediante sucesivas operaci\u00f3ns de truncamento e desprazamento radial das caras.\nDe forma similar, os dous rombicosidodecaedros poden obterse a partir do icosidodecaedro mediante sucesivas operaci\u00f3ns de truncamento e desprazamento radial das caras.\nAs d\u00faas formas isom\u00f3rficas do cuboctaedro romo poden obterse a partir do rombicuboctaedro menor mediante unha transformaci\u00f3n m\u00e1is complexa que incl\u00fae unha rotaci\u00f3n coordinada dos cadrados paralelos aos orixinais do cubo, dous tri\u00e1ngulos que os conectan polos seus v\u00e9rtices e, simultaneamente, a conversi\u00f3n de cada un dos cadrados que os conectan polas arestas en dous tri\u00e1ngulos equil\u00e1teros. O sentido da rotaci\u00f3n dos cadrados determina o isomorfismo do s\u00f3lido resultante.\nDe forma similar, as d\u00faas formas isom\u00f3rficas do icosidodecaedro romo poden obterse a partir do rombicosidodecaedro menor mediante unha rotaci\u00f3n coordinada dos pent\u00e1gonos paralelos aos orixinais do dodecaedro, dos tri\u00e1ngulos que os conectan polos seus v\u00e9rtices e, simultaneamente, a conversi\u00f3n de cada un dos cadrados que os conectan polas arestas en dous tri\u00e1ngulos equil\u00e1teros. O sentido da rotaci\u00f3n dos pent\u00e1gonos determina o isomorfismo do s\u00f3lido resultante.\nO cuboctaedro \u00e9 o caso l\u00edmite coincidente do truncamento do cubo e do octaedro. De forma similar, o icosidodecaedro \u00e9 o caso l\u00edmite coincidente do truncamento do dodecaedro e do icosaedro. Ambos son os \u00fanicos s\u00f3lidos arquimedianos con arestas uniformes, polo que se consideran s\u00f3lidos semirregulares.\nClasificaci\u00f3n.\nA configuraci\u00f3n dos v\u00e9rtices ref\u00edrese ao tipo de pol\u00edgonos regulares que concorren nun v\u00e9rtice dado. Por exemplo, se a configuraci\u00f3n (4,6,8) significa que nun v\u00e9rtice se atopan un cadrado, un hex\u00e1gono e un oct\u00f3gono coa orde en sentido das agullas do reloxo. Este sistema apl\u00edcase tam\u00e9n para as demais familias de poliedros.\nAlgunhas definici\u00f3ns de poliedros semirregulares incl\u00faen unha ou m\u00e1is destas figuras, como a xirobic\u00f3pula cadrada elongada ou o pseudo-rombicuboctaedro\"."}
{"id": "381727", "revid": "47401", "url": "https://gl.wikipedia.org/wiki?curid=381727", "title": "S\u00f3lidos arquimedianos", "text": ""}
{"id": "381728", "revid": "98629", "url": "https://gl.wikipedia.org/wiki?curid=381728", "title": "Stonehearst Asylum", "text": "Stonehearst Asylum, anteriormente co\u00f1ecido como Eliza Graves, \u00e9 un filme estadounidense dirixido por Brad Anderson que se estreou no 2014. O gui\u00f3n foi escrito por Joseph Gangemi, e est\u00e1 vagamente baseado na historia curta \"The System of Doctor Tarr and Professor Fether\" de Edgar Allan Poe. O filme, protagonizado por Kate Beckinsale, Jim Sturgess, Michael Caine, Ben Kingsley e David Thewlis, foi estreado o 24 de outubro de 2014 nos Estados Unidos."}
{"id": "381729", "revid": "23204", "url": "https://gl.wikipedia.org/wiki?curid=381729", "title": "Eliza Graves", "text": ""}
{"id": "381731", "revid": "47401", "url": "https://gl.wikipedia.org/wiki?curid=381731", "title": "Poliedro arquimediano", "text": ""}
{"id": "381732", "revid": "61134", "url": "https://gl.wikipedia.org/wiki?curid=381732", "title": "Continuidade lateral", "text": ""}
{"id": "381733", "revid": "35560", "url": "https://gl.wikipedia.org/wiki?curid=381733", "title": "Scout X-4", "text": "Scout X-4 foi un foguete espacial dos Estados Unidos propulsado exclusivamente por propelente s\u00f3lido. Estaba concibido como un lanzador de baixo custo e foi usado desde o complexo de Wallops Island e desde a Base Vandenberg da Forza A\u00e9rea en California."}
{"id": "381734", "revid": "4817", "url": "https://gl.wikipedia.org/wiki?curid=381734", "title": "Scout-X4", "text": ""}
{"id": "381735", "revid": "4817", "url": "https://gl.wikipedia.org/wiki?curid=381735", "title": "Scout X4", "text": ""}
{"id": "381736", "revid": "4817", "url": "https://gl.wikipedia.org/wiki?curid=381736", "title": "Scout X-4A", "text": "Scout X-4A foi un foguete espacial dos Estados Unidos propulsado exclusivamente por propelente s\u00f3lido. Estaba concibido como un lanzador suborbital de baixo custo e foi usado desde o complexo de Wallops Island. Empregouse d\u00faas veces, con \u00e9xito, para probar veh\u00edculos de reentrada atmosf\u00e9rica, o 18 de abril de 1964 e o 9 de febreiro de 1966."}
{"id": "381737", "revid": "4817", "url": "https://gl.wikipedia.org/wiki?curid=381737", "title": "Scout-X4A", "text": ""}
{"id": "381739", "revid": "4817", "url": "https://gl.wikipedia.org/wiki?curid=381739", "title": "Scout X-5C", "text": "Scout X-5C foi un foguete espacial dos Estados Unidos propulsado exclusivamente por propelente s\u00f3lido. Estaba concibido como un lanzador suborbital de baixo custo e foi usado desde o complexo de Wallops Island unha \u00fanica vez, o 27 de abril de 1968, para probar veh\u00edculos de reentrada atmosf\u00e9rica."}
{"id": "381740", "revid": "4817", "url": "https://gl.wikipedia.org/wiki?curid=381740", "title": "Scout-X5C", "text": ""}
{"id": "381743", "revid": "15490", "url": "https://gl.wikipedia.org/wiki?curid=381743", "title": "Lliga Catalana", "text": ""}
{"id": "381755", "revid": "5863", "url": "https://gl.wikipedia.org/wiki?curid=381755", "title": "Henrique Chao Espina", "text": ""}
{"id": "381759", "revid": "98629", "url": "https://gl.wikipedia.org/wiki?curid=381759", "title": "Anthurium", "text": "Anthurium \u00e9 un x\u00e9nero con aproximadamente 1\u00a0000 especies de plantas con flor, que \u00e9 o maior x\u00e9nero da familia, Araceae. .\nO x\u00e9nero \u00e9 nativo das Am\u00e9ricas, onde est\u00e1 distribu\u00edda desde o norte de M\u00e9xico ao norte da Arxentina e partes do Caribe.\nDescrici\u00f3n e biolox\u00eda.\n\"Anthurium\" \u00e9 un x\u00e9nero de plantas herb\u00e1ceas que a mi\u00fado crecen como ep\u00edfitas sobre outras plantas, pero outras son terrestres. As follas est\u00e1n frecuentemente agrupadas e son de forma variable. A inflorescencia leva pequenas flores que son hermafroditas. As flores est\u00e1n contidas en densas espirais sobre un esp\u00e1dice. O esp\u00e1dice adoita ser alongado como unha barra, pero pode ter tam\u00e9n forma globosa ou de maza. Baixo o esp\u00e1dice est\u00e1 a espata, un tipo de br\u00e1ctea. Esta \u00e9 de forma variable, pero en moitas especies \u00e9 lanceolada. Pode estenderse cara a f\u00f3ra en forma plana ou curvada. \u00c1s veces cobre o esp\u00e1dice como unha caparuza. As froitas desenv\u00f3lvense sobre o esp\u00e1dice a partir das flores. Son bagas con moito zume, var\u00edan en cor e xeralmente conte\u00f1en d\u00faas sementes.\nO esp\u00e1dice e a espata son as partes que m\u00e1is importan aos cultivadores de \"Anthuirium\", que desenvolveron distintos cultivares de rechamantes cores e formas \u00fanicas. \"Anthurium scherzerianum\" e \"A. andraeanum\" son dous dos taxons m\u00e1is com\u00fans para o cultivo, e as \u00fanicas especies que te\u00f1en espatas vermellas. Tam\u00e9n se crearon cultivares que producen espatas de moitas outras cores e padr\u00f3ns.\nOs \"Anthurium\" son velenosos debido aos cristais de oxalato de calcio que conte\u00f1en. O seu zume \u00e9 irritante para a pel e ollos.\nCultivo.\nIgual que outros aroides, moitas especies de \"Anthurium\" poden cultivarse como plantas de interior ou ao aire libre en climas suaves en zonas sombr\u00edas. Incl\u00faen formas como \"A. crystallinum f peltifolium\" coas s\u00faas follas grandes e aveludadas de cor verde escura e de venaci\u00f3n prateada. De \"A. andreanum\" ou \"A. scherzerianum\" deriv\u00e1ronse moitos h\u00edbridos debido \u00e1s s\u00faas aprezadas espatas coloreadas. Prosperan en solos h\u00famidos con moita materia org\u00e1nica. En climas m\u00e1is suaves as plantas poden cultivarse en macetas. As plantas de interior prosperan a temperaturas entre 16\u00a0\u00b0C e 22\u00a0\u00b0C e con menos luz que outras plantas de interior. Poden limparse as follas con auga para quitar o po ou insectos acumulados. \u00c1s plantas en macetas con bos sistemas radiculares v\u00e9nllas ben regalas cunha soluci\u00f3n fertilizante d\u00e9bil cada d\u00faas semanas. No caso dos \"Anthurium\" gabeadores \u00e9 bo po\u00f1erlles un pau para que gabeen.\nPropagaci\u00f3n.\n\"Anthurium\" pode propagarse por sementes ou de forma vexetativa por esgallos. No comercio de \"Anthurium\", a maior parte da propagaci\u00f3n faise por cultivo de tecidos.\nEspecies.\nPara ver unha lista completa, ver a Lista de especies de \"Anthurium\".\nEn 1860 co\u00f1ec\u00edanse 183 especies de \"Anthurium\", e Heinrich Wilhelm Schott agrupounas en 28 secci\u00f3ns no libro \"Prodromus Systematis Aroidearum\". En 1905 o x\u00e9nero foi revisado e describ\u00edronse 18 secci\u00f3ns. En 1983 o x\u00e9nero foi dividido nas seguintes secci\u00f3ns:"}
{"id": "381760", "revid": "61134", "url": "https://gl.wikipedia.org/wiki?curid=381760", "title": "Series de Taylor", "text": ""}
{"id": "381761", "revid": "89787", "url": "https://gl.wikipedia.org/wiki?curid=381761", "title": "Tempada 2017/18 do Deportivo da Coru\u00f1a", "text": "Durante a tempada 2017\u201318 o Deportivo da Coru\u00f1a competiu na Primeira Divisi\u00f3n (afrontando a s\u00faa 46.\u00aa campa\u00f1a na m\u00e1xima categor\u00eda), logrando o 18.\u00ba posto na clasificaci\u00f3n logo de 6 vitorias, 11 empates e 21 derrotas, o que supuxo o descenso a Segunda Divisi\u00f3n (und\u00e9cimo descenso na historia do club). Tam\u00e9n competiu na Copa do Rei, alcanzando os dezaseisavos de final, onde caeu eliminado fronte o UD Las Palmas. O equipo foi adestrado inicialmente por Pepe Mel, posteriormente por Crist\u00f3bal Parralo (at\u00e9 ent\u00f3n adestrador do filial) e finalmente por Clarence Seedorf. O m\u00e1ximo goleador en liga foi Adri\u00e1n L\u00f3pez, que anotou 9 goles.\nResumo da tempada.\nXu\u00f1o.\nO 6 de xu\u00f1o o club anunciou os primeiros oito encontros da pretemporada, que arrincar\u00e1 o 5 de xullo.\nO 8 de xu\u00f1o foi anunciado o cartel da 72.\u00aa edici\u00f3n do Trofeo Teresa Herrera, no que o 5 de agosto enfrontaranse o Deportivo e o West Bromwich Albion ingl\u00e9s na categor\u00eda masculina e o Deportivo Abanca e o Athletic Club EFT na categor\u00eda feminina.\nO 15 de xu\u00f1o co\u00f1eceuse que o exerceu a opci\u00f3n de compra sobre o xogador Guilherme dos Santos, polo que far\u00e1 un desembolso pr\u00f3ximo aos 5 mill\u00f3ns de euros, en varios prazos, ao Udinese Calcio, firmando un contrato por catro temporadas co club branquiazul.\nO 22 de xu\u00f1o anunciouse a segunda incorporaci\u00f3n do mercado, o centrocampista uruguaio Federico Valverde, cedido por unha tempada polo Real Madrid Castilla.\nO 26 de xu\u00f1o co\u00f1eceuse que a empresa norteamericana Aramark explotar\u00e1 os ambig\u00fas de Riazor at\u00e9 o 2025, logo de que o club rescindira o contrato co anterior concesionario.\nO 27 de xu\u00f1o co\u00f1eceuse que o gardameta Germ\u00e1n Lux non renovaba o seu contrato co Deportivo, e firmaba por tres anos co CA River Plate, logo de 6 tempadas como branquiazul.\nO 28 de xu\u00f1o, en rolda de prensa conxunta, o presidente do Deportivo e Xulio Ferreiro, alcalde da Coru\u00f1a, estreitaron lazos anunciando unha adenda no acordo que vincula a ambas entidades, firmado no ano 2000, pola cal reg\u00falase a utilizaci\u00f3n do Estadio de Riazor, na que se incl\u00faen distintos compromisos por parte de ambas entidades. Ademais, o Concello da Coru\u00f1a conv\u00e9rtese en colaborador do club e asume definitivamente a reforma da cuberta do estadio. Pola contra, o Deportivo realizar\u00e1 a adecuaci\u00f3n da fachada de Riazor e colaborar\u00e1 coas Escolas Deportivas Municipais, entre outros puntos.\nO 29 de xu\u00f1o o club anunciou un acordo econ\u00f3mico con Abanca, mediante o cal esta entidade concede 45.000.000 de euros ao club para liquidar a d\u00e9beda privilexiada coa Axencia Tributaria. O convenio leva asociado un plan de tesourar\u00eda a 15 anos polo cal o Deportivo poder\u00e1 afrontar con maior desafogo a carga financeira anual, proporcion\u00e1ndolle liquidez e permit\u00edndolle elevar o seu tope salarial. Ademais, no acordo inclu\u00eduse un nome comercial para o estadio, que pasar\u00e1 a denominarse Estadio Abanca Riazor at\u00e9 2025.\nHoras m\u00e1is tarde anunciouse o traspaso do defensa arzu\u00e1n Pablo Insua (que militara as d\u00faas campa\u00f1as anteriores cedido no CD Legan\u00e9s) ao FC Schalke 04 alem\u00e1n, nunha operaci\u00f3n pr\u00f3xima aos 3.500.000 euros.\nO 30 de xu\u00f1o o club lamentou o pasamento de Manuel Loureda, dianteiro coru\u00f1\u00e9s do Deportivo nos anos 60 e 70.\nXullo.\nO 1 de xullo o club anunciou a incorporaci\u00f3n de dous xogadores galegos para o equipo filial, na s\u00faa volta a Segunda Divisi\u00f3n B. Por unha banda, o retorno do centrocampista malpic\u00e1n Manuel Romay, que militara no Deportivo B entre 2012 e 2014, e ultimamente xogador do CD Boiro; e por outro lado, o dianteiro lucense Ux\u00edo da Pena, procedente do CCD Cerceda.\nO 2 de xullo o club informou da incorporaci\u00f3n de tres xogadores para o Deportivo B. Tr\u00e1tase do defensa castel\u00e1n-leon\u00e9s Diego Caballo (procedente do Valencia Mestalla), o mediocampista vasco Mart\u00edn Bengoa (procedente do Bilbao Athletic) e o defensa tam\u00e9n vasco Gaizka Mart\u00ednez (procedente do Sestao River).\nO 4 de xullo o club anunciou a rescisi\u00f3n dos contratos do dianteiro catal\u00e1n Oriol Riera e do defensa madrile\u00f1o Laure Sanabria.\nO 7 de xullo anunci\u00e1ronse tres novos xogadores para o filial: o defensa hispano-camerun\u00e9s Steve One, o centrocampista valenciano Ra\u00fal Gonz\u00e1lez (ambos procedentes do RCD Mallorca B) e o dianteiro estreme\u00f1o Luismi Redondo (procedente dos xuven\u00eds do Valencia CF).\nO 10 de xullo o club deu a co\u00f1ecer a nova denominaci\u00f3n do equipo filial, que pasa a chamarse oficialmente Real Club Deportivo Fabril.\nO 11 de xullo o club anunciou a renovaci\u00f3n do centrocampista coru\u00f1\u00e9s \u00c1lex Berganti\u00f1os at\u00e9 2019, as\u00ed como a s\u00faa sa\u00edda cedido por unha temporada ao Sporting de Gij\u00f3n, en Segunda Divisi\u00f3n.\nO 12 de xullo o club anunciou a fichaxe do defensa catal\u00e1n Gerard Valent\u00edn, procedente do Gimn\u00e0stic de Tarragona, cun contrato por catro anos. Minutos m\u00e1is tarde, anunciouse unha nova cesi\u00f3n do centrocampista valenciano Carles Gil, procedente do Aston Villa F.C.\nO 14 de xullo anunciouse a fichaxe do centrocampista belga Zakaria Bakkali, cedido durante unha tempada polo Valencia CF.\nO 19 de xullo anunciouse que o centrocampista franco-marroqu\u00ed Fay\u00e7al Fajr non continuar\u00eda no Deportivo, firmando un d\u00eda despois polo Getafe CF.\nO 21 de xullo o club anunciou a incorporaci\u00f3n do defensa su\u00edzo Fabian Sch\u00e4r, procedente do TSG 1899 Hoffenheim\u00a0alem\u00e1n e cun contrato por 4 temporadas. Est\u00edmase que a fichaxe alcanzou unha cantidade aproximada aos 2.000.000 de euros.\nAgosto.\nO 3 de agosto o club anunciou a sa\u00edda do defensa oleirense R\u00f3ber Pier, que marcha cedido novamente ao Levante UD por unha campa\u00f1a, ademais de renovar por 3 anos o seu contrato co Deportivo.\nO 11 de agosto anunciouse a fichaxe do dianteiro asturiano Adri\u00e1n L\u00f3pez (xogador do Deportivo entre 2006 e 2011), cedido polo FC Porto\u00a0durante unha campa\u00f1a con opci\u00f3n de compra.\nO 22 de agosto o centrocampista coru\u00f1\u00e9s Juan Dom\u00ednguez anunciou en rolda de prensa a s\u00faa rescisi\u00f3n de contrato co Deportivo, logo de 13 anos como xogador nas distintas categor\u00edas da entidade. O seu pr\u00f3ximo destino ser\u00e1 o Reus Deportiu\u00a0de Segunda Divisi\u00f3n.\nO 31 de agosto o club anunciou o retorno do dianteiro coru\u00f1\u00e9s Lucas P\u00e9rez, cedido por unha temporada sen opci\u00f3n de compra polo Arsenal F.C. A operaci\u00f3n pechouse por preto de dous mill\u00f3ns e medio de euros.\nSetembro.\nO 1 de setembro anunciouse a fichaxe do gardameta roman\u00e9s Costel Pantilimon, cedido durante unha campa\u00f1a polo Watford F.C. Minutos antes deuse a co\u00f1ecer tam\u00e9n a contrataci\u00f3n do dianteiro burelao Luis Fern\u00e1ndez, que rescindira co club un ano atr\u00e1s, e que xogar\u00e1 no Deportivo Fabril cun contrato por unha temporada.\nO 8 de setembro o club lamentou o pasamento do dianteiro pobrense Juan L\u00f3pez \"O Negro\", xogador do Deportivo nos anos 1950, ocorrido o d\u00eda anterior.\nO 15 de setembro o club lamentou o pasamento do defensa ferrol\u00e1n Juan Fontela, xogador do cadro coru\u00f1\u00e9s na tempada 1948\u201349, ocorrido o d\u00eda anterior.\nO 20 de setembro o club lamentou o pasamento do centrocampista marinense Tucho de la Torre, que fora xogador branquiazul na tempada 1963\u201364 en Segunda Divisi\u00f3n, acontecido uns d\u00edas antes.\nO 29 de setembro anunciouse a incorporaci\u00f3n do dianteiro paname\u00f1o Ismael D\u00edaz para o Deportivo Fabril, pocedente do FC Porto B.\nOutubro.\nO 3 de outubro o conselleiro da \u00e1rea deportiva Fernando Vidal presentou a s\u00faa dimisi\u00f3n como membro do consello de administraci\u00f3n.\nO 9 de outubro anunciouse a renovaci\u00f3n do lateral portugu\u00e9s Luisinho Correia, ampliando o seu contrato at\u00e9 xu\u00f1o de 2020.\nO 10 de outubro o club anunciou que superou a barreira dos 27.000 socios.\nO 15 de outubro debutou co primeiro equipo o porteiro nixeriano do filial, Francis Uzoho, de tan s\u00f3 18 anos de idade; sendo o porteiro m\u00e1is novo en debutar en Primeira Divisi\u00f3n. Foi nun empate a domicilio fronte o SD Eibar (0\u20130), con pol\u00e9mica polos supostos cacheos excesivos aos seareiros do Deportivo na s\u00faa entrada ao estadio de Ipurua.\nO 24 de outubro o club rescindiu o contrato de adestrador, Pepe Mel, debido aos malos resultados (2 vitorias, 2 empates e 5 derrotas). Horas m\u00e1is tarde anunciouse que o adestrador do filial, Crist\u00f3bal Parralo, far\u00edase cargo do equipo at\u00e9 o final da tempada.\nNovembro.\nO 7 de novembro anunciouse a contrataci\u00f3n do ex-porteiro deportivista Gustavo Mun\u00faa como adestrador do Deportivo Fabril, at\u00e9 o remate da tempada.\nDecembro.\nO 8 de decembro o club anunciou o traspaso do defensa Alejandro Arribas, que xogar\u00e1 no Club Universidad Nacional (Pumas de la UNAM) mexicano. Arribas firmou por d\u00faas tempadas e media e o traspaso estimouse en mill\u00f3n e medio de euros.\nXaneiro.\nO 2 de xaneiro o club anunciou o cesamento, de mutuo acordo, do director deportivo Richard Barral, tras d\u00faas campa\u00f1as e media.\nO 8 de xaneiro anunciouse a sa\u00edda do defensa c\u00e1ntabro Sa\u00fal Garc\u00eda, que marcha cedido ao CD Numancia, de Segunda Divisi\u00f3n, at\u00e9 o final da temporada.\nO 21 de xaneiro debutou co primeiro equipo en liga o defensa hispano-camerun\u00e9s do filial Steve Aldo One, nunha avultada derrota fronte o Real Madrid no estadio Santiago Bernab\u00e9u (1\u20137).\nO 22 de xaneiro o club anunciou a incorporaci\u00f3n do gardameta ucra\u00edno Maksym Koval, cedido polo FK Dynamo Kyiv. Minutos m\u00e1is tarde anunciouse a chegada do defensa espa\u00f1ol Eneko B\u00f3veda, logo de desvincularse do Athletic Club.\nO 29 de xaneiro anunciouse a terceira incorporaci\u00f3n do mercado invernal. O mediocampista dan\u00e9s Michael Krohn-Dehli, logo de desvincularse do Sevilla FC, firmou at\u00e9 xu\u00f1o de 2019 polo conxunto coru\u00f1\u00e9s.\nO 31 de xaneiro o club anunciou a rescisi\u00f3n do contrato de Costel Pantilimon (que marcha ao Nottingham Forest F.C.) Horas m\u00e1is tarde sumouse a rescisi\u00f3n do contrato de Bruno Gama. D\u00edas m\u00e1is tarde anunciouse a s\u00faa incorporaci\u00f3n ao AD Alcorc\u00f3n, de Segunda Divisi\u00f3n, at\u00e9 o remate da temporada.\nFebreiro.\nO 4 de febreiro foi cesado o adestrador Crist\u00f3bal Parralo, logo de 2 vitorias, 3 empates e 7 derrotas, co equipo en posici\u00f3ns de descenso a Segunda Divisi\u00f3n. Un d\u00eda m\u00e1is tarde foi presentado o seu substituto, o neerland\u00e9s Clarence Seedorf, cun contrato at\u00e9 o remate desta tempada.\nO 8 de febreiro o club anunciou a incorporaci\u00f3n aos adestramentos, en calidade de proba, ao mediocampista ghan\u00e9s Sulley Muntari, actualmente sen equipo. Finalmente, o 22 de febreiro o club anunciou a fichaxe do xogador, at\u00e9 o remate da tempada. O seu debut produciuse un d\u00eda despois, na xornada 25, nun empate en Riazor\u00a0fronte o RCD Espanyol (0\u20130), convert\u00e9ndose no primeiro xogador ghan\u00e9s en vestir a camisola do equipo coru\u00f1\u00e9s.\nMarzo.\nO 16 de marzo publicouse que o Tribunal Supremo ratificou a pena dun mill\u00f3n de euros imposta ao Deportivo como indeminizaci\u00f3n ao Real Valladolid pola firma do contrato en 2014 de Sa\u00fal Garc\u00eda, que anteriormente se comprometera co club pucelano.\nAbril.\nO 22 de abril o Deportivo feminino rematou o campionato como segundo clasificado con 73 puntos, detr\u00e1s do Real Oviedo Femenino, que xogar\u00e1 a fase de ascenso para a Primeira Divisi\u00f3n feminina.\nO 25 de abril o club anunciou que o expresidente Augusto C\u00e9sar Lendoiro recibira a alta hospitalaria logo de corenta d\u00edas ingresado no Complexo Hospitalario Universitario A Coru\u00f1a tras ser operado de urxencia dunha obstruci\u00f3n nunha v\u00e1lvula do coraz\u00f3n. Horas m\u00e1is tarde anunciose que o club substituir\u00e1 o sistema de iluminaci\u00f3n do estadio de Riazor, facendo un investimento de 1,7 mill\u00f3ns de euros. O proxecto iniciarase unha vez remate a tempada, co inicio das obras de substituci\u00f3n das cubertas do estadio.\nO 29 de abril, tras perder en Riazor fronte o FC Barcelona (2\u20134), o equipo certificou o seu descenso a Segunda Divisi\u00f3n a falta de tres xornada por disputar.\nMaio.\nO 8 de maio o club presentou o novo director deportivo, Carmelo del Pozo, para as tres pr\u00f3ximas tempadas, logo de desvincularse do Levante UD.\nO 12 de maio debutou co primeiro equipo o defensa rioxano Mujaid Sadick, xogador xuvenil e eventualmente no filial, nunha derrota en Riazor fronte o Villarreal CF (2\u20134).\nO 22 de maio o club anunciou que Clarence Seedorf non renovar\u00e1 \u00e1 fronte do banqui\u00f1o branquiazul, logo do descenso a Segunda Divisi\u00f3n.\nMaterial deportivo.\nO equipamento do Deportivo foi proporcionado por Macron e os patrocinadores foron Estrella Galicia, Abanca e Luckia."}
{"id": "381762", "revid": "61134", "url": "https://gl.wikipedia.org/wiki?curid=381762", "title": "Xeometr\u00eda Diferencial", "text": ""}
{"id": "381777", "revid": "98629", "url": "https://gl.wikipedia.org/wiki?curid=381777", "title": "Artur Bordalo", "text": "Artur Bordalo, m\u00e1is co\u00f1ecido polo alcume art\u00edstico Bordalo II ou Bordalo Segundo, nado en Lisboa en 1987, \u00e9 un grafiteiro e artista pl\u00e1stico portugu\u00e9s. \u00c9 neto do tam\u00e9n pintor Artur Real Chaves Bordalo da Silva, co\u00f1ecido como \"Bordalo\".\nTraxectoria.\nEstudou na Facultade de Belas Artes da Universidade de Lisboa.\nA s\u00faa arte bas\u00e9ase no emprego de residuos urbanos, guiado polo aforismo \u00ab\"o lixo dun pode ser o tesouro doutro\"\u00bb. Tomando como punto de partida o graffiti, empregando pintura en spray, usa obxectos abandonados, desperdicios e refugallos procedentes de obras, ru\u00ednas de edificios, coches e f\u00e1bricas, entre outros, mestur\u00e1ndoas e re-ensambl\u00e1ndoas para crear un novo obxecto art\u00edstico. Pretende deste xeito denunciar unha sociedade \u00ab\"extremadamente consumista, materialista e avariciosa\"\u00bb e promover a \u00ab\"sustentabilidade, conciencia ecol\u00f3xica e social\"\u00bb. Como consecuencia, os seus graffitis son tridimensionais, superando en moitas ocasi\u00f3ns os l\u00edmites do plano do lenzo, convert\u00e9ndose en baixorrelevos e altorrelevos.\nCaracter\u00edsticas da s\u00faa obra son o emprego de cores rechamantes. Na tem\u00e1tica, gran parte das s\u00faas instalaci\u00f3ns representan animais (mapaches, raposos, cervos, peixes, bufos, cans, garzas, periquitos, ourizos, flamengos, salt\u00f3ns, bolboretas, papagaios, lagartas, gatos, suricatas, picapeixes, abellas etc.), que adoitan ser dispostas en diferentes espazos e superficies (habitualmente paredes e muros). Esta serie ch\u00e1maa \"\"Big Trash Animals\", e dela di que \u00ab\"\u00e9 unha serie en que eu uso lixo e desperdicio urbano para constru\u00edr imaxes de animais, e a idea por detr\u00e1s diso \u00e9 constru\u00edr imaxes da v\u00edtimas con aquilo que os destr\u00fae\"\u00bb. Outra boa parte da s\u00faa obra emprega as v\u00edas f\u00e9rreas como estrutura de fondo para elaborar os seus graffitis, neste caso habitualmente bidimensionais, nunha serie chamada \"Railroad Tracks\". Outras series tem\u00e1ticas de \"Bordalo II\" son \"World Gone Crazy\" e \"Provocative Street Art\".\nAs s\u00faas obras poden ser encontradas en Lisboa, Covilh\u00e3, Estarreja, \u00c1gueda (Portugal), Roma, Tur\u00edn, Este (Italia), Par\u00eds (Francia) e Santiago de Chile."}
{"id": "381779", "revid": "5863", "url": "https://gl.wikipedia.org/wiki?curid=381779", "title": "Oxford University Press", "text": "Oxford University Press (OUP; en galego: \"Imprenta da Universidade de Oxford\") \u00e9 unha co\u00f1ecida empresa editoral universitaria do Reino Unido. \u00c9 a editora universitaria m\u00e1is importante do mundo; figura entre os vinte e cinco primeiros grupos editoriais internacionais e \u00e9 a segunda editora independente m\u00e1is antiga en activo, despois de Cambridge University Press.\nTr\u00e1tase dun departamento da Universidade de Oxford, dirixido por un grupo de quince investigadores graduados de Oxford nomeados polo reitor da universidade, que constit\u00faen o consello de administraci\u00f3n, coordinados por un director executivo, que \u00e9 o m\u00e1ximo representante da entidade.\nAs s\u00faas publicaci\u00f3ns est\u00e1n dispo\u00f1ibles baixo d\u00faas denominaci\u00f3ns: \"Oxford University Press\", para a maior parte do cat\u00e1logo, e \"Clarendon\", para determinadas obras de prestixio.\nEsta editora publica varias obras de referencia, entre elas o \"Oxford English Dictionary\", o \"Oxford Dictionary of English Etymology\", o \"Oxford Advanced Learner's Dictionary\", o \"Concise Oxford Dictionary\", os \"Oxford Worl'd Classics\" e o \"Dictionary of National Biography\".\nHistoria.\nInicios.\nA primeira imprenta que abriu en Oxford establec\u00e9rona en 1478 o impresor xermano de incunables Theodoric Rood e o libreiro ingl\u00e9s Thomas Hunt.. O primeiro libro publicado nela foi a \"Expositio en symbolum apostolorum\", de Rufino de Aquileia. Tras unha quebra en 1486, en 1518 abriu unha nova imprenta para competir coa de Cambridge, xa que esta \u00faltima adquirira, a trav\u00e9s dunha carta real, o dereito de imprimir os textos destinados \u00e1 universidade. Con todo, non foi ata 1583 cando a de Cambridge comezou realmente a imprimir estes traballos, seguida pola de Oxford en 1586, da man de Joseph Barnes, actividade que continuou ininterrompidamente ata hoxe.\nS\u00e9culo XVII: William Laud e John Fell.\nCara a 1630, o arcebispo de Canterbury, William Laud, empe\u00f1ouse en reorganizar a OUP para lle dar un verdadeiro status de empresa editorial, polo que lle pediu ao rei Carlos I as axudas p\u00fablicas necesarias para poder competir cos libreiros e impresores aos que o rei lles concedera privilexios de edici\u00f3n. A ra\u00edz disto, en 1634 pasou a ser considerada como unha das d\u00faas \"privileged presses\", xunto con Cambridge University Press. Foi tam\u00e9n o arcebispo Laud quen a dotou dun consello de administraci\u00f3n e un supervisor do control de calidade, das compras e da carta tipogr\u00e1fica. En 1645, durante a Primeira Revoluci\u00f3n inglesa, despois de intentar reformar a Igrexa, Laud foi executado por orde do Parlamento, sen ter conseguido a clemencia real, pero m\u00e1is tarde Oxford mant\u00edvose como basti\u00f3n realista fronte ao republicano Cromwell. Non foi ata 1660 coa restauraci\u00f3n da monarqu\u00eda, cando a OUP retomou realmente as s\u00faas publicaci\u00f3ns.\nO primeiro director executivo da entidade (\"Secretary to the Delegates\": \"Secretario para os Delegados\") foi John Fell (1625-1686), quen consideraba a William Laud como un m\u00e1rtir e determinou continuar a s\u00faa obra. Solicitoulle a Carlos I os dereitos que permitir\u00edan a Oxford competir coa \"Stationers' Company\" de Londres e coa Imprenta do Rei; introduciu unha nova prensa, importou algunhas fontes dos Pa\u00edses Baixos e encargou a tip\u00f3grafos dese pa\u00eds o dese\u00f1o de fontes espec\u00edficas. En 1675, comezouse coa produci\u00f3n dun almanaque en gran formato (\"Oxford Almanack\"), que non deixou de aparecer ata a actualidade. O cat\u00e1logo ampli\u00e1base constantemente e chegou nese per\u00edodo a m\u00e1is de 100 t\u00edtulos. Fell introduciu a Oxford University Press no c\u00edrculo das grandes casas editoriais do Reino Unido, particularmente cando se lle concedeu o dereito de editar a \"Biblia do Rei Xacobe\", unha Biblia en ingl\u00e9s dirixida pola Igrexa de Inglaterra, por orde do rei Xacobe I de Inglaterra. Este privilexio permitiu \u00e1 instituci\u00f3n diversificarse m\u00e1is al\u00e1 das edici\u00f3ns de car\u00e1cter pedag\u00f3xico e universitario.\u00a0\nS\u00e9culo XVIII: o edificio Clarendon e Blackstone.\nO traballo de Fell continuouno o fil\u00f3sofo Henry Aldrich, baixo cuxa direcci\u00f3n, en 1713, a OUP se trasladou a un novo edificio constru\u00eddo por Nicholas Hawksmoor, bautizado como \"The Clarendon Building\" na honra de Edward Hyde (primeiro Conde de Clarendon), que fora reitor da universidade. O edificio albergou a instituci\u00f3n ata 1830.\nDa mesma maneira que a primeira metade do s\u00e9culo est\u00e1 marcada por unha expansi\u00f3n do comercio do libro, a OUP non produce obras salientables, coa excepci\u00f3n dunha edici\u00f3n completa das obras de Shakespeare da man de Thomas Hanmer, en seis volumes.\u00a0\nSumida en problemas financeiros, a entidade conseguiu revivir grazas a un dos seus delegados, William Blackstone, quen en 1757, aproveitando un cambio no reitorado da universidade, levou a cabo unha auditor\u00eda da OUP que o novo reitor ignorou totalmente. Como consecuencia diso, en 1760 Blackstone obrigou xudicialmente a universidade a iniciar as reformas necesarias. Con base no Estatuto da Ra\u00ed\u00f1a Ana (\"Statute of Anne\") de 1709, que establec\u00eda os dereitos de autor\u00eda sobre as publicaci\u00f3ns para a empresa editora e para o autor, Blackstone permitiulle \u00e1 OUP o ingreso dunhas rendas moi substanciais.\nXa en 1776, a Guerra de Independencia dos EEUU privou a Oxford University Press de recursos importantes relacionados co comercio en biblias coas colonias, que foran exportadas para o Novo Mundo durante case dous s\u00e9culos. Pola contra, o cat\u00e1logo creceu nesta \u00e9poca coas publicaci\u00f3ns de moitos investigadores da universidade, mais tam\u00e9n con traballos de orixe continental, tales como os de Immanuel Bekker ou Karl Wilhelm Dindorf. O volume de negocio era tal que o edificio Clarendon se viu pequeno, o que obrigou a abrir novos locais nas s\u00faas inmediaci\u00f3ns.\nS\u00e9culo XIX: Price e Cannan.\nDurante o primeiro terzo do s\u00e9culo XIX parec\u00eda reinar a aton\u00eda na instituci\u00f3n: o fondo medraba moi lentamente, segu\u00edanse a editar biblias e public\u00e1banse obras de autores cl\u00e1sicos a raz\u00f3n de cinco ou seis t\u00edtulos por ano. A chegada de prensa mecanizada a Inglaterra en 1840 non logrou mellorar a situaci\u00f3n.\nEn 1837, a chegada de Thomas Combe como m\u00e1ximo responsable da instituci\u00f3n cambiou radicalmente as cousas: a\u00ednda que non logrou impor o papel da China (que m\u00e1is tarde foi unha das marcas da f\u00e1brica da casa), si que conseguiu garantir a subministraci\u00f3n de papel a longo prazo, e abriu a editorial \u00e1s creaci\u00f3ns do movemento prerafaelista de artistas como William Holman Hunt. O t\u00edtulo m\u00e1is salientable desta \u00e9poca foi \"Alice's Adventures in Wonderland\", (\"Alicia no Pa\u00eds das marabillas\", impreso por OUP a\u00ednda que como unha iniciativa sufragada polo seu propio autor, o matem\u00e1tico\u00a0Charles Lutwidge Dodgson, que se fixo chamar Lewis Carroll. Outro matem\u00e1tico, Bartholomew Price, que entrou na editora en 1866 como novo superintendente, asinou un acordo de difusi\u00f3n co editor Alexander MacMillan, que lle deu \u00e1 Oxford University Press unha notable visibilidade. A ra\u00edz deste acordo lanzouse ese mesmo ano \"The Clarendon Press\", unha colecci\u00f3n de cl\u00e1sicos a prezo baixo que acentuou a popularidade da editora. E un novo impulso foi o producido en 1875, cando se publicaron as obras de Max M\u00fcller baseadas no estudo das relixi\u00f3ns orientais, o que supuxo inmediatamente un grande \u00e9xito.\nEn 1880 chegou \u00e1 s\u00faa fin o acordo con Macmillan e non se renovou. Non obstante, nesa d\u00e9cada, un novo director, chamado Henry Frowde, lanzou a marca Oxford University Press nos Estados Unidos, para o que abriu unha oficina en Nova York en 1896. O cat\u00e1logo alcanzou unha dimensi\u00f3n desco\u00f1ecida ata a data, con t\u00edtulos relevantes como, por exemplo, a grande obra do f\u00edsico James Maxwell, \"A Treatise on Electricity &amp; Magnetism\" (\"Un Tratado sobre a Electricidade e o Magnetismo\"), de 1873\", \"que tivo moita influencia sobre Einstein e toda a f\u00edsica europea. Especialmente en 1879, tomouse a decisi\u00f3n de iniciar o proxecto dun novo dicionario da lingua inglesa, un libro de referencia para todos os falantes desa lingua.\nCo\u00f1ecido como \"New English Dictionary \"(\"Novo Dicionario de Ingl\u00e9s\"), este proxecto converteuse de cami\u00f1o nun verdadeiro problema nacional, mesmo con connotaci\u00f3ns nacionalistas, do mesmo xeito que os dicionarios de franc\u00e9s aparecidos alg\u00fans anos antes baixo o Segundo Imperio. A s\u00faa elaboraci\u00f3n encomend\u00f3uselle ao lexic\u00f3grafo James Murray e a primeira edici\u00f3n apareceu en 1884.\nS\u00e9culos XX e XXI: expansi\u00f3n e internacionalizaci\u00f3n.\nOs dous derradeiros responsables da empresa no s\u00e9culo XIX e nos albores do s\u00e9culo XX, Cannan e Frawde, lanz\u00e1ronse \u00e1 econom\u00eda de escala: en 1906, absorbeuse a editorial World's Classics, coa s\u00faa colecci\u00f3n composta por libros pequenos de grandes autores, e no mesmo ano negociouse unha asociaci\u00f3n con Hodder &amp; Stoughton, especializada en temas xuven\u00eds e medicina. \nA parte m\u00e1is importante do desenvolvemento actual de OUP d\u00e9beselle sen ningunha d\u00fabida ao establecemento das s\u00faas representaci\u00f3ns no exterior, froito da pol\u00edtica expansionista que comezara xa en 1906 e mantida ata hoxe na maior\u00eda dos pa\u00edses. Este mesmo ano estableceuse unha oficina exclusiva na India.\nO conflito mundial dos anos 1914 a 1918 afectou notablemente a actividade da editora, ata o punto de que os resultados dos anos 1917 e 1918 foron particularmente desastrosos. Con todo, en 1920 abr\u00edronse tres novas oficinas no Reino Unido e outras filiais en Leipzig, Toronto, Melbourne, Cidade do Cabo, Bombai, Calcuta, Madrid e Shanghai. Coa crise de 1929, a India pasa a ser a principal fonte de beneficios e nos anos 1928 e 1936, a rama norteamericana da OUP, con base na cidade de Nova York, converteuse na primeira editoria universitaria do pa\u00eds americano.\nNo transcurso da segunda guerra mundial, en 1941, OUP imprimiu un manual de criptolox\u00eda para as comunicaci\u00f3ns navais dos aliados. En 1951, o\" Oxford Atlas\" conv\u00e9rtese no principal produto da editora, que se dota dun grande departamento cartogr\u00e1fico.\u00a0\nXa nos inicios do novo s\u00e9culo, en 2000, a empresa lanzou o servizo \"Oxford English Dictionary\" en li\u00f1a, que permite a consultar do tesaurus lexicogr\u00e1fico directamente en internet. En 2004 produciuse o lanzamento do \"Oxford Dictionary of National Biography\", en sesenta volumes e dispo\u00f1ible tam\u00e9n en versi\u00f3n en li\u00f1a.\nNa actualidade, Oxford University Press, presente en m\u00e1is de cincuenta pa\u00edses, \u00e9 a editora universitaria m\u00e1is importante do mundo."}
{"id": "381780", "revid": "98629", "url": "https://gl.wikipedia.org/wiki?curid=381780", "title": "David Rodr\u00edguez Vidal", "text": "David Rodr\u00edguez Vidal, nado en Ferrol en 1966, \u00e9 un exaxente galego do Centro Nacional de Intelixencia, onde traballou entre 2000 e 2013.\nTraxectoria.\nColaborou con distintos corpos e forzas de seguridade do Estado. Foi un dos fundadores da primeira academia privada de intelixencia en Espa\u00f1a, chamada Globalchase, para posteriormente dirixir unha consultora de intelixencia de igual nome.\nEmpregou os alcumes de \"John Osaro\" ou \"Agente Juan\", os cales xa eran citados nas obras do xornalista Antonio Salas, do que logo se descubriu que David fora o seu mentor tras a publicaci\u00f3n do seu libro \"Diario de un Esp\u00eda\"."}
{"id": "381781", "revid": "23204", "url": "https://gl.wikipedia.org/wiki?curid=381781", "title": "David R.Vidal", "text": ""}
{"id": "381782", "revid": "89787", "url": "https://gl.wikipedia.org/wiki?curid=381782", "title": "Concepci\u00f3n S\u00e1iz", "text": "Concepci\u00f3n S\u00e1iz Otero, nada en\u00a0Santiago de Compostela o\u00a022 de maio de 1851 e finada en\u00a0Pancorbo (Provincia de Burgos) en\u00a0marzo de 1934,\u00a0foi unha mestra, pedagoga, feminista e escritora\u00a0galega.\nTraxectoria.\nNada a mediados do s\u00e9culo XIX, Concepci\u00f3n S\u00e1iz (\u00e1 que m\u00e1is tarde as s\u00faas alumnas chamar\u00edan \"Pura\") foi filla de Andrea de Otero e P\u00e9rez, galega, e Raimundo S\u00e1iz Reoyo, burgal\u00e9s e carabineiro de profesi\u00f3n. Esta ocupaci\u00f3n paterna fixo que a familia viaxase durante a infancia de \"Pura\", en virtude dos destinos que se lle deron en Ciudad Rodrigo, Viveiro, Logro\u00f1o e Burgos. Nesta \u00faltima cidade, a s\u00faa irm\u00e1 m\u00e1is vella e mestra de profesi\u00f3n, obtivo unha praza na escola da localidade de Pancorbo. En 1870, \"Pura\" e a s\u00faa familia viaxaron a Madrid, onde a moza seguiu o exemplo da s\u00faa irm\u00e1 ingresando na Escola Normal Central de Mestras en 1876. Iniciouse como profesora normalista en 1884, actividade que desenvolveu at\u00e9 a s\u00faa xubilaci\u00f3n en 1921.\nEn 1882, participou no Congreso Nacional Pedag\u00f3xico, e con maior protagonismo estivo na Mesa do Congreso Hispano-portugu\u00e9s-americano, celebrado en Madrid, do 13 \u00f3 27 de outubro de 1892; mesa na que tam\u00e9n estiveron Manuel Ruiz de Quevedo (presidente da Asociaci\u00f3n para o Ensino da Muller), Emilia Pardo Baz\u00e1n, Rafael Torres Campos, Concepci\u00f3n Aleixandre, Asunci\u00f3n Vea e Juan Facundo Ria\u00f1o, non podendo acudir, por atoparse enferma Concepci\u00f3n Arenal.\nA s\u00faa actividade no eido da pedagox\u00eda quedou reflectida en numerosas colaboraci\u00f3ns en revistas, diarios e semanarios como \"La Tribuna\" (1882) e \"Nuestro Tiempo\" (1902-1906), ademais de nas publicaci\u00f3ns profesionais \"Magisterio Espa\u00f1ol\" (entre 1883 e 1897), \"La Escuela Moderna\" (1893-1900) e a \"Revista de Medicina Social Espa\u00f1ola\" (1916-1918).\nMorreu a comezos da primavera de 1934, e foi enterrada no cemiterio de Pancorbo, onde unha l\u00e1pida custeada polas s\u00faas alumnas deixou memoria da s\u00faa homenaxe, ademais dunha placa conmemorativa na escola de Madrid que en 1934 levaba o seu nome.\nV\u00e9xase tam\u00e9n.\nLigaz\u00f3ns externas.\n 2008."}
{"id": "381783", "revid": "32797", "url": "https://gl.wikipedia.org/wiki?curid=381783", "title": "Bordalo II", "text": ""}
{"id": "381785", "revid": "1131", "url": "https://gl.wikipedia.org/wiki?curid=381785", "title": "\u00c1lvaro Pais", "text": "Frei \u00c1lvaro Pais (tam\u00e9n co\u00f1ecido en lat\u00edn \"Alvarus Pelagius\", e en castel\u00e1n \"\u00c1lvaro Pelayo\" ou \"\u00c1lvaro Pelagio\"), nado no Saln\u00e9s, c. 1275, e finado en Sevilla o 25 de xaneiro de 1352, foi un te\u00f3logo franciscano galego e bispo de Silves (1334-1352).\nTraxectoria.\nNaceu arredor de 1275. Crese que \u00c1lvaro fose fillo ilex\u00edtimo do trobador galego Paio G\u00f3mez Chari\u00f1o. Estudou primeiramente na corte de Sancho IV de Castela, partindo despois para Italia, co obxectivo de estudar dereito en Bolo\u00f1a e Perugia. En Bolo\u00f1a, tendo por mestre a Guido de Baisio, obtivo o grao de doutor nos dous dereitos (o civil e o can\u00f3nico).\nEn 1304, contactando cos Frades Menores reunidos en cap\u00edtulo en Assis, e en particular co seu Mestre-Xeral, Gon\u00e7alo de Balboa, ingresou naquela orde mendicante, renunciando aos seus bens e do\u00e1ndoos \u00f3s pobres. Estivo envolto nas disputas internas da orde, acheg\u00e1ndose \u00f3s espirituais, que defend\u00edan unha interpretaci\u00f3n m\u00e1is rigorosa das palabras de San Francisco no que tocaba \u00e1 pobreza. Por\u00e9n, por obediencia \u00f3 Papa (Xo\u00e1n XXII), acabou por se afastar desa corrente.\nPermaneceu en Italia, primeiro en Perugia, despois en Assis, e mud\u00e1ndose finalmente a Roma, estabelec\u00e9ndose na Igrexa de Santa Mar\u00eda de Aracoeli. Gran defensor do primado do Papa sobre o poder dos pr\u00edncipes, tornouse legado do Papa Xo\u00e1n XXII no conflito que o opu\u00f1a xunto do Emperador, Lu\u00eds IV de Baviera. Cando o Emperador fixo coroar o seu representante, Pietro Rainalducci, como Antipapa (baixo o nome de Nicolao V), \u00c1lvaro fuxiu para Anagni (1328), setenta quil\u00f3metros \u00f3 suroeste de Roma.\nDende al\u00ed partiu para Avi\u00f1\u00f3n (1330), onde se atopaba o Papa coa s\u00faa corte, exercendo o cargo de penitenciario apost\u00f3lico. En 1332, o Papa liberouno da s\u00faa condici\u00f3n de bastardo, o que lle permit\u00eda o acceso a cargos eclesi\u00e1sticos, sendo nomeado bispo titular da diocese de Corona, en Grecia. Por\u00e9n, non chegou a tomar posesi\u00f3n.\nO 9 de xu\u00f1o de 1333, o Papa nomeouno bispo de Silves, regresando por fin \u00e1 Pen\u00ednsula Ib\u00e9rica. Estivo envolto no conflito co rei portugu\u00e9s Afonso IV, por non o apoiar na guerra que este declarara \u00f3 monarca castel\u00e1n Afonso XI, as\u00ed como por non concordar cos impostos extraordinarios lanzados sobre os bens eclesi\u00e1sticos para poder manter o conflito. Chegou a ser atacado por sicarios do rei, fuxindo para Sevilla, cidade dende onde continuou a rexer a s\u00faa diocese at\u00e9 \u00e1 s\u00faa morte."}
{"id": "381786", "revid": "23204", "url": "https://gl.wikipedia.org/wiki?curid=381786", "title": "Frei \u00c1lvaro Pais", "text": ""}
{"id": "381787", "revid": "23204", "url": "https://gl.wikipedia.org/wiki?curid=381787", "title": "Alvarus Pelagius", "text": ""}
{"id": "381788", "revid": "23204", "url": "https://gl.wikipedia.org/wiki?curid=381788", "title": "\u00c1lvaro Pelagio", "text": ""}
{"id": "381790", "revid": "98629", "url": "https://gl.wikipedia.org/wiki?curid=381790", "title": "Manuel L\u00f3pez Rodr\u00edguez (1946)", "text": "Manuel L\u00f3pez Rodr\u00edguez, nado en\u00a0Vilasantar\u00a0o\u00a05 de marzo de 1946, e finado en\u00a0D\u00e9nia\u00a0o\u00a012 de decembro de 2014,\u00a0foi un xornalista, editor gr\u00e1fico, profesor, autor e fot\u00f3grafo de prensa galego.\nTraxectoria.\nNado no concello coru\u00f1\u00e9s de Vilasantar en 1946, nos anos sesenta emigrou coa s\u00faa familia a Colonia (Alema\u00f1a), onde estudou fotoxornalismo na Schule f\u00fcr Fotograf\u00eda Bikla e Fotografik. No seu retorno a Espa\u00f1a estableceuse en Madrid, onde traballou como fot\u00f3grafo de prensa en redacci\u00f3ns de \"Gaceta Ilustrada\", \"Cuadernos para el di\u00e1logo, El Peri\u00f3dico de Madrid, El Peri\u00f3dico de Catalunya\", e \"Tiempo\".\nEn 1982, debido a unha enfermidade que non lle permitiu continuar cargando co peso das c\u00e1maras, deixou o fotoxornalismo activo para liderar a edici\u00f3n espa\u00f1ola da revista \"Photo\" e, posteriormente, fundou a revista mensual \"Photo Professional\", que pasar\u00eda a ser chamada \"Revista Foto\" e da que editou 287 n\u00fameros impresos ata 2009 e posteriormente en formato dixital.\nMilitante social-liberal, estivo vinculado ao PSOE dende a s\u00faa mocidade e foi membro activo da comunidade internacional protestante. Foi distinguido por Kodak en 1980 \"en reco\u00f1ecemento ao seu traballo a favor da fotograf\u00eda e a s\u00faa difusi\u00f3n\".\nEn 2006 foi nomeado \"Fot\u00f3grafo Hist\u00f3rico\" pola Deputaci\u00f3n da Coru\u00f1a.\nMorreu aos 68 anos de idade, v\u00edtima dun cancro.\nActividade docente e xornal\u00edstica.\nDende 1978 traballou como profesor (Taller de Artes Imaginarias, Universidade Popular de San Sebasti\u00e1n de los Reyes, Universidade Antonio de Nebrija, Escola Superior de Publicidade, UNED de Denia), colaborador de prensa e sitios web como Canfali Marina Alta, www.periodistas-es.org e Lupa Protestante, profesor e director de talleres e cursos de educaci\u00f3n continua. A s\u00faa actividade docente estivo enfocada \u00e1 educaci\u00f3n da mirada e a reflexi\u00f3n sobre o papel da imaxe na sociedade da informaci\u00f3n e do co\u00f1ecemento.\nFoi autor de dous libros de texto: \"Fotograf\u00eda Creativa I\" e \"II\", que escribiu para uns cursos de teleformaci\u00f3n patrocinados polo Fondo Social Europeo. O primeiro volume, publicado en outubro de 2010, desenvolve en 382 p\u00e1xinas o universo da fotograf\u00eda a trav\u00e9s de cinco unidades did\u00e1cticas: \"Principios da teor\u00eda fotogr\u00e1fica\", \"Anatom\u00eda da c\u00e1mara fotogr\u00e1fica\", \"Fundamentos da imaxe dixital\", \"O proceso fotogr\u00e1fico\" e \"O laboratorio dixital\". \"Fotograf\u00eda creativa II\" c\u00e9ntrase na formaci\u00f3n do criterio visual (o que Manuel L\u00f3pez denomina \"anatom\u00eda fotense\") a trav\u00e9s de cinco cap\u00edtulos: \"Fundamentos de lectura da imaxe fotogr\u00e1fica\", \"Usos, funci\u00f3ns e \u00e1mbitos da fotograf\u00eda\", \"Anatom\u00eda dunha carteira de autor\", \"Teor\u00eda e pr\u00e1ctica dos x\u00e9neros fotogr\u00e1ficos\" e \"Realizaci\u00f3n dun proxecto persoal\".\nParticipaci\u00f3n na vida p\u00fablica.\nFoi vocal polo sector da fotograf\u00eda na comisi\u00f3n de elaboraci\u00f3n da Lei de Propiedade Intelectual espa\u00f1ola (1983-1987), membro cofundador do Foro de Editores Gr\u00e1ficos de Prensa e coautor do Manifesto sobre a edici\u00f3n fotogr\u00e1fica na Prensa. Tam\u00e9n foi secretario xeral da Asociaci\u00f3n Provincial de Informadores Gr\u00e1ficos de Madrid (1976-1978), co-fundador da European Imaging and Sound Association (http: www.eisa.eu) e membro da Asociaci\u00f3n da Prensa de Madrid dende 1980.\nEn 2010 doou a s\u00faa colecci\u00f3n particular de libros e revistas sobre fotograf\u00eda \u00e1 Deputaci\u00f3n da Coru\u00f1a e en marzo de 2011, inaugurouse a Sala bibliogr\u00e1fica e documental \"Manuel L\u00f3pez\" composta por m\u00e1is de 5.000 volumes e que posiblemente constit\u00faen unha das colecci\u00f3ns especializadas en fotograf\u00eda m\u00e1is importantes do pa\u00eds. Est\u00e1 previsto que acolla un programa permanente de actividades en torno \u00e1 difusi\u00f3n popular da cultura fotogr\u00e1fica.\nExposici\u00f3n antol\u00f3xica.\nEn 2006, inaugurou unha exposici\u00f3n antol\u00f3xica composta por un cento de fotograf\u00edas de prensa da s\u00faa etapa profesional durante a transici\u00f3n espa\u00f1ola, xunto con outras fotograf\u00edas m\u00e1is recentes, e que leva por t\u00edtulo \"Manuel L\u00f3pez. Im\u00e1genes. (1966-2006)\". Entre as fotograf\u00edas at\u00f3panse retratos de personalidades pol\u00edticas e sociais do pa\u00eds, escenas da vida coti\u00e1 e sucesos de actualidade que experimentou en primeira persoa, como o intento de golpe de estado do 23-F, perpetrado por Antonio Tejero, a quen capturou, coa pistola na man, nunha das s\u00faas instant\u00e1neas. Para o cat\u00e1logo da exposici\u00f3n, contou cun pr\u00f3logo escrito por Felipe Gonz\u00e1lez, expresidente do goberno de Espa\u00f1a."}
{"id": "381791", "revid": "22570", "url": "https://gl.wikipedia.org/wiki?curid=381791", "title": "John Fell", "text": "John Fell, nado o 23 de xu\u00f1o de 1625 en Longworth, Berkshire (actualmente Oxfordshire) e finado o 10 de xullo de 1686, foi un relixioso e home de cultura ingl\u00e9s que chegou a ser bispo de Oxford.\nNa s\u00faa faceta acad\u00e9mica \u00e9 de salientar que ocupou o cargo de vicechanceler da Universidade de Oxford entre 1663 e 1669, onde dirixiu, ademais, a editora Oxford University Press, co cargo de \"Secretary to the Delegates \"(\"Secretario para os Delegados\"), continuando o labor que iniciara o arcebispo de Canterbury, William Laud, que o precedeu no cargo."}
{"id": "381792", "revid": "89787", "url": "https://gl.wikipedia.org/wiki?curid=381792", "title": "\u00c1lex Fidalgo", "text": "Alejandro Fidalgo Conde, nado en\u00a0Corcubi\u00f3n\u00a0o 20 de abril de 1985,\u00a0\u00e9 un xornalista, locutor de radio e presentador de televisi\u00f3n galego,\u00a0m\u00e1is co\u00f1ecido como \u00c1lex Fidalgo.\u00a0\u00c9 membro dos equipos de \"La Rosa de los Vientos\" e \"No son horas\" de Onda Cero. Tam\u00e9n formou parte do equipo do programa nocturno \"La parroquia\", na mesma cadea, at\u00e9 o seu peche en 2016.\nTraxectoria profesional.\nRadio.\nNatural de Corcubi\u00f3n (provincia da Coru\u00f1a), os seus primeiros pasos na radio comezan en 1998, con doce anos, na pequena emisora municipal Radio Neria. En 2004 empeza a carreira de Xornalismo na Universidade Antonio de Nebrija de Madrid, e durante as vacaci\u00f3ns de ver\u00e1n incorp\u00f3rase \u00f3 equipo da emisora Radio Nord\u00e9s (Cadena SER), en Galicia, onde presenta a edici\u00f3n estival do magac\u00edn \"Vivindo A Costa da Morte\", con faladoiros, entrevistas e concursos. Tam\u00e9n colabora nos bolet\u00edns informativos e mesmo chega a locutar notas necrol\u00f3xicas.\nLogo de licenciarse, en 2008 incorp\u00f3rase \u00f3 m\u00e1ster de Radio da Universidade Rei Xo\u00e1n Carlos. Durante esta etapa realiza pr\u00e1cticas na emisora local Onda Madrid, colaborando nos programas \"Hoy en Madrid\" e \"En Marcha.\" Rematado o m\u00e1ster, en 2009 \u00e9 seleccionado por Onda Cero para as s\u00faas bolsas de ver\u00e1n. Durante estes meses destaca a s\u00faa participaci\u00f3n no programa \"La Mirilla\"\u00a0coa s\u00faa secci\u00f3n \"El Pasacalles\", na que a xeito de mon\u00f3logo repasaba as novas m\u00e1is curiosas do d\u00eda.\nUn ano despois volve a Onda Cero, cando El Monaguillo decide contar con el para o seu programa \"La Parroquia\", tras a baixa temporal dun membro do seu equipo. \u00d3 mesmo tempo, colabora tam\u00e9n no programa \"No son horas\" de Jos\u00e9 Luis Salas, na mesma emisora. Con eles estar\u00e1 at\u00e9 2012, momento no que se reincorpora a persoa \u00e1 que estaba a substitu\u00edr.\nTras deixar as madrugadas de Onda Cero, Josep Lobat\u00f3, presentador e director da emisora online Happy FM, pensa nel para dirixir e presentar cada tarde o show \"Animal Party\"!. O equipo do programa compl\u00e9tano Fernando Baj\u00f3n, Anna 'Banana' e Ainhoa del Castillo. Aos poucos meses, \u00c1lex decide deixar a emisora para centrarse noutros proxectos.\nNon ser\u00e1 at\u00e9 2014, tras unha breve aventura televisiva, cando volva \u00e1 radio. Ese ano, o locutor Jos\u00e9 Antonio Abell\u00e1n decide contar con el para o seu novo proxecto: Radio 4G. Nesta emisora, participa nos programas \"La Jungla\", \"Nada que ver\" e \"La Marmota.\" As\u00ed mesmo, presenta \"La Jungla de Verano\"\u00a0con Felipe de Luis, e o programa sobre cine \"Banda Sonora Original\".\nEn setembro de 2015 deixa Radio 4G tras recibir unha oferta de Onda Cero, onde se atopa no presente. Volve a \"La parroquia\" e \"No son horas\", programa que agora presenta cando non est\u00e1 Jos\u00e9 Luis Salas, e ademais pasa a formar parte do equipo dun dos programas m\u00e1is emblem\u00e1ticos da cadea: \"A rosa dos ventos.\" Neste espazo, dirixiu e presentou as secci\u00f3ns \"Azul y verde\" e \"La era digital\", ademais de encargarse da conta de Twitter do programa.\nTelevisi\u00f3n.\nEn 2013 o produtora P\u00f3rtico Audiovisuales selecci\u00f3nao para presentar o docushow \"Toc Toc, Con permiso\", que emite a Televisi\u00f3n de Galicia. Neste formato, merg\u00fallase nas vidas de reco\u00f1ecidas personalidades galegas como Javier Guti\u00e9rrez, Jos\u00e9 Manuel Parada ou Tet\u00e9 Delgado, co obxectivo de amosar o seu lado m\u00e1is humano e o seu d\u00eda a d\u00eda. Durante catro meses grava a tempada completa, composta por doce entregas.\nEn 2016, incorp\u00f3rase como colaborador e guionista \u00f3 show nocturno \"Land R\u00f3ber Tunai Show\", que presenta Roberto Vilar na Televisi\u00f3n de Galicia."}
{"id": "381793", "revid": "23204", "url": "https://gl.wikipedia.org/wiki?curid=381793", "title": "Alejandro Fidalgo Conde", "text": ""}
{"id": "381794", "revid": "89787", "url": "https://gl.wikipedia.org/wiki?curid=381794", "title": "Pobo talysh", "text": "Os talysh (tam\u00e9n co\u00f1ecidos como talishi, taleshi ou talyshi) son un pobo iraniano e un grupo \u00e9tnico ind\u00edxena da rexi\u00f3n que hai entre Acerbaix\u00e1n e Ir\u00e1n, que se estende dende o sur do C\u00e1ucaso at\u00e9 a costa suroeste do mar Caspio. Falan a lingua talysh, unha das linguas iranianas noroccidentais."}
{"id": "381795", "revid": "23204", "url": "https://gl.wikipedia.org/wiki?curid=381795", "title": "William Laud", "text": "William Laud, nado o 7 de outubro de 1573 en Reading, Berkshire, e finado o 10 de xaneiro de 1645, foi un l\u00edder relixioso brit\u00e1nico, arcebispo de Canterbury (1633-1645). Un dos te\u00f3logos principais da igrexa do rei Carlos I, op\u00faxose as formas radicais do puritanismo.\nTraxectoria.\nWilliam Laud, fillo dun comerciante de tecidos acomodado, foi bautizado na Igrexa de Saint Laurence, en Reading. Educouse na Reading School e, a trav\u00e9s dunha bolsa de estudos, no Saint John's College, en Oxford, onde acadou o t\u00edtulo de bacharel de artes en 1594 e o mestrado en 1598. O 9 de maio de 1601 foi elixido membro s\u00e9nior e converteuse en inspector da Universidade de Oxford en 1603.\nParalelamente, Laud foi ordenado sacerdote o 5 de abril de 1601, e de cami\u00f1o ga\u00f1ou reputaci\u00f3n de ser partidario das tendencias arminianas e\u00a0 da alta igrexa, afastado do puritanismo e intelectualmente brillante, nun tempo en que a ideolox\u00eda calvinista era forte na Igrexa de Inglaterra. Ademais disto, as s\u00faas afirmaci\u00f3ns sobre a sucesi\u00f3n apost\u00f3lica resultaban impopulares nalg\u00fans \u00e1mbitos.\nXa como arcebispo de Canterbury e desde o seu posto na universidade, William Laud empe\u00f1ouse en reorganizar a Oxford University Press para lle dar un verdadeiro status de empresa editorial, polo que lle pediu ao rei Carlos I as axudas p\u00fablicas necesarias para poder competir cos libreiros e impresores aos que o rei lles concedera privilexios de edici\u00f3n. A ra\u00edz disto, en 1634 esa casa editorial pasou a ser considerada como unha das d\u00faas privileged presses, xunto con Cambridge University Press.\nEn 1645, durante a Primeira Revoluci\u00f3n inglesa, despois de intentar reformar a Igrexa, Laud foi executado por orde do Parlamento, sen ter conseguido a clemencia real."}
{"id": "381796", "revid": "23204", "url": "https://gl.wikipedia.org/wiki?curid=381796", "title": "Pobo talishi", "text": ""}
{"id": "381797", "revid": "23204", "url": "https://gl.wikipedia.org/wiki?curid=381797", "title": "Pobo taleshi", "text": ""}
{"id": "381798", "revid": "23204", "url": "https://gl.wikipedia.org/wiki?curid=381798", "title": "Pobo talyshi", "text": ""}
{"id": "381799", "revid": "23204", "url": "https://gl.wikipedia.org/wiki?curid=381799", "title": "Lingua talysh", "text": "A lingua talysh (Tol\u0131\u015fi / \u0422\u043e\u043b\u044b\u0448\u0438 / \u062a\u0627\u0644\u0634\u06cc \u0632\u064e\u0648\u064f\u0646) \u00e9 unha lingua irania occidental falada nas rexi\u00f3ns norte das provincias de Gilan e Ardabil, en Ir\u00e1n, e na rexi\u00f3n sur da Rep\u00fablica de Acerbaix\u00e1n. O talysh est\u00e1 estreitamente relacionado coa lingua tati. O talysh \u00e9 parcialmente intelixible coa lingua persa. Est\u00e1 clasificada como unha lingua \"vulnerable\" segundo o Libro Vermello das Linguas Ameazadas da UNESCO."}
{"id": "381800", "revid": "1131", "url": "https://gl.wikipedia.org/wiki?curid=381800", "title": "Theodoric Rood", "text": "Theodoric Rood (tam\u00e9n Theoderic ou Theodericus) foi un impresor de incunables de Oxford, Inglaterra. A s\u00faa actividade na cidade poden ser datadas con algunha certeza entre os anos 1481 e 1482, mais \u00e9 probable que se estendesen ata 1484. Alg\u00fans dos primeiros libros impresos, entre 1478 e 1479, as\u00ed como unha edici\u00f3n do \"Liber Festivalis\", de John Mirk, de 1486 ou 1487, que outrora foron atribu\u00eddos \u00e1 imprenta de Rood, consid\u00e9ranse hoxe obras doutros impresores non identificados.\nTraxectoria.\nRood foi a Oxford desde Colonia, en Alema\u00f1a, e con el levou tipos e, probablemente, tam\u00e9n unha prensa. Logo de se establecer Oxford, trabou ligaz\u00f3ns coa universidade da cidade a trav\u00e9s da incipiente Oxford University Press, onde imprimiu alg\u00fans traballos acad\u00e9micos en lat\u00edn, entre os que \u00e9 de salientar \"Compendiun totius grammaticae\", de John Anwykyll, arredor de 1483 (do que se co\u00f1ece s\u00f3 unha copia fragmentaria na Bodleian Library).\nHoxe est\u00edmase en trece o n\u00famero de edici\u00f3ns conservadas sa\u00eddas do prelo de Rood. Entre estes libros, s\u00f3 dous est\u00e1n datados: o m\u00e1is temper\u00e1n, de 1481, \u00e9 \"Expositio super libros Aristotelis de anima\", de Alexandre de Hales; e o m\u00e1is tard\u00edo \u00e9 \"Liber moralium super threnis Ieremiae\", de John Lathbury, datado o 31 de xullo de 1482. As restantes edici\u00f3ns que hoxe se conservan carecen de data."}
{"id": "381801", "revid": "65337", "url": "https://gl.wikipedia.org/wiki?curid=381801", "title": "Theoderic Rood", "text": ""}
{"id": "381802", "revid": "89787", "url": "https://gl.wikipedia.org/wiki?curid=381802", "title": "Ignacio Malcorra", "text": "V\u00edctor Ignacio Malcorra, m\u00e1is co\u00f1ecido como Ignacio Malcorra, nado en R\u00edo Colorado (R\u00edo Negro) o 24 de xullo de 1987, \u00e9 un futbolista arxentino. Xoga como punta esquerda e o seu primeiro equipo foi o C.A.I. Comodoro Rivadavia. Actualmente xoga no Tijuana da Primeira Divisi\u00f3n de M\u00e9xico."}
{"id": "381803", "revid": "65337", "url": "https://gl.wikipedia.org/wiki?curid=381803", "title": "Theodericus Rood", "text": ""}
{"id": "381804", "revid": "75439", "url": "https://gl.wikipedia.org/wiki?curid=381804", "title": "Pobo ingl\u00e9s", "text": "Os ingleses (), son unha naci\u00f3n e grupo \u00e9tnico nativo de Inglaterra, que fala a lingua inglesa. A identidade inglesa ten orixe medieval, cando eran co\u00f1ecidos en ingl\u00e9s antigo como \"Angelcynn\" (\"familia dos anglos\"). O seu etn\u00f3nimo prov\u00e9n dos anglos, un dos pobos xerm\u00e1nicos que migraron cara a Gran Breta\u00f1a durante o s\u00e9culo V. Inglaterra \u00e9 un dos pa\u00edses do Reino Unido.\nHistoricamente, a poboaci\u00f3n inglesa descende de diferentes pobos \u2014 os antigos britanos e as tribos xerm\u00e1nicas que se asentaron en Britania despois da marcha dos romanos, inclu\u00edndo os anglos, os sax\u00f3ns, os xutos e os fris\u00f3ns. Co\u00f1ecidos colectivamente como anglosax\u00f3ns, fundaron o que se converter\u00eda en Inglaterra (do ingl\u00e9s antigo \"Englaland\") xunto cos dinamarqueses, normandos e outros grupos. Na Lei de Uni\u00f3n (1707), o Reino de Inglaterra foi sucedido polo Reino de Gran Breta\u00f1a. Co paso dos anos, a identidade e costumes ingleses foron identificados coa identidades e os costumes brit\u00e1nicos en xeral.\nO pobo ingl\u00e9s son os responsables da lingua inglesa, do sistema Westminster, do dereito anglosax\u00f3n e de numerosos deportes, como o cr\u00edcket, o f\u00fatbol, o rugby e o tenis. Estas e outras caracter\u00edsticas da cultura inglesa espall\u00e1ronse por todo o mundo, en parte por mor do Imperio Brit\u00e1nico."}
{"id": "381805", "revid": "23204", "url": "https://gl.wikipedia.org/wiki?curid=381805", "title": "Ingleses", "text": ""}
{"id": "381806", "revid": "1410", "url": "https://gl.wikipedia.org/wiki?curid=381806", "title": "Lista de especies de Anthurium", "text": "Velaqu\u00ed unha lista de especies de \"Anthurium\":\nAnthurium \u00e9 un amplo x\u00e9nero de plantas con flor da familia dos \"Arum\" (Araceae)"}
{"id": "381807", "revid": "32797", "url": "https://gl.wikipedia.org/wiki?curid=381807", "title": "Bordalo Segundo", "text": ""}
{"id": "381808", "revid": "13468", "url": "https://gl.wikipedia.org/wiki?curid=381808", "title": "Elitserien i handboll f\u00f6r herrar", "text": ""}
{"id": "381809", "revid": "98629", "url": "https://gl.wikipedia.org/wiki?curid=381809", "title": "Klymentii Sheptytskyi", "text": "O beato Klymentii Sheptytskyi (en ; en ), nado o 17 de novembro de 1869 en Prylbychi (Reino de Galicia e Lodomeria) e finado o 1 de maio de 1951 na prisi\u00f3n de Vladimir (RSFS de Rusia) foi un eclesi\u00e1stico grecocat\u00f3lico ucra\u00edno, exarca apost\u00f3lico de Rusia dende 1939 at\u00e9 o seu pasamento, e hierom\u00e1rtir beatificado por Xo\u00e1n Paulo II.\nTraxectoria.\nPrimeiros anos.\nKazymyr Mariia Sheptytskyi naceu o 17 de novembro de 1869 en Prylbychi, unha vila do distrito de Yavoriv, ent\u00f3n parte do Reino de Galicia e Lodomeria, no Imperio Austr\u00edaco. A s\u00faa familia era da nobreza cat\u00f3lica polaca, a\u00ednda que tam\u00e9n con ascendencia ortodoxa ucra\u00edna. Era o sexto fillo de Jan Kanty e Zofia Szeptycka de Fredro, e irm\u00e1n m\u00e1is novo de Andrei Sheptytskyi. Foi bautizado na igrexa local, e recibiu a s\u00faa primeira educaci\u00f3n no seu domicilio.\nCursou os estudos de secundaria en Cracovia at\u00e9 1887. Posteriormente comezou a estudar Leis na Universidade de Cracovia, continu\u00e1ndoos a partir de 1888 nas universidades de Par\u00eds e M\u00fanic at\u00e9 1890. En 1892 doutorouse en dereito pola Universidade de Cracovia, e dedicouse nos primeiros anos de vida profesional \u00e1 xesti\u00f3n do patrimonio familiar xunto ao seu pai, e ao coidado da s\u00faa nai enferma.\nVida relixiosa.\nSentiu a chamada \u00e1 vida relixiosa, e logo de consultalo co bispo J\u00f3zef Bilczewski e coa s\u00faa aprobaci\u00f3n, pasou ao rito bizantino. En 1912 comezou como novizo no mosteiro dos estuditas en Kamenica (preto de Prnjavor, Bosnia); en 1913 tomou o nome de \"Klymentii\" e continuou os seus estudos no \"Canisianium\" de Innsbruck. O 28 de agosto de 1915 foi ordenado sacerdote polo bispo de Kri\u017eevci Dionizije Njaradi. En 1918 foi nomeado reitor do mosteiro estudita de Sknyliv, que logo da s\u00faa destruci\u00f3n foi trasladado \u00e1 laura de Univ, onde continuou os traballos do seu irm\u00e1n para restaurar o monasticismo tradicional ucra\u00edno. En 1926 foi nomeado heg\u00fameno do mosteiro e responsable de todas as casas estuditas. En 1937 obtivo do papa P\u00edo XI a aprobaci\u00f3n definitiva dos estuditas, e a partir dese ano colaborou co seu irm\u00e1n no goberno da Igrexa ucra\u00edna. En 1939 os sovi\u00e9ticos anex\u00e1ronse Galicia, e asasinaron o seu irm\u00e1n Leon e \u00e1 s\u00faa dona na vivenda familiar en Prylbychi.\nSegunda guerra mundial.\nDurante a segunda guerra mundial deu refuxio a moitos xudeus, polo que en 1995 recibiu o t\u00edtulo de \"Xusto entre as Naci\u00f3ns\" polo Yad Vashem.\nArresto e martirio.\nO 5 de xu\u00f1o de 1947 foi arrestado polo NKVD. Finou m\u00e1rtir na prisi\u00f3n de Vladimir o 1 de maio de 1951.\nCulto.\nO papa Xo\u00e1n Paulo II beatificouno o 27 de xu\u00f1o de 2001 na s\u00faa visita pastoral a Ucra\u00edna, xunto a Mykolai Charnetskyi e compa\u00f1eiros m\u00e1rtires."}
{"id": "381810", "revid": "98629", "url": "https://gl.wikipedia.org/wiki?curid=381810", "title": "Linguas de Europa", "text": "A maior\u00eda das linguas de Europe pertencen \u00e1 familia de linguas indoeuropeas. Esta familia est\u00e1 dividida en numerosas p\u00f3las, inclu\u00edndo a it\u00e1lica, a xerm\u00e1nica, a b\u00e1ltica, a eslava, a albanesa, a c\u00e9ltica, a armenia e a hel\u00e9nica (grego). As linguas ur\u00e1licas, que incl\u00faen o h\u00fangaro, o fin\u00e9s e o estoniano, tam\u00e9n te\u00f1en unha presenza significativa en Europa. As familias turca e mong\u00f3lica tam\u00e9n te\u00f1en varios membros en Europa, mentres que as cauc\u00e1sicas noroccidentais, as cauc\u00e1sicas nororientais e kartvelianas son importantes nos extremos xeogr\u00e1ficos de Europa. A lingua \u00e9uscara do oeste dos Pireneos \u00e9 unha lingua illada sen relaci\u00f3n con outro grupo, mentres que o malt\u00e9s \u00e9 a \u00fanica lingua sem\u00edtica co status de lingua nacional en Europa.\nN\u00famero de falantes.\nA seguinte t\u00e1boa amosa o n\u00famero de falantes europeos de cada lingua de Europa. Existe un nivel alto de perigo de desaparici\u00f3n das linguas en Europa, s\u00f3 42 linguas te\u00f1en m\u00e1is dun mill\u00f3n de falantes."}
{"id": "381816", "revid": "98629", "url": "https://gl.wikipedia.org/wiki?curid=381816", "title": "Alexander Selkirk", "text": "Alexander Selkirk, nado Alexander Selcraig en 1676, en Lower Longo, condado de Fife, Escocia e finado o 13 de decembro de 1721 en Ghana, foi un mari\u00f1eiro escoc\u00e9s que estivo durante catro anos e catro meses como un n\u00e1ufrago nunha illa deserta na zona central da costa pac\u00edfica de Chile; \u00e9 prob\u00e1bel que tanto as s\u00faas viaxes como a historia de Pedro Serrano e outros n\u00e1ufrados da \u00e9poca (Robert Knox ou Henry Pitman) proporcionasen inspiraci\u00f3n a Daniel Defoe (el entrevistouno) para escribir a s\u00faa novela \"Robinson Crusoe\" \u2014a\u00ednda que na s\u00faa primeira edici\u00f3n de 1719 a illa sit\u00faase preto da desembocadura do r\u00edo Orinoco e non no oc\u00e9ano Pac\u00edfico\u2014.\nTraxectoria.\nEn 1703 enr\u00f3lase \u00e1s ordes de William Dampier que, ao mando de dous barcos corsarios, marchaba a Am\u00e9rica para atacar as costas espa\u00f1olas. Ante a escaseza de bot\u00edn e outros problemas o capit\u00e1n decidiu dividir a expedici\u00f3n e Selkirk permaneceu no gale\u00f3n C\"inque Ports\", capitaneado por Thomas Stradling que se dirixiu ao arquip\u00e9lago de Juan Fern\u00e1ndez (Chile). Selkirk discutiu co capit\u00e1n que o castigou co abandono dunha illa deserta a 560\u00a0km. da costa chilena, en outubro de 1704. Al\u00ed permaneceu durante m\u00e1is de catro anos. \nO \"Cinque Ports\" afundiuse pouco despois e os seus tripulantes capturados polos espa\u00f1ois. O rescate chegou o venres 2 de febreiro de 1709, cos barcos \"Duke\" e \"Duchess\", mandados polo tam\u00e9n corsario Woodes Rogers, que o enrolou como segundo oficial e despois de percorrer a costa pac\u00edfica, atacar Guayaquil e chegar at\u00e9 a costa de M\u00e9xico onde capturaron o gale\u00f3n de Acapulco a Manila -\"Nuestra Se\u00f1ora de la Encarnaci\u00f3n de Singano\"- cun enorme bot\u00edn\nDende al\u00ed, marcharon cara as Indias Orientais Holandesas e dobraron o cabo de Boa Esperanza para retornar a Inglaterra o 14 de outubro de 1711, onde ao parecer casou cunha vi\u00fava.\nEmbarcouse novamente en 1717 na Royal Navy e morreu as oito da tarde do 13 de decembro de 1721 mentres serv\u00eda como tenente a bordo do barco da Armada, \"HMS\" \"Weymouth.\" Probabelmente sucumbiu \u00e1 febre amarela. Foi enterrado no mar na costa occidental de \u00c1frica.\nOs relatos.\nNo ano 1711, apareceu Selkirk mencionado por vez primeira nun relato de Edward Cook, un oficial do \"Duchess\" e, de novo, en 1713 \u00e9 mencionado no xornal \"The Englishman\" polo escritor sir Richard Steele que o entrevistou en varias ocasi\u00f3ns\".\" En 1712, o propio Woodes Rogers publicou un libro no que d\u00e1 noticias das peripecias de Selkirk: \"A Cruising Viyage Round The World\", que seguramente foi lido por Defoe.\nO arquip\u00e9lago.\nO 1 de xaneiro de 1966 a illa na que estivo Selkirk foi oficialmente rebautizada como Robinson Crusoe. Ao mesmo tempo, a illa m\u00e1is occidental do arquip\u00e9lago Juan Fern\u00e1ndez foi rebautizada como Alejandro Selkirk, a\u00ednda que \u00e9 probable que Selkirk nunca a vise, dado que este habitou a illa maior oriental.\nEn torno ao ano 2000 unha expedici\u00f3n dirixida polo xapon\u00e9s Daisuke Takahashi atopou instrumentos n\u00e1uticos do s\u00e9culo XVIII na illa, que probabelmente pertencesen a Selkirk.\nPel\u00edcula.\nUnha pel\u00edcula animada chamada \"Selkirk, o verdadeiro Robinson Crusoe\" relata a vida de Alexander Selkirk e as s\u00faas peripecias durante as s\u00faas viaxes. A pel\u00edcula est\u00e1 dirixida por Walter Tournier (Uruguai). O filme foi financiado desde un principio por CORFO (Chile), Consello da Cultura e as Artes (CNCA-Chile) e polo Fondo Ibermedia, o que xerou o impulso para que o proxecto comezase a ensaiar a coordinaci\u00f3n entre os pa\u00edses que participan (Chile cos efectos especiais 3D e o storyboard, a Arxentina coas voces, musicalizaci\u00f3n e o Uruguai coa idea orixinal, direcci\u00f3n, escenarios, bonecos para o stopmotion, rodaxe). \u00c9 unha produci\u00f3n conxunta da Suma - Tournier Animaci\u00f3n (Uruguai), Millo Produci\u00f3ns (Arxentina) e Cineanimadores (Chile), e estreouse en febreiro de 2012."}
{"id": "381817", "revid": "98629", "url": "https://gl.wikipedia.org/wiki?curid=381817", "title": "Crist\u00f3bal Parralo", "text": "Crist\u00f3bal Parralo Aguilera, nado en Priego de C\u00f3rdoba (C\u00f3rdoba) o 21 de agosto de 1967, \u00e9 un exfutbolista e actual adestrador de f\u00fatbol espa\u00f1ol. Xogaba de defensa e foi internacional coa selecci\u00f3n espa\u00f1ola. Dende 2021 adestra o Racing de Ferrol.\nTraxectoria.\nAdestrador.\nO 27 de xu\u00f1o de 2016 f\u00edxose oficial a s\u00faa contrataci\u00f3n polo Deportivo da Coru\u00f1a para adestrar o seu equipo filial, en Terceira Divisi\u00f3n. Nesa mesma campa\u00f1a o equipo logrou o ascenso a Segunda Divisi\u00f3n B, logo de ser campi\u00f3n de grupo e superar ao CP Cacere\u00f1o na promoci\u00f3n de ascenso.\nO 24 de outubro de 2017 foi anunciado como novo adestrador do Deportivo da Coru\u00f1a, logo da destituci\u00f3n de Pepe Mel, fac\u00e9ndose cargo do filial temporalmente Crist\u00f3bal Com\u00e9ndez e Manuel Pablo. O 4 de febreiro de 2018 foi cesado, debido aos malos resultados (2 vitorias, 3 empates e 7 derrotas). O seu substituto foi Clarence Seedorf."}
{"id": "381820", "revid": "15490", "url": "https://gl.wikipedia.org/wiki?curid=381820", "title": "Nik\u00e9 de Samotracia", "text": ""}
{"id": "381822", "revid": "1576", "url": "https://gl.wikipedia.org/wiki?curid=381822", "title": "5-Fluoruracilo", "text": ""}
{"id": "381830", "revid": "89787", "url": "https://gl.wikipedia.org/wiki?curid=381830", "title": "Corvos da Torre de Londres", "text": "Os corvos da Torre de Londres son un grupo de, polo menos, seis corvos que viven na Torre de Londres. Tradicionalmente, crese que a s\u00faa presenza protexe a Coroa e a torre. Unha superstici\u00f3n di que \"se os corvos da Torre de Londres se perden ou marchan, a Coroa vai caer e, con ela, Gran Breta\u00f1a\".\nA nivel hist\u00f3rico, os corvos salvaxes eran com\u00fans en Gran Breta\u00f1a, mesmo nas cidades, e a torre atop\u00e1base dentro da s\u00faa \u00e1rea de distribuci\u00f3n natural. Cando foron exterminados de boa parte do seu h\u00e1bitat natural, inclu\u00edndo Londres, s\u00f3 pod\u00edan vivir en catividade na torre e co apoio oficial. A lenda sit\u00faa\u00a0a orixe da poboaci\u00f3n de corvos en catividade nos tempos do Rei Carlos II (reinado entre 1660-85). Alg\u00fans historiadores cren que o \"mito dos corvos da torre \u00e9, probablemente, unha fantas\u00eda da\u00a0era vitoriana\". Alg\u00fans dos corvos da torre foron criados especificamente en\u00a0Somerset."}
{"id": "381831", "revid": "23204", "url": "https://gl.wikipedia.org/wiki?curid=381831", "title": "13 Reasons Why", "text": "13 Reasons Why (estilizado coma TH1RTEEN R3ASONS WHY) \u00e9 unha serie de televisi\u00f3n estadounidense de drama e misterio baseada na novela de 2007 \"Thirteen Reasons Why\" de Jay Asher e adaptada por Brian Yorkey para Netflix. A serie trata o tema do acoso escolar, centr\u00e1ndose nun estudante de instituto, Clay Jensen, e a s\u00faa amiga Hannah Baker, unha rapaza que se suicidou tras vivir unha serie de situaci\u00f3ns xunto a varios individuos da s\u00faa escola. En cada cap\u00edtulo Clay escoita unhas cintas de casete gravadas por Hannah antes de suicidarse nas que detalla trece motivos polos que decidiu po\u00f1er fin \u00e1 s\u00faa vida.\nDiana Son e Brian Yorkey foron os coprodutores da serie, e a primeira tempada \u00e9 de trece episodios. A serie estivo producida por July Moon Productions, Kicked to the Curb Productions, Anonymous Content e Paramount Television. Concibida orixinalmente coma un filme para que fose publicado por Universal Pictures con Selena Gomez no papel protagonista, Netflix optou pola adaptaci\u00f3n como serie de televisi\u00f3n a finais de 2015, e Gomez fixo finalmente de produtora executiva. A serie xunto co especial \"13 Reasons Why: Beyond the Reasons\" public\u00e1ronse en todo o mundo en Netflix o 31 de marzo de 2017.\nA serie recibiu cr\u00edticas positivas e unha boa acollida de audiencia, louvando a s\u00faa tem\u00e1tica e o seu elenco de actores, particularmente os dous protagonistas Dylan Minnette e Katherine Langford. Algunhas representaci\u00f3ns gr\u00e1ficas na serie foron obxectivo de controversia, particularmente os temas do suicidio e violaci\u00f3n, ademais doutros contidos. En maio de 2017 anunciouse que a serie renovara por unha segunda temporada, programada para a s\u00faa estrea en 2018."}
{"id": "381833", "revid": "1576", "url": "https://gl.wikipedia.org/wiki?curid=381833", "title": "Th1rteen R3asons Why", "text": ""}
{"id": "381834", "revid": "15490", "url": "https://gl.wikipedia.org/wiki?curid=381834", "title": "Centre Nacional Catal\u00e1", "text": "O Centre Nacional Catal\u00e1 (en galego, Centro Nacional Catal\u00e1n) foi un grupo pol\u00edtico catalanista fundado en Barcelona o 3 de setembro de 1899 promovido pola revista \"La Veu de Catalunya\", creada ese mesmo ano, e por ex-membros de Uni\u00f3 Catalanista contraria ao apoliticismo e ao radicalismo verbal desta organizaci\u00f3n, que contrastaba coa falta de actuaci\u00f3n p\u00fablica ou organizativa. Finalmente, en 1901, acabar\u00edan integr\u00e1ndose na Lliga Regionalista.\nTraxectoria.\nContexto.\nA crise en Cuba dende 1868 fixera perder o 60% do seu mercado \u00e1 industria catal\u00e1. Para comezar, a renovaci\u00f3n era indispensable deter o declive do Estado, e Prat de la Riba foise achegando ao xeneral Camilo Garc\u00eda de Polavieja y del Castillo, que apostaba por unha descentralizaci\u00f3n como a ferramenta para acadar a modernizaci\u00f3n necesaria.\nO seu programa pol\u00edtico xa fora descrito nas Bases de Manresa de 1892, e definiu o nacionalismo catal\u00e1n non como un partido pol\u00edtico, sen\u00f3n como unha causa pol\u00edtica nacional aberta a t\u00f3dolos catal\u00e1ns, independentemente da s\u00faa ideolox\u00eda.\nCreaci\u00f3n.\nEntre os fundadores hab\u00eda conservadores como Ramon d'Abadal i Calder\u00f3, Llu\u00eds Dom\u00e8nech i Montaner, Josep Puig i Cadafalch, Llu\u00eds Duran i Ventosa, Francesc Camb\u00f3, Enric Prat de la Riba ou Narc\u00eds Verdaguer i Call\u00eds, e liberais e republicanos como Jaume Carner Romeu, Ildefons Sunyol ou Joaquim Casas i Carb\u00f3. O seu portavoz foi o xornal La Veu de Catalunya.\nO presidente da CNC foi o avogado Narc\u00eds Verdaguer i Call\u00eds, vice-presidente Jaime Carner Romeu e o secretario Enric Prat de la Riba. Foi a expresi\u00f3n do movemento burgu\u00e9s catal\u00e1n progresista, tra\u00eddos polos industriais que se atopaban na periferia xeogr\u00e1fica dun imperio centralizador prisioneiro da oligarqu\u00eda agraria conservadora, ben conectada coa administraci\u00f3n central corrupta. \nDisoluci\u00f3n.\nEses mesmos industriais que apoiaban o rexeneracionismo de Polavieja crearan en 1898 Uni\u00f3 Regionalista, un partido moderado e catalanista pero non nacionalista. Progresivamente, f\u00f3ronse achegando at\u00e9 que o 25 de abril de 1901, o Centre Nacional Catal\u00e1, fusionouse co Uni\u00f3 Regionalista para forma-la Lliga Regionalista."}
{"id": "381835", "revid": "89787", "url": "https://gl.wikipedia.org/wiki?curid=381835", "title": "Grupo fundamental", "text": "En topolox\u00eda, p\u00f3dese asociar a cada punto \"p\" dun espazo topol\u00f3xico \"X\" un grupo que informa sobre a estrutura 1-dimensional da porci\u00f3n do espazo que rodea este punto. Os elementos deste grupo, chamado grupo fundamental de \"X\" relativo ao punto base \"p\", son clases de equivalencia de lazos (curvas pechadas) con orixe no punto \"p\".\nExisten xeneralizaci\u00f3ns a dimensi\u00f3ns superiores deste grupo, que reciben o nome de grupos de homotop\u00eda. O grupo fundamental recibe tam\u00e9n o nome de primeiro grupo de homotop\u00eda. De a\u00ed a forma com\u00fan de notalo sexa formula_1.\nDefinici\u00f3ns.\nLazo.\nSexa formula_2 un espazo topol\u00f3xico, e formula_3 un punto fixo de formula_2. Un lazo con base en formula_3 \u00e9 unha aplicaci\u00f3n continua formula_6 que verifica formula_7.\nO produto formula_8 de dous lazos formula_9 e formula_10 def\u00ednese como formula_11\nIsto \u00e9, o lazo formula_8 primeiro percorre o cami\u00f1o de formula_13, pero a \"dobre velocidade\" e despois o de formula_10, tam\u00e9n a dobre velocidade.\nClases de homotop\u00eda.\nAs clases de homotop\u00eda son as clases de equivalencia debidas \u00e1 relaci\u00f3n de ser homot\u00f3pico. Dous lazos formula_15 con base nun punto com\u00fan \"p\" son homot\u00f3picos se existe unha aplicaci\u00f3n continua formula_16 tal que\nIntuitivamente unha clase de homotop\u00eda representa un conxunto de curvas que son deformables entre si.\nGrupo fundamental.\nO produto de d\u00faas clases de homotop\u00eda de lazos [\"f\"] e [\"g\"] def\u00ednese como [\"f\"\u2217\"g\"]. Pode demostrarse que este produto est\u00e1 ben definido ao ser independente da elecci\u00f3n de representantes. Este produto permite obter unha estrutura de grupo: o elemento neutro ser\u00e1 a clase [\"\u03b3\"] do lazo trivial definido como \"\u03b3\"(\"t\") = \"p\" para todo \"t\"; o inverso da clase dun lazo [\"f\"] ser\u00e1 a clase do mesmo lazo percorrido en sentido contrario (\u00e9 dicir, \"f\"\u22121(\"t\")=\"f\"(1-\"t\"))\nO grupo fundamental dun espazo topol\u00f3xico formula_2, baseado nun punto formula_22, notado como formula_23, \u00e9 o conxunto de clases de homotop\u00eda de curvas pechadas coa operaci\u00f3n xustapor clases."}
{"id": "381836", "revid": "89787", "url": "https://gl.wikipedia.org/wiki?curid=381836", "title": "Departamento de Agricultura dos Estados Unidos", "text": "O Departamento de Agricultura dos Estados Unidos (en ingl\u00e9s, \"United States Department of Agriculture\", USDA) \u00e9 unha unidade executiva do Goberno Federal de EE.\u00a0UU. O seu prop\u00f3sito \u00e9 desenvolver e executar pol\u00edticas de gandar\u00eda, agricultura e alimentaci\u00f3n.\u00a0A s\u00faa meta \u00e9 entender nas necesidades dos produtores (granxeiros, rancheiros), promovendo o comercio agr\u00edcola e a produci\u00f3n, traballando para asegurar seguridade alimentaria, protexendo os recursos naturais, mellorar as comunidades rurais, e p\u00f3r fin \u00e1 fame.\nFoi creado o 15 de febreiro de 1889, en xurisdici\u00f3n do Goberno Federal dos Estados Unidos. Pos\u00fae un persoal de 105.778 empregados a xu\u00f1o de 2007; cun orzamento de $94.000 mill\u00f3ns de USD (2006). O seu director \u00e9 Mike Johanns, como \u00abSecretario de Estado de Agricultura\u00bb; o seu segundo \u00e9 Charles F. Conner, secretario deputado de Agricultura\nHistoria.\nA econom\u00eda dos Estados Unidos tivo unha longa historia econ\u00f3mica agraria, desde o comezo da naci\u00f3n. Os primeiros funcionarios do goberno federal importaron novas e melloradas especies e variedades de sementes, plantas, animais. En 1836, Henry L. Ellsworth, interesado en mellorar a agricultura, sendo Commisionado de Patentes, un cargo no Departamento de Estado. Comezou recadando e distribu\u00edndo novas variedades de sementes e plantas a trav\u00e9s de membros do Congreso e sociedades de agricultura. En 1839 o Congreso estabelece a Divisi\u00f3n de Agricultura na Oficina Federal de Patentes e estabelece US$ 1000 para \u00abrecoller estat\u00edsticas agr\u00edcolas e outros prop\u00f3sitos agr\u00edcolas\u00bb.\nO interese de Ellsworth en mellorar a agricultura era evidente nos seus informes anuais, nos que ped\u00eda un dep\u00f3sito p\u00fablico para preservar e distribu\u00edr as varias novas sementes e plantas, traballos de reuniir estat\u00edsticas agr\u00edcolas, preparar informes por estado acerca dos cultivos en diferentes rexi\u00f3ns, e a aplicaci\u00f3n de qu\u00edmicos \u00e1 agricultura. En 1849 a Oficina de Patentes era transferida ao creado Departamento do Interior. Nos seguintes anos, houbo axitaci\u00f3n para separar o bureau de agricultura no Departamento ou nun novo.\nO 15 de maio de 1862, o presidente Abraham Lincoln estabeleceu o independente Departamento de Agricultura cun Comisionado sen gabinete. A lei estabelecendo o Departamento foi a 12 Stat. 387, codificada en 7 Ou.S.C. \u00a7 2201.\nNos 1880, varios grupos de presi\u00f3n fac\u00edan lobby para lograr unha representaci\u00f3n de Gabinete. Os granxeiros trataban de lograr un status de gabinete no Departamento de Agricultura. En 1887, os Representantes e os Senadores aceptaron darlle status de Gabinete ao Departamento de Agricultura pero agreg\u00e1ndolle \u00abde Traballo\u00bb, pero foi obxectado o de \u00abTraballo\u00bb, e a lei abortou. Finalmente, o 9 de febreiro de 1889, o Presidente Grover Cleveland sancionou unha lei elevando ao Departamento de Agricultura ao nivel de Gabinete.\nDurante a Gran Depresi\u00f3n, o campo deu un modo de vida para mill\u00f3ns de estadounidenses. O Departamento de Agricultura foi crucial en dar asistencia necesaria nese dif\u00edcil per\u00edodo, axudando a asegurar que se seguise sementando e cultivando, e distribu\u00edndo a quen o necesitaban, asistindo con pequenos pr\u00e9stamos, e contribu\u00edndo \u00e1 educaci\u00f3n da mocidade rural. As\u00ed, o Departamento de Agricultura foi unha fonte de confort, coa xente que sobreviviu en \u00e1reas rurais.\nHoxe, moitos dos programas de distribuci\u00f3n de alimentos e de nutrici\u00f3n a cidad\u00e1ns, como tam\u00e9n de educaci\u00f3n, est\u00e1n baixo o USDA Servizo de Alimentos e de Nutrici\u00f3n.\nUSDA tam\u00e9n act\u00faa mundialmente en programas de axuda, dando alimentos a pa\u00edses en desenvolvemento, e colabora en programas de desenvolvemento, \u00e1s veces v\u00eda USAID ou directamente cos gobernos, organizaci\u00f3ns internacionais como ou aprobando ONGs. A , secci\u00f3n 416 (b) e a (tam\u00e9n co\u00f1ecido como Lei P\u00fablica 480 ou \u00abLP 480\u00bb) d\u00e1 o marco legal de tales acci\u00f3ns.\nO administra o USDA.\nO USDA Sistema Nacional de Identificaci\u00f3n de Animais asiste aos negocios agr\u00edcolas, e a frigor\u00edficos controlando as pestes nos hatos, unha necesaria regulaci\u00f3n para vender e exportar carne.\nLexislaci\u00f3n.\nImportantes pol\u00edticas lexislativas de USDA:"}
{"id": "381837", "revid": "5863", "url": "https://gl.wikipedia.org/wiki?curid=381837", "title": "Historia do Mundo", "text": ""}
{"id": "381838", "revid": "5863", "url": "https://gl.wikipedia.org/wiki?curid=381838", "title": "Historia universal", "text": ""}
{"id": "381839", "revid": "5863", "url": "https://gl.wikipedia.org/wiki?curid=381839", "title": "Historia Universal", "text": ""}
{"id": "381840", "revid": "5863", "url": "https://gl.wikipedia.org/wiki?curid=381840", "title": "Historia mundial", "text": ""}
{"id": "381841", "revid": "5863", "url": "https://gl.wikipedia.org/wiki?curid=381841", "title": "Historia Mundial", "text": ""}
{"id": "381842", "revid": "5863", "url": "https://gl.wikipedia.org/wiki?curid=381842", "title": "Historia da humanidade", "text": ""}
{"id": "381843", "revid": "5863", "url": "https://gl.wikipedia.org/wiki?curid=381843", "title": "Historia do mundo contempor\u00e1neo", "text": ""}
{"id": "381845", "revid": "98629", "url": "https://gl.wikipedia.org/wiki?curid=381845", "title": "Bertrand Gachot", "text": "Bertrand Gachot nado o 23 de decembro de 1962 \u00e9 un expiloto de carreiras franc\u00e9s.\nAndaina.\nGachot naceu en Luxemburgo o 23 de decembro de 1962, fillo dun funcionario da Comisi\u00f3n Europea e nai alem\u00e1. Comezou no karting \u00e1 idade de 15 anos. En 1983 asistiu \u00e1 escola de Winfield, unha escola ben co\u00f1ecida de pilotaxe de carreiras en Francia. Logo disto, centrouse na s\u00faa andaina nas carreiras, competindo primeiro na F\u00f3rmula Ford 1600 series. En 1986, ga\u00f1ou o campionato de f\u00f3rmula Ford do Reino Unido.\nEn 1987, Gachot participou na serie inglesa da F\u00f3rmula 3, acabando en segundo lugar no campionato co equipo West Surrey Racing team. En 1988, cambiouse \u00e1 serie da Formula 3000, onde tivo certo \u00e9xito.\nF\u00f3rmula Un.\nGachot foi considerado un dos pilotos novos m\u00e1is prometedores do deporte. Asinou polo recentemente formado equipo Onyx, xogou un papel para atraer o patrocinio do equipo Moneytron do err\u00e1tico Jean-Pierre Van Rossem e asociouse co experimentado Stefan Johansson. O equipo estaba ben financiado pero tardou en preparar o seu auto. Como novo participante envi\u00e1rono \u00e1s sesi\u00f3ns de pre-cualificaci\u00f3n do venres moi concorridas e non foi ata o GP de Francia que Gachot entrou na grella. Al\u00ed impresionou, comezando 11\u00ba (dous lugares por diante de Johansson) e correu nos puntos ata que problemas na bater\u00eda fix\u00e9rono caer ata o d\u00e9cimo terceiro e \u00faltimo posto. Malia cualificar para catro dos seguintes cinco eventos foi despedido por van Rossem logo de queixarse da s\u00faa falta de tempo de proba. As s\u00faas queixas privadas foron publicamente transmitidas nun comunicado de prensa de Onyx e foi substitu\u00eddo por JJ Lehto. Gachot ent\u00f3n atopou asento co moribundo equipo Rial Racing para as d\u00faas carreiras finais da tempada, non cualificou o seu vello chasis para ningunha carreira. O equipo desapareceu durante o inverno.\n foi inicialmente m\u00e1is prometedor cando cambiou ao equipo Coloni. O pequeno equipo italiano asinara un acordo exclusivo con Subaru para usar o novo dese\u00f1o de Carlo Chiti constru\u00eddo por Motori Moderni do motor 1235 12 en li\u00f1a. E Gachot foi seleccionado para pilotar o \u00fanico coche. Con todo, o motor era moi pesado e pouco potente, dando como resultado un coche de mal-manexo que funcionou rara vez funcionaba m\u00e1is que algunhas voltas e Gachot non parec\u00eda pasar da precualificaci\u00f3n. Na primeira carreira da tempada, a panca de cambios de Gachot rompeuse na s\u00faa primeira volta e non puido establecer un tempo representativo. Subaru retirouse totalmente despois do Gran Premio do Reino Unido. Despois de que o coche montou un motor Cosworth DFR e as actuaci\u00f3ns melloraron. A retirada de Onyx ironicamente levaron a Gachot \u00e1s sesi\u00f3ns de cualificaci\u00f3n principais, pero o coche a\u00ednda non era o suficientemente r\u00e1pido e non puido cualificar para a grella en toda a tempada.\nMalia isto Gachot a\u00ednda era altamente considerado e asinou para liderar o novo equipo Jordan Grand Prix, ben patrocinado por 7-Up e usando motores Ford HB. O Jordan 191 dese\u00f1ado por Gary Anderson era un bo coche e logo dalg\u00fans problemas iniciais da fiabilidade converteuse nun anotador regular de puntos. Gachot terminou quinto no Canad\u00e1 e sexto en d\u00faas ocasi\u00f3ns. Conseguiu eloxios considerables polas s\u00faas actuaci\u00f3ns nos Grandes Premios e ga\u00f1ar as 24 Horas de Le Mans nun Mazda (cos copilotos Johnny Herbert e Volker Weidler). Con todo, pouco despois de establecer a volta r\u00e1pida no Gran Premio de Hungr\u00eda de 1991 a s\u00faa tempada interrompeuse por un per\u00edodo de dous meses que pasou en [prisi\u00f3n], condenado por rociar con gas CS a un taxista de Londres logo dun altercado de tr\u00e1fico (o seu asento ocupouno temporalmente un ent\u00f3n desco\u00f1ecido Michael Schumacher, que fixo o seu debut na F\u00f3rmula 1). O incidente provocou unha campa\u00f1a de apoio chamada \"Free Gachot\" (liberdade para Gachot) organizada polo piloto de carreiras belga Pascal Witmeur. Esta campa\u00f1a inclu\u00edu bandeiras, camisetas portadas por membros do p\u00fablico e pilotos de carreiras, graffitis en varios lugares da pista de Spa-Francorchamps durante o Gran Premio de B\u00e9lxica de 1991.\nCando finalmente foi liberado da prisi\u00f3n logo de dous meses, perdera catro Grands Prix (inclu\u00edndo o seu Grand Prix de casa en B\u00e9lxica). Viaxou ao Circu\u00edto de Suzuka para intentar retomar o seu asento en Jordan de Alessandro Zanardi. O equipo rexeitouno, a\u00ednda que Gachot atopou un asento con Larrousse, substitu\u00edndo ao lesionado \u00c9ric Bernard no Gran Premio de Australia de 1991. Non puido cualificar o coche, pero impresionou ao equipo o suficiente como para que se lle ofrecese o asento para a seguinte tempada.\nO equipo correu cun chasis Venturi dese\u00f1ado por Robin Herd cos motores Lamborghini V12, pero tivo problemas de fiabilidade e financeiros ao longo da tempada. Gachot e o seu compa\u00f1eiro chocaron entre si d\u00faas veces. Gachot anotou o \u00fanico punto do ano cun 6\u00ba posto en M\u00f3naco. Tam\u00e9n terminou cuarto cun Mazda en Le Mans.\n1993 viuno f\u00f3ra da F\u00f3rmula 1. Competiu para Dick Simon Racing na Champ Car e correu na serie xaponesa de coches de turismo con Honda mentres axudaba ao equipo Pacific de Keith Wiggins a prepararse para entrar na F\u00f3rmula 1 a tempada seguinte. Gachot, logo de converterse en accionista do equipo, asinou para pilotar como n\u00famero 1 xunto ao pagador Paul Belmondo para a tempada de . O PR01 dese\u00f1ouse inicialmente como un coche para outra serie e non era competitivo. Gachot cualificouse en cinco das seis primeiras carreiras da tempada non terminando ningunha. Non volveu a cualificar en outro Gran Premio no resto da tempada.\nGachot quedou en Pacific para , co novo chasis PR02, motores Cosworth ED e a incorporaci\u00f3n de persoal experimentado logo dunha fusi\u00f3n cos restos do equipo Lotus. Debido a que s\u00f3 hab\u00eda 26 participantes ti\u00f1a a sa\u00edda garantida e un paquete fiable significaba que o coche poder\u00eda polo menos terminar carreiras, a\u00ednda que Gachot e o seu compa\u00f1eiro de equipo Andrea Montermini v\u00edronse loitando na parte posterior da grella. As finanzas do equipo eran escasas e Gachot retirouse a mediados de tempada, polo que os desco\u00f1ecidos pilotos de pago Giovanni Lavaggi e Jean-Denis D\u00e9l\u00e9traz puideron ocupar o seu asento e traer algo de di\u00f1eiro a Pacific. Despois de que os patrocinadores de D\u00e9l\u00e9traz incumprisen os pagos, o equipo planeou alugar o asento ao piloto de Formula Nippon Katsumi Yamamoto para as d\u00faas carreiras no Xap\u00f3n, pero non se lle concedeu a superlicencia, polo que Gachot retomou o asento. Gachot tam\u00e9n ti\u00f1a a intenci\u00f3n de deixar o coche ao piloto de probas do equipo Oliver Gavin para a carreira final da tempada en Australia, pero o ingl\u00e9s tampouco logrou a superlicencia e o belga viuse obrigado a volver ao coche, igualando o mellor resultado do equipo cun 8\u00ba lugar (logo de que a maior parte dos participantes se retiraran). Foi o derradeiro Grand Prix de Gachot, Pacific retirouse ao final da tempada.\nGachot formou o seu propio equipo de coches deportivos co obxectivo de participar nas 24 Horas de Le Mans de 1996. O equipo participou nun WR LM94 co apoio de f\u00e1brica e o motor SsangYong, no que era unha rara sa\u00edda no automobilismo para o fabricante de Corea do Sur. O coche participou na sesi\u00f3n de pre-cualificaci\u00f3n pero non clasificou para a carreira. O coche volveu entrar na Coupes d'Automne, unha carreira de 4 horas de coches deportivos celebrada no Circu\u00edto de Bugatti posteriormente en 1996, onde se clasificou terceiro pero non terminou.\nPosteriormente pilotou ocasionalmente en coches deportivos e carreiras de GT para unha variedade de fabricantes e de privados.\nEn anos posteriores, Gachot concentrouse nos seus intereses comerciais, que incl\u00faen mercadotecnia Hype Energy, unha bebida enerx\u00e9tica. A\u00ednda mant\u00e9n os seus contactos coa F\u00f3rmula Un e pos\u00fae un sitio web de F1.\nNacionalidade.\nNado en Luxemburgo, fillo dun funcionario franc\u00e9s da Comisi\u00f3n Europea e de nai alem\u00e1, Gachot correu baixo m\u00e1is dunha bandeira durante a s\u00faa carreira. Primeiro competiu cunha Superlicenza FIA B\u00e9lxica] belga, malia ter pasaporte franc\u00e9s. Da tempada en diante cambiou a unha licenza francesa.\nNunha entrevista realizada en 1991, Gachot dixo que \"non te\u00f1o realmente unha nacionalidade, s\u00e9ntome moi europeo, pero hoxe debo aceptar que unha Europa unida non \u00e9 a\u00ednda unha realidade, desde un punto de vista xur\u00eddico\". As caracter\u00edsticas do dese\u00f1o do casco de Gachot o c\u00edrculo de estrelas amarelas no fondo azul da bandeira de Europa.\nRexistro de carreiras.\nResultados completos na International Formula 3000.\n() (Carreiras en letra grosa indican pole position) (Carreiras\nen \"it\u00e1lica\" indican volta r\u00e1pida)\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "381849", "revid": "5863", "url": "https://gl.wikipedia.org/wiki?curid=381849", "title": "Rufino de Aquileia", "text": "Tiranio Rufino de Aquileia (en lat\u00edn, Tyrannius Rufinus Aquileiensis) nado en 345 na cidade de Concordia Sagittaria, na rexi\u00f3n italiana do V\u00e9neto, xunto \u00e1 cidade de Aquileia, e finado en Mesina, Sicilia, en 411, foi un escritor e ex\u00e9xeta cristi\u00e1n da antig\u00fcidade.\nTraxectoria.\nEstudos.\nEstudou en Roma, onde co\u00f1eceu a San Xerome. Marchou despois a Aquileia para ser bautizado en 370, despois de recibir instruci\u00f3n cristi\u00e1 do m\u00e1is tarde bispo Cromacio e do di\u00e1cono Eusebio. Acompa\u00f1ou a Exipto a nobre romana Melania, onde visitou os monxes do deserto de Nitria (Palestina). En Alexandr\u00eda, frecuentou as clases de D\u00eddimo o Cego, quen o afeccionou a Or\u00edxenes, e co\u00f1eceu a Te\u00f3filo, futuro patriarca de Alexandr\u00eda. En 380, atopou a Melania en Xerusal\u00e9n e ingresou no mosteiro do Monte das Oliveiras. Xo\u00e1n II de Xerusal\u00e9n ordenouno sacerdote en 390.\nPor eses anos, San Xerome fixara a s\u00faa residencia en Bel\u00e9n. En 397 tivo lugar o primeiro incidente entre Rufino e San Xerome: Epifanio, bispo de Salamina (Chipre), foi a Xerusal\u00e9n para refutar o orixenismo contra Xo\u00e1n de Xerusal\u00e9n; apoiado por Rufino, Epifanio atopou axuda en san Xerome. O que san Xerome aprobara sempre era a Or\u00edxenes ex\u00e9geta, non dogm\u00e1tico.\nActividades en Occidente.\nRufino volve a Occidente e na coresma de 398 publica a s\u00faa traduci\u00f3n do \"De principiis\", de Or\u00edxenes, e a da apolox\u00eda de Or\u00edxenes feita por P\u00e1nfilo. Na primeira, non dubidou en presentar a Xerome como seguidor e admirador do alexandrino. San Xerome apresurouse a publicar unha nova traduci\u00f3n do \"De principiis\" que, de xeito diferente \u00e1 de Rufino, conservaba literalmente as pasaxes do orixinal, que non deixaban de causar esc\u00e1ndalo en Roma. O papa Anastasio (398-401) pediu contas a Rufino sobre o apoio que lle prestaba \u00e1 doutrina de Or\u00edxenes, para o que lle enviou Rufino a s\u00faa obra \"Apolog\u00eda ad Anastasium Romanae urbis episcopum\". Rufino marchou ent\u00f3n a Aquileia con ocasi\u00f3n da morte da s\u00faa nai. Dirixiuse logo a Roma e, en compa\u00f1a de Melania e outros familiares, foron a Pineto e logo a Sicilia.\nObra.\nAs s\u00faas obras conservadas abranguen cinco traballos principais e outros menores, como apoio a outros escritores:\nA actividade literaria de Rufino aparece, sobre todo, na s\u00faa modalidade de tradutor; de Or\u00edxenes traduciu, ademais do \"De principiis\", dezasete homil\u00edas sobre a X\u00e9nese, trece sobre o \u00c9xodo, dezaseis sobre o Lev\u00edtico, vinte e oito sobre os N\u00fameros, vinte e seis sobre Xosu\u00e9, nove sobre Xu\u00edces e nove sobre o libro dos Salmos 36-38; traduciu o pr\u00f3logo, tres libros e parte do cuarto do Comentario sobre Cantar dos cantares e dez libros do Comentario \u00e1 ep\u00edstola aos Romanos. De San Basilio traduciu as Regras e nove homil\u00edas; nove tam\u00e9n de Gregorio Nacianceno; o di\u00e1logo de Adamancio; as \"Recognitiones Clementinae\", cuxo texto orixinal se perdeu; a Historia Eclesi\u00e1stica de Eusebio, que non s\u00f3 traduciu sen\u00f3n que estendeu a narraci\u00f3n ata o ano 395; as sentenzas de Sexto, que abranguen 451 proverbios; e, finalmente, a \"Historia Monachorum\".\nLegado.\nMalia ser desacreditado, non de todo inxustamente por parte de Xerome, \u00e9 acertado afirmar que boa parte da obra de Or\u00edxenes e doutros autores se conservou grazas ao traballo de Rufino. Por outra banda, a obra de Rufino \u00e9 de enorme importancia para o estudo da historia do monaquismo. No entanto, existen raz\u00f3ns m\u00e1is que fundadas para dubidar dun bo n\u00famero dos acontecementos narrados por Rufino.\nA Rufino como tradutor consid\u00e9raselle inseguro; \u00e1s veces omite cousas, outras eng\u00e1deas e mesmo modifica textos. O desexo principal de Rufino coa s\u00faa actividade de tradutor non \u00e9 o de espertar a admiraci\u00f3n ou o aplauso dos seus lectores, sen\u00f3n o de contribu\u00edr ao seu progreso espiritual. \u00c9 por isto que, m\u00e1is al\u00e1 dalgunhas traduci\u00f3ns orixenianas que debat\u00edan importantes cuesti\u00f3ns dogm\u00e1ticas, que lle causar\u00edan involucrarse na controversia antiorixenista, Rufino dedicouse \u00e1 traduci\u00f3n de obras de contido moral. El mesmo, para entender un pouco o seu pensamento e a s\u00faa intenci\u00f3n, nos pr\u00f3logos afirma claramente que unha lectura privada de problemas dogm\u00e1ticos e rica de ensinanzas de tipo moral \u00e9 a m\u00e1is apta para difundir a doutrina cristi\u00e1.\nCoas s\u00faas traduci\u00f3ns, Rufino non soamente ofreceu ao mundo occidental unha importante contribuci\u00f3n para a formaci\u00f3n cristi\u00e1 e para o desenvolvemento dos intereses asc\u00e9ticos dos seus contempor\u00e1neos, sen\u00f3n que tam\u00e9n infl\u00edu na cultura e na teolox\u00eda medievais."}
{"id": "381850", "revid": "65337", "url": "https://gl.wikipedia.org/wiki?curid=381850", "title": "Tiranio Rufino de Aquileia", "text": ""}
{"id": "381851", "revid": "65337", "url": "https://gl.wikipedia.org/wiki?curid=381851", "title": "Tyrannius Rufinus Aquileiensis", "text": ""}
{"id": "381852", "revid": "15490", "url": "https://gl.wikipedia.org/wiki?curid=381852", "title": "Andr\u00e9s Su\u00e1rez Otero", "text": "Andr\u00e9s Su\u00e1rez Otero, nado en Ferrol o 16 de abril de 1983, \u00e9 un cantautor galego en lingua castel\u00e1.\nTraxectoria.\nCon dez anos de idade montou o seu primeiro grupo na s\u00faa cidade natal, Ferrol. Dende ent\u00f3n pasou por distintos grupos de pop e rock at\u00e9 viaxar a Santiago de Compostela. Al\u00ed f\u00edxose cantautor, actuou polos locais da zona vella e gravou o seu primeiro disco, \"De ida\", cunha distribuci\u00f3n de case tres mil copias e que o levou de xira por todo o pa\u00eds.\nNo ano 2006 ga\u00f1ou o \"Certamen de J\u00f3venes Cantautores Burgos\", o primeiro premio \u00e1 mellor letra no certame \"Cantautores\" \"Elche\" e, tam\u00e9n \u00e1 mellor letra, no \"Certame Descubre la Regi\u00f3n de Murcia\" de Madrid. Ademais, logrou o segundo premio no \"Certame Marcilla Trovadora\" de Navarra, e o terceiro premio no \"Certame Alameda\" de M\u00e1laga."}
{"id": "381853", "revid": "65337", "url": "https://gl.wikipedia.org/wiki?curid=381853", "title": "Clarendon Press", "text": ""}
{"id": "381854", "revid": "89787", "url": "https://gl.wikipedia.org/wiki?curid=381854", "title": "Thomas Combe", "text": "Thomas Combe, nado en 1796 e finado o 30 de xu\u00f1o de 1872, foi un impresor, editor e mecenas das artes ingl\u00e9s. Traballou como impresor na editora universitaria Oxford University Press e foi tam\u00e9n o fundador e benfeitor da igrexa de San Bernab\u00e9 (\"St Barnabas Church\") de Oxford.\nTraxectoria.\nThomas Combe era fillo dun impresor do mesmo nome finado cara a 1836, que tam\u00e9n ti\u00f1a unha librar\u00eda e era propietario dun xornal en Leicester. Despois de traballar co seu pai e como empregado noutros traballos similares en Oxford, emprendeu os seus propios negocios no \u00e1mbito editorial.\nEn 1826 formou parte dunha sociedade en Londres, pero antes da fin do ano regresou a Leicester para retomar os negocios familiares (baixo o nome de \"T. Combe and Son\" entre 1826 e 1835).\nDespois da morte do seu pai trasladouse a Oxford e pasou a formar parte de Oxford University Press (ou Clarendon Press) en 1837, da que, logo de adquirir partes do negocio desde o ano seguinte, chegou a ser socio principal en 1851. Como resultado, manexou unha fortuna considerable.\nEl e a s\u00faa muller Martha (1806-1893) exerceron como mecenas des artistas, particularmente dos prerrafaelistas. En 1849 co\u00f1eceu en Oxford a John Everett Millais, quen pintou retratos de varios membros da familia de Combe. Eran tam\u00e9n partidarios do chamado Movemento de Oxford.\nCombe morreu o 30 de xu\u00f1o de 1872 e foi enterrado no cemitrerio do Santo Sepulcro, de Oxford. A s\u00faa vi\u00fava mantivo e agrandou a s\u00faa colecci\u00f3n de arte prerrafaelista e, tras a s\u00faa morte en 1893, a parte m\u00e1is importante da colecci\u00f3n foille legada \u00e1 Universidade de Oxford e hoxe est\u00e1 no Museo Ashmolean.\nUnha placa na parede exterior da igrexa de San Bernab\u00e9 conmemora as figuras de Thomas Combe e a s\u00faa muller Martha cando fundadores e benefactores da igrexa."}
{"id": "381855", "revid": "89787", "url": "https://gl.wikipedia.org/wiki?curid=381855", "title": "Xavier Bettel", "text": "Xavier Bettel, nado na Cidade de Luxemburgo\u00a0o\u00a03 de marzo de 1973,\u00a0\u00e9 un pol\u00edtico e avogado luxemburgu\u00e9s. \u00c9 o actual primeiro ministro de Luxemburgo dende o 4 de decembro de 2013. Anteriormente desempe\u00f1ouse como alcalde da cidade de Luxemburgo entre os anos 2011 e 2013. Tam\u00e9n exerceu como membro da C\u00e1mara de Deputados e do Consello comunal da cidade de Luxemburgo.\nBiograf\u00eda.\nBettel comezou os seus estudos na Escola Europea e logo continuou cun Diploma de Estudos Avanzados en Dereito P\u00fablico e Ciencias Pol\u00edticas na Facultade de Dereito de Nancy, e conclu\u00edunos na Universidade Arist\u00f3teles de Sal\u00f3nica onde obtivo un\u00a0mestrado\u00a0en Dereito P\u00fablico e Dereito Comunitario, sendo Licenciado en dereito mar\u00edtimo e dereito eclesi\u00e1stico.\nVida persoal.\nBettel \u00e9 abertamente gay, e sinalou que en Luxemburgo, \u00aba xente non considera o feito de se algu\u00e9n \u00e9 gay ou non\u00bb.\nBettel est\u00e1 nunha relaci\u00f3n con Gauthier Destenay, co que a mi\u00fado aparece nos eventos p\u00fablicos.\nO 15 de maio de 2015, Bettel e Destenay contraeron matrimonio."}
{"id": "381856", "revid": "102241", "url": "https://gl.wikipedia.org/wiki?curid=381856", "title": "Lingua wymysorys", "text": "O wymysorys (\"wymysi\u00f6ery\u015b\"), tam\u00e9n co\u00f1ecido como vilamoviano, \u00e9 unha lingua xerm\u00e1nica falada na pequena vila de Wilamowice, en Polonia (\"Wymyso\u00fc\" en wymysorys), na fronteira entre Silesia e Pequena Polonia, preto de Bielsko-Bia\u0142a. Est\u00e1 considerada unha lingua seriamente ameazada, xa que ten arredor de 70 ou 100 falantes nativos, todos eles biling\u00fces e a maior\u00eda de avanzada idade.. As\u00ed e todo dende o s\u00e9culo XXI o wymysorys amosa signos de revitalizaci\u00f3n, ens\u00ednase a lingua na escola local, aparecen novos autores e a lingua recobra paseni\u00f1amente a s\u00faa funci\u00f3n comunicativa e signo de identidade local."}
{"id": "381861", "revid": "111586", "url": "https://gl.wikipedia.org/wiki?curid=381861", "title": "Alexander MacMillan", "text": "Alexander MacMillan (en ) nado o 3 de outubro de 1818 en Irvine (Ayrshire, Escocia), foi cofundador, xunto co seu irm\u00e1n Daniel da editora Macmillan Publishers, en 1843. Provi\u00f1a dunha familia de agricultores da illa de Arran.\nTraxectoria.\nComo socio do seu irm\u00e1n, Alexander ocupouse do desenvolvemento da reputaci\u00f3n literaria da compa\u00f1\u00eda mentres que Daniel se encargaba das cuesti\u00f3ns m\u00e1is burocr\u00e1ticas. \nA empresa, chamada orixinariamente \"Macmillan\" \"&amp; Co\"., comezou sendo unha exitosa librar\u00eda en Cambridge, a\u00ednda que axi\u00f1a os irm\u00e1ns se decidiron a publicar os seus propios libros \u00e1 parte de vendelos. Logo da morte de Daniel en 1857, Alexander continuou dirixindo a empresa en solitario; expandiuna internacionalmente, asinou un acordo de difusi\u00f3n con Oxford University Press e comezou coa publicaci\u00f3n de revistas, entre as que c\u00f3mpre salientar \"Nature\", a revista cient\u00edfica m\u00e1is prestixiosa. Macmillan encargoulle ao editor George Edward Brett para establecer a s\u00faa oficina en Nova York en agosto 1869 e contratou a compa\u00f1\u00eda norteamericana \"Messrs. Pott &amp; Amery\" para encargarse da mercadotecnia e a distribuci\u00f3n dos libros da editorial."}
{"id": "381863", "revid": "865", "url": "https://gl.wikipedia.org/wiki?curid=381863", "title": "Me gusta c\u00f3mo andas", "text": ""}
{"id": "381864", "revid": "89787", "url": "https://gl.wikipedia.org/wiki?curid=381864", "title": "Alexander Wang", "text": "Alexander Wang, nado en San Francisco o 26 de decembro de 1983, \u00e9 un dese\u00f1ador de moda\u00a0e antigo director creativo de Balenciaga.\nTraxectoria.\nCon 18 anos, mudouse \u00e1\u00a0cidade de Nova York para asistir \u00e1 Escola de Dese\u00f1o\u00a0Parsons. No 2005, ap\u00f3s dous anos en Parsons, decidiu lanzar a s\u00faa propia\u00a0marca de moda.\u00a0\nWang \u00e9 co\u00f1ecido polos seus dese\u00f1os urbanos. Despois de dese\u00f1ar a colecci\u00f3n de outono de 2008 que empregou o negro como a cor predominante, dese\u00f1ou a s\u00faa colecci\u00f3n de primavera 2009 que emprega cores brillantes como o laranxa, o p\u00farpura e o rosa.\u00a0O 31 de xullo de\u00a02015, anunciouse que Alexander Wang deixar\u00eda Balenciaga."}
{"id": "381866", "revid": "61134", "url": "https://gl.wikipedia.org/wiki?curid=381866", "title": "Grao de liberdade", "text": ""}
{"id": "381867", "revid": "61134", "url": "https://gl.wikipedia.org/wiki?curid=381867", "title": "Khi-cadrado", "text": ""}
{"id": "381868", "revid": "61134", "url": "https://gl.wikipedia.org/wiki?curid=381868", "title": "Khi cadrado", "text": "Khi cadrado pode referirse a:"}
{"id": "381869", "revid": "23204", "url": "https://gl.wikipedia.org/wiki?curid=381869", "title": "Moving Pictures", "text": "Moving Pictures \u00e9 o oitavo \u00e1lbum da banda canadense de rock progresivo Rush, publicado o 12 de febreiro de 1981 a trav\u00e9s do selo Anthem Records. Foi gravado e mesturado entre outubro e novembro de 1980 en Le Studio, en Morin-Heights, Quebec. Constru\u00eddo a partir do seu anterior traballo, \"Permanent Waves\", \"Moving Pictures\" ten un formato m\u00e1is amigable e incl\u00fae varias das canci\u00f3ns m\u00e1is co\u00f1ecidas do grupo, como os sinxelos \"Tom Sawyer\" e \"Limelight\", \"Red Barchetta\", e o tema instrumental \"YYZ\".\n\"Moving Pictures\" converteuse no seu \u00e1lbum m\u00e1is vendido nos Estados Unidos, chegando ao n\u00famero 3 da lista \"Billboard 200\", e a d\u00eda de hoxe continua a ser o seu disco m\u00e1is exitoso comercialmente. O \u00e1lbum foi un dos primeiros en ser certificado multi-platino pola RIAA tras establecer esa categor\u00eda en outubro de 1984, chegando a ser finalmente cu\u00e1druplo platino. \"Moving Pictures\" \u00e9 un dos dous disco de Rush listados no libro \"1001 \u00e1lbums que debes escoitar antes de morrer\" (\"2112\" e o outro). A revista \"Kerrang!\" situou a \"Moving Pictures\" no 43 da lista dos \"100 mellores \u00e1lbums de heavy metal de todos os tempos\". No ano 2012 foi listado como n\u00famero 10 na lista \"Your Favorite Prog Rock Albums of All Time\" da \"Rolling Stone\". En 2014 os lectores de \"Rhythm\" votaron a \"Moving Pictures\" como o \u00e1lbum con mellores bater\u00edas de toda a historia do rock progresivo."}
{"id": "381870", "revid": "27155", "url": "https://gl.wikipedia.org/wiki?curid=381870", "title": "Piroxeno", "text": "Os piroxenos (/piroksenos/) son un importante grupo de minerais inosilicatos que forman parte de moitas rochas \u00edgneas e metam\u00f3rficas. O seu nome procede das palabas gregas \"pyros\" 'lume' e \"xenos\" 'estra\u00f1o'. Este nome deullo Ren\u00e9 Just Ha\u00fcy debido a que este consideraba a s\u00faa presenza nas lavas como algo alleo a elas, \u00e9 dicir, impurezas que resistiran o lume.\nCaracter\u00edsticas qu\u00edmicas e f\u00edsicas.\nTe\u00f1en unha estrutura com\u00fan que consiste en cadeas simples de tetraedros de s\u00edlice. A s\u00faa f\u00f3rmula xeral \u00e9 XY(Si, Al)2O6, onde \"X\" representa calcio, sodio, ferro2+, manganeso, litio ou magnesio, e \"Y\" representa i\u00f3ns de menor tama\u00f1o como o cromo, aluminio, ferro2+, ferro3+, magnesio, manganeso ou titanio. Entre os diferentes piroxenos segundo a s\u00faa qu\u00edmica existe unha gran cantidade de miscibilidade. As variedades ricas en ferro, magnesio e calcio son as m\u00e1is com\u00fans.\nTe\u00f1en brillo v\u00edtreo. Son inalterables polo \u00e1cido clorh\u00eddrico. Os piroxenos con ferro son escuros, os que carecen deste elemento adoitan ser branquechos, grises ou de cor verde clara. Os piroxenos adoitan aparecen en forma prism\u00e1tica ou como pequenas agullas. Na s\u00faa aparencia e qu\u00edmica te\u00f1en un parecido aos anf\u00edbolos pero os piroxenos difer\u00e9ncianse por carecer de hidroxilo (OH) na s\u00faa estrutura cristalina e carecer do sitio \"A\" dos anf\u00edbolos polo cal non poden acomodar grandes elementos alcalinos. Outra diferenza m\u00e1is f\u00e1cil de detectar \u00e9 que os piroxenos te\u00f1en un plano de exfoliaci\u00f3n aproximadamente en 93\u00b0 e 87\u00b0, mentres que os anf\u00edbolos t\u00e9\u00f1eno en 56\u00b0 e 124\u00b0.\nSegundo a s\u00faa simetr\u00eda os piroxenos subdiv\u00eddense en ortopiroxenos, que son ortorr\u00f3mbicos, e clinopiroxenos, que son monocl\u00ednicos.\nClasificaci\u00f3n.\nO grupo dos piroxenos comprende dous subgrupos, dependendo do sistema de cristalizaci\u00f3n. Os clinopiroxenos cristalizan no sistema monocl\u00ednico (como a auxita, o di\u00f3psido e a espodumena), mientres que os ortopiroxenos fano no ortorr\u00f3mbico (como a broncita, a enstatita e a hiperstena).\nParax\u00e9nese.\nOs piroxenos forman parte de moitas rochas \u00edgneas e metam\u00f3rficas.\nEn rochas \u00edgneas os piroxenos f\u00f3rmanse nos magmas a temperaturas de 1000 a 1300\u00a0\u00b0C, e son unha das primeiras fases en cristalizar. A s\u00faa r\u00e1pida meteorizaci\u00f3n fai que non adoiten formar parte de rochas sedimentarias. Algunhas das rochas \u00edgneas nas que son frecuentes os piroxenos son o basalto, o gabro e a peridotita.\nEn sistemas \u00edgneos p\u00f3dese formar enstatita cando o olivino presente nun magma entra en contacto con cuarzo ou o seu constitu\u00ednte SiO2, compo\u00f1entes que non poden normalmente coexistir en equilibrio qu\u00edmico. Dita situaci\u00f3n expr\u00e9sase coa seguinte reacci\u00f3n qu\u00edmica: \nA onfacita, un piroxeno de sodio e aluminio, at\u00f3pase soamente en ecloxitas, rochas que sufriron un metamorfismo de moi alta temperatura e presi\u00f3n. As ecloxitas que conte\u00f1en onfacita p\u00f3dense encontrar en zonas de subduci\u00f3n exhumadas. En Sur\u00e1frica atop\u00e1ronse n\u00f3dulos de ecloxita con onfacita en peridotitas en chemineas de kimberlita.\nO di\u00f3psido adoita encontrarse en rochas ricas en calcio, como a calcaria e a dolom\u00eda, que sufriron metamorfismo de contacto (tam\u00e9n chamado metamorfismo t\u00e9rmico) ou metamorfismo rexional. En zonas de skarn o di\u00f3psido x\u00e9rase por metamorfismo de contacto e est\u00e1 asociado \u00e1 wollastonita, vesuvianita, grosularia e tremolita. A reacci\u00f3n qu\u00edmica que xera di\u00f3psido durante o metamorfismo de contacto de rochas ricas en calcio \u00e9 un proceso de descarbonatizaci\u00f3n que pode expresarse coa seguinte f\u00f3rmula:\nOutra variedade de piroxeno que se pode formar durante o metamorfismo de contacto \u00e9 a hedenbergita, que aparece cando sedimentos ricos en ferro sofren este proceso.\nMeteorizaci\u00f3n.\nA meteorizaci\u00f3n qu\u00edmica do piroxeno produce minerais da arxila como produto final. Como os minerais da arxila son heterox\u00e9neos, a composici\u00f3n de ditos minerais vai depender da composici\u00f3n inicial do piroxeno. Consid\u00e9rase que nas fases iniciais de meteorizaci\u00f3n est\u00e1n reguladas pola estrutura do piroxeno e que se producen biopiribolos complexos. Nun estudo particular observouse a transformaci\u00f3n de piroxeno en estruturas similares a talco con ferro. No mesmo estudo p\u00faidose ver que as estruturas similares a talco separ\u00e1banse do ferro en etapas avanzadas de meteorizaci\u00f3n producindo \u00f3xidos de ferro e talco puro a escala microsc\u00f3pica.\nA meteorizaci\u00f3n e alteraci\u00f3n da auxita pode producir tanto anf\u00edbolos actinol\u00edticos (ural\u00edticos) coma clorita e m\u00e1is raramente epidota e carbonatos. Os anf\u00edbolos actinol\u00edticos producidos pola alteraci\u00f3n aparercen comunmente en forma de agregados de pequenos cristais prism\u00e1ticos a\u00ednda que tam\u00e9n m\u00e1is infrecuentemente en forma dun s\u00f3 cristal. A alteraci\u00f3n da auxita adoita iniciarse nos seus bordos ou nas zonas de exfoliaci\u00f3n producindo pequenas \u00e1reas con piroxeno destinguido con diminutas placas de anf\u00edbolo."}
{"id": "381871", "revid": "89787", "url": "https://gl.wikipedia.org/wiki?curid=381871", "title": "We Were Dead Before the Ship Even Sank", "text": "We Were Dead Before the Ship Even Sank \u00e9 o quinto \u00e1lbum da banda estadounidense de rock alternativo Modest Mouse, publicado o 20 de marzo de 2007 a trav\u00e9s do selo Epic Records. \u00c9 o \u00fanico disco do grupo co antigo guitarrista de The Smiths Johnny Marr como membro. Ten unha forte tem\u00e1tica n\u00e1utica e foi orixinalmente imaxinado como un \u00e1lbum conceptual sobre a tripulaci\u00f3n dun barco que morre en cada canci\u00f3n.\nO \u00e1lbum foi certificado ouro pola RIAA o 11 de xu\u00f1o de 2009. Cara febreiro do 2015 o \u00e1lbum levaba vendidas 649 000 copias nos Estados Unidos."}
{"id": "381872", "revid": "61134", "url": "https://gl.wikipedia.org/wiki?curid=381872", "title": "Primitiva", "text": "Primitiva pode facer referencia a:"}
{"id": "381873", "revid": "6436659", "url": "https://gl.wikipedia.org/wiki?curid=381873", "title": "Lingua tabasaran", "text": "O tabasaran \u00e9 unha lingua cauc\u00e1sica que pertence \u00e1 familia de linguas lezguias. \u00c9 falada polo pobo tabasaran, que vive no sur de Daguest\u00e1n. Existen dous dialectos principais: o norte (khanag) e o sur. \u00c9 unha lingua literaria baseada no dialecto do sur, e \u00e9 unha das linguas oficiais de Daguest\u00e1n.\nO tabasaran \u00e9 unha lingua ergativa. Os nomes te\u00f1en at\u00e9 48 casos diferentes. O sistema verbal \u00e9 relativamente sinxelo; os verbos concordan co suxeito en n\u00famero, persoa e clase."}
{"id": "381875", "revid": "15490", "url": "https://gl.wikipedia.org/wiki?curid=381875", "title": "Magda Donato", "text": "Magda Donato, pseud\u00f3nimo de Carmen Eva Nelken Mansberger, nada o 6 de febreiro de 1898 en Madrid e finada o 3 de novembro de 1966 en Cidade de M\u00e9xico, foi unha xornalista, dramaturga, narradora e actriz espa\u00f1ola que tivo que se exiliar en M\u00e9xico tras a Guerra Civil Espa\u00f1ola. Foi irm\u00e1 da escritora e pol\u00edtica Margarita Nelken.\nTraxectoria.\nNaceu en Madrid no seo dunha familia comerciantes de ascendencia xudeu-alem\u00e1. O seu pai era un xoieiro espa\u00f1ol, e a s\u00faa nai, nada en Francia, era filla dun reloxeiro que, en 1889, fora a Madrid a traballar como reloxeiro de palacio e, ademais, que posu\u00edu unha reloxar\u00eda e xoiar\u00eda na Puerta del Sol, n\u00ba 15 de Madrid. A s\u00faa rica familia proporcionoulle unha esmerada educaci\u00f3n superior, pouco com\u00fan para as mulleres nese momento.\nDecontado, en 1917, comezou a escribir no xornal \"El Imparcial\", diario da familia Gasset, e m\u00e1is tarde noutros xornais madrile\u00f1os como \"Estampa\", \"El Liberal\" e \"La Tribuna\". Asinaba os seus artigos como Magda Donato, para autoafirmarse fronte \u00e1 s\u00faa irm\u00e1 m\u00e1is vella, Margarita Nelken.\nNos anos trinta realizou para o diario \"Ahora\" unha serie chamada \"Reportajes vividos\", nos que co\u00f1eceu desde dentro un hospital psiqui\u00e1trico, un albergue de mendigos e un c\u00e1rcere de mulleres.\nEn 1939 veuse obrigada a sa\u00edr ao exilio pola guerra civil espa\u00f1ola, foi a Francia, e en novembro de 1941 chegou a M\u00e9xico, onde iniciou a s\u00faa carreira como actriz no grupo \"Les comedi\u00e9ns de France\". Escribiu xunto coa s\u00faa parella Salvador Bartolozzi obras de teatro para nenos como \"Pinocho en el pa\u00eds de los cuentos\" ou \"Las aventuras de Cucuruchito y Pinocho\", estreadas en M\u00e9xico durante a d\u00e9cada de 1940. Algunhas das s\u00faas pel\u00edculas m\u00e1is co\u00f1ecidas foron \"La liga de las muchachas\" (1949), \"Curvas peligrosas\" (1950), \"El amor no es negocio\" (1949) e \"Caperucita y Pulgarcito contra los monstruos\" (1960). O seu labor como actriz ser\u00eda reco\u00f1ecido en 1960 co premio \u00e1 mellor actriz concedido pola Agrupaci\u00f3n de Cr\u00edticos de Teatro.\nTras a s\u00faa morte o 3 de novembro de 1966 en Cidade de M\u00e9xico, creouse o Premio Magda Donato co fin de reco\u00f1ecer e premiar a mellor obra escrita do ano, premio que foi administrado pola Asociaci\u00f3n Nacional de Directores y Actores (ANDA) ata a s\u00faa desaparici\u00f3n en 1973."}
{"id": "381876", "revid": "23204", "url": "https://gl.wikipedia.org/wiki?curid=381876", "title": "Carmen Eva Nelken Mansberger", "text": ""}
{"id": "381882", "revid": "839", "url": "https://gl.wikipedia.org/wiki?curid=381882", "title": "Vincentas Sladkevi\u010dius", "text": "Vincentas Sladkevi\u010dius, nado o 20 de agosto de 1920 en \u017dasliai e finado o 28 de maio de 2000 en Kaunas, foi un eclesi\u00e1stico cat\u00f3lico latino lituano, arcebispo de Kaunas entre 1989 e 1996, e cardeal dende 1988.\nTraxectoria.\nVincentas Sladkevi\u010dius naceu en \u017dasliai (Kai\u0161iadorys) o 20 de agosto de 1920, sendo o menor dos cinco fillos que tiveron Mykolas Sladkevi\u010dius e a s\u00faa dona Ur\u0161ule Kavaliauskaite (os outros foron Ona, Emilija, Jonas e Marija). Logo de estudar no seminario de Kaunas e na Facultade de Teolox\u00eda da Universidade Vytautas Magnus, foi ordenado sacerdote o 25 de marzo de 1944. A continuaci\u00f3n, exerceu o seu ministerio pastoral en Kai\u0161iadorys at\u00e9 1959, ademais de exercer de profesor e director de estudos no seminario de Kaunas.\nO 14 de novembro de 1957 Sladkevi\u010dius foi nomeado bispo auxiliar \"sedi datus\" de Kai\u0161iadorys e bispo titular de \"Abora\". Recibiu a s\u00faa consagraci\u00f3n episcopal no seguinte 25 de decembro de mans do bispo Teofilius Matulionis. Por\u00e9n, o goberno comunista do seu pa\u00eds impediulle exercer o seu ministerio, e pasou a residir en Nemun\u0117lio Radviliskis baixo virtual arresto domiciliario entre 1963 e 1982. En 1975 ingresou na Congregaci\u00f3n dos Padres Marianos. O 15 de xullo de 1982 foi nomeado administrador apost\u00f3lico \"ad nutum Sanctae sedis\" de Kai\u0161iadorys, e converteuse en presidente da Conferencia Episcopal Lituana o 27 de abril de 1988.\nO papa Xo\u00e1n Paulo II creouno cardeal no consistorio do 28 de xu\u00f1o de 1988, co t\u00edtulo de cardeal-presb\u00edtero de Spirito Santo alla Ferratella. O mesmo papa nomeouno o 10 de marzo de 1989 arcebispo de Kaunas, permanecendo no cargo at\u00e9 a s\u00faa renuncia o 4 de maio de 1996.\nEn 1998 foi condecorado coa Orde de Vytautas o Grande. Finou en Kaunas o 28 de maio de 2000, e est\u00e1 enterrado na catedral local."}
{"id": "381883", "revid": "85894", "url": "https://gl.wikipedia.org/wiki?curid=381883", "title": "Mercedes Gonz\u00e1lez Castro", "text": "Mercedes Gonz\u00e1lez Castro, m\u00e1is co\u00f1ecida como Mercedes Castro, nada nas Pontes de Garc\u00eda Rodr\u00edguez, \u00e9 unha actriz galega de teatro, televisi\u00f3n e cine.\nTraxectoria.\n\u00c9 co\u00f1ecida, entre outros papeis, polo de \"Amelia\" na serie da TVG \"Padre Casares\".\nGalard\u00f3ns e nomeamentos.\nPremio Mar\u00eda Casares \u00e1 mellor actriz protagonista en 1998."}
{"id": "381888", "revid": "23204", "url": "https://gl.wikipedia.org/wiki?curid=381888", "title": "Lingua laz", "text": "A lingua laz (, '; , \"lazuri ena\", ou , ', ou tam\u00e9n \"\") \u00e9 unha lingua kartveliana falada polo pobo laz, que habita na costa sur do mar Negro. Est\u00edmase hai que arredor duns 20\u00a0000 falantes nativos de laz en Turqu\u00eda, nunha franxa de terra que se estende dende Melyat at\u00e9 a fronteira xeorxiana (oficialmente chamada Lazist\u00e1n at\u00e9 1925), e arredor duns 2\u00a0000 en Xeorxia."}
