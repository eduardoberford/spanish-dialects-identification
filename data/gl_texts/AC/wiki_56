{"id": "311784", "revid": "98629", "url": "https://gl.wikipedia.org/wiki?curid=311784", "title": "Aciclovir", "text": " \nAciclovir \u00e9 a Denominaci\u00f3n com\u00fan internacional (DCI) dun f\u00e1rmaco antiviral an\u00e1logo da guanosina. Util\u00edzase principalmente para tratar infecci\u00f3ns polo virus herpes simplex, a varicela e o herpes z\u00f3ster. Outros usos son a prevenci\u00f3n de infecci\u00f3ns por citomegalovirus despois dun transplante e de infecci\u00f3ns debidas ao virus de Epstein-Barr (mononucleose infecciosa). Este f\u00e1rmaco impide a replicaci\u00f3n viral ao interferir coa s\u00edntese de ADN viral, diminu\u00edndo a extensi\u00f3n e duraci\u00f3n da doenza.\nEntre os efectos lateriais graves deste medicamento est\u00e1n a disfunci\u00f3n renal e a diminuci\u00f3n das plaquetas. Entre os efectos laterias com\u00fans est\u00e1n n\u00e1useas e diarreas. Recom\u00e9ndase especial coidado no uso deste f\u00e1rmaco \u00e1s persoas cunha funci\u00f3n hep\u00e1tica ou renal deficiente. O aciclovir consid\u00e9rase seguro para usalo durante o embarazo.\n\u00c9 unha das medicinas inclu\u00eddas na Lista de medicinas esenciais da Organizaci\u00f3n Mundial da Sa\u00fade, na que se incl\u00faen as medicinas m\u00e1is importantes necesarias nun sistema sanitario. Comercial\u00edzase con nomes de marca como Cyclovir e Zovirax entre outros. O nome qu\u00edmico do produto \u00e9 acicloguanosina (ACV).\nAplicaci\u00f3ns m\u00e9dicas.\nO aciclovir \u00fasase para o tratamento das infecci\u00f3ns polo virus herpes simplex e polo virus varicela z\u00f3ster, entre o que se incl\u00fae as seguintes aplicaci\u00f3ns:\nPor\u00e9n, o aciclovir oral non parece que faga descender o risco de sufrir dores no herpes z\u00f3ster. Nas persoas con herpes ocular, o aciclovir \u00e9 m\u00e1is efectivo que a idoxuridina ou vidarabina no n\u00famero relativo de casos de \u00e9xito na curaci\u00f3n dos ollos.\nO aciclovir intravenoso \u00e9 efectivo para tratar condici\u00f3ns m\u00e9dicas graves causadas por diferentes especies de virus da familia dos herpes, inclu\u00edndo os que causan infecci\u00f3ns locais localizadas por virus herpes, herpes xenital grave, varicela e encefalite. Tam\u00e9n \u00e9 efectivo en infecci\u00f3ns herp\u00e9ticas sist\u00e9micas ou traum\u00e1ticas, eccema herp\u00e9tico e meninxite por herpes simplex.\nAs \"revisi\u00f3ns\" dos datos das investigaci\u00f3ns realizadas desde a d\u00e9cada de 1980 indican que ten certo efecto en reducir a cantidade e duraci\u00f3n de lesi\u00f3ns sempre que o aciclovir se aplique nun estadio inicial dun gromo. Investigaci\u00f3ns recentes atoparon que o aciclovir t\u00f3pico \u00e9 efectivo nos estadios inicial e final do gromo e melloraron a certeza estat\u00edstica e a metodolox\u00eda con respecto a estudos previos. Os ensaios co aciclovir indican que este axente non serve para a prevenci\u00f3n da transmisi\u00f3n do VIH, pero pode axudar a facer m\u00e1is lenta a progresi\u00f3n da infecci\u00f3n por VIH en persoas que non est\u00e1n seguindo a terapia antirretroviral habitual. Este descubrimento enfatiza a importancia de comprobar estratexias simples e baratas distintas da terapia antirretroviral habitual, como pode ser o propio aciclovir e o cotrimoxazol, en persoas infectadas polo VIH.\nEmbarazo.\nOs CDC dos Estados Unidos e outras instituci\u00f3ns declararon que se pode utilizar o aciclovir durante o embarazo para tratar episodios iniciais ou recorrentes graves de herpes xenital. Do mesmo modo, tam\u00e9n se pode utilizar o aciclovir por v\u00eda IV en infecci\u00f3ns graves por HSV (especialmente HSV diseminado). Os estudos feitos en ratos, coellos e ratas sobre a administraci\u00f3n de aciclovir (con doses de m\u00e1is de 10 veces o equivalente do que se usa en humanos) durante a organox\u00e9nese non puideron demostrar que se produciran defectos de nacemento. Os estudos feitos en ratas nos cales se lles deu o equivalente de 63 veces as concentraci\u00f3ns humanas en estado estacionario est\u00e1ndar do f\u00e1rmaco no d\u00eda 10 da xestaci\u00f3n mostraron que se produc\u00edan anomal\u00edas no rabo e cabeza.\nO aciclovir \u00e9 recomendado pola CDC para o tratamento da varicela durante o embarazo, especialmente durante o segundo e terceiro trimestres.\nO aciclovir excr\u00e9tase no leite humano, polo que se recomenda precauci\u00f3n nas mulleres que est\u00e1n a dar o peito. En estudos limitados observouse que os nenos lactantes est\u00e1n expostos a aproximadamente un 0,3\u00a0mg/kg/d\u00eda cando se lle administra oralmente o aciclovir \u00e1 nai. Se as nais que est\u00e1n a dar o peito te\u00f1en lesi\u00f3ns herp\u00e9ticas preto da mama, deber\u00eda evitarse dar o peito.\nEfectos adversos.\nTerapia sist\u00e9mica.\nAs reacci\u00f3ns adversas com\u00fans (\u22651% dos pacientes) asociadas coa terapia con aciclovir sist\u00e9mico (oral ou IV) incl\u00faen: n\u00e1usea, v\u00f3mito, diarrea, encefalopat\u00eda (s\u00f3 por v\u00eda IV), reacci\u00f3ns no sitio de inxecci\u00f3n (s\u00f3 con IV) e dor de cabeza. En doses altas hai informes de alucinaci\u00f3ns. Efectos adversos infrecuentes (0,1\u20131% dos pacientes) son: axitaci\u00f3n, vertixe, confusi\u00f3n, mareos, edema, dores articulares, dor de gorxa, estrinximento, dor abdominal, perda de pelo, erupci\u00f3ns cut\u00e1neas e debilidade. Os efectos adversos raros (&lt;0,1% dos pacientes) incl\u00faen: coma, ataque epil\u00e9ptico, neutropenia, leucopenia, cristaluria, anorexia, fatiga, hepatite, s\u00edndrome de Stevens\u2013Johnson, necr\u00f3lise epid\u00e9rmica t\u00f3xica, p\u00farpura trombocitop\u00e9nica tromb\u00f3tica (plaquetas baixas e trastornos na coagulaci\u00f3n) e anafilaxe.\nO aciclovir intravenoso pode causar nefrotoxicidade reversible ata o 5% a 10% dos pacientes debido \u00e1 precipitaci\u00f3n de cristais de aciclovir nos riles. A nefropat\u00eda cristalina por aciclovir \u00e9 m\u00e1is com\u00fan cando o aciclovir se administra como unha infusi\u00f3n r\u00e1pida e en pacientes con deshidrataci\u00f3n e deficiencias renais previas. Pode reducirse este risco cunha hidrataci\u00f3n axeitada, unha velocidade m\u00e1is lenta de infusi\u00f3n, e unha dosificaci\u00f3n baseada no funcionamento renal.\nTerapia t\u00f3pica.\nAs cremas t\u00f3picas de aciclovir as\u00f3cianse comunmente (\u22651% dos pacientes) con: pel seca ou descamada ou sensaci\u00f3ns transitorias punzantes/queimuras na pel. Efectos adversos infrecuentes son o eritema ou pro\u00eddo. Cando se aplica no ollo, o aciclovir est\u00e1 asociado comunmente (\u22651% dos pacientes) con sensaci\u00f3n transitoria de punzadas suaves. Infrecuentemente (0,1\u20131% dos pacientes), o aciclovir oft\u00e1lmico est\u00e1 asociado con queratite papuloide superficial ou reacci\u00f3ns al\u00e9rxicas.\nInteracci\u00f3ns con f\u00e1rmacos.\nKetoconazole: Estudos de replicaci\u00f3n viral in vitro atoparon unha actividade antiviral dependente de dose sin\u00e9rxica contra o HSV-1 e HSV-2 cando se administra ketoconazole con aciclovir. Por\u00e9n, este efecto non foi clinicamente establecido e neces\u00edtanse m\u00e1is estudos para avaliar o verdadeiro potencial desta sinerxia entre estes dous f\u00e1rmacos.\nProbenecid: Hai informes dun incremento da vida media do aciclovir, xunto cunha diminuci\u00f3n da excreci\u00f3n urinaria e a eliminaci\u00f3n renal en estudos nos que se administraron simultaneamente probenecid e aciclovir.\nInterfer\u00f3n: Hai efectos sin\u00e9rxicos cando se administra con aciclovir e deber\u00eda terse precuaci\u00f3n cando se administra aciclovir a pacientes que reciben interfer\u00f3n por v\u00eda IV.\nZidovudina: A\u00ednda que se administra con frecuencia xunto con aciclovir a pacientes co VIH, atopouse neurotoxicidade en polo menos un paciente que presentaba extrema somnolencia e aton\u00eda de 30 a 60 d\u00edas despois de recibir aciclovir por v\u00eda IV; os s\u00edntomas desapareceron cando se interrompeu a medicaci\u00f3n con aciclovir.\nDetecci\u00f3n en flu\u00eddos biol\u00f3xicos.\nO aciclovir pode ser cuantificado no plasma ou soro para monitorizar a acumulaci\u00f3n de drogas en pacientes con disfunci\u00f3n renal ou para confirmar unha diagnose de envelenamento en v\u00edtimas de sobredose aguda.\nMecanismo de acci\u00f3n.\nO aciclovir \u00e9 convertido pola timidina quinase viral en aciclovir monofosfato, o cal \u00e9 despois convertido polas quinases da c\u00e9lula h\u00f3spede en aciclovir trifosfato (ACV-TP). O ACV-TP, \u00e1 s\u00faa vez, inhibe competitivamente e inactiva as ADN polimerases especificadas polo HSV, impedindo a s\u00edntese viral de ADN sen afectar aos procesos celulares normais.\nMicrobiolox\u00eda.\nO aciclovir \u00e9 activo contra a maior\u00eda das especies da familia dos herpesvirus. En orde descendente de actividade teriamos:\nResistencia.\nA resistencia ao aciclovir \u00e9 rara, pero \u00e9 m\u00e1is com\u00fan en pacientes sometidos a unha profilaxe antiviral cr\u00f3nica (receptores de transplantes, persoas con SIDA debido \u00e1 infecci\u00f3n polo VIH). Os mecanismos de resistencia no HSV incl\u00faen unha timidina quinase viral deficiente; mutaci\u00f3ns na timidina quinase viral ou na ADN polimerase, que alteran a sensibilidade polo substrato.\nFarmacocin\u00e9tica.\nEn canto \u00e1 s\u00faa farmacocin\u00e9tica, o aciclovir \u00e9 moi pouco hidrosoluble e ten unha mala biodispo\u00f1ibilidade oral (15\u201330%), polo que a administraci\u00f3n intravenosa \u00e9 necesaria se se requiren altas concentraci\u00f3ns. Cando se administra oralmente, o pico de concentraci\u00f3n no plasma aparece unhas 1 ou 2 horas despois. O aciclovir ten unha alta velocidade de distribuci\u00f3n; a uni\u00f3n a prote\u00ednas vai do 9 ao 33%. A vida media de eliminaci\u00f3n (t1/2) do aciclovir depende do grupo de idade; os neonatos te\u00f1en unha t1/2 de 4 horas, os nenos de 1 a 12 anos te\u00f1en unha t1/2 de 2 a 3 horas, mentres que os adultos te\u00f1en unha t1/2 de 3 horas.\nHistoria.\nO aciclovir considerouse o comezo dunha nova era na terapia antiviral, xa que \u00e9 extremadamente selectivo e de baixa citotoxicidade. Desde o seu descubrimento a mediados da d\u00e9cada de 1970, foi usado como un f\u00e1rmaco efectivo para o tratamento de infecci\u00f3ns de herpesvirus. A base para a s\u00edntese do aciclovir foron os nucle\u00f3sidos illados da esponxa do Caribe \"Cryptotethya crypta\". Foi codescuberto por Howard Schaffer, Robert Vince, S. Bittner e S. Gurwara que traballaron sobre o an\u00e1logo da adenosina acicloadenosina, que mostraba unha prometedora actividade antiviral. Despois, Schaffer traballou para a compa\u00f1\u00eda Burroughs Wellcome e continuou o desenvolvemento do aciclovir con Gertrude B. Elion. En 1979 rexistrouse unha patente nos Estados Unidos sobre o aciclovir no que Schaffer figura como inventor.\nPosteriormente, Vince seguiu os traballos inventando o abacavir, un f\u00e1rmaco \"an\u00e1logo de nucle\u00f3sido inhibidor da transcriptase inversa\" (nRTI) para pacientes de VIH. Elion foi premiada co Premio Nobel de Medicina de 1988, en parte polo desenvolvemento do aciclovir. Richard Whitley, un investigador da Universidade de Alabama en Birmingham e pioneiro da terapia antiviral, foi o primeiro que utilizou con \u00e9xito o f\u00e1rmaco en humanos.\nNomes comerciais.\nEntre os nomes de marca cos que se comercializa est\u00e1n: Cyclovir, Herpex, Acivir, Acivirax, Zovirax, Zoral, Xovir e Imavir."}
{"id": "311785", "revid": "27155", "url": "https://gl.wikipedia.org/wiki?curid=311785", "title": "Acyclovir", "text": ""}
{"id": "311786", "revid": "27155", "url": "https://gl.wikipedia.org/wiki?curid=311786", "title": "Acicloguanosina", "text": ""}
{"id": "311787", "revid": "89787", "url": "https://gl.wikipedia.org/wiki?curid=311787", "title": "Eclipse lunar de decembro de 2010", "text": "Unha eclipse lunar total tivo lugar entre o 20 e o 21 de decembro de 2010. Foi visible despois do Tempo do Leste na medianoite o 21 de decembro en Norte e Sur de Am\u00e9rica. O comezo da eclipse lunar foi visible desde Europa exactamente antes do amencer. A fin da eclipse lunar total foi visible no atardecer para o Xap\u00f3n e Asia nordeste; tam\u00e9n foi visible en Filipinas exactamente despois do atardecer (como unha eclipse lunar parcial). Ser\u00e1 a primeira eclipse lunar total en case tres anos, sendo a anterior a vista o 20 de febreiro de 2008.\n\u00c9 a segunda eclipse lunar ocorrida en 2010. A primeira foi unha eclipse parcial sucedida o 26 de xu\u00f1o de 2010. \u00c9 a primeira eclipse lunar total ocorrida no d\u00eda do solsticio de inverno do norte (ou solsticio de ver\u00e1n do sur) desde 1638, e a segunda da Era Com\u00fan.\nVisualizaci\u00f3n.\nEn Norteam\u00e9rica, a eclipse foi visible na s\u00faa totalidade o 21 de decembro de 2010, desde as 12:27 AM at\u00e9 as 6:06 AM en Tempo do Leste. En Tempo do Centro e o Oeste, a eclipse empezou na noite do 20 de decembro. Os observadores en toda a costa oriental de Suram\u00e9rica perderon as \u00faltimas fases da eclipse porque ocorreu despois da posta da L\u00faa.\nIgualmente, en Europa e \u00c1frica viuse a posta da L\u00faa mentres a eclipse progresaba. En Europa, s\u00f3 aqueles observadores do norte de Escandinavia (inclu\u00edndo Islandia) puideron ver o evento completo. Para os observadores no leste de Asia, a fin da eclipse foi visible, coa L\u00faa emerxendo no solpor. En Filipinas, esta foi observada como unha eclipse lunar parcial xusto despois de irse o Sol."}
{"id": "311788", "revid": "1131", "url": "https://gl.wikipedia.org/wiki?curid=311788", "title": "Ben Amera", "text": "Ben Amera \u00e9 o segundo mon\u00f3lito m\u00e1is grande do mundo, tras Uluru, elev\u00e1ndose case 400 m sobre a chaira circundante. At\u00f3pase en Mauritania, moi preto da fronteira co S\u00e1hara Occidental e a s\u00f3 3\u00a0km do ferrocarril Nouadhibou-Zouerate, sendo un dos grandes atractivos da famosa ruta. Nas inmediaci\u00f3ns at\u00f3panse outros mon\u00f3litos de menor entidade."}
{"id": "311798", "revid": "1131", "url": "https://gl.wikipedia.org/wiki?curid=311798", "title": "Crimes of the Heart", "text": "Crimes of the Heart (en ) \u00e9 unha obra de teatro de Beth Henley escrita en 1978 e estrenada en 1980. A obra fala de tres irm\u00e1s Babe, Lenny e Meg e sucede en Hazlehurst, Mississippi, na casa de Lenny, onde as tres lembran unhas \u00e1s outras as dores e as ledicias do pasado para reunirse como nunca.\nHenley adaptou a obra para o filme hom\u00f3nimo dirixido por Bruce Beresford en 1986, e intepretado entre outros por Diane Keaton, Jessica Lange e Sissy Spacek."}
{"id": "311805", "revid": "98629", "url": "https://gl.wikipedia.org/wiki?curid=311805", "title": "Arroz branco", "text": "Ch\u00e1mase arroz branco o arroz mo\u00eddo desprovisto da gluma (casca), o farelo e o xerme. Este proceso real\u00edzase para evitar a degradaci\u00f3n do arroz e alongar a s\u00faa vida \u00fatil. Tras el, os grans quedan pu\u00eddos, con aspecto branco brillante.\nA operaci\u00f3n de pu\u00eddo elimina gran parte das s\u00faas calidades nutricionais. Unha dieta baseada en arroz branco non enriquecido pode causar enfermidades neurol\u00f3xicas como o beriberi, a causa dun d\u00e9ficit de tiamina (vitamina B1). O arroz branco adoita enriquecerse con residuos do tratamento anterior.\nNos Estados Unidos \u00e9 obrigatorio reenriquecer o arroz branco con vitamina B1, B3 e ferro.\nDesde o s\u00e9culo XIX, o arroz integral e o salvaxe pres\u00e9ntanse como m\u00e1is saud\u00e1beis. O farelo do arroz integral cont\u00e9n fibra e o xerme, vitaminas e minerais. Isto contrasta coa visi\u00f3n tradicional do arroz integral, que o asocia coa pobreza e a fame."}
{"id": "311806", "revid": "56817", "url": "https://gl.wikipedia.org/wiki?curid=311806", "title": "Arroz bomba", "text": "Arroz bomba \u00e9 unha variedade de arroz (\"Oryza sativa \"L.) de gran redondo. Este arroz \u00e9 moi habitual nalgunhas zonas das coci\u00f1as da costa do levante espa\u00f1ol. \u00c9 un arroz moi habitual nos arroces desta \u00e1rea de Espa\u00f1a, as\u00ed como na elaboraci\u00f3n das paellas. \u00c9 considerado un arroz de gran curto debido a que cont\u00e9n menos amilopectina e \u00e9 co\u00f1ecido como o arroz de Valencia, por ser desta zona tradicional.\nCaracter\u00edsticas.\nTr\u00e1tase dun arroz orixinario da India. Este tipo de arroces cult\u00edvase desde a Idade Media na pen\u00ednsula ib\u00e9rica\u00a0e caracter\u00edzase por ser menos facilmente adherible ao fondo dos recipientes de cocci\u00f3n (isto d\u00e9bese ao contido dun terzo de amilosa). \u00c9 da variedade de gran curto, pos\u00fae unha cor perlada e un aspecto consistente. Unha caracter\u00edstica deste arroz \u00e9 que o gran pos\u00fae unha maior resistencia a \"abrirse\" durante a cocci\u00f3n, debido en parte a que adoita expandirse durante a mesma (nalgunhas ocasi\u00f3ns menci\u00f3nase que como un acorde\u00f3n). Tal expansi\u00f3n, pode chegar a alcanzar at\u00e9 d\u00faas, ou tres veces o volume inicial do gran. Este tipo de arroz require un maior contido de auga que outros de gran longo. Deste xeito, os grans acostuman ter a mesma estrutura tras a cocci\u00f3n. \u00c9 un dos m\u00e1is caros entre os arroces espa\u00f1ois. Un dos m\u00e1is preciados \u00e9 o procedente de Calasparra (con Denominaci\u00f3n de Orixe) e de Moratalla. Tam\u00e9n te\u00f1en grande tradici\u00f3n os arroces bomba de Silla (Valencia) e o de Pego (Alacant)."}
{"id": "311807", "revid": "56817", "url": "https://gl.wikipedia.org/wiki?curid=311807", "title": "Arroz \u00e1 cubana", "text": "O arroz \u00e1 cubana \u00e9 un prato da coci\u00f1a espa\u00f1ola. Tr\u00e1tase dun prato composto por arroz branco moldeado, ovo e pl\u00e1tano frito, xeralmente napado con salsa de tomate. \u00c9 un prato que tivo a s\u00faa orixe na Cuba Colonial ao inclu\u00edr un pl\u00e1tano fritido entre os seus ingredientes. Precisamente \u00e9 co\u00f1ecido en Filipinas durante o per\u00edodo da ocupaci\u00f3n espa\u00f1ola. \u00c9 un prato moi popular que se acostuma servir quente en restaurantes espa\u00f1ois como primeiro prato.\nCaracter\u00edsticas.\nO prato est\u00e1 composto de arroz branco fervido con tomate acompa\u00f1ado de polo, lombo, chistorra, cenoria fervida e salchichas. O arroz branco, unha vez fervido, mold\u00e9ase normalmente cun vaso ou cunca para que quede a modo de timbal. Pode empregarse para a s\u00faa elaboraci\u00f3n o t\u00edpico arroz espa\u00f1ol de gran redondo. \u00c9 un prato que se serve normalmente quente. Existen variantes do prato nas que se serve con ovos revoltos en lugar de ovo frito. Existen versi\u00f3ns nas que non se incl\u00fae un pl\u00e1tano, e no seu lugar ponse unha salchicha tipo \"Frankfurt\" (e en ocasi\u00f3ns beicon). \u00c9 posible que a orixe do prato fora unha das variantes de arroz co\u00f1ecidas procedente da coci\u00f1a caribe\u00f1a que se modificou e estableceu na pen\u00ednsula. Non se descarta por alg\u00fans autores que nacera de pratos de arroz ao inclu\u00edr o ovo frito durante a Cuba Colonial."}
{"id": "311808", "revid": "32797", "url": "https://gl.wikipedia.org/wiki?curid=311808", "title": "Crimes do coraz\u00f3n", "text": ""}
{"id": "311809", "revid": "32797", "url": "https://gl.wikipedia.org/wiki?curid=311809", "title": "Mary Cradock", "text": ""}
{"id": "311812", "revid": "22570", "url": "https://gl.wikipedia.org/wiki?curid=311812", "title": "Tempada 2015/16 do Deportivo da Coru\u00f1a", "text": "Durante a tempada 2015\u201316 o Deportivo da Coru\u00f1a competiu na Primeira Divisi\u00f3n (afrontando a s\u00faa 44\u00aa campa\u00f1a na m\u00e1xima categor\u00eda), logrando o 15.\u00ba posto na clasificaci\u00f3n. Tam\u00e9n competiu na Copa do Rei, alcanzando os oitavos de final.\nResumo da tempada.\nXu\u00f1o.\nO 3 de xu\u00f1o o club anunciou a renovaci\u00f3n de Manu Sotelo por catro tempadas, adestrador de porteiros desde a campa\u00f1a 2013\u201314. Ese mesmo d\u00eda anunciouse que o equipo realizar\u00e1 a concentraci\u00f3n de pretempada, entre o 6 e o 17 de xullo, nas instalaci\u00f3ns do Hotel Golf Balneario de Guitiriz.\nO 4 de xu\u00f1o anunciouse que o club e Meli\u00e1 Hotels renovaban a s\u00faa vinculaci\u00f3n unha campa\u00f1a m\u00e1is, con descontos para o club e os socios. Horas m\u00e1is tarde anunciouse que a lista de convocados por V\u00edctor S\u00e1nchez para iniciar a pretempada o 2 de xullo son: Germ\u00e1n Lux, \u00c1lex Berganti\u00f1os, Pablo Insua, Haris Medunjanin, Juan Dom\u00ednguez, Fabricio, Laure, Luisinho, Albert Lopo, Diego Seoane, Sa\u00fal e Luis Fern\u00e1ndez.\nO 19 de xu\u00f1o o club anunciou a fichaxe do defensa\u00a0Fernando Navarro por d\u00faas tempadas, con opci\u00f3n a outra terceira, logo de desvincularse do Sevilla FC.\nO 20 de xu\u00f1o anunciouse a renovaci\u00f3n de Albert Lopo por un ano m\u00e1is, con opci\u00f3n a dous segundo obxectivos.\nO 26 de xu\u00f1o anunciouse a fichaxe do defensa central Alejandro Arribas, procedente do Sevilla FC, firmando por tres tempadas, con opci\u00f3n a catro.\nO 30 de xu\u00f1o o club anunciou a reincorporaci\u00f3n do dianteiro catal\u00e1n Oriol Riera (logo da cesi\u00f3n de xaneiro a xu\u00f1o), procedente do Wigan Athletic FC, firmando por tres campa\u00f1as en propiedade polo Deportivo.\nXullo.\nO 6 de xullo anunciouse a incorporaci\u00f3n do centrocampista Luis Alberto Romero, cedido por unha tempada polo Liverpool FC, convert\u00e9ndose na terceira fichaxe do club coru\u00f1\u00e9s.\nO 16 de xullo anunciouse unha nova cesi\u00f3n do lateral Juanfran Moreno, esta vez procedente do seu novo club, o Watford FC. Chega cedido por unha tempada.\nO 22 de xullo o club anunciou un acordo co Benfica para unha nova cesi\u00f3n de Sidnei, por unha campa\u00f1a.\nO 23 de xullo o club deu a co\u00f1ecer un novo acordo para o financiamento de toda a s\u00faa d\u00e9beda, quedando fixada coas entidades bancarias nun importe total de 14 mill\u00f3ns de euros, cuxo vencemento final queda fixado na tempada 2031\u201332. Engade que, en total, a d\u00e9beda privilexiada reduciuse nos \u00faltimos 18 meses nun total de 12,2 mill\u00f3ns de euros.\nO 24 de xullo anunciouse a fichaxe do centrocampista Cani, firmando por unha temporada, logo de desvincularse do Villarreal CF.\nO 27 de xullo firmou por 4 tempadas o centrocampista coru\u00f1\u00e9s Pedro Mosquera, logo de desvincularse do Elche CF.\nAgosto.\nO 2 de agosto o club presentou o seu C\u00f3digo \u00c9tico, que recolle as obrigas que deben ter as persoas que representan o club. Art\u00e9llase nunha serie de protocolos internos.\nO 3 de agosto anunciouse a fichaxe do centrocampista arxentino Fede Cartabia, cedido por unha campa\u00f1a polo Valencia CF.\nO 6 de agosto o club anunciou a contrataci\u00f3n do centrocampista franc\u00e9s Fay\u00e7al Fajr, cedido por un ano polo Elche CF, con dous anos m\u00e1is no suposto de que o club ilicitano non retorne a Primeira Divisi\u00f3n.\nO 7 de agosto anunciouse unha nova cesi\u00f3n para o dianteiro burelao Luis Fern\u00e1ndez, marchando durante unha tempada ao SD Huesca.\nO 8 de agosto anunciouse a cesi\u00f3n do xogador do filial Samuel Piette durante unha tempada ao Racing de Ferrol, de Segunda Divisi\u00f3n B. Horas m\u00e1is tarde anunciouse a rescisi\u00f3n do contrato do mediocentro portugu\u00e9s, tam\u00e9n do filial pero tendo debutado co primeiro equipo, Paulo Teles.\nO 12 de agosto, tras varias semanas de negociaci\u00f3ns, anunciouse a contrataci\u00f3n do mediocampista coru\u00f1\u00e9s Lucas P\u00e9rez cun contrato por catro tempadas. A s\u00faa fichaxe, en propiedade, supuxo un desembolso de 1.500.000 euros para o club branquiazul.\nO 15 de agosto o club anunciou a cesi\u00f3n do central arzu\u00e1n Pablo Insua, por unha tempada, no CD Legan\u00e9s, de Segunda Divisi\u00f3n.\nO 23 de agosto anunciouse un novo amig\u00e1bel para o 2 de setembro contra o CD Lugo, esta vez en Riazor, e con motivo Memorial Moncho Rivera (organizado polo club coru\u00f1\u00e9s Victoria CF) en beneficio da Coci\u00f1a Econ\u00f3mica da cidade.\nO 24 de agosto anunciouse a contrataci\u00f3n do porteiro asturiano Manu Fern\u00e1ndez, volvendo de novo \u00e1 disciplina deportivista logo de catro anos, fichando por unha tempada. Horas m\u00e1is tarde o club anunciou a contrataci\u00f3n do atacante uruguaio Jonathan Rodr\u00edguez, cedido por unha tempada polo SL Benfica, que xa pasara reco\u00f1ecemento m\u00e9dico d\u00edas atr\u00e1s.\nO 31 de agosto o club anunciou a cesi\u00f3n de Bicho, cedido a anterior campa\u00f1a no FC Barcelona B, ao CD Legan\u00e9s, de Segunda Divisi\u00f3n. Igualmente, a entidade branquiazul anunciu a sa\u00edda do tam\u00e9n xogador do filial \u00c1lvaro Queijeiro, cedido por unha campa\u00f1a ao Pontevedra CF, de Segunda Divisi\u00f3n B.\nSetembro.\nO 1 de setembro o club anunciou que pagara toda a d\u00e9beda prevista para a tempada 2015\u201316, unha cantidade que ascende a 3.169.861,80 euros m\u00e1is 99.177,59 de xuros.\nO 2 de setembro disputouse o XVII Memorial Moncho Rivera (anunciado o 23 de agosto), que se saldou con vitoria deportivista fronte o CD Lugo nos penaltis, logo de empatar o partido (2\u20132). Co fin ben\u00e9fico do encontro, logr\u00e1ronse recadar 27.215 euros para a Coci\u00f1a Econ\u00f3mica da Coru\u00f1a.\nO 4 de setembro foi presentado o centrocampista arxentino Jon\u00e1s Guti\u00e9rrez, que firmou por unha tempada polo club coru\u00f1\u00e9s, logo de desvincularse do Newcastle United FC tras o mercado estival. Horas m\u00e1is tarde, o club anunciou a renovaci\u00f3n de \u00c1lex Berganti\u00f1os e Laure Sanabria, at\u00e9 xu\u00f1o de 2018.\nO 8 de setembro o club anunciou o falecemento de Madriles, porteiro branquiazul na d\u00e9cada de 1950.\nO 27 de setembro o club anunciou un acordo de patrocinio cos comentaristas chineses \"La Liga es divertida\". As\u00ed, durante unha tempada, verase ese slogan nos pantal\u00f3ns dos xogadores, en caracteres orientais. A presentaci\u00f3n f\u00edxose ao saltar o equipo ao terreo de xogo antes da xornada 6, inclu\u00edndose unha pancarta en chin\u00e9s na que o club felicitou a festa nacional chinesa a todos os seareiros chineses que seguen a Liga.\nOutubro.\nO 7 de outubro o club deu a co\u00f1ecer o programa \"Destino Riazor\", polo cal facilitar\u00e1 o desprazamento a Riazor de socios, pe\u00f1istas, e seareiros en xeral desde distintos puntos da provincia e do territorio galego, mediante unha rede de rutas en autocar. Estas in\u00edcianse en Fisterra, Santiago de Compostela, Cedeira, Ver\u00edn, Lugo e Pontevedra, con diversas paradas durante o traxecto. Dous d\u00edas m\u00e1is tarde anunciar\u00edan dous traxectos m\u00e1is (desde Muros e Ribadeo, respectivamente), facendo as\u00ed un total de oito rutas.\nNovembro.\nO 11 de novembro o club anunciou un partido amigable en Melga\u00e7o contra o FC Pa\u00e7os de Ferreira o venres d\u00eda 13, nunha fin de semana de par\u00f3n ligueiro por partidos das selecci\u00f3ns nacionais. O encontro rematou en empate (0\u20130).\nO 21 de novembro disputouse en Riazor o primeiro \"derbi galego\" da tempada, con victoria deportivista (2\u20130). Durante o transcurso do partido, un seareiro faleceu tras sufrir un paro card\u00edaco.\nDecembro.\nO 2 de decembro anunciouse que a FIFA estimara as alegaci\u00f3ns formuladas polo club \u00e1 demanda presentada por Roderick Miranda, nas que esix\u00eda 213.750 euros netos dunha suposta d\u00e9beda, inadmitindo as\u00ed a pretensi\u00f3n do xogador. Este mesmo d\u00eda debutou o equipo na edici\u00f3n 2015\u201316 da Copa do Rei, nunha victoria a domicilio contra o UE Llagostera (1\u20132). Neste partido estre\u00e1ronse esta campa\u00f1a co equipo o meta Manu Fern\u00e1ndez, o defensa Sa\u00fal Garc\u00eda, o mediocampista Haris Medunjanin e os canteir\u00e1ns R\u00f3ber Su\u00e1rez e Miguel Filipe Nunes Cardoso.\nO 3 de decembro o club celebrou unha xunta xeral de accionistas, onde se deu a co\u00f1ecer que a d\u00e9beda da entidade el\u00e9vase a 106 mill\u00f3ns de euros (dos cales 63 mill\u00f3ns son coa Axencia Tributaria). Conseguiuse reducir o d\u00e9ficit patrimonial en 7 mill\u00f3ns de euros (sendo este actualmente de 90 mill\u00f3ns), e sacando un beneficio de 6 mill\u00f3ns de euros tras a tempada 2014\u201315. Con todo, as contas e o orzamento para a tempada 2015\u201316 foron aprobados por m\u00e1is do 93% dos accionistas. Ademais, anunciouse a creaci\u00f3n, para a seguinte tempada, dun equipo feminino.\nO 4 de decembro o meta Fabricio Agosto foi operado con \u00e9xito no seu xeonllo esquedo, logo dunha reca\u00edda na s\u00faa lesi\u00f3n. Estar\u00e1 de baixa uns seis ou sete meses.\nO 10 de decembro o club anunciou que a Audiencia Provincial da Coru\u00f1a desestimou a reclamaci\u00f3n do asesor xur\u00eddico do anterior Consello de Administraci\u00f3n, Germ\u00e1n Rodr\u00edguez Conchado, na que demandaba a cantidade de 616.792,02 euros en concepto de honorarios correspondentes a procedementos xudiciais e administrativos durante o ano 2013.\nO 24 de decembro anunciouse a cesi\u00f3n do defensa Sa\u00fal Garc\u00eda, sen minutos en liga, ao CD Tenerife at\u00e9 o final da temporada.\nXaneiro.\nO 4 de xaneiro foi presentado o porteiro internacional croata Stipe Pletikosa como novo xogador do Deportivo. Xogar\u00e1 co dorsal n\u00famero 13 (en substituci\u00f3n do mancado Fabricio) e firmou por unha campa\u00f1a con opci\u00f3n a outra m\u00e1is.\nO 7 de xaneiro o club informou da incorporaci\u00f3n do centrocampista catal\u00e1n Pol Calvet para reforzar o equipo filial, por unha tempada con opci\u00f3n a m\u00e1is.\nO 8 de xaneiro, debido a un forte temporal, apareceron asolagadas diversas zonas do estadio de Riazor, ocasionando importantes estragos.\nO 20 de xaneiro o Comit\u00e9 de Competici\u00f3n decidiu anular a tarxeta amarela que recibira Pedro Mosquera, no partido fronte \u00e1 Real Sociedad en Anoeta e que rematou en empate (1\u20131).\nO 29 de xaneiro o club anunciou un acordo con Haris Medunjanin para a rescisi\u00f3n do seu contrato.\nMarzo.\nO 2 de marzo produciuse o debut na porter\u00eda do croata Stipe Pletikosa, cunha derrota a domicilio fronte o Athletic Club (4\u20131).\nAbril.\nO 6 de abril o club anunciou a renovaci\u00f3n de Germ\u00e1n Lux (por unha tempada) e Celso Borges (por tres tempadas, con opci\u00f3n a unha m\u00e1is).\nO 12 de abril o club lamentou o pasamento do ex xogador Guillermo Mu\u00f1oz \"Hallulla\" (que militou entre 1973 e 1978 no Deportivo), finado en Chile o d\u00eda anterior.\nMaio.\nO 8 de maio o equipo certificou a permanencia a falta dunha xornada, logo de vencer o Villarreal CF a domicilio (0\u20132), tras seis xornadas sen co\u00f1ecer a victoria.\nO 9 de maio o club anunciou que impor\u00e1 a s\u00faa m\u00e1xima distinci\u00f3n, a insignia de ouro e brillantes, a Arsenio Iglesias nun acto que ter\u00e1 lugar no descanso do derradeiro partido de liga, fronte o Real Madrid en Riazor.\nO 12 de maio o representante de Luisinho ofreceu unha rolda de prensa onde acusou a V\u00edctor S\u00e1nchez del Amo de \"querer destru\u00edr\" a carreira do xogador, logo de varias xornadas afastado do equipo por decisi\u00f3n t\u00e9cnica, alegando motivos persoais entre eles. Indicou que todo ocorreu tras unha liorta nun adestramento entre Lucas P\u00e9rez e Oriol Riera, na que se propiciou un enfrontamento entre Luisinho e V\u00edctor. Ademais, engadiu que o adestrador manipulou o equipo de xogadores en contra do lateral.\nNun ambiente moi turbado (onde tam\u00e9n se afastou do grupo a Albert Lopo por decisi\u00f3n t\u00e9cnica), e con declaraci\u00f3ns por parte de diversos xogadores do equipo, o 13 de maio V\u00edctor S\u00e1nchez ofreceu unha extensa rolda de prensa na que informou que o xogador catal\u00e1n fora afastado por \"negarse a adestrar en d\u00faas ocasi\u00f3ns\" e supo\u00f1\u00e9ndolle un \"comportamento bipolar\" dependendo de se ibar xogar ou non. Centr\u00e1ndose no caso de Luisinho informou que, xa estando advertido polo club do seu \"comportamento conflictivo\", os problemas comezaron no segundo partido no que contou con el, na tempada 2014\u201315, repet\u00edndose posteriorme en diversas ocasi\u00f3ns. Lembrou o incidente deste con Alejandro Arribas durante un adestramento (e a posterior suspensi\u00f3n de catro d\u00edas a Luisinho por parte do club) e louvou o seu bo comportamento a partir dese incidente. Por\u00e9n, segundo empeza a non entrar nos cadros de xogadores indicou que a s\u00faa actitude cambia e que chegou a \"ameazar o adestrador dicindo que ti\u00f1a que xogar, e que sen\u00f3n, \u00edalle crear moitos problemas\". Tras o mencionado incidente entre Lucas e Oriol, a finais de abril, abr\u00eduselle un novo expediente por \"faltar ao respecto ao adestrador, compa\u00f1eiros e director deportivo\". Finalmente, V\u00edctor engadiu que \"a estes xogadores d\u00e9uselles moitas oportunidades de reaccionar, tanto que at\u00e9 o grupo sentiuse ofendido\".\nO 16 de maio o equipo pechou a temporada cunha derrota fronte o Real Madrid en Riazor (0\u20132). No descanso, Arsenio Iglesias foi homenaxeado coa insignia de ouro e brillantes, m\u00e1xima distinci\u00f3n do club, e foi nomeado \"lenda branquiazul\".\nO 19 de maio a Comisi\u00f3n Antiviolencia anunciou unha multa de 30.000 euros para o Deportivo por ter colaborado cos Riazor Blues na venda de entradas e facilitar o desprazamento desta pe\u00f1a no encontro contra o Celta de Vigo. Horas m\u00e1is tarde, o club lamentou o pasamento do ex xogador Manuel Quevedo \"Pantale\u00f3n\", ocorrido en Madrid o d\u00eda anterior.\nMaterial deportivo.\nO equipamento do Deportivo foi proporcionado por Lotto e os patrocinadores foron Estrella Galicia e Abanca."}
{"id": "311814", "revid": "85894", "url": "https://gl.wikipedia.org/wiki?curid=311814", "title": "Carlos Alazraqui", "text": "Carlos Jaime Alazraqui, nado en Yonkers (Estado de Nova York) o 20 de xullo de 1962, \u00e9 un comediante e actor estadounidense."}
{"id": "311816", "revid": "89787", "url": "https://gl.wikipedia.org/wiki?curid=311816", "title": "Mareas cidad\u00e1s", "text": "As mareas cidad\u00e1s son un tipo de formaci\u00f3n pol\u00edtica creado para as Elecci\u00f3ns municipais de 2015 en Galicia. A\u00ednda que poden tomar a forma xur\u00eddica de partido pol\u00edtico, coalici\u00f3n ou agrupaci\u00f3n de electores caracter\u00edzanse pola diversidade de membros e de asociaci\u00f3ns que as compo\u00f1en. Os candidatos se elixen por votaci\u00f3n directa e se someten a votaci\u00f3n todas as decisi\u00f3ns \"importantes\" tomadas no concello ou na formaci\u00f3n durante toda a lexislatura.\nPor funcionalidade, pode ser que decisi\u00f3ns pequenas as tomen directamente un grupo m\u00e1is reducido de traballo.\nFormas xur\u00eddicas.\nUn partido pol\u00edtico \u00e9 unha formaci\u00f3n pol\u00edtica con entidade propia e xur\u00eddica ao que a lei lle permite realizar acci\u00f3ns que unha agrupaci\u00f3n non poder\u00eda. \nUnha agrupaci\u00f3n de electores \u00e9 unha formaci\u00f3n pol\u00edtica constitu\u00edda por un conxunto de cidad\u00e1ns para unha determinada causa e unha determinada zona. \u00c1s agrupaci\u00f3ns de electores non se lles permite formar coalici\u00f3ns para ning\u00fan fin, nin sequera poden ligarse na s\u00faa circunscrici\u00f3n electoral para acceder \u00e1s deputaci\u00f3ns. Nas deputaci\u00f3ns os seus votos ser\u00e1n contados de maneira individual, para o repartimento de escanos.\nDiferenzas con outras formaci\u00f3ns pol\u00edticas.\nA diferenza principal cunha coalici\u00f3n de partidos, \u00e9 que os partidos que estean no seu interior non te\u00f1en ning\u00fan poder, son as persoas co seu voto individual as que deciden. Unha coalici\u00f3n pode decidir que cada partido te\u00f1a un voto independentemente do n\u00famero de persoas que o conformen.\nEn xeral, te\u00f1en como caracter\u00edsticas:\nMareas en Galicia.\nListaxe por provincia e orde alfab\u00e9tica de concello."}
{"id": "311818", "revid": "89787", "url": "https://gl.wikipedia.org/wiki?curid=311818", "title": "N\u00f3s Pobra", "text": "N\u00f3s Pobra \u00e9 unha formaci\u00f3n pol\u00edtica asemblearia de \u00e1mbito municipal da Pobra do Carami\u00f1al que se presentou como agrupaci\u00f3n de electores \u00e1s elecci\u00f3ns municipais de 2015 para as que celebrou primarias nas que se elixiu a Xos\u00e9 Lois Pi\u00f1eiro como cabeza de lista. Logrou catro concelleiros con 1563 votos (27.4%) nun consistorio no que o Partido Popular perdeu a maior\u00eda absoluta e no que N\u00f3s Pobra accedeu ao goberno co apoio do PSdeG e do BNG."}
{"id": "311820", "revid": "22795", "url": "https://gl.wikipedia.org/wiki?curid=311820", "title": "Linguado com\u00fan", "text": ""}
{"id": "311821", "revid": "23204", "url": "https://gl.wikipedia.org/wiki?curid=311821", "title": "George Burns", "text": "Nathan Birnbaum, nado en Nova York o 20 de xaneiro de 1896 e finado en Beverly Hills (California) o 9 de marzo de 1996 foi un c\u00f3mico, actor e guionista estadounidense, co\u00f1ecido como George Burns.\nTraxectoria.\nBurns foi o noveno dos doce fillos de Louis \"Lippe\" Birnbaum e Dorah Bluth, inmigrantes xudeus procedentes de Roman\u00eda. O seu pai foi cantor substituto na sinagoga local, mais o seu emprego era o de pasador de abrigos. Durante a epidemia de gripe de 1903 contraeu a enfermidade e morreu aos 47 anos. O mozo Burns tivo ent\u00f3n que traballar para axudar a s\u00faa familia limpando zapatos, facendo recados e vendendo xornais.\nComo el mesmo contou foi \"descoberto\" aos sete anos cando traballaba facendo xarope nunha tenda de lambetadas.\nA s\u00faa primeira dona foi Hannah Siegel. O matrimonio, nunca consumado durou 26 semanas e ocorreu porque a familia dela non a deixar\u00eda ir de xira se non casaban. Divorci\u00e1ronse cando acabou a xira.\nNormalmente actuaba cunha rapaza e parec\u00eda ter habilidade para a comedia, pero nunca conxeniou cunha das s\u00faas parellas ata que co\u00f1eceu unha moza irlandesa cat\u00f3lica en 1923. \"E todo sucedeu\", dixo anos despois, \"o p\u00fablico deuse de conta de que eu ti\u00f1a talento. Ti\u00f1an raz\u00f3n. Ti\u00f1a un talento\u2026 e estiven casado con ela durante 38 anos\". Gracie Allen, que comezara no vodevil en 1909 e tras co\u00f1ecer a Burns comezaron como d\u00fao c\u00f3mico e casaron en 1926. Burns escrib\u00eda os seus propios gui\u00f3ns, a\u00ednda que poucas veces aparec\u00eda acreditado, e a mesma tarefa far\u00eda no cinema, na radio e finalmente na televisi\u00f3n, primeiro s\u00f3 e logo co seu irm\u00e1n Willie e un equipo de guionistas.\nBurns e Allen comezaron no cinema cunha serie de curtametraxes c\u00f3micas a finais da d\u00e9cad de 1930 e en 1932 conseguiron o seu propio programa de radio. Pasaron logo \u00e1 televisi\u00f3n, con \"The George Burns and Gracie Allen Show\", que durou desde 1950 ata 1958, cando Burns aceptou a xubilaci\u00f3n de Allen. Tras unha longa batalla cunha doenza card\u00edaca, Gracie faleceu o 27 de agosto de 1964 v\u00edtima dun ataque ao coraz\u00f3n.\nTrala morte da s\u00faa esposa, Burns centrouse no traballo. En 1974 Jack Benny fichou para interpretar un dos protagonistas de \"The Sunshine Boys\", baseado nunha obra de teatro de Neil Simon. Por\u00e9n a sa\u00fade de Benny comezaba a decaer e pediu ao seu representante que recomendase ao seu amigo Burns para substitu\u00edlo. Burns aceptou o traballo e finalmente ga\u00f1ou o Oscar ao mellor actor secundario. Nese momento converteuse na persoa de m\u00e1is idade en ga\u00f1ar o premio.\nEn 1977 interpretou a Deus no \u00e9xito \"Oh, God!\", con John Denver e en 1984 apareceu na portada de Penthouse con Vanessa Williams. Burns seguiu traballando ben cumpridos os noventa anos.\nEn xullo de 1994 sufriu unha ferida na cabeza ao caerse da ba\u00f1eira, da que nunca se acabou de recuperar. En decembro de 1995 estaba ben abondo para asistir a unha festa de Nadal organizada por Frank Sinatra, mais na festa colleu unha gripe que o debilitou a\u00ednda m\u00e1is. O 20 de xaneiro de 1996 estaba feble de m\u00e1is para asistir \u00e1s celebraci\u00f3ns polo seu centenario, mais bromeou con que o que quer\u00eda para este d\u00eda ser\u00eda \"unha noite con Sharon Stone\". Faleceu 49 d\u00edas m\u00e1is tarde e foi enterrado con Gracie Allen. Na cripta escribiron \"Gracie Allen (1902-1964) &amp; George Burns (1896-1996)-Together Again\" (\u201cXuntos de novo\u201d)."}
{"id": "311822", "revid": "27155", "url": "https://gl.wikipedia.org/wiki?curid=311822", "title": "Cyclovir", "text": ""}
{"id": "311823", "revid": "27155", "url": "https://gl.wikipedia.org/wiki?curid=311823", "title": "Zovirax", "text": ""}
{"id": "311830", "revid": "98629", "url": "https://gl.wikipedia.org/wiki?curid=311830", "title": "Electroforese capilar", "text": "A electroforese capilar (EC ou, en ingl\u00e9s, CE) \u00e9 unha familia de m\u00e9todos de separaci\u00f3n electrocin\u00e9ticos que se realizan en capilares submilim\u00e9tricos e en canais micro e nanoflu\u00eddicos. Moi a mi\u00fado a electroforese capilar ref\u00edrese \u00e1 electroforese en zona capilar (EZC ou CZE), pero outras t\u00e9cnicas electrofor\u00e9ticas pertencen tam\u00e9n a esta clase de m\u00e9todos, como son a electroforese en xel capilar (EXC ou CGE), o isoelectroenfoque capilar (IEEC ou CIEF), a isotacoforese capilar e a cromatograf\u00eda electrocin\u00e9tica micelar (CECM ou MEKC). Nos diversos m\u00e9todos de electroforese capilar, os analitos migran a trav\u00e9s de soluci\u00f3ns de electr\u00f3litos baixo a influencia dun campo el\u00e9ctrico. Os analitos poden ser separados segundo a s\u00faa mobilidade i\u00f3nica, e adicionalmente poden ser concentrados por medio de gradientes de condutividade e pH.\nInstrumentaci\u00f3n.\nA instrumentaci\u00f3n necesaria para levar a cabo unha electroforese capilar \u00e9 relativamente simple. Un sistema b\u00e1sico esquem\u00e1tico de electroforese capilar \u00e9 o que se mostra na figura 1. Os principais compo\u00f1entes do sistema son un vial de mostras, outros viais que funcionan como viais fonte e viais de destino, capilares, el\u00e9ctrodos, unha fonte el\u00e9ctrica de alta voltaxe, un detector, e un dispositivo para manexar os datos obtidos. O vial fonte, o de destino e o capilar \u00e9nchense cun electr\u00f3lito como \u00e9 unha soluci\u00f3n tamp\u00f3n acuosa. Para introducir a mostra, o extremo de entrada do capilar sit\u00faase nun vial que cont\u00e9n a mostra. A mostra introd\u00facese no capilar por acci\u00f3n capilar, presi\u00f3n, extracci\u00f3n con sif\u00f3n, ou electrocineticamente, e o capilar dev\u00f3vlese despois ao vial fonte. A migraci\u00f3n dos analitos in\u00edciase ao aplicar un campo el\u00e9ctrico entre os viais fonte e de destino que chega aos el\u00e9ctrodos desde o cable de alta voltaxe. No modo m\u00e1is com\u00fan de electroforese capilar todos os i\u00f3ns, positivos ou negativos, son pulados a trav\u00e9s do capilar na mesma direcci\u00f3n por fluxo electrosm\u00f3tico, como se explicar\u00e1 m\u00e1is adiante. Os analitos sep\u00e1ranse a medida que migran debido \u00e1 s\u00faa mobilidade electrofor\u00e9tica e son detectados preto do extremo de sa\u00edda do capilar. A sa\u00edda de datos do detector env\u00edase a un aparello que manexa os datos, como un integrador ou un computador. Os datos m\u00f3stranse despois nun electroferograma, que informa da resposta do detector en funci\u00f3n do tempo. Os compostos qu\u00edmicos que se separaron na electroforese aparecen no electroferograma como picos con diferentes tempos de retenci\u00f3n nun electroferograma. Richard D. Smith e colaboradores foron os primeiros que combinaron a electroforese capilar coa espectrometr\u00eda de masas, o que proporciona unha sensibilidade extremadamente grande para a an\u00e1lise de tama\u00f1os de mostra moi pequenas. Malia o pequeno tama\u00f1o das mostras (xeralmente s\u00f3 se introducen no capilar uns poucos nanolitros de l\u00edquido), cons\u00e9guese unha alta sensibilidade e picos n\u00edtidos, en parte debido \u00e1s estratexias de inxecci\u00f3n que dan lugar a unha concentraci\u00f3n de analitos nunha zona estreita preto do extremo de entrada do capilar. Isto pode conseguirse nas inxecci\u00f3ns a presi\u00f3n ou nas electrocin\u00e9ticas simplemente ao suspender a mostra nun tamp\u00f3n de condutividade menor (por exemplo, con concentraci\u00f3ns salinas baixas) que a do tamp\u00f3n que se \"corre\". Un proceso chamado amontoamento de mostra amplificada de campo (\"field-amplified sample stacking\", que \u00e9 unha forma de isotacoforese) orixina unha concentraci\u00f3n do analito nunha zona estreita na fronteira entre a mostra de baixa condutividade e o tamp\u00f3n que se \"corre\" de maior condutividade.\nPara conseguir un maior rendemento da mostra, \u00fasanse instrumentos con matrices (\"arrays\") de capilares cos que se analizan moitas mostras simultaneamente. Estes instrumentos de electroforese con matrices de capilares (CAE) con de 16 a 96 capilares util\u00edzanse para a secuenciaci\u00f3n de ADN capilar de alto ou medio rendemento, e os extremos de entrada dos capilartes disp\u00f3\u00f1ense espacialmente para recibiren as mostras directamente desde unha placas de 96 pozos de dimensi\u00f3ns SBS est\u00e1ndar. Certos aspectos da instrumentaci\u00f3n (como a detecci\u00f3n) son necesariamente m\u00e1is complexos que no sistema dun s\u00f3 capilar, mais os principios fundamentais do dese\u00f1o e funcionamento son similares aos que se mostraron na figura 1.\nDetecci\u00f3n.\nA separaci\u00f3n por electroforese capilar pode detectarse por medio de diversos dispositivos. A maior\u00eda dos sistemas comerciais usan absorbancia UV ou UV-Vis como modo principal de detecci\u00f3n. Nestes sistemas, util\u00edzase unha secci\u00f3n do propio capilar como c\u00e9lula de detecci\u00f3n. O uso dunha detecci\u00f3n no propio tubo permite a detecci\u00f3n de analitos separados sen perda de resoluci\u00f3n. En xeral, os capilares usados na electroforese capilar est\u00e1n cubertos cun pol\u00edmero (frecuentemente poliimida ou Teflon) para incrementar a flexibilidade. por\u00e9n, a porci\u00f3n do capilar utilizado para a detecci\u00f3n de luz UV debe ser opticamente transparente. Nos capilares cubertos de poliimida, un segmento do recubrimento \u00e9 xeralmente quiemado ou retirado por raspado para proporcionar unha fiestra libre de cobertura de varios mil\u00edmetros de longo. Esta secci\u00f3n \"espida\" do capilar pode romper facilmente, e existen capilares con recubrimentos transparentes que incrementan a estabilidade da fiestra da c\u00e9lula. A lonxitude do cami\u00f1o percorrido (\"path length\") da c\u00e9lula de detecci\u00f3n na electroforese capilar (~ 50 micr\u00f3metros) \u00e9 moito menor que na c\u00e9lula UV tradicional (~ 1\u00a0cm). Esta \"lonxitude do cami\u00f1o\" (\"path enght\") def\u00ednese como a distancia \u00e1 que a luz (UV/VIS) viaxa ao atravesar unha mostra nunha c\u00e9lula anal\u00edtica. Segundo a lei de Beer-Lambert, a sensibilidade do detector \u00e9 proporcional \u00e1 lonxitude do cami\u00f1o \u00f3ptico da c\u00e9lula. Para mellorar a sensibilidade, pode incrementarse esta lonxitude, a\u00ednda que isto ten como resultado unha perda de resoluci\u00f3n. O propio tubo do capilar pode expandirse no punto de detecci\u00f3n, creando unha \"c\u00e9lula burbulla\" cunha maior lonxitude do cami\u00f1o ou poden engadirse tramos de tubo adicionais no punto de detecci\u00f3n como se mostra na figura 2. Con todo, ambos os m\u00e9todos fan decrecer a resoluci\u00f3n da separaci\u00f3n. Tam\u00e9n se describiu unha detecci\u00f3n post-columna que utiliza unha configuraci\u00f3n de fluxo laminar.\nA detecci\u00f3n por fluorescencia pode usarse tam\u00e9n na electroforese capilar para mostras que fluorescen de forma natural ou son modificadas quimicamente para conter etiquetas fluorescentes. Este modo de detecci\u00f3n ofrece unha alta sensibilidade e mellora a selectividade para estas mostras, pero non pode utilizarse para mostras que non presenten fluorescencia. \u00dasanse numerosas estratexias de etiquetado para crear derivados fluorescentes ou conxugados de mol\u00e9culas non fluorescentes, inclu\u00edndo prote\u00ednas e ADN. A configuraci\u00f3n para a detecci\u00f3n por fluorescencia pode ser complicada nun sistema de electroforese capilar. O m\u00e9todo require que o raio de luz estea enfocado no capilar, o cal pode ser dif\u00edcil de facer con moitas fontes de luz. Utilizouse a fluorescencia inducida por l\u00e1ser en sistemas de electroforese capilar con l\u00edmites de detecci\u00f3n moi baixos de 10\u221218 a 10\u221221 mol. A sensibilidade da t\u00e9cnica atrib\u00faese \u00e1 alta intensidade da luz incidente e \u00e1 capacidade de enfocar axeitadamente a luz no capilar. A detecci\u00f3n por fluorescencia multicolor pode conseguirse ao inclu\u00edr espellos dicroicos m\u00faltiples e filtros de paso de banda para separar a emisi\u00f3n de fluorescencia entre m\u00faltiples detectores (por exemplo, tubos fotomultiplicadores), ou utilizando un prisma ou ret\u00edcula para proxectar a emisi\u00f3n de fluorescencia resolta espectralmente sobre un detector sensible \u00e1 posici\u00f3n, como unha matriz CCD. Os sistemas de electroforese capilar con sistemas de detecci\u00f3n LIF de 4 ou 5 cores son os que se usan normalmente para a secuenciaci\u00f3n do ADN capilar e as aplicaci\u00f3ns de xenotipado (\"perfil de ADN\").\nPara obter a identidade dos compo\u00f1entes dunha mostra, a electroforese capilar pode acoplarse directamente con espectrofot\u00f3metros de masas ou Espectroscopia Raman Amplificada na Superficie (SERS, \"Surface Enhanced Raman Spectroscopy\"). Na maior\u00eda dos sistemas, o extremo de sa\u00edda do capilar introd\u00facese nunha fonte de i\u00f3ns que utiliza ionizaci\u00f3n de electrospray (ESI). Os i\u00f3ns resultantes son despois analizados polo espectr\u00f3metro de masas. Esta configuraci\u00f3n require soluci\u00f3ns tamp\u00f3n vol\u00e1tiles, que afectar\u00e1n ao rango dos modos de separaci\u00f3n que se poden empregar e ao grao de resoluci\u00f3n que se pode conseguir.\nA medida e a an\u00e1lise fanse principalmente cun software de an\u00e1lise en xel especializado.\nPara a electroforese capilar SERS, os eluentes poden depositarse nun substrato activo para SERS. Os tempos de retenci\u00f3n do analito poden ser traducidos en distancias espaciais movendo o substrato activo para SERS a unha velocidade constante durante a electroforese capilar. Isto permite que a subseguinte t\u00e9cnica espectrosc\u00f3pica se aplique a eluentes espec\u00edficos para a identificaci\u00f3n con alta sensibilidade. Poden escollerse substratos activos para SERS que non interfiran co espectro dos analitos.\nModos de separaci\u00f3n.\nA separaci\u00f3n de compostos por electroforese capilar depende da migraci\u00f3n diferencial dos analitos no campo el\u00e9ctrico aplicado. A velocidade de migraci\u00f3n electrofor\u00e9tica (formula_1) dun analito cara ao el\u00e9ctrodo de carga oposta \u00e9:\nformula_2\nA mobilidade electrofor\u00e9tica pode determinarse experimentalmente a partir do tempo de migraci\u00f3n e da forza do campo:\nformula_3\nonde formula_4 \u00e9 a distancia desde o extremo de entrada do capilar ao punto de detecci\u00f3n, formula_5 \u00e9 o tempo requirido polo analito para chegar ao punto de detecci\u00f3n (tempo de migraci\u00f3n), formula_6 \u00e9 a voltaxe aplicada (forza do campo), e formula_7 \u00e9 a lonxitude total do capilar. Como s\u00f3 as part\u00edculas cargadas (i\u00f3ns) son afectadas polo campo el\u00e9ctrico, os analitos neutros sep\u00e1ranse mal na electrrofrese capilar.\nA velocidade de migraci\u00f3n dun analito na electroforese capilar depende tam\u00e9n da velocidade do fluxo electroosm\u00f3tico (FEO ou EOF) da soluci\u00f3n tamp\u00f3n. Nun sistema t\u00edpico, o fluxo electroosm\u00f3tico \u00e9 dirixido cara ao c\u00e1todo (cargado negativamente), para que o tamp\u00f3n fl\u00faa a trav\u00e9s do capilar desde o vial fonte ao vial de destino. Os analitos, ao \u00edrense separando polas s\u00faas diferentes mobilidades electrofor\u00e9ticas, migran cara ao el\u00e9ctrodo de carga oposta. Como resultado, os analitos cargados negativamente son atra\u00eddos ao \u00e1nodo cargado positivamente, en contra do fluxo electroosm\u00f3tico, mentres que os analitos cargados positivamente son atra\u00eddos ao c\u00e1todo, de acordo co fluxo electroosm\u00f3tico que se mostra na figura 3.\nA velocidade do fluxo electroosm\u00f3tico, formula_8 pode expresarse como:\nformula_9\nonde formula_10 \u00e9 a mobilidade electroosm\u00f3tica, a cal se define como:\nformula_11\nonde formula_12 \u00e9 o potencial zeta da parede capilar, e formula_13 \u00e9 a permitividade relativa da soluci\u00f3n tamp\u00f3n. Experimentalmente, a mobilidade electrosm\u00f3tica pde determinarse medindo o tempo de retenci\u00f3n dun analito neutro. A velocidade (formula_14) dun analito situado nun campo el\u00e9ctrico pode ser definida as\u00ed:\nformula_15\nDado que o fluxo electroosm\u00f3tico da soluci\u00f3n tamp\u00f3n \u00e9 xeralmente m\u00e1is grande que o da mobilidade electrofor\u00e9tica dos analitos, todos os analitos son transportados xunto coa soluci\u00f3n tamp\u00f3n cara ao c\u00e1todo. Mesmo os ani\u00f3ns con carga tripla pequenos poden ser redirixidos ao c\u00e1todo polo relativamente poderoso fluxo electroosm\u00f3tico da soluci\u00f3n tamp\u00f3n. Os analitos cargados negativamente son retidos durante m\u00e1is tempo no capilar debido \u00e1s s\u00faas mobilidade electrofor\u00e9ticas en conflito. A orde de migraci\u00f3n observada polo detector m\u00f3strase na figura 3: os cati\u00f3ns de carga m\u00faltiple pequenos migran rapidamente e os ani\u00f3ns con carga m\u00faltiple pequenos son retidos m\u00e1is fortemente.\nO fluxo electroosm\u00f3tico obs\u00e9rvase cando se aplica un campo el\u00e9ctrico a unha soluci\u00f3n nun capilar que ten cargas fixadas na s\u00faa parede interior. A carga acum\u00falase na superficie interior dun capilar cando se sit\u00faa unha soluci\u00f3n tamp\u00f3n dentro do capilar. Nun capilar de s\u00edlice fundida, os grupos silanol (Si-OH) unidos \u00e1 parede interna do capilar est\u00e1n ionizados formando grupos cargados negativamente silanoato (Si-O\u2212) a valores de pH maiores de 3. A ionizaci\u00f3n da parede capilar pode ser mellorada facendo primeiro \"correr\" unha primeira soluci\u00f3n b\u00e1sica, como de NaOH ou KOH a trav\u00e9s do capilar antes de introducir a soluci\u00f3n tamp\u00f3n. Os cati\u00f3ns da soluci\u00f3n tamp\u00f3n, ao seren atra\u00eddos polos grupos silanoatos cargados negativamente, formar\u00e1n d\u00faas capas internas de cati\u00f3ns (chamadas capa dobre difusa ou capa dobre el\u00e9ctrica) sobre a parede capilar como se mostra na figura 4. A primeira capa denom\u00ednase capa fixada porque est\u00e1 firmemente unida aos grupo silanoato. A outra capa, chamada capa m\u00f3bil, est\u00e1 m\u00e1is lonxe dos grupos silanoato. Cando se aplica o campo el\u00e9ctrico a capa de cati\u00f3ns m\u00f3bil \u00e9 pulada en direcci\u00f3n ao c\u00e1todo cargado negativamente. Como estes cati\u00f3ns est\u00e1n solvatados, a masa de soluci\u00f3n tamp\u00f3n migra coa capa m\u00f3bil, causando o fluxo electroosm\u00f3tico da soluci\u00f3n tamp\u00f3n. Outros capilares como poden ser os capilares de Teflon tam\u00e9n presentan fluxo electroosm\u00f3tico. O fluxo electroosm\u00f3tico destes capilares \u00e9 probablemente o resultado da adsorci\u00f3n de i\u00f3ns do tamp\u00f3n nas paredes do capilar. A velocidade de fluxo electroosm\u00f3tico \u00e9 dependente da forza do campo e da densidade de carga da parede do capilar. A densidade de carga da parede \u00e9 proporcional ao pH da soluci\u00f3n tamp\u00f3n. O fluxo electroosm\u00f3tico increm\u00e9ntase co pH ata que todos os grupos silanol dispo\u00f1ibles que tapizan a parede do capilar est\u00e1n completamente ionizados.\nEn certas situaci\u00f3ns nas que non \u00e9 desexable un fluxo electroosm\u00f3tico forte cara ao c\u00e1todo, a superficie interna do capilar pode recubrirse con pol\u00edmeros, surfactantes, ou pequenas mol\u00e9culas para reducir a electroosmose a niveis moi baixos, recuperando a direcci\u00f3n normal de migraci\u00f3n (ani\u00f3ns cara ao \u00e1nodo, e cati\u00f3ns cara ao c\u00e1todo). A instrumentaci\u00f3n para a electroforese capilar xeralmente incl\u00fae fontes de electricidade con polaridade reversible, que permiten que un mesmo instrumento se use en modo \"normal\" (con fluxo electroosm\u00f3tico e detecci\u00f3n preto do extremo cat\u00f3dico do capilar) e en modo \"inverso\" (co fluxo electroosm\u00f3tico suprimido ou invertido, e detecci\u00f3n preto do extremo an\u00f3dico do capilar). Unha das aproximaci\u00f3ns m\u00e1is com\u00fans para suprimir o fluxo electroosm\u00f3tico, como publicou Stellan Hjert\u00e9n en 1985, \u00e9 crear unha capa unida covalentemente de poliacrilamida linear. A superficie da s\u00edlice do capilar \u00e9 modificada primeiro cun reactivo silano que leva un grupo vinilo polimerizable (por exemplo, o 3-metacriloxipropiltrimetoxisilano), seguido da introduci\u00f3n dun mon\u00f3mero de acrilamida e un iniciador radical libre. A acrilamida polimer\u00edzase \"in situ\", formando cadeas lineares longas, algunhas das cales est\u00e1n unidas covalentemente ao reactivo silano unido \u00e1 parede. Hai outras varias estratexias para a modificaci\u00f3n covalente das superficies do capilar. Son tam\u00e9n com\u00fans os recubrimentos adsorbidos ou din\u00e1micos, que poden inclu\u00edr pol\u00edmeros ou pequenas mol\u00e9culas. Por exemplo, na secuenciaci\u00f3n do ADN capilar, o pol\u00edmero de criba (tipicamente polidimetilacrilamida) suprime o fluxo electrosm\u00f3tico a niveis moi baixos. Disponse comercialmente de varios axentes de recubrimento de capilares din\u00e1micos para modificar, suprimir, ou inverter a direcci\u00f3n do fluxo electroosm\u00f3tico. Ademais de modular o fluxo electroosm\u00f3tico, os recubrimentos da parede capilar poden tam\u00e9n servir para reducir as interacci\u00f3ns entre os analitos \"pega\u00f1entos\" (como as prote\u00ednas) e a parede do capilar. Estas interacci\u00f3ns parede-analito, se son importantes, manif\u00e9stanse como unha reduci\u00f3n no pico de eficiencia, picos asim\u00e9tricos, ou mesmo a perda total do analito na parede do capilar.\nEficiencia e resoluci\u00f3n.\no n\u00famero de placas te\u00f3ricas, ou eficiencia de separaci\u00f3n, na electroforese capilar v\u00e9n dado por:\nformula_16\nonde formula_17 \u00e9 o n\u00famero de (bandas) placas te\u00f3ricas, formula_18 \u00e9 a mobilidade aparente no medio de separaci\u00f3n e formula_19 \u00e9 o coeficiente de difusi\u00f3n do analito. De acodo con esta ecuaci\u00f3n, a eficiencia de separaci\u00f3n est\u00e1 s\u00f3 limitada pola difusi\u00f3n e \u00e9 proporcional \u00e1 forza do campo el\u00e9ctrico, a\u00ednda que as consideraci\u00f3ns pr\u00e1cticas limitan a forza do campo el\u00e9ctrico a uns poucs centos de voltios por cent\u00edmetro. A aplicaci\u00f3n de potenciais moi altos (&gt;20-30 kV) pode causar o arqueo ou rotura do capilar. Ademais, a aplicaci\u00f3n de campos el\u00e9ctricos fortes causa un quentamento por resistencia (quentamento de Joule) do tamp\u00f3n no capilar. En campos con forza o suficientemente alta, este quentamento \u00e9 forte dabondo como para que se poidan desenvolver dentro do capilar gradientes de temperatura radiais. Como a mobilidade electrofor\u00e9tica dos i\u00f3ns \u00e9 xeralmente dependente da temperatura (debido tanto \u00e1 ionizaci\u00f3n dependente de temperatura coma para os efectos de viscosidade do solvente), un perfil de temperatura non uniforme orixina unha variaci\u00f3n da mobilidade electrofor\u00e9tica a trav\u00e9s do capilar, e unha perda de resoluci\u00f3n. O inicio dun quentamento de Joule significativo pode determinarse constru\u00edndo un \"gr\u00e1fico da lei de Ohm\", no cal se mide a corrente que atravesa o capilar en funci\u00f3n do potencial aplicado. En campos baixos, a corrente \u00e9 proporcional ao potencial aplicado (lei de Ohm), mentres que en campos m\u00e1is altos a corrente desv\u00edase da li\u00f1a recta a medida que o quentamento orixina un decrecemento da resistencia do tamp\u00f3n. A mellor resulci\u00f3n obtense normalmente coa forza de campo m\u00e1xima, na cal o quentamento de Joule \u00e9 insignificante (\u00e9 dicir, preto do l\u00edmite entre os r\u00e9ximes linear e non liner do gr\u00e1fico da lei de Ohm). Xeralmente, os capilares de di\u00e1metro interno m\u00e1is pequeno soportan o uso de forzas de campo maiores, debido a unha mellora da disipaci\u00f3n da calor e gradientes t\u00e9rmicos menores, en comparaci\u00f3n cos capilares m\u00e1is grandes, pero cos inconvenientes de ter unha menor sensibilidade na detecci\u00f3n da absorbancia debido \u00e1 menor lonxitude de cami\u00f1o (\"path length\"), e unha maior dificultade para introducir o tamp\u00f3n e a mostra no capilar (os capilares pequenos requiren unha maior presi\u00f3n e/ou tempos m\u00e1is longos para forzar o movemento dos flu\u00eddos a trav\u00e9s do capilar).\nA eficiencia das separaci\u00f3ns por electroforese capilar \u00e9 xeralmente moito maior que a que presentan outras t\u00e9cnicas de separaci\u00f3n como a HPLC. A diferenza da HPLC, na electroforese capilar non hai transferencia de materia entre fases. Ademais, o perfil de fluxo en sistemas impulsados pola forza electroosm\u00f3tica \u00e9 plano, en vez do perfil de fluxo laminar arredondado caracter\u00edstico dos fluxos impulsados por presi\u00f3n en columnas de cromatograf\u00eda como se mostra na figura 5. Como resultado, a forza electroosm\u00f3tica non contrib\u00fae significativamente a ampliar a banda como na cromatograf\u00eda impulsada por presi\u00f3n. As separaci\u00f3ns de electroforese capilar poden ter varios centos de miles de placas te\u00f3ricas.\nA resoluci\u00f3n (formula_20) das separaci\u00f3ns de electroforese capilar pode escribirse as\u00ed:\nformula_21\nSegundo esta ecuaci\u00f3n, at\u00ednxese o m\u00e1ximo de resoluci\u00f3n cando as mobilidades electroosm\u00f3tica e electrofor\u00e9tica son similares en magnitude e opostas en signo. Ademais, pode verse que a alta resoluci\u00f3n require unha baixa velocidade e, en correspondencia, un aumento do tempo de an\u00e1lise.\nAdemais da difusi\u00f3n e do quentamento de Joule (discutidos antes), outros factores que poden facer diminu\u00edr a resoluci\u00f3n na electroforese capilar a partir dos l\u00edmites te\u00f3ricos na ecuaci\u00f3n anterior son, entre outros, as larguras finitas da toma de inxecci\u00f3n e a fiestra de detecci\u00f3n; as interacci\u00f3ns entre o analito e a parede capilar; condici\u00f3ns non ideais do instrumental como unha lixeira diferenza en altura dos dep\u00f3sitos de flu\u00eddo que orixinan un efecto sif\u00f3n; irregularidades no campo el\u00e9ctrico debidos a, por exemplo, cortes imperfectos dos extemos do capilar; depleci\u00f3n da capacidade de tamponamento nos dep\u00f3sitos; e electrodispersi\u00f3n (cando un analito ten unha maior condutividade que o electr\u00f3lito de fondo). A identificaci\u00f3n e minimizaci\u00f3n de numerosas fontes de ampliaci\u00f3n de bandas \u00e9 esencial para a realizaci\u00f3n con \u00e9xito dunha electroforese capilar, co obxectivo de aproximarse o m\u00e1ximo posible \u00e1 resoluci\u00f3n limitada pola difusi\u00f3n ideal."}
{"id": "311836", "revid": "89787", "url": "https://gl.wikipedia.org/wiki?curid=311836", "title": "Gran Premio de Austria de 2015", "text": "O Gran Premio de Austria de 2015 (oficialmente F\u00f3rmula 1 Grosser Preis von \u00d6sterreich 2015) foi unha carreira do Campionato do Mundo F\u00f3rmula 1 celebrada no Red Bull Ring en Spielberg, Austria, o 21 de xu\u00f1o de 2015. Foi a 8\u00aa carreira da tempada de F\u00f3rmula Un de , e o 29\u00ba Gran Premio de Austria o segundo que se celebra desde 2003.\nO piloto de Mercedes, Lewis Hamilton, comezou desde a pole position, pero foi superado polo seu compa\u00f1eiro de equipo Nico Rosberg na primeira curva. Rosberg mantivo o liderado durante o resto da carreira, salvo breves per\u00edodos durante as paradas en boxes, e ga\u00f1ou por m\u00e1is de tres segundos sobre Hamilton en segundo lugar. Hamilton tivo cinco segundos de penalizaci\u00f3n adicional por unha infracci\u00f3n de seguridade, pero mant\u00edvose por diante do Williams de Felipe Massa terceiro. O piloto de Ferrari Sebastian Vettel loitou pola terceira posici\u00f3n durante gran parte da primeira metade da carreira, pero a perda de tempo debido a unha porca atascada da roda durante a s\u00faa parada en boxes, deixouno no cuarto lugar, por detr\u00e1s de Massa. Os ex campi\u00f3ns do mundo Kimi Raikkonen e Fernando Alonso foron eliminados na primeira volta, logo de que Raikkonen perdera o control do seu Ferrari na segunda curva e chocou con Alonso. Os dous remataron contra a barreira de seguridade, co McLaren de Alonso enriba do Ferrari.\nResumo da carreira.\nAntecedentes.\nCircu\u00edto.\nCon s\u00f3 nove curvas, a menor cantidade no calendario da F\u00f3rmula Un, o circu\u00edto ofrece moi poucas secci\u00f3ns de baixa velocidade e d\u00e1 aos equipos a oportunidade de espremer \u00e1s s\u00faas unidades de enerx\u00eda todo o seu potencial. Varios equipos presentaron novas versi\u00f3ns das unidades de potencia e chasis debido \u00e1 natureza do circu\u00edto, inclu\u00edndo Force India, McLaren, e posiblemente Ferrari.\nPneum\u00e1ticos.\nComo no evento do ano anterior, e por terceira carreira consecutiva, o pneum\u00e1tico de composto brando e bandas de cor amarela foi a selecci\u00f3n prime mentres que o composto super brando con bandas vermellas foi a selecci\u00f3n option. Pirelli tam\u00e9n forneceu dous compostos de choiva: o composto intermedio con bandas verdes e o composto de mollado con bandas azuis.\nPr\u00e1ctica libre.\nDe acordo co regulamento da tempada de F\u00f3rmula Un de , cel\u00e9branse tres sesi\u00f3ns de pr\u00e1cticas, d\u00faas sesi\u00f3ns de hora e media o venres e outra sesi\u00f3n dunha hora antes da cualificaci\u00f3n do s\u00e1bado. Na primeira sesi\u00f3n, os dous pilotos de Mercedes foron os m\u00e1is r\u00e1pidos, con Nico Rosberg tres d\u00e9cimas de segundo m\u00e1is r\u00e1pido que o seu compa\u00f1eiro de equipo Lewis Hamilton. O Ferrari de Kimi R\u00e4ikk\u00f6nen foi o \u00fanico coche que quedou a menos dun segundo da Mercedes. O outro Ferrari de Sebastian Vettel estableceu un tempo de volta m\u00e1is lenta, un problema no cambio imped\u00edalle conducir m\u00e1is de catro voltas. O McLaren de Fernando Alonso sufriu problemas na caixa de cambios, pero o espa\u00f1ol foi capaz de volver \u00e1 pista para a \u00faltima parte da sesi\u00f3n.\nLogo dos seus problemas na primeira sesi\u00f3n, Vettel foi o m\u00e1is r\u00e1pido na segunda sesi\u00f3n da tarde do venres. Nico Rosberg foi segundo, ao redor dunha d\u00e9cima de segundo por detr\u00e1s, pero non puido facer ningunha volta cronometrada nos \u00faltimos vinte minutos, xa que o seu coche perd\u00eda valvuli\u00f1a da caixa de cambios. Mentres tanto Lewis Hamilton loitou cos pneum\u00e1ticos super brandos, polo que logo de varios erros quedou quinto. Os dous Lotus quedaron entre os dez primeiros, con Pastor Maldonado e Romain Grosjean cuarto e s\u00e9timo, respectivamente. Max Verstappen no Toro Rosso foi o coche con motor Renault m\u00e1is r\u00e1pido en oitava posici\u00f3n, mentres que os McLaren unha vez m\u00e1is tiveron que pararse antes de tempo. O equipo trouxera un novo paquete aerodin\u00e1mico para Spielberg, que foi probado por Alonso nos adestramentos libres, que o describiu como \"unha mellora do coche\".\nVettel volveu ser o m\u00e1is r\u00e1pido na terceira pr\u00e1ctica o s\u00e1bado pola ma\u00f1\u00e1, pouco por diante do Mercedes de Hamilton. Antes de que todos os pilotos puideran establecer un tempo coa pneum\u00e1ticos super brandos, Fernando Alonso, quedou parado na recta de sa\u00edda e sacaron unha bandeira vermella, detendo a sesi\u00f3n. Cando reiniciouse a pr\u00e1ctica, a choiva comezara a caer, a prevenci\u00f3n dos pilotos impediulles mellorar os seus tempos. S\u00f3 Sergio P\u00e9rez logrou establecer un tempo m\u00e1is r\u00e1pido, terminando cuarto na sesi\u00f3n.\nCarreira.\nAo comezo da carreira, Rosberg superou ao seu compa\u00f1eiro de equipo Hamilton no liderado ao entrar na primeira curva. Ao sa\u00edr da curva seguinte, Kimi R\u00e4ikk\u00f6nen foi sorprendido polo derrapaxe dos seus pneum\u00e1ticos m\u00e1is duro e deslizouse pola parte exterior da pista, chocando contra o McLaren de Fernando Alonso, que quedou subido na parte superior do Ferrari. Ambos pilotos foron capaces de sa\u00edr ilesos do incidente. A colisi\u00f3n provocou a sa\u00edda do coche de seguridade. Ao final da volta, Max Verstappen fixo unha parada en boxes para substitu\u00edr un aler\u00f3n dianteiro danado, mentres que Will Stevens retirouse da carreira cunha fuga de aceite. Cando o coche de seguridade volveu entrar en boxes ao final da sexta volta, Rosberg foi capaz de defender a s\u00faa vantaxe con Hamilton e rapidamente abriu unha brecha, sac\u00e1ndoo 2\u00b43 segundos na volta once. A volta doce viu a retirada do segundo McLaren de Jenson Button cun fallo no sensor do sistema de admisi\u00f3n.\nNa volta 16, Valtteri Bottas recuperou a sexta posici\u00f3n de Max Verstappen, lugar que perdera na sa\u00edda, mentres que por diante Hamilton comezou a pechar a brecha de Rosberg. Pero o alem\u00e1n, reaccionou e ampliou a s\u00faa vantaxe de novo a catro segundos na volta 27. Mentres tanto, Bottas pasou ao \u00faltimo ga\u00f1ador de Le Mans Nico H\u00fclkenberg polo quinto posto na volta 26, pero unha temper\u00e1 parada en boxes puxo de novo ao alem\u00e1n diante do Williams. Por exceso de velocidade no pit lane, Carlos Sainz Jr. foi sancionado con cinco segundos de penalizaci\u00f3n, que non se aplicou logo de que o espa\u00f1ol retir\u00e1rase na volta 34 debido a un problema t\u00e9cnico. Antes das paradas en boxes dos primeiros clasificados, Lewis Hamilton reducira a s\u00faa desvantaxe a s\u00f3 2\u00b42 segundos na volta 32. Cando Rosberg entrou unha volta m\u00e1is tarde, Hamilton liderou a carreira. Polo tanto liderou polo menos unha volta en dezasete carreiras consecutivas, Hamilton igualou unha marca de 45 anos de antig\u00fcidade establecido por Jackie Stewart, que hab\u00eda liderado polo menos unha volta entre o Gran Premio dos Estados Unidos de 1968 e o Gran Premio de B\u00e9lxica de 1970.\nHamilton entrou en boxes na volta 35, sa\u00edndo por detr\u00e1s do seu compa\u00f1eiro de equipo, no proceso pasou sobre a li\u00f1a branca da sa\u00edda de boxes. Isto deulle unha penalizaci\u00f3n de cinco segundos, tempo que se engadiu ao seu tempo de chegada. Sebastian Vettel entrou d\u00faas voltas m\u00e1is tarde, pero estivo parado durante m\u00e1is de 13 segundos debido a un problema co Wheelnut do seu pneum\u00e1tico traseiro dereito e sa\u00edu detr\u00e1s de Felipe Massa no cuarto lugar. Mentres tanto, Romain Grosjean retirouse con problemas na caixa de cambios. Vettel pechaba a brecha con Massa na \u00faltima posici\u00f3n do podio, pero finalmente foi incapaz de pasar ao brasileiro, entregando a Massa o seu primeiro podio en . Cara ao final da carreira, Pastor Maldonado loitou con Max Verstappen polo s\u00e9timo lugar. Na recta de meta, Maldonado case perdeu a parte traseira do seu coche cando sa\u00eda do ronsel do Toro Rosso, mentres que Verstappen sa\u00eduse na curva un, deixando a posici\u00f3n ao piloto de Lotus. Rosberg, que se queixou de vibraci\u00f3ns nos seus pneum\u00e1ticos dianteiros durante as \u00faltimas voltas, cruzou a meta tres segundo por diante do seu compa\u00f1eiro de equipo Hamilton, logrando a s\u00faa terceira vitoria da tempada e a segunda consecutiva en Spielberg, reducindo a s\u00faa brecha no campionato a dez puntos.\nPrograma de apoio.\nComo parte do programa do Gran Premio, celebrouse un \"Desfile de Lendas\" antes da carreira, cun grupo de oito pilotos de F\u00f3rmula Un da d\u00e9cada de 1980 presentando varios coches, na s\u00faa maior\u00eda da primeira era do turbo na F\u00f3rmula Un. Participaron o piloto local Gerhard Berger ( Ferrari F1 / 87 / 88C), os ex compa\u00f1eiros do equipo McLaren Niki Lauda ( McLaren MP4/2) e Alain Prost ( McLaren MP4/2B), Nelson Piquet ( Brabham BT52), Jean Alesi ( Sauber C14), Pierluigi Martini ( Minardi M186), Riccardo Patrese ( Renault RE50) e Christian Danner ( Zakspeed 871)."}
{"id": "311840", "revid": "23204", "url": "https://gl.wikipedia.org/wiki?curid=311840", "title": "Solea", "text": "Solea \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos, que \u00e9 o tipo da familia dos soleidos, propios dos oc\u00e9anos \u00cdndico, Pac\u00edfico e Atl\u00e1ntico leste, e do mar Mediterr\u00e1neo, co\u00f1ecidos como linguados (ou linguados verdadeiros).\nTaxonom\u00eda.\nO x\u00e9nero foi creado en 1806 polo naturalista sueco Conrad Quensel.\nSin\u00f3nimo.\nAdemais de por este nome, co\u00f1\u00e9cese polo sin\u00f3nimo:\nEtimolox\u00eda.\n\"Solea\" v\u00e9n do termo latino \"solea\", que era o nome que lle daban os romanos a unha certa especie de linguado, debido ao seu aspecto que recordaba a sola dunha sandalia (en lat\u00edn cl\u00e1sico, \"solea, -ae\").\nEspecies.\nNa actualidade reco\u00f1\u00e9cense neste x\u00e9nero, segundo o WoRMS, as seguintes 10 especies:\nPor\u00e9n, alg\u00fans autores reducen o n\u00famero de especies. Por exemplo, a EOL s\u00f3 admite catro: \"Solea aegyptiaca\", \"S. ovata\", \"S. senegalensis\" e \"S. solea\". E en FishBase non se admite \"Solea indica\", por ser unha especie dubidosa. E outros, non consideran esta, pero si a \"Solea fulvomarginata\" , que o WoRMS identifica con \"Barnardichthys fulvomarginata\" ."}
{"id": "311842", "revid": "22795", "url": "https://gl.wikipedia.org/wiki?curid=311842", "title": "Linguados", "text": ""}
{"id": "311844", "revid": "22795", "url": "https://gl.wikipedia.org/wiki?curid=311844", "title": "Linguados verdadeiros", "text": ""}
{"id": "311858", "revid": "32797", "url": "https://gl.wikipedia.org/wiki?curid=311858", "title": "Gran Premio do Canad\u00e1 de 1984", "text": "O Gran Premio do Canad\u00e1 de 1984 foi unha carreira de F\u00f3rmula 1, celebrada no Circu\u00edto \u00cele Notre-Dame, Montreal, Canad\u00e1 o 17 de xu\u00f1o de 1984. A carreira, foi a 7\u00aa carreira da tempada de , o 23\u00ba Gran Premio do Canad\u00e1 e o s\u00e9timo, que se celebrou en Montreal. A carreira disputouse sobre 70 voltas ao circu\u00edto de 4\u00b441 quil\u00f3metros de lonxitude para unha distancia total de carreira de 308 quil\u00f3metros.\nResumo.\nO defensor do Campionato do Mundo Nelson Piquet con Brabham anotou a s\u00faa primeira vitoria e de feito os seus primeiros puntos da tempada. Foi o cuarto \"Grand Slam\" da s\u00faa carreira na F\u00f3rmula Un tam\u00e9n anotou a s\u00faa terceira pole position e segunda volta r\u00e1pida da tempada. Piquet logrou a vitoria por diante dos McLaren - TAG de Niki Lauda e Alain Prost demostrado que cando o motor turbo BMW do Brabham funcionaba no coche (coa pilotaxe de Piquet) ti\u00f1a a velocidade para vencer aos McLaren.\nLauda, que comezou oitavo, terminou segundo aumentando as s\u00faas esperanzas de campionato, mentres que Prost tivo que facer fronte a un pequeno fallo no encendido do seu motor TAG para a carreira, pero a\u00ednda as\u00ed terminou terceiro. Completaron os puntos o Lotus - Renault de Elio de Angelis e Nigel Mansell no cuarto e sexto posto, respectivamente, a parella estivo separada polo Ferrari do ga\u00f1ador da carreira de 1983 Ren\u00e9 Arnoux quen terminou quinto.\nLogo da carreira Nelson Piquet \"sa\u00edu do seu coche e esborrallouse no chan\", debido a unha queimadura na perna dereita durante a carreira. Na seguinte carreira en Detroit, tivo unha bandexa especial de xeo para aliviar as ampolas no p\u00e9. Cando apareceu coa bandexa de xeo e o comentario foi que ser\u00e1 \"o veh\u00edculo refrixerado m\u00e1is r\u00e1pido do mundo\".\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "311864", "revid": "89787", "url": "https://gl.wikipedia.org/wiki?curid=311864", "title": "Celso L\u00f3pez Blanco", "text": "Celso L\u00f3pez Blanco, nado en Laza o 14 de outubro de 1891 e finado en Pontevedra o 23 de setembro de 1958, foi un m\u00e9dico odont\u00f3logo e pol\u00edtico galego.\nTraxectoria.\nFillo de Francisco L\u00f3pez, fiel contraste na provincia de Pontevedra, e Liduvina Blanco e irm\u00e1n de Milagros L\u00f3pez Blanco. Casou con Elisa Barrio, con quen tivo catro fillos: Celso, Francisco, Minima e Elisa.\nProfesional.\nViviu en Pontevedra desde novo. Estudou no Colexio San Lu\u00eds Gonzaga, na r\u00faa de San Telmo. Estudou Medicina na Universidade de Valladolid, e en 1915 exerceu como doutor en Ud\u00edas (Cantabria). En 1916 licenciouse con matr\u00edcula de honra na Escola de Odontolox\u00eda de Madrid, e foi alumno bolseiro do Hospital Provincial de Valladolid. Escribiu numerosos artigos cient\u00edficos, e foi responsable da parte epidemiol\u00f3xica do traballo do doutor Garc\u00eda Rom\u00e1n. En 1917 abriu d\u00faas cl\u00ednicas dentais en Pontevedra en Vigo.\nO 17 de xu\u00f1o de 1930 foi nomeado primeiro presidente do Colexio de Odont\u00f3logos da 11\u00aa Rexi\u00f3n (provincias de Pontevedra e Ourense). Canda a Luis Fonta\u00ed\u00f1a, vicepresidente e secretario do colexio, solicitaron informaci\u00f3n sobre a licenza de m\u00e9dico de Abraham Zbarsky Geller. No XII Congreso Nacional de Odontolox\u00eda, celebrado en Valencia o 21 de marzo de 1931, foi elixido vicepresidente do Consello da Federaci\u00f3n Espa\u00f1ola Dental, sendo nomeado tesoureiro o seu compa\u00f1eiro e amigo pontevedr\u00e9s Lu\u00eds Fonta\u00ed\u00f1a. En maio de 1936, logo de superar as probas celebradas en Madrid, foi nomeado xefe da secci\u00f3n de odontolox\u00eda do Instituto Provincial de Hixiene M\u00e9dica de Pontevedra, ligado ao corpo de sanidade.\nPol\u00edtica.\nProtagonista da vida pol\u00edtica local de Pontevedra foi candidato mon\u00e1rquico nas elecci\u00f3ns municipais do 14 de abril de 1931 con Tom\u00e1s Abeig\u00f3n Pazos (m\u00e9dico), Pl\u00e1cido Garc\u00eda Gonz\u00e1lez (comerciante), V\u00edctor Lis Quib\u00e9n (m\u00e9dico), Peregrino Fari\u00f1a Otuna (mari\u00f1eiro), Ram\u00f3n Segura de la Garmilla (profesor da Normal), Jos\u00e9 Paz Vidal (industrial) e Francisco Rodr\u00edguez Arru\u00f1ada (procurador e corredor de comercio).\nFoi un dos asinantes do manifesto constitutivo da Uni\u00f3n Regional de Derechas de Pontevedra, fundado o 25 de decembro de 1931 no Teatro Principal de Pontevedra, e integrado logo no partido Acci\u00f3n Popular que m\u00e1is adiante formar\u00eda parta da alianza Confederaci\u00f3n Espa\u00f1ola de Derechas Aut\u00f3nomas CEDA en 1933.\nEn agosto de 1936, tralo alzamento nacional, pasou a militar na Falange Espa\u00f1ola. Posteriormente foi nomeado Secretario Provincial de Sa\u00fade da FET y de las JONS. Celso L\u00f3pez Blanco ti\u00f1a unha estaci\u00f3n de radioafeccionado EA1BH. A estaci\u00f3n de radio, situada na praza da Peregrina, foi utilizada polas forzas golpistas, ao mando do gobernador civil de Pontevedra, ao igual c\u00e1 estaci\u00f3n radiof\u00f3nica do tam\u00e9n m\u00e9dico Enrique V\u00e1zquez Lescaille. Esta estaci\u00f3n ser\u00eda co\u00f1ecida m\u00e1is adiante coma FET Pontevedra, e serviu para a difusi\u00f3n de cuesti\u00f3ns doutrinarias da Falanxe.\nEn decembro de 1939 foi nomeado contable do Consello Provincial da Orde dos M\u00e9dicos de Pontevedra, sendo presidente Evaristo V\u00e1zquez Lescaille. En 1943 foi nomeado secretario do Consello Provincial de Curador da protecci\u00f3n \u00e1s mulleres, sendo o seu presidente o gobernador civil, Francisco Rodr\u00edguez Acosta.\nSocial.\nPertenceu ao club recreativo e social pontevedr\u00e9s Karepas, canda a Castelao, S\u00e1nchez Cant\u00f3n, Losada Di\u00e9guez e Tom\u00e1s Abeig\u00f3n Pazos.\nRadioafeccionado con indicativo de chamada EA1BH."}
{"id": "311865", "revid": "89787", "url": "https://gl.wikipedia.org/wiki?curid=311865", "title": "Resoluci\u00f3n de Desculpa", "text": "A Lei P\u00fablica 103-150 dos Estados Unidos \"Resoluci\u00f3n conxunta para reco\u00f1ecer o 100 aniversario do derrocamento do Reino de Hawai o 17 de xaneiro de 1893, e para ofrecer desculpas aos nativos hawaianos en nome dos Estados Unidos polo derrocamento do Reino de Hawai\", informalmente co\u00f1ecida como Resoluci\u00f3n de Desculpa, \u00e9 unha Resoluci\u00f3n conxunta do Congreso dos Estados Unidos de Am\u00e9rica adoptada en 1993 que \"reco\u00f1ece que o derrocamento do Reino de Hawai aconteceu coa participaci\u00f3n activa de axentes e cidad\u00e1ns dos Estados Unidos, reco\u00f1ecendo ademais que o pobo nativo de Hawai xamais abdicou nos Estados Unidos as s\u00faas pretensi\u00f3ns de soberan\u00eda inherente como pobo sobre os seus territorios nacionais, fose mediante o Reino de Hawai ou mediante plebiscito ou referendo\" (U.S. Public Law 103-150 (107 Stat. 1510)).\nA resoluci\u00f3n foi promovida o 21 de xaneiro de 1993 por Daniel Akaka e Daniel Inouye, ambos senadores dem\u00f3cratas por Hawai, e foi adoptada por ambas as c\u00e1maras do Congreso dos Estados Unidos o 23 de novembro de 1993. A Resoluci\u00f3n aprobouse no Senado por un voto de 65 a 34. Na C\u00e1mara de Representantes foi aprobada por unha maior\u00eda de dous terzos en votaci\u00f3n oral. Como Resoluci\u00f3n conxunta, foi asinada polo presidente Bill Clinton nese mesmo d\u00eda.\nA Resoluci\u00f3n tense citado como un dos principais est\u00edmulos para o movemento soberanista de Hawai, e ten sido obxecto de intenso debate.\nArgumentos a favor.\nEvidencia hist\u00f3rica.\nA Resoluci\u00f3n de Desculpa deriva principalmente do Informe Blount, un informe oficial do Comit\u00e9 de Relaci\u00f3ns Externas da C\u00e1mara de Representantes recollido pouco despois do derrocamento da monarqu\u00eda hawaiana, na primavera de 1893. Blount estaba firmemente a favor da ra\u00ed\u00f1a e dos seus partidarios, e o seu informe constitu\u00edu unha cr\u00edtica oficial do papel dos Estados Unidos no derrocamento. O presidente Grover Cleveland era tam\u00e9n un firme defensor da ra\u00ed\u00f1a, e fixo declaraci\u00f3ns oficiais en apoio da posici\u00f3n exposta no Informe Blount. Estas declaraci\u00f3ns oficiais do goberno dos Estados Unidos son vistas como evidencias hist\u00f3ricas para as afirmaci\u00f3ns expostas na Resoluci\u00f3n de Desculpa.\nParalelismos entre os nativos hawaianos e os nativos norteamericanos.\nA\u00ednda que as historias dos nativos hawaianos e os nativos norteamericanos difiren notabelmente, hai a\u00ednda unha percepci\u00f3n xeneralizada de que os nativos hawaianos recibiron o mesmo tipo de trato discriminatorio por parte do goberno dos Estados Unidos que os nativos norteamericanos. A Resoluci\u00f3n de Desculpa \u00e9 vista polo tanto como un medio para admitir agravios hist\u00f3ricos, ou ben como un paso cara \u00e1 identificaci\u00f3n dos nativos hawaianos como un pobo ind\u00edxena cuxos dereitos legais baseados na ascendencia deben ser preservados; alg\u00fans ven a Resoluci\u00f3n como o comezo dun proceso para fornecer compensaci\u00f3ns aos nativos hawaianos polas presuntas inxustizas pasadas.\nEn 2009 o Congreso dos Estados Unidos aprobou unha resoluci\u00f3n similar, a S.J.Res. 14, \"para reco\u00f1ecer unha longa historia de depredaci\u00f3n oficial e pol\u00edticas espurias por parte do goberno federal atinxindo \u00e1s tribos nativas, e para ofrecer unha desculpa a todos os pobos nativos en nome dos Estados Unidos\".\nArgumentos en contra.\nBases hist\u00f3ricas en disputa.\nA\u00ednda que o Informe Blount de 17 de xullo de 1893, no que se basea a Resoluci\u00f3n de Desculpa, foi un informe oficial do goberno dos Estados Unidos, foi seguido polo Informe Morgan en febreiro de 1894, o cal, tras audiencias p\u00fablicas e testemu\u00f1as baixo xuramento, atopou que o Informe Blount era inexacto en moitos dos feitos relatados. Algunhas das cr\u00edticas do Informe Blount incl\u00faen o feito de terse producido en segredo, sen oportunidade dun exame por parte das testemu\u00f1as, e sen estar as testemu\u00f1as sometidas a xuramento. Os opo\u00f1entes da Resoluci\u00f3n de Desculpa recorren a este repudio oficial do Informe Blount como raz\u00f3n suficiente para desbotar calquera conclusi\u00f3n baseada nel. A pesar de ser un firme partidario da reinstauraci\u00f3n da monarqu\u00eda, o presidente Grover Cleveland tam\u00e9n se desdixo tras recibir o Informe Morgan, rexeitando as sucesivas solicitudes de axuda da ra\u00ed\u00f1a para a restauraci\u00f3n da monarqu\u00eda, e reco\u00f1ecendo tanto o Goberno Provisional como a Rep\u00fablica de Hawai como lex\u00edtimos sucesores do reino.\nO avogado constitucionalista e consultor do Grassroot Institute (laboratorio de ideas ultraliberal con base en Honolulu) Bruce Fein, ten esbozado varios contra-argumentos que desaf\u00edan a exactitude e integridade hist\u00f3rica das afirmaci\u00f3ns feitas na Resoluci\u00f3n de Desculpa.\nAlegaci\u00f3ns de que a Resoluci\u00f3n foi aprobada apresuradamente.\nA Resoluci\u00f3n foi aprobada tras s\u00f3 unha hora de debate no Senado, coa participaci\u00f3n de s\u00f3 cinco senadores, tres deles opostos (Slade Gorton, Hank Brown, John C. Danforth) e dous a favor: os promotores Akaka e Inouye. Aprobouse na C\u00e1mara de Representantes o 15 de novembro en a\u00ednda menos tempo, sen debate e sen obxecci\u00f3ns. Ten habido cr\u00edticas \u00e1 Resoluci\u00f3n polo seu uso para apuntalar o proxecto de lei Akaka, que busca un reco\u00f1ecemento federal dos nativos hawaianos similar ao que te\u00f1en os nativos norteamericanos. O senador Inouye dixo a respecto deste tema en 1993:\nA xustificaci\u00f3n do proxecto de lei Akaka apoi\u00e1ndose na Resoluci\u00f3n de Desculpa ten sido visto por alg\u00fans como unha contradici\u00f3n destas declaraci\u00f3ns de Inouye ante o Senado.\nEn 1993 os senadores Slade Gorton e Hank Brown non discreparon sobre a exactitude hist\u00f3rica da Resoluci\u00f3n, a\u00ednda que votaron en contra. Recentemente refer\u00edronse a ela como un caso de revisionismo hist\u00f3rico. Escribiron no Wall Street Journal un artigo moi cr\u00edtico coa veracidade hist\u00f3rica da Resoluci\u00f3n de Desculpa.\nPartidarios da independencia de Hawai.\nAlg\u00fans grupos partidarios dun nacionalismo hawaiano non baseado na ascendencia acusaron os senadores Akaka e Inouye de actuar como c\u00f3mplices dos Estados Unidos nunha estratexia anti-hawaiana de longo prazo. Estes grupos ven a linguaxe da Resoluci\u00f3n de Desculpa como unha linguaxe que confunde enganosamente a forte e internacionalmente reco\u00f1ecida soberan\u00eda que o reino de Hawai posu\u00eda como naci\u00f3n-estado internacionalmente reco\u00f1ecida, cunha noci\u00f3n inconmensurabelmente m\u00e1is feble de \"soberan\u00eda inherente\" dun pobo \"ind\u00edxena\" ou \"nativo\" dentro de, e subordinado a, os Estados Unidos. Eles razoan que a cidadan\u00eda do reino non estaba definida pola ascendencia; que un pa\u00eds enteiro foi v\u00edtima das felon\u00edas dos conspiradores, e non s\u00f3 certos individuos ou grupos do pa\u00eds; e que \"todos\" os leais nacionalistas hawaianos foron privados do seu dereito \u00e1 autodeterminaci\u00f3n, non s\u00f3 os \"nativos\" hawaianos. Tam\u00e9n destacan que foi o Congreso dos Estados Unidos quen introduciu o requirimento das cotas de sangue (non menos dun 50% de sangue das razas que habitaban Hawai desde antes de 1778) na Hawaiian Homelands Commission Act (Lei da comisi\u00f3n das terras nativas hawaianas) de 1921, a\u00ednda vixente, contra a oposici\u00f3n dos propios nativos hawaianos, que solicitaban un requirimento moito menos restritivo de non menos de 1/32 de sangue hawaiano. Por todo isto, a maior\u00eda destes grupos tam\u00e9n rexeitan o proxecto de lei Akaka como f\u00f3rmula soberanista, e defenden que este tema debe solucionarse no \u00e1mbito internacional.\nEfectos legais pr\u00e1cticos.\nNunha resposta \u00e1 apelaci\u00f3n da Decisi\u00f3n Arakaki polo Estado de Hawai, os demandantes argumentaron que os \"considerandos\" da Resoluci\u00f3n de Desculpa non deben ter efectos legais.\nDando testemu\u00f1a ante o Comit\u00e9 Xur\u00eddico do Senado dos Estados Unidos, o 17 de abril de 2002, o profesor de dereito Michael Glennon deixa claro que os \"considerandos\" en xeral non poden ter \"efectos legais vinculantes\":\nO efecto legal da Resoluci\u00f3n de Desculpa foi abordado na decisi\u00f3n do Tribunal Supremo dos Estados Unidos de 31 de marzo de 2009, que declara que os 37 \"considerandos\" da Resoluci\u00f3n de Desculpa non te\u00f1en efectos xur\u00eddicos vinculantes, nin transmiten ning\u00fan dereito ou supo\u00f1en base legal algunha para as reclamaci\u00f3ns dos nativos hawaianos. O Tribunal conclu\u00edu que a Resoluci\u00f3n non cambia nin modifica o car\u00e1cter \"absoluto\" do dereito sobre as terras p\u00fablicas do Estado de Hawai. A decisi\u00f3n afirma tam\u00e9n que a lexislaci\u00f3n federal non pode ofuscar retroactivamente os dereitos adquiridos como parte da incorporaci\u00f3n como Estado."}
{"id": "311869", "revid": "5863", "url": "https://gl.wikipedia.org/wiki?curid=311869", "title": "No desterro", "text": "No desterro \u00e9 un libro de poemas escrito por Ram\u00f3n Cabanillas, publicado en 1913. Incl\u00fae textos publicados anteriormente na revista \"Suevia\" e outros escritos expresamente para a s\u00faa publicaci\u00f3n.\nDescrici\u00f3n e tem\u00e1tica.\nA obra pertence \u00e1 primeira etapa da obra po\u00e9tica de Cabanillas. Mestura varios temas, desde a reflexi\u00f3n \u00edntima ou o fresco paisax\u00edstico e de costumes ata denuncias de tipo social, de car\u00e1cter agrarista e anticaciquil, que contin\u00faa a tem\u00e1tica c\u00edvica de Curros Enr\u00edquez. Aparece a idea de Galicia como unidade colectiva e unha chamada \u00e1 rebeli\u00f3n.\n\u00c9 complexo un xu\u00edzo v\u00e1lido para un libro que, na realidade, diverxe estruturalmente -non tanto no que respecta ao contido- entre 1913 e 1926. A primeira versi\u00f3n do poemario vai encabezado por un texto, \"Cami\u00f1o adiante\", que pode servir como abertura e como autopo\u00e9tica para dar paso a un conxunto dividido en partes: Lexan\u00edas, na que se mesturan o persoal, o patri\u00f3tico e o lendario; O que non morr\u00e9u, que incl\u00fae unha soa alegor\u00eda hist\u00f3rico-pol\u00edtica titulada \"A Cadea\"; Paisaxes, unha serie de escenas ba\u00f1adas nun agudo realismo de resonancia currosi\u00e1; Follas soltas, o cap\u00edtulo m\u00e1is reivindicativo. Finalmente, Rimas ofrece \u00edntimas reflexi\u00f3ns sobre a morte ou o paso do tempo.\nA edici\u00f3n de 1926 cont\u00e9n catro divisi\u00f3ns, a primeira composta por pezas intimistas e saudosas, expresando os sentimentos da infancia e a mocidade, con exaltaci\u00f3n do medio rural e descrici\u00f3n paisax\u00edstica. A segunda parte, co t\u00edtulo de Madr\u00ed, ten un ritmo narrativo m\u00e1is acelerado que reflicte a vertixe da metr\u00f3pole. Nestas pezas expresa a s\u00faa etapa en Madrid, onde contou co apoio do deputado Leonardo Rodr\u00edguez e desde a distancia de Enrique Peinador. Manifesta o seu sentimento de estranxeiro, coa incomprensi\u00f3n das preocupaci\u00f3ns da Corte e a saudade polo afastamento da terra. A terceira parte, co t\u00edtulo Apuntes, incl\u00fae na opini\u00f3n dalg\u00fans estudos elementos da est\u00e9tica modernista, a\u00ednda que a presenza de trazos de modernismo (na acepci\u00f3n hispana) en Cabanillas e, en xeral, na poes\u00eda galega, \u00e9 moi cuestionado. Os poemas que a 2\u00aa edici\u00f3n presenta reunidos e baixo o subt\u00edtulo O cravo no coraz\u00f3n son composici\u00f3ns tardorrom\u00e1nticas.\nMalia certas rupturas do metro que xa anticipara no XIX Rosal\u00eda de Castro, formalmente Cabanillas abala nesta obra entre a estrofa cl\u00e1sica (preferentemente o soneto) e a popularizante (romance, versos de mui\u00f1eira...).\nEdici\u00f3ns.\nFoi publicado por primeira vez co t\u00edtulo completo No desterro. Visi\u00f3ns gallegas o 10 de febreiro de 1913 na imprenta La Universal da Habana, con pr\u00f3logo de Basilio \u00c1lvarez e ep\u00edlogo de Abd\u00f3n Rodr\u00edguez Santos. A segunda edici\u00f3n de \"No desterro\", como mostramos arriba, cont\u00e9n bastantes diferenzas respecto da anterior (supr\u00edmense composici\u00f3ns, eng\u00e1dense outras, reord\u00e9nase o conxunto). Viu a luz o 30 de marzo de 1926 a trav\u00e9s da editorial Lar.\nEn 2009, co gallo do 50 aniversario da morte do autor, apareceu unha edici\u00f3n cr\u00edtica a cargo de Xos\u00e9 Ram\u00f3n Pena, tirada por Edici\u00f3ns Xerais de Galicia na Biblioteca das Letras Galegas."}
{"id": "311873", "revid": "23204", "url": "https://gl.wikipedia.org/wiki?curid=311873", "title": "Festival de Eurovisi\u00f3n J\u00fanior 2004", "text": "O II Festival da Canci\u00f3n de Eurovisi\u00f3n J\u00fanior foi a segunda edici\u00f3n do certame musical xuvenil (8-15 anos) de Eurovisi\u00f3n. Tivo lugar o 20 de novembro de 2004 no H\u00e5kons Hall en Lillehammer, Noruega e durou 2 horas e 15 minutos. Foi presentado por Stian Barsnes Simonsen e Nadia Hasnaoui. 18 pa\u00edses participaron no certame, debutando Francia e Su\u00edza. Orixinalmente eran 20 pa\u00edses, mais Israel e Alema\u00f1a retir\u00e1ronse antes do certame.O certame ga\u00f1ouno Espa\u00f1a coa cantante de 9 anos Mar\u00eda Isabel coa canci\u00f3n \"Antes muerta que sencilla\" (\"Antes morta que sinxela\")."}
{"id": "311876", "revid": "89787", "url": "https://gl.wikipedia.org/wiki?curid=311876", "title": "Anton Ewald", "text": "Anton Ewald \u00e9 un cantante e bailar\u00edn sueco. El participou en varias ocasi\u00f3ns no c\u00e9lebre Melodifestivalen como cantante e tam\u00e9n como bailar\u00edn noutras actuaci\u00f3ns.\nCarreira.\nEwald comezou a s\u00faa carreira como bailar\u00edn no Melodifestivalen. No Melodifestivalen 2009, el danzou para Velvet cando ela compet\u00eda na terceira semifinal en Leksand coa canci\u00f3n \"The Queen\". No Melodifestivalen 2012 el foi o bailar\u00edn e core\u00f3grafo de Danny Saucedo coa canci\u00f3n \"Amazing\".\nParticipou como cantante no Melodifestivalen 2013, o proceso para escoller o representante de Suecia no Festival de Eurovisi\u00f3n coa canci\u00f3n \"Begging\" escrita por Fredrik Kempe e Anton Malmberg H\u00e5rd af Segerstad. Ap\u00f3s a semifinal o 9 de febreiro de 2013, el quedou terceiro e foi escollido para a rolda de \"Segunda oportunidade\" no L\u00f6fbergs Lila Arena en Karlstad.\nNa \"Segunda oportunidade\" do 2 de marzo de 2013, el se clasificaba para a final no Friends Arena o 9 de marzo ap\u00f3s o duelo final con Behrang Miri e a s\u00faa canci\u00f3n \"Jalla Dansa Sawa\". Ewald foi un dos douse elixidos da \"Segunda oportunidade\" que pasaba \u00e1 final, o outro elixido era Robin Stjernberg coa canci\u00f3n \"You\".\nNa final do Melodifestivalen 2013 o 9 de marzo do 2013, Ewald rematou cuarto. Ap\u00f3s o Melodifestivalen el lanzou dous sinxelos, \"Begging\" e \"Can't Hold Back\" e dous EPs, \"A\" e \"A-coustic\".\nAnton participou unha vez m\u00e1is no Melodifestivalen 2014 coa canci\u00f3n \"Natural\" na cuarta e \u00faltima semifinal o 22 de febreiro. El actuou tam\u00e9n na final onde quedou nunha d\u00e9cima posici\u00f3n."}
{"id": "311885", "revid": "89787", "url": "https://gl.wikipedia.org/wiki?curid=311885", "title": "Alternativa por Abegondo", "text": "Alternativa por Abegondo (AxA) \u00e9 un partido pol\u00edtico de \u00e1mbito municipal de Abegondo rexistrado o 14 de marzo de 2011 presidido por F\u00e1tima Mar\u00eda Insua L\u00f3pez.\nResultados electorais.\nNas elecci\u00f3ns municipais de 2011 logrou 734 votos, o 19,97%, e tres concelleiros permanecendo na oposici\u00f3n nos seguintes catro anos ao ter o PP a maior\u00eda absoluta. Nas elecci\u00f3ns de 2015 tivo 1041 votos, o 31,13%, subindo ata os catro concelleiros e mant\u00e9ndose na oposici\u00f3n ao reter o PP a maior\u00eda absoluta na corporaci\u00f3n municipal."}
{"id": "311886", "revid": "56817", "url": "https://gl.wikipedia.org/wiki?curid=311886", "title": "Dicologlossa", "text": "Dicologlossa \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos e familia dos soleidos, propios das augas tropicais, subtropicais e temperadas do Atl\u00e1ntico oriental.\nTaxonom\u00eda.\nO x\u00e9nero foi descrito en 1927 polo icti\u00f3logo franc\u00e9s Paul Chabanaud.\nDurante alg\u00fan tempo foi tam\u00e9n co\u00f1ecido polo sin\u00f3nimo \"Dicologoglossa\", pero foi rexietado por ser incorrecto desde o punto de vista gramatical.\nEtimolox\u00eda.\nO nome \"Dicologlossa\" est\u00e1 formado a partir dos elementos do grego antigo \n\u03b4\u03b9- \"di-\", \"dous, d\u00faas\" e -\u03ba\u03bf\u03bb\u03bf- -\"colo-\", derivado de \u03ba\u03cc\u03bb\u03bf\u03c2 \"c\u00f3los\", \"cortado\", \"truncado\", \"mutilado\", e do termo \u03b3\u03bb\u1ff6\u03c3\u03c3\u03b1 \"gl\u1e53ssa\", \"lingua\". Literalmente: \"de lingua cortada d\u00faas veces\".\nEspecies.\nNa actualidade no x\u00e9nero reco\u00f1\u00e9cense as seguintes d\u00faas especies:"}
{"id": "311888", "revid": "17467", "url": "https://gl.wikipedia.org/wiki?curid=311888", "title": "Columbia University", "text": ""}
{"id": "311890", "revid": "1131", "url": "https://gl.wikipedia.org/wiki?curid=311890", "title": "Sinfon\u00eda n\u00ba 10 (Mahler)", "text": "A Sinfon\u00eda n\u00ba 10 de Mahler comezou a escribirse no 1910. A obra quedou inacabada coa morte do compositor no ano 1911.\nPartitura.\nO manuscrito conservado da d\u00e9cima sinfon\u00eda de Mahler conta con 72 p\u00e1xinas de partitura orquestral, 50 de partitura reducida e 44 p\u00e1xinas m\u00e1is de borradores e engadidos diversos. Mahler deixou todos os movementos escritos, mais s\u00f3 instrumentou o primeiro e os 28 primeiros compases do segundo. Diversos compositores posteriores instrumentaron o resto da obra, entre eles o brit\u00e1nico Deryck Cooke ou Remo Mazzetti.\nEstrutura.\nA sinfon\u00eda div\u00eddese en cinco movementos distribu\u00eddos simetricamente:\nA duraci\u00f3n temporal de cada parte \u00e9 practicamente id\u00e9ntica, e existe unha clara simetr\u00eda entre movementos. As\u00ed son moi similares en tema e estrutura, o andante e o finale por unha banda, e os scherzos pola outra."}
{"id": "311891", "revid": "56817", "url": "https://gl.wikipedia.org/wiki?curid=311891", "title": "Pegusa", "text": "Pegusa \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos e familia dos soleidos, propios das costas do Atl\u00e1ntico oriental e os mares Mediterr\u00e1neo e Negro.\nTaxonom\u00eda.\nO x\u00e9nero foi descrito en 1862 polo zo\u00f3logo brit\u00e1nico de orixe alem\u00e1 Albert G\u00fcnther.\nEspecies.\nNa actualidade no x\u00e9nero reco\u00f1\u00e9cense as seguintes especies:"}
{"id": "311893", "revid": "1131", "url": "https://gl.wikipedia.org/wiki?curid=311893", "title": "Marea Cidad\u00e1 de Noia", "text": "Marea Cidad\u00e1 de Noia \u00e9 un movemento pol\u00edtico creado no concello de Noia.\nHistoria.\nCreouse de cara \u00e1s elecci\u00f3ns municipais de 2015. A candidatura presentouse de forma oficial en abril de 2015, con Manolo Seijas como candidato A candidatura obtivo o 14,65 % dos votos e 2 concelleiros.\nNas elecci\u00f3ns municipais de 2019 volveu repetir o resultado electroral con 2 concelleiros, entrando na corporaci\u00f3n Lola Caram\u00e9s. Nas elecci\u00f3ns municipais de 2023 a Marea de Noia volveu alcanzar dous concelleiros da man de Manolo Seijas e de Chelo Mart\u00ednez."}
{"id": "311894", "revid": "98629", "url": "https://gl.wikipedia.org/wiki?curid=311894", "title": "Gran Premio de Detroit de 1984", "text": "O Gran Premio de Detroit de 1984 foi unha carreira de F\u00f3rmula Un celebrada o 24 de xu\u00f1o de 1984 en Detroit, M\u00edchigan. Foi a oitava carreira da tempada de F\u00f3rmula Un de .\nResumo da carreira.\nO campi\u00f3n mundial o brasileiro Nelson Piquet superou un choque na primeira volta (grazas a unha nova sa\u00edda) e dominou toda a fin de semana para lograr a s\u00faa segunda vitoria consecutiva. Partindo desde a pole, Piquet liderou de principio a fin e mantivo baixo control a un brillante piloto debutante, Martin Brundle no Tyrrell atmosf\u00e9rico, para ga\u00f1ar o terceiro Gran Premio de Detroit por menos dun segundo. O coche de Brundle foi finalmente descualificado logo dunha longa disputa por ter un lastre ilegal no sistema de auga. Foi unha carreira de desgaste brutal, e s\u00f3 terminaron 6 coches.\nDurante as primeiras sesi\u00f3ns de pr\u00e1ctica, como \u00e9 habitual nun circu\u00edto urbano, moitos pilotos loitaban por evitar os muros de formig\u00f3n que rodeaban o circu\u00edto. Pero Nigel Mansell, de inmediato estableceu o est\u00e1ndar no seu Lotus, con s\u00f3 Niki Lauda preto del. Patrick Tambay pilotou de novo o Renault logo de romperse unha perna en M\u00f3naco s\u00f3 tres semanas antes. O americano Mario Andretti, que fora chamado como posible substituto para Tambay na carreira, estaba satisfeito de pasar a fin de semana como espectador, vendo aos seus dous fillos correr nas carreiras de apoio.\nO s\u00e1bado, a pista estaba considerablemente m\u00e1is r\u00e1pida, Mansell mellorou en case catro segundos o seu mellor tempo provisional do d\u00eda anterior, facendo 1:42.172. A pole position escap\u00e1baselle de novo, xa que Piquet rexistrou un impresionante 1:40.980. Alain Prost tam\u00e9n eclipsou a Mansell cun 1:41.640 no seu McLaren para ali\u00f1arse \u00e1 beira do Brabham na primeira fila. O novato brasileiro Ayrton Senna foi s\u00e9timo no Toleman, xusto por diante do estadounidense Eddie Cheever no Alfa Romeo.\nO clima c\u00e1lido e asollado, regresou o domingo logo dunha tormenta durante a noite que deixou a pista limpa, pero na sa\u00edda, produciuse o caos. Mansell pensou que poder\u00eda adiantar a Piquet na grella e apuntou o seu Lotus para o espazo entre os dous coches da primeira fila. Golpeou a parte traseira do McLaren de Prost e rebotou contra o costado do Brabham de Piquet, envi\u00e1ndoo contra \u00e1 parede exterior da pista e o Ferrari de Michele Alboreto. A roda traseira dereita do Brabham sa\u00edu polo aire e aterrou na parte dianteira do Toleman de Senna, romp\u00e9ndolle a suspensi\u00f3n. Ao mesmo tempo, Marc Surer que sa\u00eda do fondo da grella viuse bloqueado polo coche de Piquet, e bateu co seu Arrows coa roda dianteira esquerda do Brabham. Para evitar riscos, os organizadores detiveron a carreira e prepararon unha nova sa\u00edda.\nPiquet, Alboreto e Senna tomaron os seus coches de reposto, pero Arrows non ti\u00f1a ning\u00fan coche para Surer, polo que o su\u00edzo non puido sa\u00edr cando volveuse a montar a grella. O segundo inicio sa\u00edu a pedir de boca, Piquet liderou sobre Prost e Mansell. Ao final da primeira volta, os tres eran seguidos por Alboreto, Cheever (que xa ga\u00f1ara tres lugares), Derek Warwick, Elio de Angelis, Lauda, Tambay e Senna. Prost segu\u00eda de cerca a Piquet nas primeiras voltas, pero foi perdendo tempo cando os seus pneum\u00e1ticos traseiros comezaron a perder agarre. Como resultado, Mansell pechou diferenzas co franc\u00e9s e alcanzouno na volta 10, con Piquet cinco segundos por diante.\nInmediatamente, Mansell loitou duro para coller o l\u00edder. Piquet, ao parecer, conduc\u00eda xusto o suficientemente r\u00e1pido para manterse \u00e1 fronte, e Mansell non puido acurtar distancia. Na volta 17, o Lotus desacelerou notablemente ao entrar no t\u00fanel de Atwater, xa que perdera a segunda marcha. Mentres tanto, non s\u00f3 Prost, tam\u00e9n os Renault de Warwick e Tambay, e logo Lauda v\u00edronse obrigados a parar para po\u00f1er pneum\u00e1ticos novos, mentres que Piquet non ti\u00f1a ning\u00fan problema coa superficie abrasiva. Na volta 22, a roda traseira dereita de Senna bateu contra a barreira de pneum\u00e1ticos na curva un,cando trataba de escapar do acoso de Keke Rosberg, Cheever retirouse da terceira posici\u00f3n co inter-cooler agretado. Mansell, finalmente renunciou \u00e1 loita coa s\u00faa caixa de cambios rota na volta 28, entregando o segundo lugar a Alboreto, 15 segundos detr\u00e1s de Piquet. Elio de Angelis quedou en terceiro lugar no segundo Lotus, logo dunha gran brecha, Rosberg e os impresionantes novatos de Tyrrell, Brundle e Stefan Bellof.\nO equipo Tyrrell, a\u00ednda fiel aos motores V8 Cosworth-Ford de aspiraci\u00f3n atmosferica, non ti\u00f1an ningunha oportunidade na tempada de ser competitivos fronte aos potentes turbos. Pero, xa puntuaran catro veces en sete carreiras, e no estreito circu\u00edto, a combinaci\u00f3n do seu pouco peso e menor potencia provocaban un menor desgaste dos pneum\u00e1ticos. Isto permitiulles utilizar un composto de Goodyear m\u00e1is brando, mentres que todos os demais ti\u00f1an que usar o composto m\u00e1is duro. Ademais, a compactidade dos coches, en comparaci\u00f3n cos turbos, era unha vantaxe no revirado circu\u00edto entre os muros de formig\u00f3n, especialmente a trav\u00e9s da chicana que conduce \u00e1 recta de boxes. E o m\u00e1is importante, Brundle e Bellof ti\u00f1an moito mellores actuaci\u00f3ns no seu primeiro ano do que ningu\u00e9n esperaba.\nBellof, abandonou na volta 34 cando golpeou a parede ao sa\u00edr da chicana antes dos boxes. Ent\u00f3n, xusto cando Brundle entrou en boxes, Warwick marcou a volta r\u00e1pida da carreira e pasou a Rosberg e de Angelis en voltas consecutivas para colocarse no terceiro lugar. A piques de coller a Alboreto, o Renault de Warwick perdeu repentinamente a quinta marcha, permitindo a de Angelis e Rosberg adiantalo na volta 37. A s\u00faa caixa de cambios rompeu completamente na volta 41, e converteuse no d\u00e9cimo oitavo retirado do d\u00eda, deixando s\u00f3 oito coches na pista. Rosberg sucumbiu co turbocompresor roto, e cando Alboreto rebentou o motor na volta 50, Piquet lideraba por m\u00e1is de 30 segundos.\nBrundle atop\u00e1base agora no terceiro lugar e acosaba a de Angelis, que conduc\u00eda sen segunda marcha no seu Lotus como o fixera seu compa\u00f1eiro de equipo Mansell antes de retirarse. Na volta 56, Brundle borrara os dez segundos entre el e o Lotus, e pasouno ao achegarse \u00e1 chicana para o segundo lugar. a sete voltas para o final, Piquet ti\u00f1a de 20 segundos de vantaxe e relaxouse permitindo a Prost desdobrarse. Brundle continuou atacando, pero, Piquet mant\u00edvose fresco e logrou a s\u00faa segunda vitoria en oito d\u00edas por s\u00f3 uns poucos metros. Os finalistas que quedaban eran de Angelis, trinta segundos por detr\u00e1s, o segundo Brabham de Teo Fabi (anotou os seus primeiros puntos); Prost e o Williams de Jacques Laffite.\nLogo da cerimonia do podio, chegou a noticia de que os comisarios atoparan impurezas no sistema de inxecci\u00f3n de auga no Tyrrell de Brundle e b\u00f3las de chumbo na bolsa de caucho que conti\u00f1a a auga. As mostras de auga envi\u00e1ronse a Francia e Texas para a an\u00e1lise e atopouse que conti\u00f1an niveis significativos de hidrocarburos. Ken Tyrrell foi chamado a unha reuni\u00f3n do Comit\u00e9 Executivo da FISA, o 18 de xullo e, base\u00e1ndose nas impurezas na auga, que fora reenchida durante a parada en boxes, foi acusado de repostar o coche durante a carreira. (O reabastecemento de combustible prohibiuse antes da tempada e foi ilegal ata .) Ao equipo prohib\u00eduselle participar o resto do Campionato do Mundo e perdeu os 13 puntos que xa ga\u00f1aran, malia que continuaron no campionato, pero non para ga\u00f1ar puntos."}
{"id": "311895", "revid": "98629", "url": "https://gl.wikipedia.org/wiki?curid=311895", "title": "Arroz vaporizado", "text": "O arroz vaporizado obtense tras meter o arroz con casca en auga a 60\u00a0\u00b0C e logo sometelo a unha forte presi\u00f3n de vapor, elimin\u00e1ndose as\u00ed gran parte do amid\u00f3n, mais conservando vitaminas e sales minerais que os arroces tradicionais perden durante o seu pu\u00eddo. O proceso de vaporizado fai que o arroz sexa m\u00e1is f\u00e1cil de procesar a man, mellora o seu perfil nutricional e muda a s\u00faa textura.\nPu\u00edr o arroz a man, \u00e9 dicir, retirar a capa de fibra, \u00e9 m\u00e1is f\u00e1cil se o arroz foi vaporizado.\nO amid\u00f3n do arroz vaporizado xelatin\u00edzase, fac\u00e9ndose m\u00e1is duro e brillante que outros arroces. Por isto require m\u00e1is tempo de cocci\u00f3n, quedando m\u00e1is firme e menos pega\u00f1ento. En diversos pa\u00edses, o arroz vaporizado precoc\u00ed\u00f1ase para acurtar o tempo de cocci\u00f3n.\nE a\u00ednda que o arroz sofre un precocemento, onde os nutrientes, especialmente a tiamina, do pericarpo son parcialmente pasados para a cariopse do gran, o arroz parboilizado \u00e9 naturalmente m\u00e1is nutritivo, pois ning\u00fan composto qu\u00edmico \u00e9 adicionado ao proceso. O seu sabor caracter\u00edstico e o seu ton amarelado son consecuencia da mudanza da estrutura do amid\u00f3n e fixaci\u00f3n dos nutrientes, o que indica que o arroz parboilizado ten preservadas as s\u00faas propiedades nutritivas naturais."}
{"id": "311897", "revid": "6279", "url": "https://gl.wikipedia.org/wiki?curid=311897", "title": "Elecci\u00f3ns Xerais 1986 en Espa\u00f1a", "text": ""}
{"id": "311898", "revid": "6279", "url": "https://gl.wikipedia.org/wiki?curid=311898", "title": "Elecci\u00f3ns Xerais 1977 en Espa\u00f1a", "text": ""}
{"id": "311899", "revid": "6279", "url": "https://gl.wikipedia.org/wiki?curid=311899", "title": "Elecci\u00f3ns Xerais 1979 en Espa\u00f1a", "text": ""}
{"id": "311900", "revid": "6279", "url": "https://gl.wikipedia.org/wiki?curid=311900", "title": "Elecci\u00f3ns Xerais 1982 en Espa\u00f1a", "text": ""}
{"id": "311901", "revid": "6279", "url": "https://gl.wikipedia.org/wiki?curid=311901", "title": "Elecci\u00f3ns Xerais 1989 en Espa\u00f1a", "text": ""}
{"id": "311902", "revid": "6279", "url": "https://gl.wikipedia.org/wiki?curid=311902", "title": "Elecci\u00f3ns Xerais 1993 en Espa\u00f1a", "text": ""}
{"id": "311903", "revid": "6279", "url": "https://gl.wikipedia.org/wiki?curid=311903", "title": "Elecci\u00f3ns Xerais 2000 en Espa\u00f1a", "text": ""}
{"id": "311904", "revid": "6279", "url": "https://gl.wikipedia.org/wiki?curid=311904", "title": "Elecci\u00f3ns Xerais 1996 en Espa\u00f1a", "text": ""}
{"id": "311905", "revid": "6279", "url": "https://gl.wikipedia.org/wiki?curid=311905", "title": "Elecci\u00f3ns Xerais 2004 en Espa\u00f1a", "text": ""}
{"id": "311907", "revid": "6279", "url": "https://gl.wikipedia.org/wiki?curid=311907", "title": "Elecci\u00f3ns Xerais 2008 en Espa\u00f1a", "text": ""}
{"id": "311909", "revid": "6279", "url": "https://gl.wikipedia.org/wiki?curid=311909", "title": "Elecci\u00f3ns Xerais 2011 en Espa\u00f1a", "text": ""}
{"id": "311916", "revid": "29398", "url": "https://gl.wikipedia.org/wiki?curid=311916", "title": "Psychotria ipecacuanha", "text": ""}
{"id": "311921", "revid": "5863", "url": "https://gl.wikipedia.org/wiki?curid=311921", "title": "Odont\u00f3logo", "text": ""}
{"id": "311929", "revid": "1131", "url": "https://gl.wikipedia.org/wiki?curid=311929", "title": "Centro de Arte Fotogr\u00e1fica de Vigo", "text": "O Centro de Arte Fotogr\u00e1fica de Vigo (CAFVI) foi un espazo expositivo que abriu as s\u00faas portas en maio de 2015, e que pechou o 17 de agosto dese mesmo ano.\nHistoria.\nInicialmente o proxecto chamouse Centro Galego de Fotograf\u00eda. Foi concibido como centro de exposici\u00f3n e investigaci\u00f3n de referencia da fotograf\u00eda galega, e estaba destinado a albergar as colecci\u00f3n municipais (arquivo Pacheco, Ksado, Fotobienal e \"Vigo Visi\u00f3n\") e promover a fotograf\u00eda contempor\u00e1nea.\nA idea xurdiu da Concellar\u00eda de Cultura, a cargo ent\u00f3n do BNG, (cando, xunto \u00f3 PSdeG, formaba parte do goberno municipal bipartito). O investimento inicial, dun mill\u00f3n de euros, do Ministerio de Cultura de Espa\u00f1a, procedeu de fondos do Plan-E. Logo, o proxecto estivo detido durante case tres anos, ata que o Concello destinou 379.000 euros para equipamentos. Finalmente o centro abriu o 7 de maio de 2015, d\u00faas semanas antes das elecci\u00f3ns municipais dese mes.\n\"Vigo, a cidade retratada\", de comisariado non divulgado, foi a exposici\u00f3n inaugural, formada por unha pequen\u00edsima mostra de cincuenta fotograf\u00edas, das cento corenta mil que compo\u00f1en o Arquivo Pacheco. A primeira mostra do centro s\u00f3 estaba programada durante os seus tres primeiros meses de funcionamento, e ocupaba a planta baixa do inmoble (pois o resto non foi acondicionado).\nDespois das elecci\u00f3ns, o PSdeG, que obtivo unha maior\u00eda absoluta no Concello, xa non depend\u00eda do BNG para constitu\u00edr un goberno municipal, e a Conceller\u00eda de Cultura volveu \u00e1s mans do PSdeG. A consecuencia disto, o centro pechou ao termo da exposici\u00f3n inaugural o 17 de agosto do mesmo ano de xeito provisional, \u00e1 espera de que o Concello decida cal ser\u00e1 o seu destino definitivo.\nDurante a s\u00faa apertura e nas semanas posteriores ao seu peche, a corporaci\u00f3n municipal escus\u00e1base en que se estaba a redactar un plan director para fixar os seus usos e contidos estables (chegaron a dicir que antes de que rematase o 2016 producir\u00edase a s\u00faa reapertura).\nEn xaneiro de 2020 trasladouse ao edificio a sede da Deputaci\u00f3n de Pontevedra en Vigo."}
{"id": "311930", "revid": "98629", "url": "https://gl.wikipedia.org/wiki?curid=311930", "title": "Mary Beale", "text": "Mary Beale ou Mary Cradock (apelido do seu pai, que conservou at\u00e9 o seu matrimonio), nada en \"Great Barrow\" (no presente, Barrow, no condado ingl\u00e9s de Suffolk) o 26 de marzo de 1633 e finada o 8 de outubro de 1699 en Londres, foi unha retratista inglesa, considerada unha das m\u00e1is salientables e prol\u00edficas do s\u00e9culo XVII en Inglaterra. Tam\u00e9n ten a consideraci\u00f3n de ser a primeira pintora profesional do seu pa\u00eds. O seu libro \"Observaci\u00f3ns\" ( \"Observations\"), a\u00ednda que nunca publicado, \u00e9 un dos primeiros libros de instruci\u00f3ns sobre a arte da pintura escritos por unha muller e, dun xeito consciente, presentouna como unha autoridade na pintura da \u00e9poca. Como muller, non respondeu aos estereotipos do momento debido ao seu talante aberto e ao feito de ser o sost\u00e9n econ\u00f3mico da s\u00faa familia.\nPrimeiros anos.\nBeale naceu en Barrow, unha poboaci\u00f3n no actual distrito de Saint Edmundsbury, preto da fronteira co condado hist\u00f3rico de Cambridgeshire, foi a filla m\u00e1is vella de John Cradock, un pastor puritano. A s\u00faa nai, Dorothy Brunton (de apelido Cradock tras o seu matrimonio), morreu cando Mary contaba 10 anos. O seu pai foi pintor afeccionado e membro do Gremio de Pintores Tintureiros de Inglaterra, estando familiarizado con artistas locais como Nathaniel Thach, Matthew Snelling, Robert Walker e Peter Lely. Non obstante, a pesar de que Mary tivo acceso \u00e1 pintura desde a infancia, o seu pai non a considerou para que se desenvolvera nesta profesi\u00f3n, como proba o feito de que \u00e1 s\u00faa morte legara os seus materias pict\u00f3ricos non \u00e1 s\u00faa filla sen\u00f3n ao seu sobri\u00f1o, Nathaniel Thach.\nCon 18 anos, o 8 de marzo, de 1652, casou con Charles Beale, un comerciante de tecidos de Londres, tam\u00e9n pintor afeccionado coma o pai de Mary. O matrimonio trasladouse a Londres sobre 1656, a Covent Garden. Ela converteuse en retratista case profesional nas d\u00e9cadas de 1650 e 1660, traballando desde a s\u00faa casa, primeiro en Covent Garden e m\u00e1is tarde en Fleet Street. Nestes primeiros anos como pintora realizou fundamentalmente retratos de familiares e amigos, como os dous \u00f3leos sobre papel do seu fillo Bartholomew sobre 1660.\nNeste primeiro per\u00edodo p\u00f3denselle atribu\u00edr os retratos de \"\"Lady Penelope Hervey\" (circa 1655) e de \"Catherine Gage\"\" (circa 1658), no estilo de Anton van Dyck, seguindo os consellos do seu titor Robert Walker. Pouco tempo antes de 1665, os Beale trabaron amizade con Thomas Flatman, quen con probabilidade introduciuna na arte do retrato miniado (alg\u00fans exemplos est\u00e1n asinados coas s\u00faas iniciais \"MB\").\nA familia de Mary Beale trasladouse a unha granxa en \"Allbrook\" (actualmente, Allbrook e North Boyatt, no condado de Hampshire) en 1665 debido a dificultades financeiras (o seu marido perdeu o seu lucrativo emprego como subsecretario na Oficina de Patentes) e tam\u00e9n \u00e1 Gran Praga de Londres, que desatou a maior emigraci\u00f3n hist\u00f3rica da cidade. Viviu os seguintes cinco anos nun serradoiro de madeira que adaptou como vivenda para a s\u00faa familia e como estudio de pintura.\nContorna profesional.\nRegresou a Londres en 1670 e estableceu o seu estudio en Pall Mall, onde o seu marido traballou como o seu asistente, mesturando pinturas e levando as s\u00faas contas, mudando o matrimonio os tradicionais roles que vi\u00f1an asign\u00e1ndose sistematicamente neste tempo. Tam\u00e9n tivo como pupilos aos seus dous fillos e outros dous asistentes m\u00e1is sobre 1681. A empresa foi un \u00e9xito e o matrimonio fixo un c\u00edrculo de amigos de xente destacada da \u00e9poca, inclu\u00eddos o poeta Thomas Flatman, Samuel Woodford, o Arcebispo de Canterbury John Tillotson e os bispos Edward Stillingfleet e Gilbert Burnet. Practicou un estilo pict\u00f3rico moi de moda na \u00e9poca: o chamado retrato de Corte, promovido por nobres laicos e eclesi\u00e1sticos, as\u00ed como por burgueses en franco ascenso social no seu acceso \u00e1 \"fama\" e transcendencia, para medrar no ambiente inmediato ao monarca, \u00e9 dicir, na corte. Entre os seus clientes figuraron arist\u00f3cratas, propietarios de terras de clases medias e, sobre todo, cl\u00e9rigos protestantes, moitos deles amigos \u00edntimos dos Beale. Mary Beale reencontrouse con Peter Lely (un dos maiores representantes deste estilo no pa\u00eds), quen nese momento era membro do Tribunal de Xustiza e artista exclusivo de Carlos II de Inglaterra. O seu traballo posterior estivo fortemente influ\u00eddo por Lely, e se considera que moitos dos seus retratos adoitan ser copias ou miniaturas das obras de Lely ou ben d\u00e9benlle a s\u00faa inspiraci\u00f3n. Nos \u00faltimos anos tivo como alumna a Sarah Curtis (Mrs. Hoadley).\nDesta \u00e9poca p\u00f3dese salientar o retrato do cl\u00e9rigo \"John Wilkins DD\" (circa 1670), unha figura de 3/4 sedente, composici\u00f3n que m\u00e1is adiante ser\u00eda moi habitual para retratar a bispos. Tam\u00e9n \"Jane Fox, Lady Leigh, as a Shepherdess\" (\"Jane Fox, Lady Leigh, coma unha pastora\", ca. 1676), retrato claramente influ\u00eddo por Lely.\nFamilia.\nUn dos seus fillos, Bartholomew (Bartolomeu), morreu novo, en 1654. O seu segundo fillo, tam\u00e9n chamado Bartholomew (nado en 1656), dedicouse \u00e1 pintura antes de converterse en m\u00e9dico. Un terceiro fillo, Charles Beale (nado en 1660), tam\u00e9n foi pintor e especializouse na creaci\u00f3n de miniaturas.\nOs problemas econ\u00f3micos da familia non se resolveron pese \u00e1 popularidade de Mary como retratista debido aos grandes gastos na merca de obxectos de consumo e obras de arte, ademais do dispendio que implicaba atender aos seus numerosos invitados e patrocinadores. Nos derradeiros anos da s\u00faa carreira, a pintora experimentou con soportes m\u00e1is econ\u00f3micos, como bolsas de cebolas, por exemplo, e Charles realizou un detallado rexistro destes experimentos e do resultado obtido cos novos soportes e imprimaci\u00f3ns.\nFinal da s\u00faa carreira.\nO estilo de \"retrato de Corte\" comezou a perder popularidade e a clientela de Mary reduciuse considerablemente cara a 1680, pasando os seus encargos a unha media de 39 anuais. No tempo que non traballaba nalg\u00fan encargo, Mary practicaba realizando pequenos estudos \u00e1 familia e amigos, sendo representativo deste per\u00edodo o seu \"Autorretrato\" (ca. 1675-1680), de cores brillantes e un estilo decorativo que lembra a William Wissing. Outras obras foron \"\"Child as Bachhus\" (ca. 1679) e o retrato de \"Samuel Woodforde DD\" (1692).\nUtilizou varias t\u00e9cnicas, que inclu\u00edan o \u00f3leo, a acuarela e o pastel. Traballou ata o ano do seu pasamento, en 1699, na vivenda familiar no \"Pall Mall\" londiniense. Mary Beale est\u00e1 enterrada no cemiterio da parroquia de Saint James-in-the-Fields, en Piccadilly. O seu marido morreu en 1705.\nO singular caso de Mary Beale, ao ser a \u00fanica profesional no \u00e1mbito pict\u00f3rico ingl\u00e9s do seu tempo, quedou remarcado nas cartas e textos conservados da propia pintora nos que plasmou avanzadas ideas sobre o matrimonio e a igualdade de x\u00e9nero, ademais de salientar \"a s\u00faa propia determinaci\u00f3n a facer da pintura non s\u00f3 unha afecci\u00f3n, como suced\u00eda con moitas damas do per\u00edodo, sen\u00f3n unha aut\u00e9ntica carreira\"\".\nInfluencia da s\u00faa obra.\nO seu retrato dunha Rachel Carew cun estra\u00f1o sorriso (exposto no \"Antony House\", preto de Plymouth, en Cornualla), impresionou \u00e1 escritora Daphne du Maurier, a quen inspirou a s\u00faa novela \"A mi\u00f1a prima Raquel\" (\"My Cousin Rachel\"), en 1951."}
{"id": "311931", "revid": "7523", "url": "https://gl.wikipedia.org/wiki?curid=311931", "title": "Daniel L\u00f3pez Alca\u00f1iz", "text": ""}
{"id": "311934", "revid": "1131", "url": "https://gl.wikipedia.org/wiki?curid=311934", "title": "Isabel Zendal", "text": "Isabel Zendal G\u00f3mez, nada na Agrela (Parada, Ordes) o 26 de febreiro de 1773 e finada no Vicerreinado de Nova Espa\u00f1a (actual M\u00e9xico), foi unha enfermeira e reitora do Hospital de Caridade da Coru\u00f1a. Participou na Real Expedici\u00f3n Filantr\u00f3pica da Vacina de Francisco Xavier Balmis coidando dos 22 nenos da Casa de Exp\u00f3sitos da Coru\u00f1a, que foron dende A Coru\u00f1a a M\u00e9xico e dos 26 que foron dende Acapulco a Filipinas durante os 10 anos que durou a expedici\u00f3n para levar a vacina da var\u00edola aos territorios espa\u00f1ois de ultramar. \u00c9 considerada a primeira enfermeira da historia en misi\u00f3n internacional.\nTraxectoria.\nDa infancia de Isabel Zendal s\u00e1bese pouco. As investigaci\u00f3ns realizadas desde 1999 foron demostrando a certeza do seu apelido e do seu nacemento.\nA partida de nacemento dun tal Benito -na coru\u00f1esa parroquia de San Nicol\u00e1s no 31 de xullo de 1796- desvela que a s\u00faa nai foi \u201cIsabel Celdam G\u00f3mez\u201d, solteira, veci\u00f1a da vila e natural de Santa Mar\u00eda de Parada-Ordes.\nExisten 35 versi\u00f3ns do seu nome, con variaci\u00f3ns como Zendalla, Cendales, Gandalla o Sendales e a falta de versi\u00f3ns do seu primeiro apelido en Galicia levou a alg\u00fans investigadores a propo\u00f1er as hip\u00f3teses de que nacera en Euskadi ou en Irlanda, m\u00e1is a aparici\u00f3n das partidas de nacemento dos seus irm\u00e1ns confirmaron que os seus pais eran naturais de Ordes. Os libros Sacramentales da fregues\u00eda ordense confirmar\u00e1n que, mentres o apelido Celdam non existe na comarca, os Zendal son varias ramas familiares asentadas de vello na zona.\nIsabel tivo polo menos catro irm\u00e1ns (Juan, Mar\u00eda e Francisca Antonia) e p\u00e9nsase que talvez tivese outra irm\u00e1 m\u00e1is chamada Bernarda. O seu pai Jacobo Zendal era da parroquia de Santa Cruz de Montaos e a s\u00faa nai Ignacia G\u00f3mez da parroquia de Parada, labregos pobres. Isabel aprendeu a ler e escribir na escola da parroquia sendo a \u00fanica nena que \u00eda \u00e1s clases. Cando a s\u00faa nai morreu de var\u00edola ti\u00f1a 13 anos, tendo que marchar \u00e1 Coru\u00f1a a servir.\nO 31 de xullo de 1793 naceu o seu fillo Benito V\u00e9lez. A\u00ednda que nalgunhas fontes dise que era adoptado, a aparici\u00f3n da acta de bautismo de Benito demostran que era fillo extramatrimonial da futura reitora.\nIsabel con 20 anos comezou a traballar no Hospital de Caridade da Coru\u00f1a, que fora fundado por Teresa Herrera, primeiro de axudante e despois de reitora. O 24 de marzo de 1800, a reitora ti\u00f1a un soldo mensual de 50 reais e o pago en especie dunha libra diaria de pan feito con fari\u00f1a fina, de primeira peneira. Dende maio de 1801 recibiu media libra diaria de pan para o seu fillo e, dende agosto, media libra de carne ao d\u00eda.\nDo final da s\u00faa vida co\u00f1\u00e9cese pouco. O \u00faltimo que se sabe dela \u00e9 que no ano 1811 continuaba solicitando unha pensi\u00f3n de 3 reais mensuais \u00e1 que ti\u00f1a dereito o seu fillo por ser un dos nenos de n\u00famero que foi coa vacina e non lla pagaban as Caixas Reais de Poboa onde se achaba vivindo. Segundo o investigador Antonio L\u00f3pez Mari\u00f1o, Isabel Zendal morreu en Puebla (M\u00e9xico), polo que a s\u00faa conexi\u00f3n con Galicia, \"perdeuse radicalmente, e iso implica que a s\u00faa biograf\u00eda est\u00e1 so ao 50 %. O resto haber\u00eda que investigalo en M\u00e9xico\".\nParticipaci\u00f3n na Real Expedici\u00f3n Filantr\u00f3pica da Vacina.\nA\u00ednda que inicialmente non se contemplou a participaci\u00f3n dunha muller na Real Expedici\u00f3n Filantr\u00f3pica da Vacina, a experiencia da viaxe desde Madrid \u00e1 Coru\u00f1a e o falecemento dun dos nenos fixeron pensar que a Expedici\u00f3n necesitaba unha man feminina que inculcase confianza e agarimo aos nenos. O 14 de outubro de 1803, mes e medio antes da partida da Real Expedici\u00f3n, Francisco Xavier Balmis, o seu director, contr\u00e1taa cun soldo igual ao que gozaban os homes da s\u00faa formaci\u00f3n e funci\u00f3ns, tres mil reais con destino \u00e1 s\u00faa habilitaci\u00f3n e un soldo de cincocentos pesos anuais. Foi contratada en calidade de enfermeira subordinada \u00e1s ordes do director, coas funci\u00f3ns de informala directamente das incidencias para non po\u00f1er en risco a cadea profil\u00e1ctica, ademais de coidar, acompa\u00f1ar, entreter e serenar os nenos durante a viaxe.\nO 14 de outubro de 1803 publicouse o decreto no que se incorpora a Isabel Zendal G\u00f3mez \u00e1 expedici\u00f3n:\nO 30 de novembro de 1803 partiu con 37 persoas desde o porto da Coru\u00f1a a expedici\u00f3n que levar\u00eda a vacina da var\u00edola a Am\u00e9rica na corveta Mar\u00eda Pita, dirixida por Francisco Javier Balmis e financiada polo rei Carlos IV. Isabel Zendal deixara o seu posto no hospicio para facerse cargo dos 22 nenos que foron utilizados para transportar a vacina brazo a brazo durante a traves\u00eda polo oc\u00e9ano Atl\u00e1ntico. Entre estes nenos estaba o seu propio fillo, Benito V\u00e9lez, de nove anos. A vacina deb\u00eda ser levada por nenos que non padeceran a var\u00edola e pasada dun neno a outro cada 9 ou 10 d\u00edas. Os documentos da Expedici\u00f3n el\u00f3xiana e def\u00ednena como: \u201cabnegada reitora\u201d, \u201cnai dos galleguitos\u201d e \u201cmuller de probidade\u201d.\nA expedici\u00f3n da Vacina chegou a Santa Cruz de Tenerife, onde pasaron un mes vacinando, e sa\u00edu das Canarias o 6 de xaneiro de 1804, chegando a Porto Rico o 9 de febreiro.\nO 7 de febreiro de 1805 a expedici\u00f3n sa\u00edu rumbo a Filipinas cun grupo de 26 nenos mexicanos entre os que estaba o fillo de Isabel, chegando a Manila o 15 de abril. O 14 de agosto de 1809 a expedici\u00f3n volveu a Acapulco, pero Isabel quedou na Nova Espa\u00f1a, en Puebla, co seu fillo, e xa non volveron a Espa\u00f1a.\nReco\u00f1ecementos.\nEn Galicia:\nEn Espa\u00f1a:\nEn M\u00e9xico:\nInternacional:"}
{"id": "311935", "revid": "89787", "url": "https://gl.wikipedia.org/wiki?curid=311935", "title": "Contigo P\u00f3dese", "text": "Contigo P\u00f3dese \u00e9 unha agrupaci\u00f3n de electores promovida polo c\u00edrculo local de Podemos en Ames para se presentar \u00e1s elecci\u00f3ns municipais de 2015 nese concello. Est\u00e1 encabezada por Genma Otero Uh\u00eda, vencedora das primarias internas.\nResultados electorais.\nNas elecci\u00f3ns municipais do 24 de maio de 2015 logrou 1744 votos, o 12,65% e tres concelleiros. Formou coalici\u00f3n de goberno en minor\u00eda xunto con PSdeG-PSOE e BNG."}
{"id": "311936", "revid": "89787", "url": "https://gl.wikipedia.org/wiki?curid=311936", "title": "Pacto por Ames", "text": "Pacto por Ames (PxA) foi un partido pol\u00edtico de \u00e1mbito municipal de Ames xurdido en 2013 como unha escisi\u00f3n do Partido Popular no concello. Inscribiuse no rexistro de partidos pol\u00edticos o 6 de xu\u00f1o de 2013. O 20 de setembro de 2018 integrouse no Partido Popular de Galicia, formaci\u00f3n de onde provi\u00f1a.\nResultados electorais.\nNas elecci\u00f3ns municipais do 24 de maio de 2015 present\u00e1ronse cunha candidatura elixida en primarias e encabezada por Ram\u00f3n Argibay. Foron a quinta forza pol\u00edtica, con 1720 votos, o 12,47% e tres concelleiros."}
{"id": "311937", "revid": "23204", "url": "https://gl.wikipedia.org/wiki?curid=311937", "title": "Monochirus", "text": "Monochirus \u00e9 un pequeno x\u00e9nero de peixes tele\u00f3steos da orde dos pleuronectiformes, suborde dos pleuronectoideos e familia dos soleidos, que comprende tan s\u00f3 d\u00faas especies de pequenos linguados, unha que vive no Atl\u00e1ntico oriental e no mar Mediterr\u00e1neo a a outra propia do mar da China Meridional.\nComo todos os peixes da familia dos pleuron\u00e9ctidos, as d\u00faas especies te\u00f1en o corpo aplanado, asim\u00e9trico, e os dous ollos situados no mesmo lado, na cara pigmentada.\nTaxonom\u00eda.\nO x\u00e9nero foi creado en 1814 polo naturalista estadounidense de orixe franco-xermana-italiana Constantine Samuel Rafinesque.\nSin\u00f3nimo.\nAdemais de por este nome, co\u00f1\u00e9cese polo sin\u00f3nimo:\nEtimolox\u00eda.\nO nome cient\u00edfico \"Monochirus\" est\u00e1 formado pola ra\u00edz do lat\u00edn cient\u00edfico \"mono-\", tirada da do grego antigo \u03bc\u03bf\u03bd\u03bf-, drerivada de \u03bc\u03cc\u03bd\u03bf\u03c3 \"m\u00f3nos\", \"un\", \"unha\", e da forma \"-chirus\", tirada do termo grego antigo \u03c7\u03b5\u03af\u03c1 \u03c7\u03b5\u03b9\u03c1\u03cc\u03c2 \"che\u00edr, cheir\u00f3s\", \"man\". &lt;br&gt;Literalmente: \"os dunha soa man\" \u2014neste caso, aleta\u2014 facendo referencia a que s\u00f3 pos\u00faen aleta pectoral no lado pigmentado.\nEspecies.\nNa actualidade reco\u00f1\u00e9cense neste x\u00e9nero, segundo o WoRMS, a FishBase e a EOL, as seguintes d\u00faas especies:"}
{"id": "311938", "revid": "23204", "url": "https://gl.wikipedia.org/wiki?curid=311938", "title": "Microchirus", "text": "Microchirus \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos e familia dos soleidos, que comprende varias especies de pequenos linguados (en sentido amplo), co\u00f1ecidos en galego por aced\u00edas, propios do Atl\u00e1ntico oriental e o Mediterr\u00e1neo.\nComo todos os peixes da familia dos pleuron\u00e9ctidos, as d\u00faas especies te\u00f1en o corpo aplanado, asim\u00e9trico, e os dous ollos situados no mesmo lado, na cara pigmentada.\nTaxonom\u00eda.\nDescrici\u00f3n.\nO x\u00e9nero foi descrito en 1814 polo naturalista estadounidense de orixe franco-xermana-italiana Constantine Samuel Rafinesque.\nSinonimia.\nAo longo do tempo, o x\u00e9nero foi co\u00f1ecido polos seguintes sin\u00f3nimos:\nEtimolox\u00eda.\nO nome cient\u00edfico \"Microchirus\" est\u00e1 formado pola ra\u00edz do lat\u00edn cient\u00edfico \"micro-\", calco da do grego antigo \u03bc\u03b9\u03ba\u03c1\u03bf-, derivada de \u03bc\u03b9\u03ba\u03c1\u03cc\u03c2 \"mikr\u00f3s\", \"pequeno\", e da forma \"-chirus\", tirada do termo grego antigo \u03c7\u03b5\u03af\u03c1 \u03c7\u03b5\u03b9\u03c1\u03cc\u03c2 \"che\u00edr, cheir\u00f3s\", \"man\". Literalmente: \"os de mas pequenas\", facendo referencia ao pequeno tama\u00f1o das aletas pectorais destes peixes.\nEspecies.\nNa actualidade reco\u00f1\u00e9cense no x\u00e9nero sete especies:"}
{"id": "311940", "revid": "56817", "url": "https://gl.wikipedia.org/wiki?curid=311940", "title": "Aced\u00eda (hom\u00f3nimos)", "text": "O termo aced\u00eda pode referirse a:\n\u2014 En \"Medicina\", aced\u00eda ou ardent\u00eda, \u00e9 un malestar no est\u00f3mago por exceso de \u00e1cidos.\n\u2014 En \"Zoolox\u00eda\", aced\u00eda \u00e9 o nome de varios peixes planos de pequeno tama\u00f1o da familia do soleidos, pertencentes aos x\u00e9neros \"Dicologlossa\", \"Microchirus\" e \"Pegusa\", entre eles:"}
{"id": "311941", "revid": "22795", "url": "https://gl.wikipedia.org/wiki?curid=311941", "title": "Dicologlossa cuneata", "text": ""}
{"id": "311942", "revid": "56817", "url": "https://gl.wikipedia.org/wiki?curid=311942", "title": "Josep Maria Jujol", "text": "Josep Maria Jujol i Gibert, nado en Tarragona o 16 de setembro del 1879, e finado en Barcelona o 1 de maio del 1949, foi un arquitecto, debuxante, dese\u00f1ador e pintor modernista catal\u00e1n. Dedicouse \u00e1 docencia tanto na Escola d'Arquitectura como na Escola del Treball, tam\u00e9n en Barcelona. Foi arquitecto municipal de Sant Joan Desp\u00ed, onde se atopan moitos dos edificios que constru\u00edu.\nFoi un salientable aquarelista e debuxante, e creou todo tipo de obxectos e elementos complementarios como mobles, l\u00e1mpadas ou ascensores. Esta vertente s\u00faa, xunto co seu dominio do emprego das cores, fan senlleira a s\u00faa obra, que decote se atopa complementando outros arquitectos. As colaboraci\u00f3ns con m\u00e1is sona f\u00edxoas na obra de Gaud\u00ed, a cal permit\u00eda recoller a liberdade no uso das formas e nas cores que Jujol imprim\u00eda na s\u00faa creaci\u00f3n."}
{"id": "311943", "revid": "23204", "url": "https://gl.wikipedia.org/wiki?curid=311943", "title": "Josep Maria Jujol i Gibert", "text": ""}
{"id": "311945", "revid": "6279", "url": "https://gl.wikipedia.org/wiki?curid=311945", "title": "Lobos", "text": ""}
{"id": "311946", "revid": "23204", "url": "https://gl.wikipedia.org/wiki?curid=311946", "title": "Manuel Raspall", "text": "Manuel Joaquim Raspall i Mayol, nado en Barcelona o 24 de maio de 1877 e finado en la Garriga o 15 de setembro de 1937, foi un arquitecto modernista e novecentista catal\u00e1n.\nArquitecto dun modernismo tard\u00edo, Raspall non chegou a ter a sona dos seus predecesores e mestres Dom\u00e8nech i Montaner ou Puig i Cadafalch que ti\u00f1an o interese das grandes fortunas e os mecenas entre os seus clientes. Raspall soubo adaptarse a uns tempos cambiantes e a s\u00faa obra foi dende o modernismo at\u00e9 o novecentismo para acabar nun art d\u00e9co incipiente, constru\u00edndo o que tocaba en cada momente e evolucionando de estilo e de tipo de edificaci\u00f3n. A meirande parte das s\u00faas obras constru\u00edronse entre Barcelona e Vall\u00e8s Oriental. As obras principais en la Garriga e Cardedeu, hoxe consideradas \"Ben Cultural de Interese Nacional\", estiveron a piques de ser derrubadas na d\u00e9cada de 1970."}
{"id": "311947", "revid": "23204", "url": "https://gl.wikipedia.org/wiki?curid=311947", "title": "Manuel Joaquim Raspall i Mayol", "text": ""}
{"id": "311948", "revid": "56817", "url": "https://gl.wikipedia.org/wiki?curid=311948", "title": "ADN C", "text": " \"(ADNc ou cDNA)\"\nO ADN C ou C-DNA ou forma C do ADN \u00e9 unha das moitas posibles estruturas en dobre h\u00e9lice que pode adoptar o ADN. Esta forma de ADN pode observarse en certas condici\u00f3ns como en condici\u00f3ns de humidade relativamente baixa e en presenza de certos i\u00f3ns, como o Li+ ou Mg2+.\nInvestigaci\u00f3ns recentes indican que tanto o ADN C coma o ADN B constan de d\u00faas conformaci\u00f3ns de nucle\u00f3tidos distintas, chamadas B-I e B-II. A proporci\u00f3n da conformaci\u00f3n B-II no ADN C \u00e9 de m\u00e1is do 40%. Por\u00e9n, a proporci\u00f3n da conformaci\u00f3n B-II no ADN B \u00e9 de s\u00f3 un 10%."}
{"id": "311949", "revid": "27155", "url": "https://gl.wikipedia.org/wiki?curid=311949", "title": "C-DNA", "text": ""}
{"id": "311950", "revid": "98629", "url": "https://gl.wikipedia.org/wiki?curid=311950", "title": "Mikel Balenziaga", "text": "Mikel Balenziaga Oruesagasti, nado en Zumarraga (Guip\u00fascoa) o 29 de febreiro de 1988, \u00e9 un futbolista vasco que xoga de lateral esquerdo para o Deportivo da Coru\u00f1a da Primeira Divisi\u00f3n RFEF.\nTraxectoria.\nComezos.\nNado no concello guipuscoano de Zumarraga, de pequeno participou coa s\u00faa ikastola nun torneo de f\u00fatbol que organizaba a SD Urola, que o seleccionou para o seu equipo, no que xogou un ano como dianteiro. A continuaci\u00f3n ingresou na canteira da Real Sociedad, onde militou un ano antes de regresar dous anos ao Urola. En idade cadete regresou de novo \u00e1 Real, xogando primeiro de extremo antes de reconverterse como lateral esquerdo.\nEn decembro de 2006 debutou coa Real Sociedad B na Segunda Divisi\u00f3n B, nun partido ante o Valladolid B. Axi\u00f1a se asentou como titular no filial donostiarra, adestrador por Eizmendi, co que disputou 53 partidos oficias nun ano e medio.\nAthletic (1\u00aa etapa).\nInternacional coas categor\u00edas inferiores da selecci\u00f3n espa\u00f1ola, deixou Donostia en agosto de 2008, sen ter debutado oficialmente co primeiro equipo da Real, e fichou polo m\u00e1ximo rival hist\u00f3rico do club branquiazul, o Athletic Club, que pagou polo traspaso arredor dun mill\u00f3n de euros. A\u00ednda que chegou a Bilbao para militar nun principio no filial, non chegou a xogar con este, pois pasou directamente ao primeiro equipo, co que debutou na Primeira Divisi\u00f3n na segunda xornada, sendo titular contra o M\u00e1laga na Rosaleda. O adestrador Joaqu\u00edn Caparr\u00f3s colocouno formando defensa xunto aos seus novos compa\u00f1eiros Iraola, Aitor Ocio e Amorebieta.\nConverteuse no lateral esquerdo indiscutible durante os seguintes meses, superando a competencia de xogadores m\u00e1is veteranos como Koikili e Javier Casas, e foi finalista da Copa do Rei, caendo ante o FC Barcelona de Guardiola. No ver\u00e1n de 2009 o Athletic fichou para o mesmo posto a Xabi Castillo, polo que Balenziaga aceptou sa\u00edr cedido por unha tempada ao Numancia, da Segunda Divisi\u00f3n. En Soria, adestrado por Gonzalo Arconada, disputou un total de 26 partidos oficiais, 22 deles como titular. De volta en Euskadi non entrou nos plans do t\u00e9cnico Marcelo Bielsa e xogou s\u00f3 un partido co Athletic durante a campa\u00f1a 2010/11.\nValladolid.\nEn agosto de 2011 converteuse en novo xogador do Real Valladolid, asinando un contrato por tres anos. Titular indiscutible foi unha das pezas destacadas do equipo de Miroslav \u0110uki\u0107, que consegiu o ascenso a Primeira. Continou na gran maior\u00eda de onces iniciais da seguinte tempada, xa na m\u00e1xima categor\u00eda, na que o Valladolid conseguiu sen problemas a permanencia. \nAthletic (2\u00aa etapa).\nPara a tempada 2013/14 volveu ao Athletic, que exerceu a opci\u00f3n de compra que manti\u00f1a sobre o xogador. Durante os seguintes anos converteuse no xogador favorito do hist\u00f3rico Ernesto Valverde, adestrador do equipo ata 2017. A s\u00faa segunda etapa no club bilba\u00edno prolongouse durante 10 anos, nos que o equipo acadou tres finais da Copa do Rei. Balenziaga foi titular en d\u00faas delas, en 2015 e 2021, perdendo ambas ante o Barcelona. Na tempada 2014/15 debutou en competici\u00f3n europea, disputando completos t\u00f3dolos partidos do seu equipo na Liga de Campi\u00f3ns, e nas seguintes tres campa\u00f1as competiu na Europa League.\nDisputou un total de 321 partidos co Athletic e conquistou as Supercopas de Espa\u00f1a de 2015 e 2021. Marcou un gol coa camiseta branca e vermella, o \u00fanico da s\u00faa carreira deportiva, nunha vitoria por 3-1 contra o Sevilla en San Mam\u00e9s en 2016.\nDeportivo da Coru\u00f1a.\nNo ver\u00e1n de 2023 baixou d\u00faas categor\u00edas para fichar polo Deportivo da Coru\u00f1a, da Primeira Divisi\u00f3n RFEF."}
{"id": "311951", "revid": "12452", "url": "https://gl.wikipedia.org/wiki?curid=311951", "title": "Illa de Ol\u00e9ron", "text": ""}
{"id": "311952", "revid": "89787", "url": "https://gl.wikipedia.org/wiki?curid=311952", "title": "Llu\u00eds Muncunill i Parellada", "text": "Llu\u00eds Muncunill i Parellada, nado en Fonollosa (bisbarra do Bages) o 25 de febreiro de 1868, e finado en Terrassa o 25 de abril de 1931, foi un arquitecto modernista catal\u00e1n. Desenvolveu a s\u00faa actividade principal en Terrassa, onde \u00e9 un referente na aplicaci\u00f3n do estilo modernista na arquitectura industrial. Entre 1892 e 1903 foi arquitecto municipal da cidade, sendo o m\u00e1is prol\u00edfico que tivo Terrassa. A variedade construtiva permitiulle configurar a imaxe urbana da Terrassa modernista, recorrendo \u00f3 emprego de cubertas con b\u00f3veda catal\u00e1, ligadas con tirantes de ferro e termadas sobre piares de ferro fundido."}
{"id": "311953", "revid": "12452", "url": "https://gl.wikipedia.org/wiki?curid=311953", "title": "Illa de Oler\u00f3n", "text": ""}
{"id": "311954", "revid": "1093", "url": "https://gl.wikipedia.org/wiki?curid=311954", "title": "Premio Pr\u00edncipe de Asturias de Cooperaci\u00f3n Internacional", "text": ""}
{"id": "311957", "revid": "27155", "url": "https://gl.wikipedia.org/wiki?curid=311957", "title": "ADN-C", "text": ""}
{"id": "311962", "revid": "1131", "url": "https://gl.wikipedia.org/wiki?curid=311962", "title": "Club Karepas", "text": "O Club Karepas foi un club de remo pontevedr\u00e9s de comezos do s\u00e9culo XX.\nExistiu nas d\u00e9cadas de 1920 e 1930. O seu lema era \"remo e bocadillos\", e formaron parte del persoeiros como Castelao, Tom\u00e1s Abeig\u00f3n Pazos, Losada Di\u00e9guez, Blanco Porto, Celso L\u00f3pez Blanco, Ant\u00f3n Iglesias Vilarelle e S\u00e1nchez Cant\u00f3n, entre outros. A frota do Karepas consistiu de d\u00faas pequenas embarcaci\u00f3ns e d\u00faas grandes barcas: \"La Reina\" e \"K-4\" cunha bandeira dese\u00f1ada por Castelao que semellaba a xaponesa."}
{"id": "311967", "revid": "89787", "url": "https://gl.wikipedia.org/wiki?curid=311967", "title": "Tempadas dos Calgary Flames", "text": "Os Calgary Flames son un equipo profesional de h\u00f3ckey sobre xeo da cidade de Calgary, Alberta (Canad\u00e1). O equipo forma parte da Pacific Division, Conferencia Oeste da National Hockey League (NHL). Os Flames chegaron a Calgary en 1980 despois de trasladarse dende a cidade de Atlanta (Xeorxia, Estados Unidos), onde foron co\u00f1ecidos como Atlanta Flames dende a s\u00faa fundaci\u00f3n en 1972 ata a o seu traslado. A tempada 2008\u201309 foi a 28\u00aa tempada de xogo, e o 29\u00ba ano en Calgary. Foi o 36\u00ba ano da franqu\u00eda, e incl\u00fae o tempo que estivo en Atlanta, os Flames te\u00f1en ga\u00f1ado case 1.300 partidos na liga regular, o 12\u00ba r\u00e9cord na historia da NHL.\nCalgary xogou a s\u00faa primeira tempada na Patrick Division antes de ser movidos \u00e1 Smythe cando a NHL reali\u00f1ou aos equipos por criterios xeogr\u00e1ficos en 1981. Os Flames clasific\u00e1ronse para os \"play-offs\" cada ano dende a s\u00faa chegada en 1980 ata 1991. Durante este tempo, a franqu\u00eda conseguiu dous Presidents' Trophies como mellor equipo da liga regular na NHL, na tempada 1987\u201388 e tempada 1988\u201389, conseguiron a Clarence S. Campbell Bowl como campi\u00f3ns da Campbell Conference en d\u00faas ocasi\u00f3ns, na tempada 1985\u201386 e na tempada 1988\u201389, e ga\u00f1ou a Stanley Cup en 1989. Os Flames empeoraron os seus rexistros logo de ga\u00f1ar a Stanley Cup, non conseguindo ga\u00f1ar ningunha serie dos \"play-offs\" ata 2004, un lapso de 15 tempadas, durante o cal non se clasificaron para as series en oito ocasi\u00f3ns. O equipo regresou \u00e1 post-tempada en 2004, realizando unha viaxe contra todo pronostico \u00e1 final da liga, conseguindo a s\u00faa terceira Clarence Campbell Bowl ao ga\u00f1ar o t\u00edtulo de campi\u00f3n da Conferencia Oeste logo de converterse no primeiro equipo na historia da NHL en derrotar a tres campi\u00f3ns de divisi\u00f3n. En total, os Flames participaron nos \"Play-offs\" da Stanley Cup en 20 ocasi\u00f3ns.\nLenda.\n&lt;noinclude&gt;"}
{"id": "311968", "revid": "5863", "url": "https://gl.wikipedia.org/wiki?curid=311968", "title": "Blanco Porto", "text": ""}
{"id": "311969", "revid": "23204", "url": "https://gl.wikipedia.org/wiki?curid=311969", "title": "Galocha", "text": ""}
{"id": "311970", "revid": "23204", "url": "https://gl.wikipedia.org/wiki?curid=311970", "title": "Galocho", "text": ""}
{"id": "311971", "revid": "23204", "url": "https://gl.wikipedia.org/wiki?curid=311971", "title": "Madro\u00f1a", "text": ""}
{"id": "311972", "revid": "23204", "url": "https://gl.wikipedia.org/wiki?curid=311972", "title": "Zamanco", "text": ""}
{"id": "311974", "revid": "22570", "url": "https://gl.wikipedia.org/wiki?curid=311974", "title": "Primeira divisi\u00f3n espa\u00f1ola 2015/16", "text": "A tempada 2015\u201316 da Primeira Divisi\u00f3n (por motivos de patrocinio Liga BBVA) foi a 85\u00aa edici\u00f3n da m\u00e1xima categor\u00eda do f\u00fatbol en Espa\u00f1a. Comezou o 15 de agosto de 2015 e rematou o 15 de maio de 2016. O defensor do t\u00edtulo foi o FC Barcelona.\nA m\u00e1xima categor\u00eda contou con dous representantes galegos: o Celta de Vigo e o Deportivo da Coru\u00f1a.\nEquipos e estadios.\nTomaron parte na competici\u00f3n vinte equipos. Almer\u00eda e C\u00f3rdoba, descendidos a tempada anterior, e o Elche, descendido por motivos administrativos, foron substitu\u00eddos por Betis, Sporting de Gij\u00f3n e Las Palmas.\nCadro de resultados.\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n "}
{"id": "311975", "revid": "89787", "url": "https://gl.wikipedia.org/wiki?curid=311975", "title": "Lista de composici\u00f3ns relixiosas en lat\u00edn de Johann Sebastian Bach", "text": "A m\u00fasica relixiosa en lat\u00edn de Johann Sebastian Bach comprende sobre dez composici\u00f3ns, todas compostas durante o seu per\u00edodo en Leipzig. Como m\u00fasico de igrexa luterana, Bach ti\u00f1a maior predilecci\u00f3n pola composici\u00f3n de m\u00fasica sacra en alem\u00e1n, escribindo centos de composici\u00f3ns lit\u00farxicas nesa lingua, e por exemplo tam\u00e9n realizando unha versi\u00f3n alem\u00e1 do \"Stabat Mater\" de Pergolesi. Comparado coa pr\u00e1ctica luterana noutros lugares, unha gran cantidade de servizos en lat\u00edn foron utilizados na igrexa en Leipzig: inclu\u00edndo m\u00fasica con textos en lat\u00edn que foron empregados nos domingos ordinarios, en grandes celebraci\u00f3ns (Nadal, Pascua, Pentecost\u00e9s), e o \"Magnificat\" tam\u00e9n en festas marianas (Anunciaci\u00f3n, Visitaci\u00f3n, Purificaci\u00f3n).\nNo servizo luterano, a misa estaba reducida s\u00f3 a Kyrie e Gloria. Dita misa era daquela daquela \u00e1s veces denominada Missa brevis (literalmente: \"masa curta\"). En 1733 Bach compuxo unha \"Missa brevis para a corte cat\u00f3lica de Dresde\", a\u00ednda que dun xeito ampliado. A finais da d\u00e9cada de 1730 compuxo outras catro Missae breves, maioritariamente parodias de movementos de cantatas anteriores. Ao final da s\u00faa vida ampliou a s\u00faa \"Misa de Dresde\" para o seu \u00fanico exemplo de misa completa para o ordinario, a \"Misa en simenor.\nMagnificat.\nBach compuxo o \"Magnificat\" en mi bemol maior, BWV 243a, en 1723, e posteriormente revisouno en 1733 ao m\u00e1is co\u00f1ecido \"Magnificat\" en re maior, BWV 243.\nMagnificat en mi bemol maior, BWV 243a (1723).\nUnhas semanas despois de chegar ao seu novo cargo como Thomaskantor en Leipzig en 1723, Bach presentou un \"Magnificat\" para coro SSATB e orquestra para a festa mariana de Visitaci\u00f3n (2 de xullo)\nM\u00e1is tarde ese ano, para Nadal, presentou este \"Magnificat\" outra vez, con catro himnos inseridos relacionados coa celebraci\u00f3n daquela festa.\nMagnificat en re maior, BWV 243 (1733).\nEn 1733 Bach presentou outra vez este Magnificat, mais transportado \u00e1 tonalidade de re maior e cunha orquestraci\u00f3n un pouco m\u00e1is elaborada, para a festividade de Visitaci\u00f3n. Nesta versi\u00f3n do seu Magnificat que se converter\u00eda na versi\u00f3n m\u00e1is frecuentemente interpretada.\nConfiguraci\u00f3n de (partes de) a liturxia da misa latina.\nUnha misa de Johann Sebastian Bach \u00e9 en xeral unha composici\u00f3n de misa latina do compositor barroco alem\u00e1n. M\u00e1is especificamente, a misa (\u00e1s veces Missa brevis ou Misa luterana) ref\u00edrese a das s\u00faas catro misas curtas en fa maior, la maior, sol menor e sol maior, BWV 233 a 236. Estas misas consisten nun \"Kyrie\" e un \"Gloria\". Bach compuxo unha configuraci\u00f3n especialmente extensa, a Misa para a corte de Dresden (Kyrie e Gloria en si menor) en 1733 para presentala \u00e1 corte real de Dresde. Converteuse, nos \u00faltimos anos da s\u00faa vida e en forma revisada, nas d\u00faas primeiras secci\u00f3ns da s\u00faa \u00fanica misa completa para o ordinario, co\u00f1ecida hoxe como Misa en si menor, BWV 232.\nSanctus independentes, BWV 237\u2013241.\nOs n\u00fameros BWV 237 a 241 son composici\u00f3ns independentes de \"Sanctus\". Os dous primeiros (do maior, BWV 237 e re maior, BWV 238) foron compostos en 1723, o seu primeiro ano en Leipzig. \u00c9 dubidoso que o Sanctus BWV 239 fora composto por Bach. O Sanctus BWV 241 \u00e9 un arranxo do Sanctus da \"Missa superba\" de Johann Caspar Kerll.\nMisa en si menor, BWV 232, e composici\u00f3ns m\u00e1is temper\u00e1s relacionadas.\nSanctus para seis partes vocais (1724).\nEn 1724 Bach compuxo un \"Sanctus\" para seis partes vocais (SSSATB) e elaborar unha parte orquestral para o servizo de Nadal. Bach revisouno cando o reutilizou na Misa en si menor, mudando a partitura vocal inicial a SSAATB, e o seu comp\u00e1s de \u20b5 a C.\nMisa para a corte de Dresde (1733).\nEn 1733, Bach compuxo unha misa completa para a corte de Dresde, m\u00fasica de d\u00faas partes da m\u00edsa latina, o \"Kyrie\" e o \"Gloria\", escrib\u00edndoa para cinco partes vocais e orquestra. Posteriormente derivou a cantata \"Gloria in excelsis Deo\", BWV 191 desta Misa en si menor, e inclu\u00edu a Misa \u00e1 s\u00faa Misa en si menor, BWV 232.\nCantata \"Gloria in excelsis Deo\", BWV 191 (ao redor de 1745).\nBach empregou tres movementos do \"Gloria\" da \"Misa para a corte de Drede\" para compo\u00f1er a s\u00faa cantata \"Gloria in excelsis Deo\", BWV 191, posibelmente para unha interpretaci\u00f3n en 1745. A cantata foi composta para un servizo de Nadal nalg\u00fan momento a mediados da d\u00e9cada de 1740 (entre 1743 e 1746).\nMisa en si menor, BWV 232 (ao redor de 1748\u201349).\nNos \u00faltimos anos da s\u00faa vida, Bach integrou a Misa completa para a corte de Dresde como \"Kyrie\" e \"Gloria\" na s\u00faa Misa en si menor, a s\u00faa \u00fanica misa completa (ou \"missa tota\"). Outra parte desta Misa foi derivada do \"Sanctus\" para seis partes vocais de 1724. Tam\u00e9n incorporou nesta misa m\u00fasica de varios movementos das s\u00faas cantatas temper\u00e1s.\nHans Georg N\u00e4geli describiu a obra, en 1818, como \"a maior obra de arte musical de todos os tempos e naci\u00f3ns\".\nMisas breves de Bach BWV 233\u2013236 (1738\u201339?\nBach escribiu catro outras obras co \"Kyrie\" e o \"Gloria\", \u00e1s veces chamada \"Missa brevis\". O atributo \"brevis\" neste caso significa curto en palabras, diferente ao Missa \"brevis\" do per\u00edodo cl\u00e1sico, que \u00e9 curta en duraci\u00f3n. \u00c1s veces as obras son denominadas \"misa luterana\", porque a combinaci\u00f3n de s\u00f3 \"Kyrie\" e \"Gloria\" foi utilizada m\u00e1is frecuentemente na liturxia luterana.\nParecen ter sido concibidas para uso lit\u00farxico, considerando un tempo de interpretaci\u00f3n de sobre 20 minutos cada unha, a duraci\u00f3n media dunha cantata de Bach. Puideron ter sido compostas en torno a 1738-1739. Posibelmente foron escritas para o Conde Franz Anton von Sporck ou tocadas para el en Lys\u00e1.\nCada unha Misa \u00e9 en seis movementos, o \"Kyrie\" un movemento coral en tres secci\u00f3ns, o \"Gloria\" en cinco movementos. O primeiro e \u00faltimo movemento do \"Gloria\" \u00e9 tam\u00e9n coral, enmarcando tres arias para tipos de voz diferente. A m\u00fasica consiste maioritariamente en parodias de movementos de cantatas. Mudou a m\u00fasica lixeiramente para axustala \u00e1s palabras latinas, mais mantivo a instrumentaci\u00f3n orixinal. O coro inicial de \"Es wartet alles auf dich\", BWV 187, converteuse no movemento final da Misa en sol menor, \"Cum sancto spiritu\". Ocasionalmente cambiou unha parte de voz, por exemplo pediu un tenor no \"Quoniam\" desa Misa, unha parodia da aria de soprano \"Parar ich nur fest un ihm\" daquela cantata.\nMisa en fa maior, BWV 233.\nPara a Misa en fa maior, BWV 233, escrita para trompas, \u00f3boes, fagot, cordas, coro SATB, e \"basso continuo\", Bach derivou a maior parte dos seus seis movementos de anteriores cantatas como parodias.\nMisa en la maior, BWV 234.\nPara a Misa en la maior, BWV 234, escrita para frauta, cordas, coro SATB, e \"basso continuo\", Bach parodiou m\u00fasica desde canto menos catro cantatas anteriores.\nMisa en sol menor, BWV 235.\nPara a Misa en sol menor, BWV 235, escrita para \u00f3boes, cordas, coro SATB, \"basso continuo\", Bach derivou os seus seis movementos de cantatas como parodias.\nMisa En sol maior, BWV 236.\nPara a Misa en sol maior, BWV 236, escrita para \u00f3boes, cordas, coro SATB, \"basso continuo\", Bach derivou os seus seis movementos de cantatas como parodias.\nChriste eleison En G menor, BWV 242.\nO n\u00famero BWV 242, un \"Christe eleison\" en sol menor, foi composto por Bach para unha misa de Francesco Durante, BWV Anh. 26."}
{"id": "311976", "revid": "98629", "url": "https://gl.wikipedia.org/wiki?curid=311976", "title": "Austroglossus", "text": "Austroglossus \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos e familia dos soleidos.\nComprende d\u00faas especies de linguados (en sentido amplo) propios das costas atl\u00e1nticas de Sur\u00e1frica, co\u00f1ecidas en galego como linguados austrais.\nTaxonom\u00eda.\nX\u00e9nero.\nO x\u00e9nero foi descrito en 1920 polo icti\u00f3logo brit\u00e1nico Charles Tate Regan no seu traballo \"Revision of the flat-fishes (\"Heterosomata\") of Natal\". \"Annals of the Durban Museum\" 2 (5): 205-222.\nEtimolox\u00eda.\nO nome \"Austroglossus\"' est\u00e1 formado polas formas do lat\u00edn cient\u00edfico \"Austro-\", derivado do lat\u00edn cl\u00e1sico \"Auster, -tri\", \"vento do sur\" e, por extensi\u00f3n, \"o sur\" (punto cardinal), e \"-glossus\", forma masculina derivada do termo do grego antigo \u03b3\u03bb\u1ff6\u03c3\u03c3\u03b1 \"gl\u1e53ssa\", \"lingua\", que forma parte do nome de moitos x\u00e9neros de peixes planos.\nEspecies.\nNa actualidade reco\u00f1\u00e9cense no x\u00e9nero as seguintes d\u00faas especies:"}
{"id": "311977", "revid": "22570", "url": "https://gl.wikipedia.org/wiki?curid=311977", "title": "Segunda divisi\u00f3n espa\u00f1ola 2015/16", "text": "A tempada 2015\u201316 da Segunda Divisi\u00f3n (por motivos de patrocinio Liga Adelante) de f\u00fatbol foi a 85\u00aa edici\u00f3n da categor\u00eda de prata do f\u00fatbol espa\u00f1ol. A competici\u00f3n comezou en agosto de 2015 e finalizou en xu\u00f1o de 2016 coas eliminatorias de ascenso finais."}
{"id": "311983", "revid": "89787", "url": "https://gl.wikipedia.org/wiki?curid=311983", "title": "Independientes por Aranga", "text": "Independientes por Aranga \u00e9 un partido pol\u00edtico rexistrado o 29 de setembro de 2014 de \u00e1mbito municipal de Aranga nacido como unha escisi\u00f3n do Partido Popular local. Presentou candidatura \u00e1s elecci\u00f3ns municipais de 2015 encabezada por Alfonso Espi\u00f1eira logrando 193 votos, o 12,75% e un concelleiro."}
{"id": "311984", "revid": "98629", "url": "https://gl.wikipedia.org/wiki?curid=311984", "title": "Charles Tate Regan", "text": "Charles Tate Regan, nado o 1 de febreiro de 1878 en Sherborne (Dorset), e finado o 12 de xaneiro de 1943, foi un icti\u00f3logo ingl\u00e9s.\nDestacou polos seus extensos traballos, principalmente en torno a principios do s\u00e9culo XX, sobre a sistem\u00e1tica dos peixes.\nTraxectoria.\nEstudou na Derby School e no Queens' College da Universidade de Cambridge.\nEn 1901 empezou a traballar no Museo de Historia Natural de Londres, onde foi conservador da \u00e1rea de Zoolox\u00eda, e no que chegou a ser director do propio \nmuseo, funci\u00f3n que desempe\u00f1ou desede 1927 a 1938.\nFoi mentor dun bo n\u00famero de cient\u00edficos, entre eles Ethelwynn Trewavas, quen continuou o seu labor no Museo de Historia Natural de Londres.\nDescribiu varios x\u00e9neros, entre eles \"Austroglossus\", e numerosas especies de peixes, sobre todo do x\u00e9nero \"Haplochromis\". Entre as especies que describiu est\u00e1 o loitador de Siam (\"Betta splendens\").\nHonores.\nEn 1917 foi elixido \"Fellow\" da Royal Society.\nEponimia.\nMoitos autores dedic\u00e1ronlle a Regan numerosas especies:\nAbreviatura.\nA abreviatura Regan empr\u00e9gase para indicar a como autoridade na descrici\u00f3n e taxonom\u00eda en zoolox\u00eda."}
{"id": "311989", "revid": "7802", "url": "https://gl.wikipedia.org/wiki?curid=311989", "title": "Eurovision 2016", "text": ""}
{"id": "311990", "revid": "15490", "url": "https://gl.wikipedia.org/wiki?curid=311990", "title": "Catedral de Amiens", "text": "A catedral de Amiens (en ), \u00e9 unha igrexa catedralicia de culto cat\u00f3lico baixo a advocaci\u00f3n da Nai de Deus que est\u00e1 na cidade de Amiens, no departamento de Somme. \u00c9 a meirande de Francia polo seu volume interior, duns 200\u00a0000 m\u00b3. Xunto coas catedrais de Chartres, Reims e Bourges, est\u00e1 considerada o arquetipo do estilo g\u00f3tico cl\u00e1sico do s\u00e9culo XIII. Incl\u00fae tam\u00e9n elementos das fases seguintes da arte g\u00f3tica; en concreto, do g\u00f3tico radiante \u2013principalmente na cabeceira\u2013 e do g\u00f3tico flam\u00edxero \u2013en particular o gran\u00a0roset\u00f3n\u00a0na fachada occidental, a torre norte e o\u00a0cadeirado do coro. A s\u00faa lonxitude total \u00e9 de 145 metros e a s\u00faa altura \u00e9 de 42,30 metros, cifra que se achega \u00f3 m\u00e1ximo que pode soportar este tipo de arquitectura.\nA s\u00faa reconstruci\u00f3n comezou en 1220, xa que exist\u00eda unha edificaci\u00f3n anterior de arquitectura rom\u00e1nica destru\u00edda por un incendio. Foi dese\u00f1ada cunha planta de cruz latina e, m\u00e1is tarde, entre 1366 e 1401, foron constru\u00eddas as torres da fachada.\nTen o cruceiro centralizado e a nave central est\u00e1 ornamentada cun roset\u00f3n sobre un friso de esculturas ao longo da parte oeste. A fachada occidental, con tres p\u00f3rticos monumentais, ten unhas arquivoltas profundas, rematadas con gabletes. Esta fachada amosa un gran programa de iconograf\u00eda escult\u00f3rica que comprende boa parte dos episodios do Antigo e do Novo Testamento; \u00e9 co\u00f1ecida como a \u00abBiblia de Amiens\u00bb.\nNo ano 1862 foi declarada monumento hist\u00f3rico de Francia e dende 1981 forma parte do Patrimonio da Humanidade da UNESCO."}
{"id": "311991", "revid": "23204", "url": "https://gl.wikipedia.org/wiki?curid=311991", "title": "Cath\u00e9drale Notre Dame d'Amiens", "text": ""}
{"id": "311992", "revid": "98629", "url": "https://gl.wikipedia.org/wiki?curid=311992", "title": "Austroglossus microlepis", "text": "Austroglossus microlepis \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos soleidos, unha das d\u00faas que integran o x\u00e9nero \"Austroglossus\", co\u00f1ecida en galego como linguado austral do oeste.\nTaxonom\u00eda.\nA especie foi descrita por primeira vez en 1863 polo icti\u00f3logo neerland\u00e9s Pieter Bleeker, baixo o nome de \"Synaptura microlepis\", sendo posteriormenre reclasificada dentro do x\u00e9nero \"Austroglossus\", que creara Regan en 1920.\nEtimolox\u00eda.\nV\u00e9xase en \"Austroglossus\".\nO nome espec\u00edfico, \"microlepis\" deriva do elemento do grego antigo \u03bc\u03b9\u03ba\u03c1\u03bf- \"micro-\", de \u03bc\u03b9\u03ba\u03c1\u03cc\u03c3 \"micr\u00f3s\", \"pequeno\", e do termo grego \u03bb\u03b5\u03c0\u03af\u03c2 \"lep\u00eds\", \"escama\". Literalmente: \"de escamas pequenas\".\nCaracter\u00edsticas.\nAs principais caracter\u00edsticas morfol\u00f3xicas desta especie son:\nH\u00e1bitat e distribuci\u00f3n.\n\u00c9 unha especie mari\u00f1a, batidemersal, que vive a profundidades de entre os 100 e os 400 m. Distrib\u00faese polas costas de \u00c1frica do sur, entre os 17 \u00b0S e os 35 \u00b0S, desde o norte de Namibia at\u00e9 a Ba\u00eda Falsa (\"False Bay\"). Sur\u00e1frica.\nBiolox\u00eda.\nAs larvas son pel\u00e1xicas, mentres que os adultos viven cerca do fondo do mar. Os adultos alim\u00e9ntanse de peixes, crust\u00e1ceos, moluscos e vermes.\nPesca.\nO linguado austral do oeste \u00e9 un peixe comest\u00edbel, pesc\u00e1ndose activamente nas onas onde vive (Atl\u00e1ntico sudoriental)."}
{"id": "311993", "revid": "98629", "url": "https://gl.wikipedia.org/wiki?curid=311993", "title": "Billetes da coroa checoslovaca (1953)", "text": "Os primeiros billetes da terceira coroa checoslovaca foron emitidos polo Partido Comunista de Checoslovaquia en valores de 1, 3 e 5 korun (billetes estatais) e polo Banco do Estado en valores de 10, 25, 50 e 100 korun (billetes). A partir de 1958, foron dese\u00f1ados novos billetes de 25, 10, 100 korun e finalmente tam\u00e9n billetes 50 K\u010ds; por outra banda, os billetes estatais foron gradualmente substitu\u00eddos por moedas durante os anos 1960. Os billetes de 20 K\u010ds foron impresos a partir do ano 1970 para substitui-los billetes de 25 K\u010ds. O billete de 500 K\u010ds apareceu en 1973. Comezando coas tiradas de billetes de 1.000 korun do ano 1985, foi introducida unha nova serie, m\u00e1is uniforme (dese\u00f1ador: Albin Brunovsk\u00fd), a cal se lle engad\u00eda un novo valor facial cada ano. Este proceso interrompeuse pola ca\u00edda do comunismo (e, finalmente, pola disoluci\u00f3n do pa\u00eds): o novo billete de 100 K\u010ds emitido en 1989, que amosaba a Klement Gottwald, un destacado l\u00edder comunista, foi rapidamente retirado trala Revoluci\u00f3n de Veludo. O novo billete de 500 K\u010ds nunca chegou a ser emitido."}
{"id": "311994", "revid": "89787", "url": "https://gl.wikipedia.org/wiki?curid=311994", "title": "Catedral de Xirona", "text": "A Catedral de Santa Mar\u00eda de Xirona (en ) \u00e9 a sede catedralicia da diocese cat\u00f3lica latina de Xirona e o meirande templo cristi\u00e1n do bispado e da provincia hom\u00f3nima. Os bispos da diocese de Xirona est\u00e1n documentats dende o ano 516. Segundo alg\u00fans documentos do s\u00e9culo VII, o seu culto era equiparable \u00f3 das dioceses de Toledo e Sevilla. Durante a ocupaci\u00f3n musulm\u00e1, entre os anos 715 e 785 foi transformada nunha mesquita. A s\u00faa maior particularidade \u00e9 que ten a nave g\u00f3tica m\u00e1is ampla do mundo, de 22,98 metros, que \u00e9 de feito a nave m\u00e1is ampla de calquera estilo, ag\u00e1s a da bas\u00edlica de San Pedro, que ten vinte cinco metros. Situada estrat\u00e9xicamente no n\u00facleo central da cidade antiga, co\u00f1ecido como \"For\u00e7a Vella\", coincide co trazado urbano de \"Gerunda\", asentamento da \u00e9poca romana da que a\u00ednda hai mostras da muralla na actual praza da catedral."}
{"id": "311995", "revid": "23204", "url": "https://gl.wikipedia.org/wiki?curid=311995", "title": "Catedral de Santa Mar\u00eda de Xirona", "text": ""}
{"id": "311996", "revid": "23204", "url": "https://gl.wikipedia.org/wiki?curid=311996", "title": "Catedral de Santa Maria de Girona", "text": ""}
{"id": "311997", "revid": "23204", "url": "https://gl.wikipedia.org/wiki?curid=311997", "title": "Catedral de Girona", "text": ""}
{"id": "312003", "revid": "98629", "url": "https://gl.wikipedia.org/wiki?curid=312003", "title": "Asier Garitano", "text": "Asier Garitano Aguirrez\u00e1bal, nado en Bergara o 6 de decembro de 1969, \u00e9 un exfutbolista e actual adestrador de f\u00fatbol espa\u00f1ol. Xogaba de dianteiro."}
{"id": "312005", "revid": "7523", "url": "https://gl.wikipedia.org/wiki?curid=312005", "title": "Asier Garitano Aguirrez\u00e1bal", "text": ""}
{"id": "312014", "revid": "56817", "url": "https://gl.wikipedia.org/wiki?curid=312014", "title": "Estelle Parsons", "text": "Estelle Margaret Parsons, nada en Lynn (Massachusetts) o 20 de novembro de 1927 \u00e9 unha actriz e presentadora de televisi\u00f3n estadounidense.\nTraxectoria.\nParsons naceu en Massachusetts, filla de Elinor Ingeborg, nada en Suecia, e de Eben Parsons, de orixe inglesa. Tras graduarse no Connecticut College en 1949 comezou a estudar dereito na Universidade de Boston e traballou como cantante antes de iniciar a s\u00faa carreira interpretativa a principios da d\u00e9cada de 1950.\nCando se instalou na cidade de Nova York traballou como guionista, produtora e comentarista para \"The Today Show\" e debutou en Broadway en 1956 no musical de Ethel Merman \"Happy Hunting\". Desde 1961 actuou tam\u00e9n no off-Broadway. Como directora produciu obras en Broadway coma \"Romeo e Xulieta\", \"Macbeth\" e \"Ao voso gusto\" en 1986. No Off-Broadway dirixiu \"Orgasmo Adulto Escapes from the Zoo\", de Dario Fo (1983).\nEn 1967 ga\u00f1ou o Oscar \u00e1 mellor actriz secundaria pola s\u00faa interpretaci\u00f3n de Blanche Barrow en \"Bonnie e Clyde\".\nNa televisi\u00f3n participou en series coma \"Roseanne\", \"Frasier\" ou \"The Good Wife\"."}
{"id": "312015", "revid": "23204", "url": "https://gl.wikipedia.org/wiki?curid=312015", "title": "Jean-Paul Rappeneau", "text": "Jean-Paul Rappeneau, nado en Auxerre (Yonne) o 8 de abril de 1932 \u00e9 un director de cinema e guionista franc\u00e9s.\nTraxectoria.\nRappeneau comezou no cinema como axudante e guionista colaborando Louis Malle en \"Zazie dans le metro\" en 1960 e en \"Vie privee\" en 1961. En 1964, coescribiu \"L' Homme de Rio\", protagonizado por Jean-Paul Belmondo.\nO primeiro filme que escribiu e dirixiu foi \"La vie de ch\u00e2teau\" en 1965. A pesar de ser un \u00e9xito de cr\u00edtica e de p\u00fablico non volveu facer outro filme ata 1971, cando dirixiu \"Les Mari\u00e9s de l'an II\", de novo con Belmondo e con Marl\u00e8ne Jobert.\nDesde 1975 Rappeneau escribiu s\u00f3 para os seus propios filmes, inclu\u00edndo \"O salvaxe\", protagonizado por Yves Montand e \"Tout feu, tout flamme\" (1981), tam\u00e9n con Montand e ademais con Isabelle Adjani. En 1990 dirixiu o luxoso filme \"Cyrano de Bergerac\", adaptado do cl\u00e1sico de Edmond Rostand, e protagonizado por G\u00e9rard Depardieu no que se converteu no seu maior papel. Esta versi\u00f3n \u00e9 a m\u00e1is elaborada das realizada e unha das produci\u00f3ns francesas m\u00e1is caras da historia.\nEn 2003 dirixiu a comedia \"Bon Voyage\", coescrita con Patrick Modiano, na que volveu contar con Depardieu e Adjani."}
{"id": "312016", "revid": "23204", "url": "https://gl.wikipedia.org/wiki?curid=312016", "title": "Lucia Bos\u00e8", "text": "Lucia Borloni, nada en Mil\u00e1n o 28 de xaneiro de 1931 e finada en Segovia o 23 de marzo de 2020, foi unha actriz italiana co\u00f1ecida como Lucia Bos\u00e8, que acadou a fama durante a \u00e9poca do neorrealismo. \nTraxectoria.\nFilla de Domenico Borloni e Francesca Bos\u00e8, tras varios anos traballando nunha panadar\u00eda da s\u00faa cidade, \"Pasticceria Galli\", en 1947 ga\u00f1ou o concurso de beleza de Miss Italia. Actuou nunha curtametraxe de Dino Risi e debutou na pantalla grande en 1950 en \"Non c'\u00e8 pace tra gli ulivi\", de Giuseppe De Santis. O mesmo ano interpretou a Paola Molon en \"Cronaca di un amore\", de Michelangelo Antonioni. En 1953 volveu actuar para Antonioni en \"La signora senza camelie\" e Juan Antonio Bardem escolleuna para o papel protagonista de \"Muerte de un ciclista\" (1955).\nA s\u00faa carreira floreceu ata 1956, cando casou co toureiro espa\u00f1ol Luis Miguel Domingu\u00edn e abandonou a actuaci\u00f3n para ocuparse dos fillos. En 1960 interpretou un papel sen acreditar en \"O testamento de Orfeo\", de Jean Cocteau e volveu ao cinema a finais da d\u00e9cada de 1960.\nVida persoal.\nCasou co toureiro Luis Miguel Domingu\u00edn. Foi a nai do cantante Miguel Bos\u00e9 e avoa da modelo Bimba Bos\u00e9.\nFinou como consecuencia da epidemia de coronavirus de 2019."}
{"id": "312018", "revid": "47401", "url": "https://gl.wikipedia.org/wiki?curid=312018", "title": "Luc\u00eda Bos\u00e9", "text": ""}
{"id": "312019", "revid": "27155", "url": "https://gl.wikipedia.org/wiki?curid=312019", "title": "Acetilaci\u00f3n", "text": "A acetilaci\u00f3n (que na nomenclatura da IUPAC se denomina etanoilaci\u00f3n) \u00e9 unha reacci\u00f3n que introduce un grupo funcional acetil nun composto qu\u00edmico. (A reacci\u00f3n contraria \u00e9 a desacetilaci\u00f3n, que \u00e9 a retirada dun grupo acetil dun composto).\nA acetilaci\u00f3n ref\u00edrese ao proceso de introducir un grupo acetil (o que ten como resultado a formaci\u00f3n dun grupo acetoxi) nun composto, concretamente a substituci\u00f3n dun \u00e1tomo de hidr\u00f3xeno activo por un grupo acetil. Unha reacci\u00f3n que implique substitu\u00edr un \u00e1tomo de hidr\u00f3xeno pertencente a un grupo hidroxilo por un grupo acetil (CH3-CO) rende un \u00e9ster espec\u00edfico, un acetato. O anh\u00eddrido ac\u00e9tico util\u00edzase comumente como axente acetilante que reacciona con grupos hidroxilo libres. Por exemplo, util\u00edzase na s\u00edntese de aspirina e hero\u00edna.\nAcetilaci\u00f3n de prote\u00ednas.\nA acetilaci\u00f3n \u00e9 unha importante modificaci\u00f3n das prote\u00ednas nas c\u00e9lulas; e os estudos de prote\u00f3mica identificaron miles de prote\u00ednas de mam\u00edferos acetiladas. A modificaci\u00f3n de prote\u00ednas consiste nunha modificaci\u00f3n cotraducional e postraducional. A modificaci\u00f3n cotraducional \u00e9 o proceso de alterar covalentemente un ou m\u00e1is amino\u00e1cidos nunha prote\u00edna ao mesmo tempo que esta se est\u00e1 a traducir nos polirribosomas a partir do seu ARN mensaxeiro; e a modificaci\u00f3n postraducional \u00e9 posterior e incl\u00fae a fosforilaci\u00f3n, glicosilaci\u00f3n, ubiquitinaci\u00f3n, nitrosilaci\u00f3n, metilaci\u00f3n, acetilaci\u00f3n, lipidaci\u00f3n e prote\u00f3lise, despois do cal a prote\u00edna \u00e9 un produto maduro. Exemplos de acetilaci\u00f3n cotraducional ou postraducional de prote\u00ednas danse nas histonas, p53, e tubulinas. Entre as prote\u00ednas acetiladas, as prote\u00ednas da cromatina e os encimas metab\u00f3licos son as m\u00e1is representadas, o que indica que a acetilaci\u00f3n ten un impacto considerable sobre a expresi\u00f3n x\u00e9nica e o metabolismo. En bacterias, por exemplo, o 90% das prote\u00ednas que interve\u00f1en no metabolismo central de \"Salmonella enterica\" est\u00e1n acetiladas.\nAcetilaci\u00f3n N-terminal.\nA acetilaci\u00f3n N-terminal \u00e9 unha das modificaci\u00f3ns covalentes cotraducionais de prote\u00ednas m\u00e1is com\u00fan en eucariotas, e \u00e9 crucial para a regulaci\u00f3n e funcionamento de diferentes proteinas. A acetilaci\u00f3n N-terminal xoga un importante papel na s\u00edntese estabilidade e localizaci\u00f3n de prote\u00ednas. Arredor do 85% de todas as prote\u00ednas humanas e o 68% das de l\u00e9vedos est\u00e1n acetiladas no seu N\u03b1-terminal. Varias prote\u00ednas de procariotas e arqueas son tam\u00e9n modificadas por acetilaci\u00f3n N-terminal.\nA acetilaci\u00f3n N-terminal est\u00e1 catalizada por un conxunto de complexos encim\u00e1ticos, as acetiltransferases N-terminais (NATs). As NATs transfiren un grupo acetil desde o acetil coencima A (Ac-CoA) ao grupo \u03b1-amino do primeiro residuo de amino\u00e1cido da prote\u00edna. Diferentes NATs son responsables da acetilaci\u00f3n dos N-terminais de prote\u00ednas nacentes.\nAcetiltransferases N-terminais.\nAta agora foron atopadas en humanos seis acetiltransferases N-terminais ou NATs, que son: NatA, NatB, NatC, NatD, NatE e NatF. Cada un destes complexos encim\u00e1ticos \u00e9 espec\u00edfico para diferentes amino\u00e1cidos ou secuencias de amino\u00e1cidos, o que se mostra na seguinte t\u00e1boa.\nT\u00e1boa 1. Composici\u00f3n e especificidade de substrato das NATs.\nNatA.\nNatA est\u00e1 composta por d\u00faas subunidades, a subunidade catal\u00edtica Naa10 e a subunidade auxiliar Naa15. As subunidades de NatA son m\u00e1is complexas nos eucariotas superiores que nos inferiores. Ademais dos xenes \"NAA10\" e \"NAA15\", os xenes espec\u00edficos de mam\u00edferos \"NAA11\" e \"NAA16\", orixinan produtos x\u00e9nicos funcionais, que forman diferentes complexos activos NatA. Hai catro posibles d\u00edmeros de subunidades auxiliar-cata\u00edtica de NatA que est\u00e1n formados por estas catro prote\u00ednas. Por\u00e9n, a NatA m\u00e1is abondosa \u00e9 Naa10/Naa15.\nNatA acetila a Ser, Ala, Gly, Thr, Val e Cys N-terminais despois de que \u00e9 retirada a metionina iniciadora polas metionina amino-peptidases. Estes amino\u00e1cidos expr\u00e9sanse m\u00e1is frecuentemente no extremo N-terminal de prote\u00ednas en eucariotas, polo que NatA \u00e9 a principal NAT en correspondencia co n\u00famero total dos seus substratos potenciais.\nNa acetilaci\u00f3n N-terminal por NatA est\u00e1n implicadas varias prote\u00ednas interaccionantes. A \"prote\u00edna K que interacciona coa huntingtina\" (HYPK) interacciona con hNatA no ribosoma e afecta a acetilaci\u00f3n N-terminal dun subconxunto de substratos de NatA. As subunidades hNaa10 e hNaa15 incrementan a tendencia de agregaci\u00f3n da huntingtina se o nivel de HYPK dimin\u00fae. O factor inducible da hipoxia (HIF)-1\u03b1 interacciona tam\u00e9n con hNaa10 para inhibir a activaci\u00f3n mediada por hNaa10 da actividade transcricional da \u03b2-catenina.\nNatB.\nOs complexos NatB est\u00e1n compostos pola subuinidade catal\u00edtica Naa20p e a subunidade auxiliar Naa25p, que se encontran ambas en l\u00e9vedos e humanos. En l\u00e9vedos, todas as subunidades NatB est\u00e1n asociadas a ribosomas; pero en humanos, as subunidades NatB poden estar tanto asociadas a ribosomas coma ser formas non ribos\u00f3micas. A NatB acetila a metionina N-terminal dos substratos que empezan con Met-Glu-, Met-Asp-, Met-Asn- ou Met-Gln- N terminais.\nNatC.\nO complexo NatC consta dunha subunidade catal\u00edtica Naa30p e d\u00faas subunidades auxilaires Naa35p e Naa38p. As tres subunidades enc\u00f3ntranse no ribosoma nos l\u00e9vedos, pero tam\u00e9n se encontran en formas de NAT non ribos\u00f3micas como Nat2. O complexo NatC acetila a metionina do extremo N-terminal de substratos Met-Leu-, Met-Ile-, Met-Trp- ou Met-Phe N-terminais.\nNatD.\nNatD s\u00f3 est\u00e1 formada pola unidade catal\u00edtica Naa40p e Naa40p e \u00e9 unha forma conceptualmente diferente das outras NATs. En primeiro lugar, s\u00f3 se identificaron dous substratos seus, as histonas H2A e H4, en l\u00e9vedos e humanos. En segundo lugar, a especificidade de substrato de Naa40p enc\u00f3ntrase nos primeiros 30-50 residuos, o que \u00e9 unha secuencia bastante maior que a da especificidade de substrato doutras NATs. A acetilaci\u00f3n de histonas polas NatD est\u00e1 parcialmente asociada cos ribosomas e os substratos amino\u00e1cidos son residuos moi N-terminais, o que fai que sexa diferente das lisina N-acetiltransferases (KATs).\nNatE.\nO complexo NatE consta dunha subunidade Naa50p e d\u00faas NatA (Naa10p e Naa15p). O N-terminal dos substratos de Naa50p \u00e9 diferente do dos substratos acetilados pola actividade NatA de Naa10p.\nNatF.\nNatF \u00e9 unha nova NAT identificada en 2011, que est\u00e1 composta polo encima Naa60p. Ata gora, NatF s\u00f3 se atopou en eucariotas superiores, pero non en inferiores. Comparada coa dos l\u00e9vedos, NatF contrib\u00fae \u00e1 grande abundancia de acetilaci\u00f3ns N-terminais en humanos. O complexo NatF acetila a metionina N-terminal dos substratos Met-Lys-, Met-Leu-, Met-Ile-, Met-Trp- e Met-Phe N-terminais, que est\u00e1 parcialmente solapada con NatC e NatE.\nFunci\u00f3n de acetilaci\u00f3n N-terminal.\nEstabilidade das prote\u00ednas.\nA acetilaci\u00f3n N-terminal de prote\u00ednas pode afectar \u00e1 estabilidade das prote\u00ednas pero os resultados e o mecanismo non est\u00e1 moi claro polo momento. Cr\u00edase que a acetilaci\u00f3n N-terminal protex\u00eda as prote\u00ednas da degradaci\u00f3n, xa que se supo\u00f1\u00eda que a N\u03b1-acetilaci\u00f3n N-terminal bloqueaba a ubiquitinaci\u00f3n N-terminal e a subseguinte degradaci\u00f3n de prote\u00ednas. Non obstante, varios estudos atoparon que as prote\u00ednas con acetilaci\u00f3n N-terminal te\u00f1en unha taxa de degradaci\u00f3n similar \u00e1 das prote\u00ednas con sinais de degradaci\u00f3n espec\u00edficos e sen N-terminais bloqueados.\nLocalizaci\u00f3n de prote\u00ednas.\nA acetilaci\u00f3n N-terminal pode dirixir a localizaci\u00f3n que van ter as prote\u00ednas. A Arl3p cont\u00e9n unha Phe (en Arl3p de l\u00e9vedos), ou unha Tyr (en Arl3p humana), que poder\u00eda ser acetilada por NatC. Arl3p \u00e9 unha das GTPases de tipo Arf (Arl), que \u00e9 crucial para a organizaci\u00f3n do tr\u00e1fico de prote\u00ednas nas membranas do aparato de Golgi. Para quedar etiquetada con destino \u00e1 membrana do Golgi \u00e9lle necesario o seu grupo N\u03b1-acetil e ademais a interacci\u00f3n coa prote\u00edna residente na membrana do Golgi Sys1p. Se a Phe ou Tyr son substitu\u00eddas por unha Ala no N-terminal de Arl3p, esta xa non pode localizarse na membrana do aparato de Golgi, o que indica que Arl3p necesita os seus residuos N-terminais naturais, que deben ser acetilados para unha correcta localizaci\u00f3n.\nMetabolismo e apoptose.\nEn experimentos de knockdown de prote\u00ednas demostrouse que a acetilaci\u00f3n N-terminal de prote\u00ednas est\u00e1 tam\u00e9n relacionada coa regulaci\u00f3n do ciclo celular e a apoptose. O knockdown dos complexos NatA ou NatC causa a induci\u00f3n da apoptose dependente de p53, o cal pode indicar que as prote\u00ednas antiapopt\u00f3ticas son menos ou nada funcionais debido \u00e1 reduci\u00f3n da acetilaci\u00f3n N-terminal das prote\u00ednas. Pero, en contraste co anterior, a caspase-2, que \u00e9 acetilada por NatA, pode interaccionar coa prote\u00edna hom\u00f3loga Ich-1/Ced-3 asociada coa prote\u00edna adaptadora RIP; a ich-1/Ced-3 ten un dominio de morte (RAIDD). Isto poder\u00eda activar a caspase-2 e inducir a apoptose celular. O acetil-CoA serve como unha mol\u00e9cula sinalizadora que acopla a sensibilidade apopt\u00f3tica ao metabolismo ao regular a N-alfa-acetilaci\u00f3n de prote\u00ednas.\nS\u00edntese de prote\u00ednas.\nAs prote\u00ednas ribos\u00f3micas xogan un importante papel na s\u00edntese de prote\u00ednas. A acetilaci\u00f3n N-terminal das prote\u00ednas ribos\u00f3micas pode ter un efecto sobre a s\u00edntese de prote\u00ednas. Observouse un descenso do 27% e 23% na velocidade de s\u00edntese proteica en cepas de l\u00e9vedos con deleci\u00f3ns en NatA e NatB. Observouse unha reduci\u00f3n na fidelidade de traduci\u00f3n na cepa con deleci\u00f3n en NatA e atopouse un defecto no ribosoma na cepa con deleci\u00f3n en NatB.\nCancro.\nSuxeriuse que as NATs act\u00faan tanto como oncoprote\u00ednas coma como supresores de tumores en cancros humanos, e a expresi\u00f3n de NAT pode estar incrementada ou diminu\u00edda en c\u00e9lulas cancerosas. A expresi\u00f3n ect\u00f3pica de hNaa10p incrementa a proliferaci\u00f3n celular e a regulaci\u00f3n \u00e1 alza de xenes implicados na supervivencia e proliferaci\u00f3n celular e o metabolismo. A sobreexpresi\u00f3n de hNaa10p observouse no cancro de vexiga, de mama e de c\u00e9rvix uterino. Pero un alto nivel de expresi\u00f3n de hNaa10p poder\u00eda tam\u00e8n suprimir o crecemento de tumores, e un nivel reducido da expresi\u00f3n de hNaa10p est\u00e1 asociado cun peor progn\u00f3stico da doenza, tumores meirandes e m\u00e1is met\u00e1stases nos ganglios linf\u00e1ticos.\nT\u00e1boa 2. Expresi\u00f3n das subunidades de NatA en varios tecidos cancerosos\nAcetilaci\u00f3n e desacetilaci\u00f3n da lisina.\nAs prote\u00ednas son acetiladas tipicamente en residuos de lisina e esta reacci\u00f3n depende do acetil coencima A como grupo doante de acet\u00eds.\nna acetilaci\u00f3n e desacetilaci\u00f3n de histonas, as prote\u00ednas histonas son acetiladas e desacetiladas en residuos de lisina na s\u00faa cola N-terminal como parte da regulaci\u00f3n x\u00e9nica. Normalmente, estas reacci\u00f3ns son catalizadas por encimas con actividade de \"histona acetiltransferase\" (HAT) ou \"histona desacetilase\" (HDAC), a\u00ednda que as HATs e HDACs tam\u00e9n poden modificar o estado de acetilaci\u00f3n de prote\u00edna non histonas.\na regulaci\u00f3n de factores de transcrici\u00f3n, prote\u00ednas efectoras, chaperonas moleculares, e prote\u00ednas do citoesqueleto por acetilaci\u00f3n e desacetilaci\u00f3n \u00e9 un mecanismo regulador postraducional significativo. Estes mecanismos reguladores son an\u00e1logos \u00e1 fosforilaci\u00f3n e desfosforilaci\u00f3n pola acci\u00f3n de quinases e fosfatases. O estado de acetilaci\u00f3n dunha prote\u00edna non s\u00f3 pode modificar a s\u00faa actividade sen\u00f3n que se propuxo recentemente que esta modificaci\u00f3n postraducional pode tam\u00e9n contribu\u00edr xunto coa fosforilaci\u00f3n, metilaci\u00f3n, ubiquitinaci\u00f3n, sumoilaci\u00f3n, e outros procesos ao control din\u00e1mico da sinalizaci\u00f3n celular. A regulaci\u00f3n da prote\u00edna tubulina \u00e9 un exemplo disto en neuronas e astrogl\u00eda de rato. Unha \"tubulina acetiltransferase\" localizada no axonema, acetila a subunidade \u03b1-tubulina nun microt\u00fabulo ensamblado. Unha vez desensamblado, esta acetilaci\u00f3n \u00e9 retirada por outra desacetilase espec\u00edfica no citosol celular. As\u00ed, os micrt\u00fabulos do axonema, que te\u00f1en unha vida media longa, levan unha \"firma de acetilaci\u00f3n\", que est\u00e1 ausente nos micrt\u00fabulos citos\u00f3licos que te\u00f1en unha vida media m\u00e1is curta.\nO descubrimento da acetilaci\u00f3n de histonas (e desacetilaci\u00f3n) puxo en evidencia a s\u00faa importancia na regulaci\u00f3n transcricional no campo da epixen\u00e9tica. Por\u00e9n, as histonas non son as \u00fanicas prote\u00ednas que son moi reguladas por acetilaci\u00f3n postranscricional. Nos seguintes exemplos, escoll\u00e9ronse algunhas prote\u00ednas que son importantes en biolox\u00eda que regulan a importante transduci\u00f3n de sinais en biolox\u00eda por acetilaci\u00f3n de prote\u00ednas. Ademais, a regulaci\u00f3n da acetilaci\u00f3n nesas prote\u00ednas tam\u00e9n est\u00e1 relacionada con doenzas humanas e ten un potencial para o desenvolvemento de terapias.\np53.\nA prote\u00edna p53 \u00e9 un supresor de tumores que xoga un importante papel na transduci\u00f3n de sinais nas c\u00e9lulas, especialmente para manter a estabilidade do xenoma ao impedir as mutaci\u00f3ns, polo que tam\u00e9n se lle co\u00f1ece como \u201co gardi\u00e1n do xenoma\". Ademais, tam\u00e9n regula o ciclo celular e impide o crecemento celular ao activar a p21, un regulador do ciclo celular. Cando hai danos no ADN graves, in\u00edciase a morte celular programada. O funcionamento de p53 est\u00e1 regulado negativamente pola oncoprote\u00edna Mdm2. Os estudos realizados suxiren que Mdm2 forma un complexo con p53 e impide que este se una a a xenes que responden a p53 especificamente.\nAcetilaci\u00f3n de p53.\nA acetilaci\u00f3n de p53 \u00e9 indispensable para a s\u00faa activaci\u00f3n. O nivel de acetilaci\u00f3n de p53 increm\u00e9ntase significativamente cando a c\u00e9lula est\u00e1 sufrindo un estr\u00e9s. Hai tres principais sitios de acetilaci\u00f3n en p53: K164, K120 e o C-terminal. Se s\u00f3 non funciona un dos sitios de acetilaci\u00f3n, a\u00ednda se pode producir a activaci\u00f3n de p21, pero se est\u00e1n bloqueados os tres sitios de acetilaci\u00f3n, p\u00e9rdese por completo a activaci\u00f3n de p21 e a supresi\u00f3n do crecemento celular causado por p53. Ademais, a acetilaci\u00f3n de p53 impide a s\u00faa uni\u00f3n ao represor Mdm2 sobre o ADN. Ademais, tam\u00e9n se suxeriu que a acetilaci\u00f3n de p53 \u00e9 esencial para as s\u00faas funci\u00f3ns proapopt\u00f3ticas independentes da transcrici\u00f3n.\nImplicaci\u00f3ns na terapia do cancro.\nComo a principal funci\u00f3n de p53 \u00e9 a supresi\u00f3n de tumores, a idea de activar de p53 \u00e9 unha estratexia interesante para o tratamento do cancro. Nutlin-3 \u00e9 unha pequena mol\u00e9cula dese\u00f1ada para dirixirse contra a interacci\u00f3n de p53 e Mdm2, o que mant\u00e9n p53 sen desactivar. Nas c\u00e9lulas cancerosas tratadas con Nutilin-3a, observouse a acetilaci\u00f3n da Lys no C-terminal de p53.\nMicrot\u00fabulos.\nA estrutura dos microt\u00fabulos \u00e9 a dun cilindro oco longo ensamblado dinamicamente a part\u00edr de d\u00edmeros de \u03b1/\u03b2-tubulina. Xogan un papel esencial no mantemento da estrutura da c\u00e9lula e de procesos celulares, como por exemplo, o movemento de org\u00e1nulos. Ademais, os microt\u00fabulos son responsables de formar o fuso mit\u00f3tico das c\u00e9lulas eucariotas para arrastrar os cromosomas na mitose.\nAcetilaci\u00f3n da tubulina.\nO residuo acetilado de \u03b1-tubulina \u00e9 K40, e a s\u00faa acetilaci\u00f3n est\u00e1 catalizada pola \u03b1-tubulina acetil-transferase (\u03b1-TAT) en humanos. A acetilaci\u00f3n de K40 na \u03b1-tubulina \u00e9 un sinal de que os microt\u00fabulos son estables. Os residuos do sitio activo D157 e C120 da \u03b1-TAT1 son os responsables da cat\u00e1lise. Ademais, algunhas caracter\u00edsticas estruturais \u00fanicas como a forquita \u03b24-\u03b25, o bucle C-terminal, e as rexi\u00f3ns bucle \u03b11-\u03b12 son importantes para o reco\u00f1ecemento molecular espec\u00edfico da \u03b1-tubulina. A reacci\u00f3n inversa da acetilaci\u00f3n est\u00e1 catalizada pola histona desacetilase 6.\nImplicaci\u00f3ns na terapia do cancro.\nComo os microt\u00fabulos desempe\u00f1an un importante papel na divisi\u00f3n celular, especialmente na fase G2/M do ciclo celular, fix\u00e9ronse intentos de impedir o funcionamento dos microt\u00fabulos usando pequenas mol\u00e9culas inhibidoras, o que foi utilizado con \u00e9xito en terapias cl\u00ednicas contra o cancro. Por exemplo, os alcaloides de \"Vinca\" e os taxanos \u00fanense selectivamente e inhiben os microt\u00fabulos, o que fai que se dete\u00f1a o ciclo celular. A identificaci\u00f3n da estrutura cristalina da \u03b1-tubulina acetil-transferase (\u03b1-TAT) tam\u00e9n serviu para axudar ao descubrimento de pequenas mol\u00e9culas que poder\u00edan modular a estabilidade ou a despolimerizaci\u00f3n da tubulina. Noutras palabras, tomando como diana a \u03b1-TAT, \u00e9 posible impedir a acetilaci\u00f3n da tubulina e isto orixina a desestabilizaci\u00f3n da tubulina, o cal \u00e9 un mecanismo similar ao dos axentes que desestabilizan a tubulina.\nSTAT3.\nO \"transdutor de sinais e activador da transcrici\u00f3n 3\" (STAT3, \"Signal transducer and activator of transcription 3\") \u00e9 un factor de transcrici\u00f3n que \u00e9 fosforilado por quinases asociadas a un receptor; por exemplo, as tirosina quinases da familia Janus, e despois trasl\u00e1dase ao n\u00facleo. STAT3 regula varios xenes en resposta a factores de crecemento e citocinas e xoga un importante papel no crecemento celular. Por tanto, STAT3 facilita a oncox\u00e9nese de diversos modos relacionados co crecemento celular. Por outra parte, tam\u00e9n ten unha funci\u00f3n como supresor de tumores.\nAcetilaci\u00f3n de STAT3.\nA acetilaci\u00f3n da Lys685 de STAT3 \u00e9 importante para a homodimerizaci\u00f3n de STAT3, que \u00e9 esencial para a activaci\u00f3n transcricional de oncoxenes. A acetilaci\u00f3n de STAT3 \u00e9 catalizada pola histona acetiltransferase p300, e revertida pola histona desacetilase de tipo I. A acetilaci\u00f3n da lisina de STAT3 est\u00e1 tam\u00e9n elevada en c\u00e9lulas cancerosas.\nImplicaci\u00f3ns na terapia do cancro.\nComo a acetilaci\u00f3n de STAT3 \u00e9 importante pola s\u00faa actividade oncox\u00e9nica e como o nivel do STAT3 acetilado \u00e9 alto en c\u00e9lulas cancerosas, isto implica que unha estratexia prometedora \u00e9 tomar como obxectivo o STAT3 acetilado en quimioprevenci\u00f3n e quimioterapia. Esta estratexia est\u00e1 apoiada polo tratamento feito con resveratrol, que causa unha inhibici\u00f3n da acetilaci\u00f3n de STAT3. En li\u00f1as celulares cancerosas parece que STAT3 regula a metilaci\u00f3n de illas CpG.\nAcetilaci\u00f3n da madeira.\nDesde principios do s\u00e9culo XX, investigouse a acetilaci\u00f3n da madeira como un m\u00e9todo para aumentar a duraci\u00f3n da madeira en canto \u00e1 s\u00faa resistencia contra os procesos de apodrecemento e o ataque de fungos. Entre outros beneficios secundarios est\u00e1n a mellora da estabilidae dimensional, da dureza das superficies, e a non diminuci\u00f3n de propiedades mec\u00e1nicas debido ao tratamento. As propiedades f\u00edsicas de calquera material est\u00e1n determinadas pola s\u00faa estrutura qu\u00edmica. A madeira cont\u00e9n unha abundancia de grupos qu\u00edmicos chamados \u201chidroxilos libres\u201d. Os grupos hidroxilo libres adsorben e liberan auga segundo os cambios nas condici\u00f3ns clim\u00e1ticas \u00e1s que est\u00e1 exposta a madeira. Isto serve para explicar por que a madeira incha e encolle. Tam\u00e9n se cre que a dixesti\u00f3n da madeira por encimas in\u00edciase nos sitios con hidroxilos libres, o cal \u00e9 unha das principais raz\u00f3ns polas cales a madeira tende a apodrecer.\nA acetilaci\u00f3n cambia os hidroxilos libres da madeira a grupos acetil. Isto prod\u00facese ao reaccionar a madeira con anh\u00eddrido ac\u00e9tico, o cal procede do \u00e1cido ac\u00e9tico. Cando os grupos hidroxilo libres son transformados en grupos acetil, a capacidade da madeira de absorber auga red\u00facese moito, facendo que a madeira se faga m\u00e1is estable dimensionalmente e, como xa non \u00e9 dixestible, \u00e9 extemadamente duradeira. A madeira Accoya\u00ae \u00e9 unha madeira acetilada comercial patentada."}
{"id": "312020", "revid": "27155", "url": "https://gl.wikipedia.org/wiki?curid=312020", "title": "Etanoilaci\u00f3n", "text": ""}
{"id": "312021", "revid": "27155", "url": "https://gl.wikipedia.org/wiki?curid=312021", "title": "Desacetilaci\u00f3n", "text": ""}
{"id": "312026", "revid": "101134", "url": "https://gl.wikipedia.org/wiki?curid=312026", "title": "Jordan Clarkson", "text": "Jordan Taylor Clarkson, nado o 7 de xu\u00f1o de 1992 en Tampa, Florida, \u00e9 un xogador estadounidense de baloncesto profesional que xoga nos Utah Jazz da National Basketball Association (NBA).\nTraxectoria profesional.\nO 26 de xu\u00f1o de 2014, Clarkson foi seleccionado na 46\u00aa posici\u00f3n do Draft da NBA de 2014 polos Washington Wizards. Na mesma noite do Draft foi traspasado \u00f3s Los Angeles Lakers. O 25 de agosto de 2014, asinou un contrato de rookie cos Lakers. \u00d3 remate da s\u00faa primeira tempada na NBA, foi inclu\u00eddo no mellor equipo de rookies da NBA.\nO 8 de febreiro de 2018, Clarkson foi traspasado xunto a Larry Nance, Jr. \u00f3s Cleveland Cavaliers a cambio de Isaiah Thomas, Channing Frye e unha elecci\u00f3n da primeira rolda do Draft de 2018.\nO 24 de decembro de 2019, Clarkson foi traspasado \u00f3s Utah Jazz a cambio de Dante Exum e d\u00faas futuras elecci\u00f3ns da segunda rolda do Draft."}
{"id": "312028", "revid": "98629", "url": "https://gl.wikipedia.org/wiki?curid=312028", "title": "Enrique V\u00e1zquez Lescaille", "text": "Enrique V\u00e1zquez Lescaille, nado en Pontevedra o 14 de outubro de 1880 e finado na mesma cidade o 2 de marzo de 1948, foi un m\u00e9dico e o primeiro radioafeccionado da cidade de Pontevedra.\nTraxectoria.\nEmitiu radio co indicativo EAR-VL ata que no 1934 se lle asignou o EA1BL. Xunto a Celso L\u00f3pez Blanco EA1BH e a Jos\u00e9 Hermida Vidal, primeiro EAR-H despois EA1BI, foron os pioneiros da radioafecci\u00f3n na capital pontevedresa.\nA comezos de setembro de 1932 o xornal \"El Pueblo Gallego\" publicou a seguinte informaci\u00f3n:\nEn 1933 foi subdelegado da delegaci\u00f3n rexional noroeste da Uni\u00f3n de Radioemisores Espa\u00f1oles \nEn 1942 os irm\u00e1ns V\u00e1zquez Lescaille venderon a emisora de Onda Media EAJ-40 Radio Pontevedra a Jos\u00e9 Hermida Vidal, tam\u00e9n radioafeccionado co indicativo EA1BI.\nVida persoal.\nCasou con Carmen Menlle Pena en 1927."}
{"id": "312030", "revid": "27155", "url": "https://gl.wikipedia.org/wiki?curid=312030", "title": "Blotting", "text": "O blotting (transferencia) ou blot en biolox\u00eda molecular e xen\u00e9tica \u00e9 un m\u00e9todo de laboratorio para transferir prote\u00ednas, ADN ou ARN a unha superficie portadora, xeralmente unha membrana de nitrocelulosa, PVDF ou nailon). En moitos casos, isto faise despois de realizar unha electroforese en xel, no que se separan as mol\u00e9culas e despois transf\u00edrense desde o xel \u00e1 membrana de transferencia ou blotting, pero outras veces eng\u00e1dense as mostras directamente sobre a membrana (como no dot blot). Despois de realizado o blotting, as prote\u00ednas, ADN ou ARN transferidos son visualizados por unha tinguidura cun colorante (por exemplo, unha tinguidura de prata das prote\u00ednas), ou por visualizaci\u00f3n autorradiogr\u00e1fica de mol\u00e9culas marcadas radioactivamente (a marcaxe faise antes do blot), ou por un etiquetado espec\u00edfico dalgunhas prote\u00ednas ou \u00e1cidos nucleicos. Isto \u00faltimo faise con anticorpos ou sondas de hibridaci\u00f3n que se unen soamente a algunhas mol\u00e9culas do blot e te\u00f1en un encima unido a elas. Despois de realizar un lavado apropiado, esta actividade encim\u00e1tica (e as\u00ed, a presenza das mol\u00e9culas que se estudan no blot) visual\u00edzase por incubaci\u00f3n cun reactivo axeitado, orixin\u00e1ndose un dep\u00f3sito coloreado sobre o blot ou unha reacci\u00f3n quimioluminescente, que se rexistra nunha pel\u00edcula fotogr\u00e1fica.\nNome.\nBlot significa \"mancha\" ou \"secar (tinta)\" en ingl\u00e9s. As manchas de tinta sec\u00e1banse tradicionalmente con papel secante (\"blotting paper\"), de modo que a mancha se transfer\u00eda ao papel secante. Isto \u00e9 an\u00e1logo \u00e1 transferencia de bandas ou manchas de mol\u00e9culas separadas no xel que se pasan \u00e1 membrana de transferencia ou de blotting usada nestas t\u00e9cnicas de biolox\u00eda molecular. \u00c1s veces blotting ou blot trad\u00facense por \"transferencia\", pero o m\u00e1is com\u00fan \u00e9 velos usados sen traducir. A primeira t\u00e9cnica moderna de blotting amplamente utilizada foi a inventada por Edwin Southern, polo que se chamou Southern blot. Despois descubr\u00edronse outros m\u00e9todos parecidos de separaci\u00f3n de mol\u00e9culas que se denominaron facendo un xogo de palabras co apelido Southern (que tam\u00e9n significar\u00eda \"do sur\"), e utiliz\u00e1ronse para elas nomes relacionados con puntos cardinais xeogr\u00e1ficos como eastern blot, western blot, northern blot etc. Estes outros nomes non proceden dun apelido, polo que non hai necesariamente que escribilos con mai\u00fascula, pero con frecuencia aparecen na literatrura tam\u00e9n escritos con mai\u00fascula por analox\u00eda co Southern blot.\nSouthern blot.\nO Southern blot \u00e9 un m\u00e9todo utilizado para a detecci\u00f3n de secuencias espec\u00edficas de ADN nunha mostra de ADN. O Southern blot combina a transferencia de fragmentos de ADN separados electroforeticamente a unha membrana filtro e a posterior detecci\u00f3n dos fragmentos con sondas de hibridaci\u00f3n.\nSouthwestern blot.\nO southwestern blot est\u00e1 baseado no Southern blot e util\u00edzase para identificar e caracterizar prote\u00ednas que se unen ao ADN polas s\u00faas capacidades de unirse a sondas oligonucloeot\u00eddicas espec\u00edficas. As prote\u00ednas son separadas por electroforese en xel e despois son transferidas a membranas de nitrocelulosa similares \u00e1s usadas noutros tipos de blotting.\nNorthern blot.\nO northern blot util\u00edzase para a detecci\u00f3n de ARN nunha mostra de ARNs e o estudo da expresi\u00f3n x\u00e9nica. Os ARNs sep\u00e1ranse por electroforese, transf\u00edrense a unha membrana por capilaridade e det\u00e9ctanse por medio dunha sonda.\nNorthern blot inverso.\nO northern blot inverso \u00e9 unha variante do northern blot na que o \u00e1cido nucleico que queda inmobilizado na membrana \u00e9 un conxunto de fragmentos illados de ADN (en vez de ARN), e a sonda utilizada \u00e9 ARN extra\u00eddo dun tecido e marcado radioactivamente. Moi \u00fatil para estudar o perfil de expresi\u00f3n xen\u00e9tica.\nWestern blot.\nO western blot util\u00edzase para separar prote\u00ednas nunha mostra de tecido homoxenada. Faise unha electroforese para separar as proteinas, transf\u00edrense \u00e1 membrana e despois det\u00e9ctanse con anticorpos.\nFar-western blot.\nO far-western blot deriva do western blot e util\u00edzase para detectar interacci\u00f3ns prote\u00edna-prote\u00edna. A diferenza do western blot, para detectar a prote\u00edna de interese, non utiliza anticorpos, sen\u00f3n outra prote\u00edna que se une \u00e1 prote\u00edna estudada.\nEastern blot.\nO eastern blot deriva tam\u00e9n do western blot. Faise unha electroforese primeiro e despois transf\u00edrense as mol\u00e9culas \u00e1 membrana. Util\u00edzase para estudar modificaci\u00f3ns postraducionais, e detecta modificaci\u00f3ns nas prote\u00ednas como a uni\u00f3n de grupos lip\u00eddicos, de carbohidratos, fosforilaci\u00f3ns etc. Detecta as mol\u00e9culas pola interacci\u00f3n espec\u00edfica de sondas directamente coa modificaci\u00f3n postraducional (non co resto da prote\u00edna).\nNorthwestern blot.\nO northwestern blot uil\u00edzase para estudar as interacci\u00f3ns ARN-prote\u00ednas. \u00c9 unha combinaci\u00f3n do northern blot e do western blot. Detecta e separa as prote\u00ednas que se unen ao ARN.\nDot blot.\nNo dot blot non se realiza primeiro unha electroforese, sen\u00f3n que a mestura coas mol\u00e9culas se coloca directamente sobre puntos da membrana. Seguidamente faise unha detecci\u00f3n similar \u00e1 doutros m\u00e9todos por medio de sondas de nucle\u00f3tidos (para northern blot e Southern blot) ou por medio de anticorpos (para western blot).\nFar-eastern blot.\nO far-eastern blot util\u00edzase principalmente para a an\u00e1lise de l\u00edpidos (ou tam\u00e9n de metabolitos de f\u00e1rmacos, hormonas e outros compostos) que foron separados por cromatograf\u00eda en capa fina de alto rendemento (HPTLC) e despois transferidos a unha membrana, para ser analizados por medio de ensaios encim\u00e1ticos ou de uni\u00f3n de ligandos ou por espectrometr\u00eda de masas."}
{"id": "312031", "revid": "56817", "url": "https://gl.wikipedia.org/wiki?curid=312031", "title": "Juan Alberto Aguilar", "text": "Juan Alberto Aguilar Garc\u00eda, nado en Sevilla o 6 de xaneiro de 1988, \u00e9 un xogador profesional de baloncesto espa\u00f1ol. Cunha estatura de 1,89 metros xoga na posici\u00f3n de base."}
{"id": "312032", "revid": "27155", "url": "https://gl.wikipedia.org/wiki?curid=312032", "title": "Blot (biolox\u00eda)", "text": ""}
{"id": "312034", "revid": "25871", "url": "https://gl.wikipedia.org/wiki?curid=312034", "title": "V8 Supercars", "text": "O V8 Supercars (antigamente chamado Campionato Australiano de Turismos) \u00e9 un certame automobil\u00edstico de turismos que se disputa en circu\u00edtos de Australia e Nova Zelandia dende o ano 1960. A categor\u00eda principal, para motores 5.0 litros de cilindrada, deu e segue dando grandes duelos entre as d\u00faas marcas de coches m\u00e1is vendidas de Australia: Ford e Holden.\nNo ano 2000, os equipos privados pasaron a ter carreiras e incluso datas de forma indepente. Isto fixo que as d\u00faas divisi\u00f3ns (\"Level One\" e a \"Level Two\") tomaron o nome de V8 Supercar Championship Series e V8 Supercar Development Series.\nHistoria.\nHistoricamente o Campionato Australiano de Turismos acoll\u00eda varias divisi\u00f3ns diferentes, pero na d\u00e9cada dos 60 forxouse unha rivalidade entre as marcas de Ford, Holden e Chrysler, que corr\u00edan cos seus modelos de r\u00faa para promocionalos.\nEn 1973 adoptouse o regulamento Grupo C CAMS, o que fixo que os autom\u00f3biles poidesen ser modificados e que estes modelos non se poidesen vender ao p\u00fablico. En dito per\u00edodo apareceron novos modelos de coches importados que non lograron vencer aos aut\u00f3ctonos como o BMW Serie 6, o Mazda RX-7 e o Chevrolet Camaro. No 1985 adoptouse o regulamento Grupo A da FIA que permitiu aos australianos importar autom\u00f3biles estranxeiros como os Ford Sierra e os Nissan Skyline.\nNo 1993, o campionato estableceu unha normativa de motores V8 para os autom\u00f3biles da clase principal. O Campionato Australiano de Turismos tivo os seus 1000 km de Bathrust nos anos 1997 e 1998, polo que esta carreira tivo o nome de \"Austrailian 1000 Classic\".\nO campionato pasou a chamarse V8 Supercars en 1999 e os 1000\u00a0km de Bathrust pasaron a puntuar para o campionato. Anteriormente esta carreira puntuou para o Campionato Australiano de Marcas, pero non para o Campionato Australiano de Turismos. Dende aquela, as demais probas de resistencia contan tam\u00e9n para puntuar coma na d\u00e9cada dos 70.\nDende o ano 1995 at\u00e9 o ano 2012, os \u00fanicos modelos permitidos para as carreiras foron os Ford Falcon e os Holden Commodore. Te\u00f1en motores V8 de 5.0 litros cun l\u00edmite de 7500 rpm que desenvolven unha potencia de entre 630 e 660 CV. O peso m\u00ednimo sen piloto ten que ser de polo menos 1.355\u00a0kg e s\u00f3 existe un \u00fanico provedor de ne\u00famaticos (Dunlop). Pola s\u00faa potencia os coches sem\u00e9llanse m\u00e1is aos do DTM e aos da NASCAR que aos Super 2000 do BTCC e do WTCC.\nNa tempada 2013, Nissan e Mercedes-Benz chegaron ao campionato co Nissan Altima e co Mercedes-Benz Clase E. Na tempada 2014, tam\u00e9n recalou neste campionato Volvo co seu Volvo S60.\nTipos de carreiras.\nNo V8 Supercars dist\u00ednguense tres formatos diferentes de carreiras: as de Super Sprint, as de Super Street e as de Endurance Cup.\nSuper Sprint.\nO formato Super Sprint utilizase para a Tasmania 400, a Winton 400, a Auckland 500, Perth 400, a Tripla Coroa de Skycity, a Ipswich 400, a Sydney Motorsport Park 400 e a Phillip Island 400.\nReal\u00edzanse d\u00faas sesi\u00f3ns de adestramento dunha hora o venres, excepto a Auckland 500, que s\u00f3 ten unha de 30 minutos. Os s\u00e1bados cel\u00e9branse d\u00faas sesi\u00f3ns de clasificaci\u00f3n de 15 minutos para decidir as posici\u00f3ns da grella de sa\u00edda das d\u00faas carreiras do s\u00e1bado. O domingo cel\u00e9brase unha soa clasificaci\u00f3n de 20 minutos que determina os lugares de sa\u00edda da posterior carreira. A Auckland 500 tam\u00e9n conta con outra sesi\u00f3n de cualificaci\u00f3n de 20 minutos o venres para a carreira do mesmo d\u00eda.\nAs carreiras de formato Super Sprint contan con d\u00faas carreiras de 100\u00a0km o s\u00e1bado e con outra de 200 quil\u00f3metros o domingo. Na Auckland 500 tam\u00e9n se disputa unha carreira de 100\u00a0km o venres.\nSuper Street.\nO formato Super Street util\u00edzase na Adelaida 500, na Townsville 500 e na Sydney 500.\nDisp\u00fatanse 4 sesi\u00f3ns de adestramento de 30 minutos (3 o venres e 1 o s\u00e1bado). A clasificaci\u00f3n consta de d\u00faas sesi\u00f3ns de 15 minutos para determinar a grella do s\u00e1bado e unha sesi\u00f3n de 20 minutos seguida dun top ten (sesi\u00f3n onde os 10 pilotos mellor clasificados dan unha volta para saber as 10 primeiras posici\u00f3ns) que decide a grella do domingo.\nOs grandes premios disputados con este formato corren d\u00faas carreiras de 125 quil\u00f3metros o s\u00e1bado e outra de 250 quil\u00f3metros.\nEndurance Cup.\nHai tres probas realizadas con este formato: a Sandown 500 , a Bathurst 1000 e a Gold Coast 600 . Estes eventos requiren a dous pilotos por coche. Xuntos forman a Copa Endurance, un premio outorgado ao condutor ou condutores que te\u00f1an m\u00e1is puntos entre os tres eventos.\nA Sandown 500 e a Gold Coast 600 contan con catro sesi\u00f3ns de pr\u00e1ctica de corenta minutos que se celebran o venres e o s\u00e1bado. A Bathurst 1000 conta con tres sesi\u00f3ns de cincuenta minutos e d\u00faas sesi\u00f3ns de corenta e cinco minutos que se celebran durante o xoves e o venres.\nA clasificaci\u00f3n para a Sandown 500 consiste nunha sesi\u00f3n de vinte minutos, seguida dun par de \"carreiras de clasificaci\u00f3n\" de 60 quil\u00f3metros, o s\u00e1bado. As posici\u00f3ns de sa\u00edda para a primeira carreira b\u00e1sase na sesi\u00f3n de cualificaci\u00f3n; as posici\u00f3ns da segunda carreira b\u00e1sanse nos resultados da primeira carreira. Os resultados da segunda carreira determinan a grella para a carreira principal do domingo. Os co-condutores deben competir na primeira das carreiras de clasificaci\u00f3n mentres que o condutor principal debe competir na segunda. A Bathurst 1000 disp\u00f3n dunha \u00fanica sesi\u00f3n de cualificaci\u00f3n de corenta minutos na tarde do venres, seguido por un top ten o s\u00e1bado. A Gold Coast 600 ten d\u00faas sesi\u00f3ns de cualificaci\u00f3n de trinta minutos, unha para cada carreira, a sesi\u00f3n do s\u00e1bado \u00e9 seguida dun top ten. A Sandown 500 e a Bathurst 1000 te\u00f1en unha sesi\u00f3n de quecemento de vinte minutos pola ma\u00f1\u00e1 do domingo.\nA Sandown 500 e os 1000\u00a0km de Bathurst constan de carreiras individuais celebradas o domingo, de 500\u00a0km e 1.000 quil\u00f3metros de lonxitude, respectivamente. A Gold Coast 600 consta de d\u00faas carreiras con 300 quil\u00f3metros que se celebran unha s\u00e1bado e outra o domingo.\nSistema de puntuaci\u00f3n.\nPara a puntuaci\u00f3n das carreiras dos V8 Supercars existen varias escalas de puntos. Os puntos d\u00e1nselle a todos os pilotos que polo menos acabaron o 75% da carreira. Nas carreiras de resistencia, os puntos danse na mesma cantidade tanto a un piloto como ao outro segundo o lugar no que acabe o coche.\nCalendario.\nNos orixes do campionato, en cada data disput\u00e1base tan s\u00f3 unha carreira. No 1992, o formato pasou a ter d\u00faas carreiras por data e no 1993, pasou a ter tres.\nEn 1999, coa renovaci\u00f3n do campionato, entraron 3 carreiras especiais: os 1000 km de Bathrust, os 500 km de Adelaida e os 500 km de Queensland. Na tempada 2005, os 500\u00a0km de Queensland substitu\u00edronse polos 500 km de Sandown, unha carreira de resistencia que se leva disputando dende 1964 e que s\u00f3 se substitu\u00edu entre os anos 2008 e 2011 polos 500 km de Phillip Island."}
{"id": "312035", "revid": "27155", "url": "https://gl.wikipedia.org/wiki?curid=312035", "title": "Southern blotting", "text": ""}
{"id": "312036", "revid": "27155", "url": "https://gl.wikipedia.org/wiki?curid=312036", "title": "Western blotting", "text": ""}
{"id": "312038", "revid": "6939", "url": "https://gl.wikipedia.org/wiki?curid=312038", "title": "Cumes Torboentos", "text": "Cumes Torboentos (en ), \u00e9 a \u00fanica novela de Emily Bront\u00eb, publicada en 1847 baixo o pseud\u00f3nimo de Ellis Bell, co t\u00edtulo orixinal en lingua inglesa de Wuthering Heights. A s\u00faa irm\u00e1 Charlotte Bront\u00eb preparou unha segunda edici\u00f3n p\u00f3stuma.\nCaracter\u00edsticas.\nA\u00ednda que a d\u00eda de hoxe se considera un cl\u00e1sico da literatura inglesa, a s\u00faa acollida non foi demasiado boa. A s\u00faa estrutura innovadora, que adoita compararse cun conxunto de bonecas de matryoshka, desconcertou aos estudosos da literatura nun primeiro momento. Alg\u00fans cr\u00edticos contempor\u00e1neos \u00e1 autora mesmo pensaron que este era un traballo menor e menos maduro de Charlotte, que xa publicara Jane Eyre nese mesmo ano baixo o pseud\u00f3nimo Currer Bell. Os cr\u00edticos posteriores levaron a cabo unha revisi\u00f3n de \"Cumes Torboentos\" e coincidiron en que a s\u00faa orixinalidade exced\u00eda \u00e1 dos traballos das irm\u00e1s de Emily, Charlotte e Anne.\nExisten moitas adaptaci\u00f3ns desta novela, inclu\u00edndo varios filmes, dramatizaci\u00f3ns radiof\u00f3nicas e televisivas, un musical, telenovelas e mesmo canci\u00f3ns.\nTraduci\u00f3ns ao galego.\nTraduciuno ao galego Lu\u00eds de la Calle Carballal e publicouno en 2023 Edici\u00f3ns Laiovento co t\u00edtulo de \"Cumes Torboentos\", se ben na publicaci\u00f3n feita co gallo dos Premios de relato, poes\u00eda e traduci\u00f3n da Universidade de Vigo, en 2003, aparec\u00eda un anaco da obra traducida por Iv\u00e1n Sestay Mart\u00ednez, co t\u00edtulo de \"Curutos treboentos\""}
{"id": "312045", "revid": "1131", "url": "https://gl.wikipedia.org/wiki?curid=312045", "title": "Wuthering Heights", "text": ""}
{"id": "312046", "revid": "89787", "url": "https://gl.wikipedia.org/wiki?curid=312046", "title": "Veci\u00f1os de Bergondo", "text": "Veci\u00f1os de Bergondo (VB) \u00e9 un partido pol\u00edtico de \u00e1mbito municipal de Bergondo rexistrado o 15 de marzo de 2007 presidido por Manuel Fafi\u00e1n. Nas elecci\u00f3ns municipais de 2007 logrou 761 votos (18,91%) e dous concelleiros, nas elecci\u00f3ns de 2011 672 votos (16,47% ) mantendo os seus dous concelleiros, e nas de 2015 conseguiu tres membros da corporaci\u00f3n con 699 votos (19,03 %)."}
{"id": "312047", "revid": "98629", "url": "https://gl.wikipedia.org/wiki?curid=312047", "title": "Total Eclipse", "text": "Total Eclipse \u00e9 un filme dirixido por Agnieszka Holland que se estreou en 1995. Bas\u00e9ase na obra de Christopher Hampton, que tam\u00e9n \u00e9 o autor do gui\u00f3n. Conta a historia da violenta e apaixonada relaci\u00f3n entre os poetas franceses Paul Verlaine (David Thewlis) e Arthur Rimbaud (Leonardo DiCaprio)."}
{"id": "312063", "revid": "27155", "url": "https://gl.wikipedia.org/wiki?curid=312063", "title": "Northern blot", "text": "O northern blot (transferencia northern) \u00e9 unha t\u00e9cnica utilizada en biolox\u00eda molecular para estudar a expresi\u00f3n x\u00e9nica por medio da detecci\u00f3n de ARN (ou ARNm illado) nunha mostra.\nCo northern blot \u00e9 posible observar o control celular sobre as estruturas e funci\u00f3ns determinando os niveis de expresi\u00f3n x\u00e9nica particulares durante a diferenciaci\u00f3n, morfox\u00e9nese, e en condici\u00f3ns patol\u00f3xicas ou anormais. No northern blot util\u00edzase primeiro electroforese para separar mostras de ARN polo seu tama\u00f1o e despois faise unha detecci\u00f3n con sondas de hibridaci\u00f3n complementarias dunha parte da secuencia completa diana. Sendo moi espec\u00edfico, o termo \"northern blot\" ref\u00edrese, en realidade, s\u00f3 \u00e1 transferencia por capilaridade do ARN desde o xel de electroforese \u00e1 membrana de transferencia, mentres que o proceso completo xeralmente se denominar\u00eda \"northern blotting\". A t\u00e9cnica do northern blot foi desenvolvida en 1977 por James Alwine, David Kemp, e George Stark na Universidade Stanford. O northern blot recibiu ese nome facendo un xogo de palabras coa t\u00e9cnica previa do Southern blot, denominada as\u00ed polo bi\u00f3logo que a inventou, Edwin Southern (neste caso como \u00e9 un apelido escr\u00edbese con mai\u00fascula; western blot non \u00e9 necesario escribilo con mai\u00fascula, a\u00ednda que moitas veces tam\u00e9n se fai por analox\u00eda). A principal diferenza entre estas d\u00faas t\u00e9cnicas \u00e9 que no northern blot anal\u00edzase ARN e no Southern blot ADN.\nProcedemento.\nUn procedemento xeral de blotting comeza coa extracci\u00f3n do ARN total dunha mostra de tecido homoxeneizado ou de c\u00e9lulas. O ARNm eucari\u00f3tico pode despois illarse utilizando cromatograf\u00eda en celulosa con oligo (dT) para illar s\u00f3 aqueles ARNs que te\u00f1an cola poli(A). As mostras de ARN son despois separadas por electroforese en xel. Como os xeles son fr\u00e1xiles e as sondas son incapaces de entrar na matriz, as mostras de ARN, agora separadas por tama\u00f1o, son transferidas a unha membrana de nailon por medio dun sistema de capilaridade ou de baleiro. O m\u00e1is efectivo no northern blot \u00e9 usar unha membrana de nailon con carga positiva, xa que as cargas negativas dos \u00e1cidos nucleicos (dos seus fosfatos) te\u00f1en unha alta afinidade por elas. O tamp\u00f3n de transferencia utilizado para o blotting xeralmente cont\u00e9n formamida porque isto rebaixa a temperatura de ali\u00f1amento (\"annealing\") da interacci\u00f3n sonda-ARN, o que evita ter que utilizar temperaturas elevadas, o cal poder\u00eda causar a degradaci\u00f3n do ARN. Unha vez que o ARN foi transferido \u00e1 membrana, inmobil\u00edzase un\u00edndoo \u00e1 membrana por medio de enlaces covalentes, con luz UV ou con calor. Unha vez que se etiquetou a sonda, esta hibr\u00eddase co ARN na membrana. As condici\u00f3ns experimentais que poden afectar \u00e1 eficiencia e especificidade da hibridaci\u00f3n incl\u00faen a forza i\u00f3nica, viscosidade, lonxitude do d\u00faplex, pares de bases mal apareados, e composici\u00f3n de bases. A membrana l\u00e1vase para asegurar que a sonda se uniu especificamente e impedir que se orixinen sinais de fondo (\"ru\u00eddo\"). Os sinais h\u00edbridos son despois detectados cunha pel\u00edcula de raios X e poden cuantificarse por densitometr\u00eda. Despois dunha determinaci\u00f3n por micromatrices ou RT-PCR, poden crearse controis para a comparaci\u00f3n da northern blot utilizando unha mostra que non presenta o produto x\u00e9nico de interese.\nXeles.\nAs mostras de ARN son normalmente separadas en xeles de agarosa que conte\u00f1en formaldehido como axente [[Desnaturalizaci\u00f3n de \u00e1cidos nucleicos|desnaturalizante para o ARN para limitar a s\u00faa estrutura secundaria. Os xeles poden tinguirse con [[bromuro de etidio]] (EtBr) e despois ser ollados baixo luz UV para observar a calidade e cantidade de ARN antes da transferencia (blotting). Pode tam\u00e9n utilizarse a [[electroforese en xel de poliacrilamida]] con [[urea]] para a separaci\u00f3n do ARN, pero o seu uso m\u00e1is com\u00fan \u00e9 para ARN fragmentado ou [[microARN]]s. Xeralmente na electroforese en xel faise \"correr\" unha escada de ARN xunto coas mostras para observar as\u00ed o tama\u00f1o dos fragmentos obtidos, pero nas mostras de ARN total as propias subunidades ribos\u00f3micas poden actuar como marcadores de tama\u00f1o. Como a subunidade ribos\u00f3mica maior \u00e9 de 28S (aproximadamente 5kb) e a menor \u00e9 de 18S (aproximadamente 2kb) aparecer\u00e1n no xel d\u00faas prominentes bandas, a maior de case o dobre de intensidade que a menor.\nSondas.\nAs sondas para northern blot est\u00e1n compostas de \u00e1cidos nucleicos cunha secuencia [[complementariedade (biolox\u00eda molecular)|complementaria]] a unha parte ou a todo o ARN de interese, poden ser de ADN, ARN, ou [[oligonucle\u00f3tido]]s cun m\u00ednimo de 25 bases complementarias coa secuencia diana. As sondas de ARN (ribosondas) que se transcriben in vitro poden soportar uns pasos de lavado m\u00e1is rigorosos, o que impide que apareza nos resultados parte do \"ru\u00eddo\" de fondo. Normalmente, para funcionar como sonda de northern blot cr\u00e9ase [[ADNc]] con [[cebador]]es etiquetados para a secuencia do ARN de interese. As sondas deben etiquetarse con [[is\u00f3topo]]s [[radioactividade|radioactivos]] (32P) ou ben con [[quimioluminescencia]], na cal os encimas [[fosfatase alcalina]] ou [[peroxidase do ravo picante]] (\"[[Armoracia rusticana]]\") degradan os substratos quimioluminescentes producindo unha emisi\u00f3n de luz detectable. A etiquetaxe quimiolunimescente pode facerse de dous xeitos: pode unirse o encima \u00e1 sonda, ou pode etiquetarse a sonda cun [[ligando]] (por exemplo, [[biotina]]), para o cal se une ao encima unha prote\u00edna (por exemplo, [[avidina]] ou [[estreptavidina]]). Cunha pel\u00edcula de [[raios X]] poden detectarse tanto os sinais radioactivos coma os quimioluminescentes, e moitos investigadores prefiren os sinais quimioluminescentes porque son m\u00e1is r\u00e1pidos, m\u00e1is sensibles, e reducen os perigos para a sa\u00fade aociados coas marcaxes radioactivas. Unha mesma membrana pode sondarse ata cinco veces sen que se produza unha perda significativa de ARN diana.\nAplicaci\u00f3ns.\nO northern blot permite a observaci\u00f3n do patr\u00f3n de expresi\u00f3n dun xene particular en distintos tecidos, \u00f3rganos, estadios do desenvolvemento, niveis de estr\u00e9s ambiental, infecci\u00f3ns de pat\u00f3xenos, e ao longo do curso dun tratamento. A t\u00e9cnica foi utilizada para mostrar a sobreexpresi\u00f3n de [[oncoxene]]s e a [[regulaci\u00f3n da expresi\u00f3n x\u00e9nica|regulaci\u00f3n]] \u00e1 baixa de [[xene supresor de tumores|xenes supresores de tumores]] en c\u00e9lulas cancerosas cando se comparan co tecido \"normal\", e tam\u00e9n a expresi\u00f3n x\u00e9nica no rexeitamento de \u00f3rganos transplantados. Se se observa que un [[xene]] \u00e9 regulado porque se detecta unha abundancia do seu ARNm no northern blot feito \u00e1 mostra, este xene pode despois ser secuenciado para determinar se \u00e9 un xene co\u00f1ecido polos investigadores ou se \u00e9 un descubrimento novo. Os patr\u00f3ns de expresi\u00f3n obtidos baixo unhas condici\u00f3ns determinadas pode servir para comprender mellor a funci\u00f3n dese xene. Como o ARN se separa primeiro por tama\u00f1os, en caso de que se use s\u00f3 un tipo de sonda as variaci\u00f3ns no nivel de cada banda na membrana poden dar unha idea do tama\u00f1o do produto, o que pode suxerir a existencia de produtos de [[splicing alternativo]] do mesmo xene ou motivos de secuencia repetidos. A variaci\u00f3n en tama\u00f1o dun produto dun xene pode tam\u00e9n indicar [[deleci\u00f3n]]s ou erros no [[procesamento do ARN|procesamento do transcrito]]. Alterando a diana da sonda utilizada na secuencia co\u00f1ecida, \u00e9 posible determinar que rexi\u00f3n do ARN se perdeu.\nBlotBase \u00e9 unha base de datos online que publica northern blots. BlotBase leva publicados uns 700 northern blots de mostras humanas e de ratos, duns 650 xenes de m\u00e1is de 25 tipos de [[tecido (biolox\u00eda)|tecido]]. Os northern blots poden buscarse na base de datos por un ID de blot, referencia de publicaci\u00f3n, identificador de xene, ou por tecido. Os resultados dunha busca proporcionan a ID de blot, especie, tecido, xene, nivel de expesi\u00f3n, imaxe do blot (se est\u00e1 dispo\u00f1ible), e ligaz\u00f3ns \u00e1 publicaci\u00f3n do traballo no que se orixinaron os datos.\nVantaxes e desvantaxes.\nAs an\u00e1lises de expresi\u00f3n x\u00e9nica poden facerse por varios m\u00e9todos como [[RT-PCR]], ensaios de protecci\u00f3n de RNase, [[micromatriz|micromatrices]], an\u00e1lises en serie da expresi\u00f3n x\u00e9nica ([[SAGE]]), e tam\u00e9n por northern blotting. As micromatrices son bastante usadas e xeralmente son concordantes cos datos obtidos por northern blots; por\u00e9n, \u00e1s veces o northern blot pode detectar pequenos cambios na expresi\u00f3n x\u00e9nica que pasan desapercibidos nas micromatrices. A vantaxe que te\u00f1en as micromatrices sobre os northern blots \u00e9 que poden visualizarse miles de xenes \u00e1 vez, mentres que no northern blot o normal \u00e9 observar un ou uns poucos xenes.\nUn problema frecuente do northern blot \u00e9 a degradaci\u00f3n da mostra por [[RNase]]s (tanto end\u00f3xenas da mostra coma procedentes de contaminaci\u00f3n ambiental), o cal pode evitarse facendo unha axeitada esterilizaci\u00f3n do material de vidro e utilizando inhibidores da RNase como DEPC ([[dietilpirocarbonato]]). Os compostos qu\u00edmicos utilizados na maior\u00eda dos northern blots poden supo\u00f1er un risco para o investigador, xa que o [[formaldehido]], o material radioactivo, o [[bromuro de etidio]], o DEPC, e a luz UV son todos nocivos con certas exposici\u00f3ns. Comparada coa [[RT-PCR]], o northern blot ten unha baixa sensibilidade, mais tam\u00e9n ten unha alta especificidade, o cal \u00e9 importante para reducir os resultados de falsos positivos.\nEntre as vantaxes de usar o northern blot est\u00e1n a detecci\u00f3n dos tama\u00f1os do ARN, a observaci\u00f3n de produtos de splicing alternativos, o uso de sondas con homolox\u00eda parcial, a calidade e cantidade de ARN pode medirse no xel antes de facer o blotting, e as membranas poden almacenarse e resondarse durante anos despois do blotting.\nNorthern blot inverso.\nOs investigadores en ocasi\u00f3ns usan unha variante desta t\u00e9cnica denominada northern blot inverso ou reverso. Neste procedemento, o substrato [[\u00e1cido nucleico]] (que est\u00e1 fixado a unha membrana) \u00e9 un conxunto de fragmentos de ADN, e a sonda \u00e9 un ARN extra\u00eddo dun tecido e marcado radioactivamente.\nO uso de [[micromatriz de ADN|micromatrices de ADN]] que se xeneralizou a finais da d\u00e9cada de 1990 e inicios da de 2000 \u00e9 moi similar ao procedemento inverso, porque implica o uso de fragmentos de ADN illados fixados a un substrato, e a hibridaci\u00f3n cunha sonda feita de ARN celular. As\u00ed, o procedemento inverso, a\u00ednda que inicialmente era pouco com\u00fan, permitiu que as an\u00e1lises mediante northern evolucionasen para permitir o estudo de [[perfil de expresi\u00f3n|perf\u00eds de expresi\u00f3n x\u00e9nica]], nos cales se pode monitorizar a expresi\u00f3n de moitos dos xenes (ou posiblemente de todos) dun organismo.\nV\u00e9xase tam\u00e9n.\nExternal links.\n[[Categor\u00eda:T\u00e9cnicas de biolox\u00eda molecular]]"}
{"id": "312068", "revid": "56817", "url": "https://gl.wikipedia.org/wiki?curid=312068", "title": "Imre Timk\u00f3", "text": "Imre Timk\u00f3, nado o 13 de agosto de 1920 en Budapest e finado o 30 de marzo de 1988 en Hajd\u00fadorog (Hungr\u00eda), foi un eclesi\u00e1stico grecocat\u00f3lico h\u00fangaro, bispo de Hajd\u00fadorog dende 1975 at\u00e9 1988.\nTraxectoria.\nFoi ordenado sacerdote o 8 de decembro de 1945. O 10 de xaneiro de 1975 o papa Paulo VI nomeouno bispo de Hajd\u00fadorog e administrador apost\u00f3lico de Miskolc. Recibiu a consagraci\u00f3n episcopal o 8 de febreiro, de mans do bispo auxiliar de Kri\u017eevci Joakim Segedi, e tendo como principais co-consagradores ao arcebispo de Kalocsa J\u00f3zsef Ijjas e ao arcebispo de Eger J\u00f3zsef B\u00e1nk.\nFinou no cargo, o 30 de marzo de 1988."}
{"id": "312069", "revid": "27155", "url": "https://gl.wikipedia.org/wiki?curid=312069", "title": "Northern blotting", "text": ""}
{"id": "312072", "revid": "98629", "url": "https://gl.wikipedia.org/wiki?curid=312072", "title": "Pobo alem\u00e1n", "text": "Os alem\u00e1ns (en ) son un pobo xerm\u00e1nico de Europa Central, con trazos culturais e hist\u00f3ricos com\u00fans, e que te\u00f1en o alem\u00e1n como lingua propia.\nDos aproximadamente 100 mill\u00f3ns de falantes nativos de alem\u00e1n do mundo, arredor de 70 mill\u00f3ns consid\u00e9ranse alem\u00e1ns. Ademais, hai arredor de 80 mill\u00f3ns de persoas de ascendencia alem\u00e1 en pa\u00edses como os Estados Unidos (alem\u00e1ns americanos), Brasil (alem\u00e1ns brasileiros), Arxentina (alem\u00e1ns arxentinos) e na antiga Uni\u00f3n Sovi\u00e9tica (principalmente alem\u00e1ns de Rusia e alem\u00e1ns de Casaquist\u00e1n).\nCoa fundaci\u00f3n do estado moderno de Alema\u00f1a, que non inclu\u00edu todo o territorio de lingua alem\u00e1 de Europa, o termo \"alem\u00e1ns\" pasou tam\u00e9n a designar aos habitantes deste pa\u00eds. Hoxe, a poboaci\u00f3n de pa\u00edses con maior\u00edas falantes de alem\u00e1n como Austria, Su\u00edza e Liechtenstein, te\u00f1en desenvolvido a s\u00faa propia identidade nacional, e especialmente dende o final da segunda guerra mundial non se refiren a eles mesmos como \"alem\u00e1ns\" nun contexto moderno."}
{"id": "312074", "revid": "98629", "url": "https://gl.wikipedia.org/wiki?curid=312074", "title": "Edmond O'Brien", "text": "Edmond O'Brien, nado en Nova York o 10 de setembro de 1915 e finado en Inglewood (California) o 9 de maio de 1915 foi un actor estadounidense.\nTraxectoria.\nO'Brien graduouse en arte dram\u00e1tica na Universidade de Columbia e debutou en Broadway aos 21 anos en Daughters of Atreus. O seu primeiro papel no cinema foi en 1938 e gradualmente constru\u00edu a s\u00faa carreira como un respectado actor secundario. Durante a segunda guerra mundial serviu nas Forzas A\u00e9reas.\nEn 1954 ga\u00f1ou o Oscar ao mellor actor secundario polo seu papel de axente de publicidade en \"A condesa descalza\" e tam\u00e9n foi candidato ao premio por interpretar un senador alcoh\u00f3lico en \"Seven Days in May\" (1964). Anteriormente tivera un papel protagonista moi celebrado no drama de cinema negro \"D.O.A.\" como un home que quere descubrir quen o envelenou antes de morrer.\nEntre 1950 e 1952 protagonizou o drama radiof\u00f3nico \"Yours Truly, Johnny Dollar\" e participou moi activamente na televisi\u00f3n, como en \"The Comedian\", drama dirixido por John Frankenheimer e protagonizado por Mickey Rooney.\nO'Brien faleceu v\u00edtima do alzh\u00e9imer."}
{"id": "312075", "revid": "98629", "url": "https://gl.wikipedia.org/wiki?curid=312075", "title": "Mauritz Stiller", "text": "Moshe Stiller, co\u00f1ecido como Mauritz Stiller, nado en Helsinqui o 17 de xullo de 1883 e finado en Estocolmo o 18 de novembro de 1928 foi un director de cinema sueco-finland\u00e9s, co\u00f1ecido por descubrir a Greta Garbo.\nTraxectoria.\nStiller naceu nunha familia xud\u00eda asquenac\u00ed, que vivira en Rusia e Polonia antes de establecerse en Finlandia. A s\u00faa nai suicidouse cando el ti\u00f1a catro anos e foi logo criado por amigos da familia. Axi\u00f1a viuse atra\u00eddo pola interpretaci\u00f3n e demostrou o seu talento nos teatros de Helsinqui e Turku.\nCando foi recrutado polo ex\u00e9rcito do tsar Nicolao II (Finlandia era ent\u00f3n un Gran Ducado aut\u00f3nomo dentro do Imperio Ruso) abandonou o pa\u00eds e estableceuse en Suecia, nacionaliz\u00e1ndose en 1921.\nContra 1912 Stiller xa se involucrara no r\u00e1pido desenvolvemento da industria sueca do cinema mudo. Comezou escribindo gui\u00f3ns, ademais de actuar e dirixir curtametraxes, mais finalmente abandonou a interpretaci\u00f3n para dedicarse totalmente \u00e1 escritura e \u00e1 direcci\u00f3n. Deseguido pasou \u00e1 direcci\u00f3n de longametraxes e o seu filme de 1918 \"Thomas Graals b\u00e4sta barn\", con Karin Molander e Victor Sj\u00f6str\u00f6m de protagonistas recibiu boas cr\u00edticas.\nEn 1920 dirixira m\u00e1is de trinta e cinco filmes, inclu\u00edndo \"Erotikon\", e xa era unha das principais figuras do cinema sueco.\nNo teatro real de Estocolmo co\u00f1eceu unha actriz nova chamada Greta Gustafsson, \u00e1 que contratou para un papel secundario mais importante en \"G\u00f6sta Berlings saga\", e que foi co\u00f1ecida como Greta Garbo. A presenza na pantalla desa moza de dezaoito anos levou a Stiller e a Garbao aos Estados Unidos tras aceptar a oferta de Louis B. Mayer de dirixir para a Metro-Goldwyn-Mayer.\nEn Hollywood asign\u00e1ronlle a direcci\u00f3n de \"The Temptress\" (1926), segundo filme de Garbo na MGM, mais non foi quen de tratar co sistema de estudios e tras repetidas discusi\u00f3ns foi substitu\u00eddo por Fred Niblo e rematou o seu contrato. Foi inmediatamente contratado por Paramount Pictures, onde fixo tres filmes con \u00e9xito, mais de novo foi despedido polos seus desacordos cos xefes do estudio.\nVolveu a Suecia en 1927 e faleceu o ano seguinte v\u00edtima dunha pleures\u00eda aos 45 anos."}
{"id": "312081", "revid": "3560167", "url": "https://gl.wikipedia.org/wiki?curid=312081", "title": "Cafvi", "text": ""}
{"id": "312082", "revid": "79464", "url": "https://gl.wikipedia.org/wiki?curid=312082", "title": "Lista de monarcas de Bulgaria", "text": "Dominaci\u00f3n bizantina (1018\u20131185).\nL\u00edderes en rebeld\u00eda fronte a Bizancio\nTerceiro estado b\u00falgaro, Reino de Bulgaria (1878\u20131946).\nMonarqu\u00eda abolida en 1946"}
{"id": "312083", "revid": "56817", "url": "https://gl.wikipedia.org/wiki?curid=312083", "title": "M\u00e9lanie Doutey", "text": "M\u00e9lanie Doutey, nada en Par\u00eds o 22 de novembro de 1978, \u00e9 unha actriz francesa."}
{"id": "312084", "revid": "92340", "url": "https://gl.wikipedia.org/wiki?curid=312084", "title": "Maximino Rodr\u00edguez Regalado", "text": "Maximino Rodr\u00edguez Regalado, finado en Madrid en febreiro de 1923, foi un xornalista galego.\nTraxectoria.\nFoi o primeiro director de \"El Eco de Santiago\" en 1896. Foi oficial do Goberno civil de Burgos e Lugo (1906)."}
{"id": "312090", "revid": "85894", "url": "https://gl.wikipedia.org/wiki?curid=312090", "title": "Jos\u00e9 Carrera Dom\u00ednguez", "text": "Jos\u00e9 Carrera Dom\u00ednguez, nado no Porri\u00f1o e finado no mesmo concello en xaneiro de 1983, foi un farmac\u00e9utico e pol\u00edtico galego.\nTraxectoria.\nFillo de Jos\u00e9 Carrera Ramilo. Farmac\u00e9utico de Salceda de Caselas, foi inspector municipal de Sanidade dese concello. Foi nomeado alcalde do Porri\u00f1o en 1930. Foi presidente da Sociedade Cultural do Porri\u00f1o."}
{"id": "312091", "revid": "1888", "url": "https://gl.wikipedia.org/wiki?curid=312091", "title": "Jos\u00e9 Hermida Vidal", "text": "Jos\u00e9 Hermida Vidal, nado en Vilaboa o 13 de outubro de 1915 e finado en Pontevedra o 3 de xullo de 2005, foi un radioafeccionado e empresario galego.\nTraxectoria.\nFillo de Abel Hermida e Aurora Vidal. Foi membro da FET de las JONS e pertenceu \u00e1s columnas galegas nas frontes de Asturias e Levante. En 1942 mercoulle Radio Pontevedra a Enrique V\u00e1zquez Lescaille. Foi presidente do Consello de Administraci\u00f3n do Grupo Radio Pontevedra.\nVida persoal.\nCasou con Hermelinda Aldao Carballo, e foi pai de Jos\u00e9 Carlos, Jorge Juan e Mar\u00eda Reyes Hermida Aldao."}
{"id": "312092", "revid": "89787", "url": "https://gl.wikipedia.org/wiki?curid=312092", "title": "Catedral de Xa\u00e9n", "text": "A Igrexa Catedral da Asunci\u00f3n da Virxe \u00e9 a catedral renacentista de Xa\u00e9n, sede do bispado de Xa\u00e9n, na comunidade aut\u00f3noma de Andaluc\u00eda, Espa\u00f1a. At\u00f3pase na praza de Santa Mar\u00eda, fronte \u00f3 Palacio Municipal e \u00f3 Palacio Episcopal. A catedral actual foi concibida no s\u00e9culo XVI para substitu\u00edr o anterior templo g\u00f3tico do s\u00e9culo XV. A construci\u00f3n prolongouse durante varios s\u00e9culos, e malia isto, a idea orixinal ficou intacta. Destacan a sala capitular e a sancrist\u00eda, que son a obra cumio de Andr\u00e9s de Vandelvira, e unha da obras m\u00e1is importantes do renacemento espa\u00f1ol. Tam\u00e9n \u00e9 sobresa\u00ednte a s\u00faa fachada principal, unha das principais obras do barroco espa\u00f1ol, constru\u00edda trala consagraci\u00f3n do templo en 1660. Destaca tam\u00e9n o coro neocl\u00e1sico.\nA Catedral de Xa\u00e9n aspira na actualidade a converterse en Patrimonio da Humanidade, xa que serviu de modelo para a construci\u00f3n doutras catedrais de Espa\u00f1a e Am\u00e9rica."}
{"id": "312093", "revid": "23204", "url": "https://gl.wikipedia.org/wiki?curid=312093", "title": "Igrexa Catedral da Asunci\u00f3n da Virxe", "text": ""}
{"id": "312094", "revid": "23204", "url": "https://gl.wikipedia.org/wiki?curid=312094", "title": "Catedral da Asunci\u00f3n da Virxe", "text": ""}
{"id": "312095", "revid": "27155", "url": "https://gl.wikipedia.org/wiki?curid=312095", "title": "Jos\u00e9 Carrera Ramilo", "text": "Jos\u00e9 Carrera Ramilo, nado no Porri\u00f1o o 28 de xullo de 1874 e finado na mesma vila o 6 de maio de 1959, foi un farmac\u00e9utico e pol\u00edtico galego.\nTraxectoria.\nFillo de Jaime Carrera Merino, farmac\u00e9utico no Porri\u00f1o. Doutor en Farmacia pola Universidade de Santiago de Compostela. Foi titular da farmacia que pertencera ao seu pai. Representante de Gabino Bugallal no distrito, foi Xu\u00edz (1899-1903) e alcalde do Porri\u00f1o. Promoveu o peri\u00f3dico \"El Eco de Porri\u00f1o y Mos\". Foi deputado provincial (1915-1923) e Gobernador civil de Tarragona (1919), Le\u00f3n (1920-1921), Ourense (1921) e Lugo (1922). Continuou exercendo como cacique do Porri\u00f1o ata a Segunda Rep\u00fablica. Foi Director T\u00e9cnico do Centro Farmac\u00e9utico de Vigo, acad\u00e9mico da Real Academia de Farmacia e decano dos farmac\u00e9uticos espa\u00f1ois. Foi presidente do Colexio Oficial de Farmac\u00e9uticos de Pontevedra (1914-1919 e 1946).\nVida persoal.\nCasou con Mar\u00eda Dom\u00ednguez Rodr\u00edguez en [[1905]] e foi pai de [[Jos\u00e9 Carrera Dom\u00ednguez]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Farmac\u00e9uticos do Porri\u00f1o]]\n[[Categor\u00eda:Alcaldes do Porri\u00f1o]]\n[[Categor\u00eda:Alcaldes de Galicia durante a Restauraci\u00f3n]]\n[[Categor\u00eda:Gobernadores civ\u00eds de Tarragona]]\n[[Categor\u00eda:Nados no Porri\u00f1o]]\n[[Categor\u00eda:Nados en 1874]]\n[[Categor\u00eda:Finados en 1959]]\n[[Categor\u00eda:Personalidades de Galicia sen imaxes]]\n[[Categor\u00eda:Gobernadores civ\u00eds de Le\u00f3n]]\n[[Categor\u00eda:Gobernadores civ\u00eds de Ourense]]\n[[Categor\u00eda:Gobernadores civ\u00eds de Lugo]]\n[[Categor\u00eda:Alumnos da Universidade de Santiago de Compostela]]"}
{"id": "312096", "revid": "98629", "url": "https://gl.wikipedia.org/wiki?curid=312096", "title": "Cirilo e Metodio", "text": "Cirilo e Metodio\u00a0(en , en antigo\u00a0eslavo eclesi\u00e1stico: \u041a\u0477\u0440\u0438\u043b\u043b\u044a \u0438 \u041c\u0435\u0473\u043e\u0434\u0457\u0438), nados no s\u00e9culo IX en Tesal\u00f3nica, foron dous irm\u00e1ns grego\u00a0bizantinos do s\u00e9culo IX. Foron os principais misioneiros cristi\u00e1ns entre os pobos\u00a0eslavos da Gran Moravia e Pannonia, introducindo o cristianismo ortodoxo e escribindo aos ata ent\u00f3n analfabetos e pag\u00e1ns eslavos que estaban emigrando cara a\u00a0Macedonia e noutros lugares dos\u00a0Balc\u00e1ns. Pola s\u00faa obra influ\u00edron no desenvolvemento cultural de todos os eslavos, polo que recibiron o t\u00edtulo de \"\"Ap\u00f3stolos\" dos eslavos\". D\u00e9beselle a creaci\u00f3n do\u00a0alfabeto glagol\u00edtico, o primeiro alfabeto que se usou para transcribir o antigo eslavo eclesi\u00e1stico.\u00a0\u00c1mbolos dous irm\u00e1ns son venerados como santos da Igrexa ortodoxa. En 1880, o papa Le\u00f3n XIII introduciu a s\u00faa festa no calendario da\u00a0Igrexa cat\u00f3lica romana. En 1980, o papa Xo\u00e1n Paulo II declarounos copatr\u00f3ns de Europa, canda\u00a0Bieito de Nursia.\nTraxectoria.\nPrimeiros anos.\nOs dous irm\u00e1ns naceron na actual\u00a0Macedonia\u00a0grega, Cirilo en 827 ou 828 e Metodio entre 815 e 820. Os bizantinistas m\u00e1is destacados consideran que os irm\u00e1ns eran gregos \u00e9tnicos que aprenderan o dialecto eslavo macedonio antes de introducir o cristianismo ortodoxo e lle deron unha escrita para uso dos emigrantes eslavos en Macedonia e noutras partes dos Balc\u00e1ns. Consid\u00e9rase a Cirilo o m\u00e1is novo de sete irm\u00e1ns, o seu nome de nacemento era Constantino, mais tomou o nome de Cirilo ao converterse en freire en Roma pouco antes da s\u00faa morte, segundo a \"Vita Cyrilli\". Metodio ti\u00f1a Miguel como nome de bautismo e ao profesar como freire tomou o nome Methodius a devir un monxe no Olimpo de Misia\u00a0(actual\u00a0Uluda\u011f), no noroeste de Turqu\u00eda. O seu pai era Leo, un \"droungarios\" do thema bizantino de Tesal\u00f3nica, e a s\u00faa nai era Mar\u00eda, quizais unha\u00a0eslava.\nO seu pai morreu cando Cirilo ti\u00f1a catorce anos, e o poderoso ministro\u00a0Theoktistos, quen era \"logothetes tou dromou\", un dos altos ministros do Imperio, converteuse no seu protector. El foi tam\u00e9n responsable, xunto co rexente\u00a0Bardas, de iniciar un programa educativo dentro do Imperio que culminou no establecemento da Universidade de Magnaura, onde estudou Cirilo, e que alg\u00fan tempo despois de acabar ordenouse sacerdote.\nMisi\u00f3ns no Oriente Medio.\nO co\u00f1ecemento que ti\u00f1a Cirilo de teolox\u00eda e o dominio do\u00a0\u00e1rabe e o hebreo fixo que a corte\u00a0o enviase a unha misi\u00f3n diplom\u00e1tica diante o califa Al-Mutawakkil no ano 851.\nNo ano 860 a petici\u00f3n do emperador\u00a0Miguel III\u00a0e do Patriarca de Constantinopla Focio I foi nunha expedici\u00f3n misioneira ao territorio dos x\u00e1zaros para evitar a expansi\u00f3n do\u00a0xuda\u00edsmo entre ese pobo, o que constitu\u00edu un fracaso xa que o xuda\u00edsmo acabou por se converter na s\u00faa relixi\u00f3n nacional.\u00a0\nDespois do seu regreso a Constantinopla, Cirilo foi profesor de filosof\u00eda na universidade.\u00a0\nMisi\u00f3n entre os eslavos.\nGran Moravia.\nNo ano 862, os irm\u00e1ns empezaron o labor que lles dar\u00eda a s\u00faa importancia hist\u00f3rica. Ese ano o pr\u00edncipe\u00a0Rastislav da Gran\u00a0Moravia pediulle ao emperador Miguel III e ao patriarca Focio que enviase misioneiros para evanxelizar aos seus s\u00fabditos eslavos. O motivo para esta medida era m\u00e1is pol\u00edtico ca relixioso. Rastislav convert\u00e9rase en rei co apoio do gobernante\u00a0franco pero agora buscaba consolidar a s\u00faa independencia dos francos. Cirilo e Metodio non foron os primeiros en levar a mensaxe cristi\u00e1 a Moravia, nunha carta de Rastislav a Miguel III af\u00edrmase claramente que\u00a0\"xa rexeitaran o paganismo e se adheriran \u00e1 lei cristi\u00e1.\" Rastislav xa seguramente expulsara misioneiros da Igrexa Romana e pola contra virouse cara a Constantinople para a asistencia eclesi\u00e1stica e, presumiblemente, na busca de apoio pol\u00edtico. O Emperador rapidamente escolleu enviar a Cirilo, acompa\u00f1ado polo seu irm\u00e1n Metodio. A petici\u00f3n proporcionou unha oportunidade conveniente de expandir a influencia bizantina. O seu primeiro traballo parece que foi a escolla e ensino de axudantes. En 863, empezaron a tarefa de traducir a Biblia \u00e1 lingua agora co\u00f1ecida como antigo eslavo eclesi\u00e1stico e viaxaron \u00e1 Gran Moravia para promovelo. Tiveron un \u00e9xito considerable nesta tarefa. Non obstante, entraron en conflito con eclesi\u00e1sticos alem\u00e1ns que opu\u00f1an os seus esforzos para crear unha liturxia especificamente eslava.\nPara o prop\u00f3sito desta misi\u00f3n, dese\u00f1aron o\u00a0glagol\u00edtico, o primeiro alfabeto para ser utilizado en manuscritos eslavos e que se adaptaba ben \u00e1s feituras espec\u00edficas do eslavo.\u00a0Desta escrita deriva\u00a0o cir\u00edlico, a\u00ednda utilizado por moitas linguas hoxe.\nEscribiron o primeiro C\u00f3digo Civil eslavo, que se utilizou na Gran Moravia. A lingua derivada desde antigo eslavo eclesi\u00e1stico, co\u00f1ecida como\u00a0eslavo eclesi\u00e1stico, a\u00ednda se utiliza na\u00a0liturxia de varias igrexas ortodoxas e m\u00e1is tam\u00e9n nalgunhas igrexas cat\u00f3licas orientais.\nNon se sabe con certeza que partes da Biblia traduciron, a \"\"Translatio\" tan s\u00f3 menciona unha versi\u00f3n do evanxeos\u00a0realizada por Cirilo, e a \"Vita Methodii\" s\u00f3 do \"evangelium slovenicum\"\".\nTampouco se sabe que liturxia, se a de Roma ou a de Constantinopla, tomaron como fonte. Ben puideron utilizar tam\u00e9n o\u00a0alfabeto romano, cando suxiren fragmentos lit\u00farxicos moi semellantes ao tipo latino.\u00a0\nViaxe a Roma.\nNo ano 867, o papa Nicolao I convidou os irm\u00e1ns a Roma. A s\u00faa misi\u00f3n evanxelizadora en Moravia convert\u00e9rase en focu dunha disputa con Theotmar, o arcebispo de Salzburgo e bispo de Passau, quen reclamaba o control eclesi\u00e1stico do mesmo territorio e desexaba que se utilizase a liturxia latina exclusivamente. Viaxando coas reliquias de San\u00a0Clemente e un s\u00e9quito de disc\u00edpulos, pasaron por Pannonia (o principado de Balat\u00f3n), onde foron ben recibidos polo pr\u00edncipe Koce\u013e, chegaron a Roma en 868, onde foron calorosamente recibidos, en\u00a0parte debido a traer con eles as reliquias e ao feito que a rivalidade con Constantinopla sobre da xurisdici\u00f3n sobre o territorio dos eslavos inclinar\u00eda a Roma para valorizar os irm\u00e1ns e a s\u00faa influencia.\nEnxalzouse os irm\u00e1ns pola s\u00faa sapiencia e pola s\u00faa influencia en Constantinopla. Anastasius Bibliothecarius m\u00e1is tarde dir\u00eda que Cirilo era \"un home de vida apost\u00f3lica\" e \"un home de gran sabedor\u00eda\". O seu proxecto en Moravia atopou apoiono papa\u00a0Hadri\u00e1n II, quen autorizou formalmente o uso da nova liturxia eslava. A ordenaci\u00f3n de Metodio e disc\u00edpulos eslavos dos irm\u00e1ns efectuarona\u00a0Formoso e Gauderico, dous bispos prominentes, e os novos sacerdotes oficiaron na s\u00faa propia lingua nos altares dalgunhas das principais igrexas. Sentindo que o seu fin se aproxima, Cirilo profesou como monxe, adoptou o nome de Cirilo, e morreu cincuenta d\u00edas m\u00e1is tarde (14 de febreiro de 869). Cuesti\u00f3nase a aseveraci\u00f3n da \"Translatio\" (ix.) relativa a que foi feito bispo.\nMetodio.\nMetodio continuou o traballo entre os eslavos s\u00f3 pero en Pannonia, concretamente no principado de Balat\u00f3n (no Balaton Principality), por mor das circunstancias pol\u00edticas de Moravia, \u00a0Svatopluk fixera prisioneiro ao seu t\u00edo Rastislav, e logo mand\u00e1rallo \u00a0a Carlomagano, e finalmente condenado nunha dieta imperial ao final de 870.\nKoce\u013e establecera boas relaci\u00f3ns cos irm\u00e1ns na viaxe a Roma, pero a\u00a0actividade en Pannonia levou a un conflito co episcopado alem\u00e1n, e especialmente co bispo de Salzburgo, quen tivera a xurisdici\u00f3n sobre Pannonia durante setenta e cinco anos. En 865 o bispo Adalwin exerc\u00eda todos os dereitos episcopais al\u00ed, deixando a s\u00faa administraci\u00f3n nas mans do arcipreste Riehbald, que tras a chegada de Metodio tivo que\u00a0se retirar a Salzburgo, mais o seu superior non ti\u00f1a intenci\u00f3n de abandonar as s\u00faas reclamaci\u00f3ns. Metodio buscou o apoio de Roma; a \"Vita\" afirma que Koce\u013e enviou unha honorable escolta para recibir a consagraci\u00f3n episcopal.\nO papa consagrou a Metodio como arcebispo de Sirmium con xurisdici\u00f3n sobre Gran Moravia e Pannonia.\n\u00daltimos anos de Metodio.\nAs reclamaci\u00f3ns arcebispais de Metodio considerouuse unha inxuria aos dereitos de Salzburgo que contestou coa celebraci\u00f3n dun s\u00ednodo en\u00a0Ratisbona na presenza do rei Lu\u00eds. A asemblea, despois dunha forte discusi\u00f3n, declarou o deposici\u00f3n do intruso, e ordenou a s\u00faa marcha a Alema\u00f1a, onde estivo prisioneiro en Ellwangen durante dous anos e medio. O papa enviou un bispo para reinstalalo e castigar os seus inimigos.\nO desexo papal prevaleceu, e Metodio asegurou a s\u00faa liberdade e autoridade arcebispal tanto sobre a Gran Moravia como sobre Pannonia, a\u00ednda que non o uso do eslavo na misa. Tras a morte de Kocel a s\u00faa autoridade quedou reducida en Pannonia ao quedar o principado baixo a administraci\u00f3n de nobres alem\u00e1ns. Pero en Gran Moravia, Svalopluk gobernaba practicamente independente e expulsou ao clero alem\u00e1n, co que Metodio ga\u00f1ou poder neste territorio. Entre o 873 e o 879 foi un per\u00edodo de progreso no seu labor evanxelizador. Non obstante houbo alg\u00fans conflitos entre Metodio e Roma a causa de interpretaci\u00f3ns diversas na aplicaci\u00f3n da liturxia e o uso do rito eslavo.\nMetodio morreu, a\u00ednda que non hai certeza absoluta, o 8 de abril de 885, deixando como sucesor a\u00a0Gorazd pero o papa Estevo V non o reco\u00f1eceu, prohibindo despois o uso da liturxia eslava\u00a0O mesmo Papa/Papa prohibiu o uso da liturxia eslavae nomeou un novo sucesor, Wiching, quen mandou ao exilio os disc\u00edpulos dos dous irm\u00e1ns en 885 marchando ao Primeiro Imperio B\u00falgaro, onde estableceron escolas teol\u00f3xicas, desenvolveron o alfabeto cir\u00edlico baseado no glagol\u00edtico, e que gradualmente acabou suplant\u00e1ndoo como o alfabeto do antigo eslavo eclesi\u00e1stico, que se converteu na lingua oficial do Imperio B\u00falgaro e esparexeuse despois polas terras dos eslavos orientais de\u00a0Kievan Rus'\u00a0e que se acabou convertendo no alfabeto est\u00e1ndar nos pa\u00edses eslavos ortodoxos.\u00a0"}
{"id": "312099", "revid": "5863", "url": "https://gl.wikipedia.org/wiki?curid=312099", "title": "Micromatriz", "text": "Unha micromatriz ou \"microarray\" \u00e9 un sistema de an\u00e1lise de mol\u00e9culas usado en biolox\u00eda molecular, que permite analizar en paralelo miles de mol\u00e9culas cunha pequena cantidade de mostra biol\u00f3xica e nun pequeno espazo. \u00c9 un lab-on-a-chip (laboratorio nun chip) m\u00faltiplex (mide moitos analitos nunha soa proba) do que hai varios tipos, que \u00e1s veces tam\u00e9n se chama biochip ou chip xen\u00e9tico, porque ocupa espazos tan pequenos como os dun chip de computadora. Tr\u00e1tase dunha matriz bidimensional sobre un substrato s\u00f3lido (xeralmente unha placa de vidro ou unha c\u00e9lula de pel\u00edcula fina de silicio) que pode analizar grandes cantidades de material biol\u00f3xico usando un cribado de alto rendemento miniaturizado, un procesamento paralelo m\u00faltiplex e m\u00e9todos de detecci\u00f3n. O concepto e metodolox\u00eda das micromatrices foron introducidos e ilustrados inicialmente nas micromatrices e anticorpos (tam\u00e9n chamadas matrices de anticorpos) por Tse Wen Chang en 1983 nunha publicaci\u00f3n cient\u00edfica e nunha serie de patentes. A industria do \"chip de xenes\" empezou a crecer significativamente despois da publicaci\u00f3n cient\u00edfica de 1995 dos laboratorios de Ron Davis e Pat Brown na Universidade Stanford. Coa aparici\u00f3n de varias compa\u00f1\u00edas como Affymetrix, Agilent, Applied Microarrays, Arrayit, Illumina, e outras, a tecnolox\u00eda dos micromatrices de ADN converteuse na m\u00e1is sofisticada e m\u00e1is amplamente usada, mentres que as micromatrices de prote\u00ednas, p\u00e9ptidos e carbohidratos est\u00e1n tam\u00e9n expand\u00edndose.\nTipos.\nEntre os diversos tipos de micromatrices est\u00e1n:\nAs persoas que traballan no campo da biotecnolox\u00eda CMOS est\u00e1n desenvolvendo novos tipos de micromatrices. Por exemplo est\u00e1 a desenvolverse unha micromatriz de resonancia mag\u00e9tica nuclear na que se usan nanopart\u00edculas magn\u00e9ticas."}
{"id": "312101", "revid": "1131", "url": "https://gl.wikipedia.org/wiki?curid=312101", "title": "Johann Jakob Kaup", "text": "Johann Jakob Kaup, nado o 10 de abril de 1803 en Darmstadt, capital do Landgraviato de Hessen-Darmstadt, Sacro Imperio Romano-Xerm\u00e1nico (hoxe no \"Land\" de Hessen), e finado o 4 de xullo de 1873 na mesma cidade, foi un paleont\u00f3logo e naturalista alem\u00e1n.\nTraxectoria.\nEstudou en Gotinga, en Heidelberg e, durante dous anos. en Leiden, cidade na que comezou a dedicarlle a s\u00faa atenci\u00f3n aos anfibios a aos peixes. Logo regresou \u00e1 s\u00faa cidade natal para traballar como asistente nun museo, onde, en 1840, ser\u00eda o seu inspector.\nEn 1829 publicou \"Skizze zur Entwickelungsgeschichte der europ\u00e4ischen Thierwelt\" (\"Bosquexo da historia do desenvolvemento da fauna europea\"), obra na que describiu o mundo animal como unha entidade desenvolvida en escala de menor a maior, desde os anfibios, pasando polas aves at\u00e9 as aves de rapina. Pero posteriormente renegou a s\u00faa propia obra, consider\u00e1ndoa unha indiscreci\u00f3n propia da s\u00faa xuventude. Por\u00e9n, tam\u00e9n manifestouse en desacordo coas ideas expresadas por Charles Darwin na s\u00faa obra cumio, \"A orixe das especies\".\nOs grandes dep\u00f3sitos de f\u00f3siles que se encontraban nos arredores de Darmstadt d\u00e9ronlle a oportunidade para realizar estudos paleontol\u00f3xicos, cos que acadou unha consider\u00e1bel reputaci\u00f3n grazas \u00e1 publicaci\u00f3n da s\u00faa obra \"Beitr\u00e4ge zur n\u00e4heren Kenntniss der urweltlichen S\u00e4ugethiere\" (1855\u20131862). Tam\u00e9n escribiu \"Classification der S\u00e4ugethiere und V\u00f6gel\" (1844) e, xunto a Heinrich Georg Bronn, \"Die Gavial-artigen Reste aus dem Lias\" (1842\u20131844).\nFaleceu na s\u00faa cidade natal, Darmstadt, o 4 de xullo de 1873.\nImportancia na paleontolox\u00eda.\nUn incidente particularmente importante na historia da paleontolox\u00eda involucra a Kaup. En 1854 comprou o mastodonte americano encontrado en 1799 no condado de Orange, estado de Nova York. Este foi o mastodonte que ser\u00eda inmortalizado na pintura de Charles Willson Peale que representa a escavaci\u00f3n de 1801 (a pintura foi realizada entre 1806 e 1808). Este animal estivo en exposici\u00f3n durante varios anos no Museo de Peale, e actualmente pode apreciarse en Darmstadt. Este mastodonte \u00e9 o primeiro exemplar completo que se encontroo nos Estados Unidos, e \u00e9 o segundo animal f\u00f3sil que se exhibiu en toda a historia.\nAbreviatura.\nA abreviatura Kaup empr\u00e9gase para indicar a como autoridade na descrici\u00f3n e taxonom\u00eda en zoolox\u00eda."}
{"id": "312104", "revid": "98629", "url": "https://gl.wikipedia.org/wiki?curid=312104", "title": "Austroglossus pectoralis", "text": "Austroglossus pectoralis \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos soleidos, unha das d\u00faas que integran o x\u00e9nero \"Austroglossus\", co\u00f1ecida en galego como linguado austral do leste.\nTaxonom\u00eda.\nA especie foi descrita por primeira vez en 1858 polo naturalista alem\u00e1n Johann Jakob Kaup, baixo o nome de \"Synaptura pectoralis\", sendo posteriormenre reclasificada dentro do x\u00e9nero \"Austroglossus\", que creara Regan en 1920.\nCaracter\u00edsticas.\nAs principais caracter\u00edsticas morfol\u00f3xicas desta especie son:\nH\u00e1bitat e distribuci\u00f3n.\n\u00c9 unha especie mari\u00f1a, demersal, que vive a profundidades de entre os 10 e os 400 m , usualmente entre os 10 e os 120 m. Distrib\u00faese polas costas de \u00c1frica do sur, entre os 17 \u00b0S at\u00e9 os 35 \u00b0S, unicamente da antiga provincia do Cabo (actuais provincias do Cabo setentrional, occidental e oriental)..\nBiolox\u00eda.\nHabita en fondos de lodo. Alim\u00e9ntasw de pequenos invertebrados bent\u00f3nicos e peixes pequenos.\nPesca.\nO linguado austral do leste \u00e9 un peixe comest\u00edbel, pesc\u00e1ndose activamente nas onas onde vive (Atl\u00e1ntico sudoriental)."}
{"id": "312106", "revid": "19415", "url": "https://gl.wikipedia.org/wiki?curid=312106", "title": "Pergolesi", "text": ""}
{"id": "312107", "revid": "5863", "url": "https://gl.wikipedia.org/wiki?curid=312107", "title": "CAFVi", "text": ""}
{"id": "312108", "revid": "5863", "url": "https://gl.wikipedia.org/wiki?curid=312108", "title": "CAFVI", "text": ""}
{"id": "312109", "revid": "23204", "url": "https://gl.wikipedia.org/wiki?curid=312109", "title": "Ba\u00eda Falsa", "text": "A Ba\u00eda Falsa (en , en ), ou Golfo dentro das Serras, \u00e9 unha superficie de auga situada entre a pen\u00ednsula do Cabo, ao oeste, e o cabo Hangklip (en neerland\u00e9s, \"pedra de pendurar\") ao leste.\nDescrici\u00f3n e localizaci\u00f3n.\nAs costas leste e oeste da ba\u00eda son bastante rochosas, mesmo monta\u00f1osas; a costa norte est\u00e1 constitu\u00edda por unha praia areosa bastante longa e de declive suave. Este per\u00edmetro norte \u00e9 o inicio da zona co\u00f1ecida como Baixas do Cabo, bastante urbanizada debido \u00e1 proximidade do centro da Cidade do Cabo. A ba\u00eda ten unha lonxitude m\u00e1xima de 30 quil\u00f3metros.\nHistoria do nome.\nA ba\u00eda foi descuberta polo portugu\u00e9s Bartolomeu Dias en 1488, que a chamou \"o golfo entre montanhas\". Logo, na \u00e9poca da colonizaci\u00f3n, os mari\u00f1eiros confund\u00edrona coa ba\u00eda da Mesa (\"Table Bay\", en ingl\u00e9s) situada m\u00e1is ao note, ao bordo da cal foi fundada a Cidade do Cabo. De feito, para o retorno dos mari\u00f1eiros do leste, inclu\u00edndo as Indias Orientais Neerlandesas, a forma do cabo Hangklip \u00e9 m\u00e1is ou menos similar ao da punta do Cabo, un promontorio situado cerca do cabo da Boa Esperanza. Desta confusi\u00f3n naceu o actual nome de ba\u00eda Falsa, \u00e9 dicir, a \"False Bay\"."}
{"id": "312110", "revid": "25871", "url": "https://gl.wikipedia.org/wiki?curid=312110", "title": "Manuel Paz Varela", "text": "Manuel Paz Varela, nado en Cambados en 1876 e finado no Porri\u00f1o o 30 de decembro de 1938, foi un mestre, m\u00e9dico e escritor galego.\nTraxectoria.\nFillo de Gerardo Paz Casas, ordenanza da Deputaci\u00f3n de Pontevedra, e Carmen Varela Carballo. Estudou Maxisterio, traballou como mestre e custeou os estudos de Medicina na Universidade de Santiago de Compostela, que rematou en 1899. En 1904 obtivo a praza de oficial m\u00e9dico da Armada Espa\u00f1ola por oposici\u00f3n, exerceu na Mari\u00f1a durante un tempo e solicitou a separaci\u00f3n do servizo. Trasladouse ao Porri\u00f1o e obtivo a praza de m\u00e9dico municipal de Mos en 1907. Fixo estudos sobre E\u00e7a de Queir\u00f3s e publicou o libro \"La comedia lusitana\". Colaborou en \"Cr\u00f3nica de la Asamblea Pedag\u00f3gica y Exposici\u00f3n Escolar\", \"La Integridad\", \"El Progreso\", \"El Lince\" e \"El Pueblo Gallego\". Utilizou o pseud\u00f3nimo Xan d'Outeiro para as s\u00faas colaboraci\u00f3ns na prensa. Foi vicepresidente da secci\u00f3n de literatura do Ateneo de Vigo. Deixou escritas tres novelas en portugu\u00e9s.\nReco\u00f1ecementos.\nO concello do Porri\u00f1o dedicoulle unha r\u00faa.\nVida persoal.\nCasou con Enriqueta Dom\u00ednguez Rodr\u00edguez, e foi pai de cinco fillos."}
{"id": "312111", "revid": "19415", "url": "https://gl.wikipedia.org/wiki?curid=312111", "title": "BWV 140", "text": ""}
{"id": "312124", "revid": "89787", "url": "https://gl.wikipedia.org/wiki?curid=312124", "title": "Iniciativa Cidad\u00e1 de Boiro", "text": "Iniciativa Cidad\u00e1 de Boiro (IC Boiro) \u00e9 un partido pol\u00edtico de \u00e1mbito municipal de Boiro rexistrado o 13 de febreiro de 2003 e dirixido por Manuel Velo Velo que fora alcalde socialista entre 1983 e 1995 e que fora expulsado do PSOE en 2002. \nNas elecci\u00f3ns municipais de 2003 logrou 1044 votos (9,04%) e un concelleiro, o propio Velo, o cal conformou un tripartito co BNG e o PSdeG e ocupou a segunda tenencia de alcald\u00eda e a conceller\u00eda de turismo. En setembro de 2006 Velo \u00e9 expulsado do goberno tras diversas discrepancias. Nas elecci\u00f3ns seguintes, de 2007 pasou a 1175 votos (10,57%) e dous concelleiros, situ\u00e1ndose na oposici\u00f3n e sen ser chave de goberno, dado que nacionalista e socialistas sumaron maior\u00eda por si s\u00f3s. No 2011 baixou a 690 votos (6,37%) e un concelleiro. Isto, sumado \u00e1 maior\u00eda absoluta lograda polo PP, supuxo que Velo non tomase posesi\u00f3n da s\u00faa acta de concelleiro e fose substitu\u00eddo por Bego\u00f1a D\u00edaz. \nPor\u00e9n, Velo concorreu de novo como cabeza de lista no 2015, subindo a 958 votos (10,04%) e dous concelleiros, sendo a terceira forza pol\u00edtica e superando por primeira vez \u00f3 PSdeG. No 2019 baixa a 692 votos (6,78%) e un concelleiro, sendo chave de goberno e votando a favor do candidato do PSdeG, xunto co resto de grupos de esquerda, Jos\u00e9 Ram\u00f3n Romero Garc\u00eda. Por\u00e9n, este decidiu non establecer ning\u00fan pacto e gobernar en minor\u00eda, cousa na que Manuel Velo non concordaba, ante o cal, e sumado \u00f3 cansazo de tantos anos en pol\u00edtica, propiciou a s\u00faa dimisi\u00f3n como concelleiro en marzo de 2021, sendo subsitu\u00eddo por Jos\u00e9 Antonio Castro Garc\u00eda.\nV\u00e9xase tam\u00e9n.\nLigaz\u00f3ns externas.\nWeb oficial de IC Boiro"}
{"id": "312125", "revid": "55340", "url": "https://gl.wikipedia.org/wiki?curid=312125", "title": "Xos\u00e9 Deira", "text": ""}
{"id": "312126", "revid": "98629", "url": "https://gl.wikipedia.org/wiki?curid=312126", "title": "Jacques Feyder", "text": "Jacques L\u00e9on Louis Fr\u00e9d\u00e9rix, nado en Ixelles (B\u00e9lxica) o 21 de xullo de 1885 e finado en Prangins (Su\u00edza) o 24 de maio de 1948 foi un actor, guionista e director belga co\u00f1ecido como Jacques Feyder, que traballou especialmente no cinema franc\u00e9s. Nacionalizouse franc\u00e9s en 1928.\nTraxectoria.\nFeyder estudou na \u00c9cole r\u00e9gimentaire de Nivelles e estaba destinado a unha carreira militar. Por\u00e9n, aos vinte e cinco anos marchou a Par\u00eds, onde comezou a interesarse na interpretaci\u00f3n, primeiro no teatro e logo no cinema, adoptando o nome art\u00edstico de Jacques Feyder.\nUniuse \u00e1 Gaumont Film Company e en 1914 converteuse en axudante de director de Gaston Ravel, comezando a dirixir filmes en 1916. Non obstante, a s\u00faa carreira foi interrompida por ter que servir o ex\u00e9rcito belga entre 1917 e 1919. Trala guerra volveu a dirixir e constru\u00eduse unha reputaci\u00f3n como un dos directores m\u00e1is innovadores do cinema franc\u00e9s.\n\"L'Atlantide\" (1921) e \"Crainquebille\" (1922) foron os primeiros dos seus filmes en conseguir o interese do p\u00fablico e da cr\u00edtica. Pronto recibiu unha oferta como director art\u00edstico nunha nova compa\u00f1\u00eda, Vita Films, en Viena, xunto cun contrato para tres filmes. Realizou \"L'Image\" (\"Das Bildnis\") (1923), mais a compa\u00f1\u00eda fracasou e volveu a Par\u00eds. Ademais de dirixir escribiu gui\u00f3ns para autores coma Julien Duvivier e Jean Gr\u00e9millon. O seu \u00faltimo filme mudo en Francia, \"Les Nouveaux Messieurs\", foi prohibido nese pa\u00eds por \"insultar a dignidade do parlamento e os seus ministros.\"\nNese momento Feyder aceptara unha oferta da MGM para traballar en Hollywood, onde o seu primeiro proxecto foi dirixir a Greta Garbo en \"The Kiss\", que supuxo o seu \u00faltimo filme mudo. Alg\u00fans dos seus filmes en Hollywood foron versi\u00f3ns noutras linguas de filmes estadounidenses, como \"Anna Christie\", de novo con Garbo.\nDesilusionado co sistema de Hollywood volveu a Francia en 1933. Nos seguintes anos dirixiu alg\u00fans dos seus filmes de m\u00e1is \u00e9xito, todos co guionista Charles Spaak e protagonizados por Fran\u00e7oise Rosay: \"Le Grand Jeu\" (1934) e \"Pension Mimosas\" (1935) dentro do realismo po\u00e9tico e \"La Kermesse h\u00e9ro\u00efque\" (1935), filme de \u00e9poca con resonancias pol\u00edticas contempor\u00e1neas co que ga\u00f1ou varios premios internacionais.\nFeyder dirixiu filmes en Inglaterra e Alema\u00f1a antes do inicio da segunda guerra mundial, mais con pouco \u00e9xito. Trala ocupaci\u00f3n nazi de 1940, que levou a prohibir \"La Kermesse h\u00e9ro\u00efque\", abandonou Francia pola seguridade de Su\u00edza, onde dirixiu o seu \u00faltimo filme, \"Une femme dispara\u00eet\" (1942)."}
{"id": "312127", "revid": "98629", "url": "https://gl.wikipedia.org/wiki?curid=312127", "title": "Riccardo Freda", "text": "Riccardo Freda, nado en Alexandr\u00eda (Exipto) o 24 de febreiro de 1909 e finado en Roma o 20 de decembro de 1999 foi un director de cinema italiano.\nTraxectoria.\nFreda naceu en Alexandr\u00eda nunha familia de orixe napolitana. En 1933 abandonou os seus estudos en Mil\u00e1n e entrou no Centro Experimental para a Cinematograf\u00eda, onde traballou como guionista de directores coma Goffredo Alessandrini e Raffaello Matarazzo. A pesar de ser co\u00f1ecido polos seus filmes de terror e suspense el prefer\u00eda os filmes \u00e9picos.\nA diferenza doutros directores da \u00e9poca, como Mario Bava e Antonio Margheriti, Freda traballou con grandes orzamentos e obtivo grandes resultados. \"Spartaco\" (1953) foi un dos primeiros peplums italianos e tam\u00e9n dirixiu dous filmes da serie de Maciste.\nNunca rematou dous dos filmes de terror que lle asignaron na d\u00e9cada de 1950, \"I Vampiri\" e \"Caltiki\", mais permitiu ao seu director de cinematograf\u00eda, Mario Bava que os completase, lanzando a s\u00faa carreira como director.\nRetirouse do cinema en 1972, mais volveu en 1981 para dirixir o slasher \"Follia omicida\"."}
{"id": "312128", "revid": "89787", "url": "https://gl.wikipedia.org/wiki?curid=312128", "title": "Virna Lisi", "text": "Virna Pieralisi, nada en Ancona o 8 de novembro de 1936 e finada en Roma o 18 de decembro de 2014 foi unha actriz italiana, co\u00f1ecida como Virna Lisi.\nTraxectoria.\nVirna Lisi comezou a s\u00faa carreira cinematogr\u00e1fica na adolescencia. Foi descuberta en Par\u00eds por dous produtores napolitanos, Antonio Ferrigno e Ettore Pesce, e debutou en \"La corda d'acciaio\" (1953). Inicialmente fixo musicais como \"E Napoli canta\" (1953) e o grande \u00e9xito \"Questa \u00e8 la vita\" (1954, co popular Tot\u00f2). Por\u00e9n, a s\u00faa beleza era m\u00e1is valorada c\u00f3 seu talento.\nA finais da d\u00e9cada de 1950 actuou no teatro e durante a d\u00e9cada seguinte participou en comedias e en dramas para a televisi\u00f3n. Apareceu tam\u00e9n nun anuncio de pasta dent\u00edfrica en televisi\u00f3n cun slogan que se converter\u00eda nunha frase feita entre os italianos: \"con quella bocca pu\u00f2 dire ci\u00f2 che vuole\" (\"con esta boca, ela pode dicir o que queira\").\nEscollida como unha nova Marilyn Monroe, Lisi debutou en Hollywood na comedia con Jack Lemmon \"How to Murder Your Wife\" (1965). Foi moi popular pola foto na que \u201cafeitaba\u201d a s\u00faa cara na portada de marzo de 1965 da revista \"Esquire\".\nPara superar os papeis de sedutora, Lisi buscou outro tipo de personaxes, participando en filmes como \"Casanova 70\" e \"Le bambole\" (1965).\nA principios da d\u00e9cada de 1970 abandonou a interpretaci\u00f3n temporalmente para ocuparse do seu home Franco Pesci e do seu fillo Corrado. Por\u00e9n, o rexurdimento da s\u00faa carreira chegou axi\u00f1a, cunha longa lista de produci\u00f3ns, coma \"M\u00e1is al\u00f3 do ben e do mal\" (1977), \"Ernesto\" (1979) e \"La cicala\" (1980). Polo filme \"A ra\u00ed\u00f1a Margot\" (1994) ga\u00f1ou un premio C\u00e9sar e o premio do Festival de Cannes.\nFaleceu v\u00edtima do cancro en 2014."}
{"id": "312130", "revid": "23204", "url": "https://gl.wikipedia.org/wiki?curid=312130", "title": "\u00d3scar \u00e1 mellor maquillaxe", "text": "O premio da Academia \u00e1 mellor maquillaxe \u00e9 un dos premios \u00d3scar que se entrega \u00f3s directores polo seu traballo na industria cinematogr\u00e1fica pola Academia das Artes e das Ciencias Cinematogr\u00e1ficas de Hollywood. Desde 2012 o nome do premio \u00e9 Premio da Academia \u00e1 Mellor Maquillaxe e Peiteado.\nA categor\u00eda foi creada como competitiva en 1981, despois das cr\u00edticas \u00e1 Academia por non premiar o traballo de maquillaxe de \"The Elephant Man\" (1980).\nO maquillador Rick Baker \u00e9 o m\u00e1is premiado (7) e o que m\u00e1is candidaturas recibiu (11)."}
{"id": "312131", "revid": "98629", "url": "https://gl.wikipedia.org/wiki?curid=312131", "title": "Difteria", "text": "A difteria (do grego \u03b4\u03b9\u03c6\u03b8\u03ad\u03c1\u03b1 [diphthera], coiro) \u00e9 unha doenza infecciosa que afecta \u00e1 pel e \u00e1 nasofarinxe, producida pola bacteria \"Corynebacterium diphtheriae\", tam\u00e9n co\u00f1ecido coma bacilo de Klebs-L\u00f6ffler por seren os apelidos dos descubridores do axente. Algunhas cepas deste microorganismo son quen de produciren toxinas, que poden afectar a \u00f3rganos coma o coraz\u00f3n, producindo miocardite, ou ao sistema nervioso, producindo polineuropat\u00eda. Por\u00e9n, o m\u00e1is habitual adoita ser a forma respiratoria da infecci\u00f3n, caracterizada pola aparici\u00f3n de falsas membranas ou \"pseudomembradas\", que se adhiren \u00e1 mucosa respiratoria e \u00e1 farinxe.\nA difteria \u00e9 unha enfermidade mortal entre o 5% e 10% das veces. En rapaces de menos de cinco anos e en adultos de m\u00e1is de 40 anos, o \u00edndice de mortalidade pode chegar a alcanzar o 20%. Por\u00e9n, \u00e9 improbable a aparici\u00f3n dalg\u00fan caso de difteria na poboaci\u00f3n occidental, aparecendo casos unicamente en pa\u00edses africanos, onde non te\u00f1en acceso \u00e1 vacina DTPa.\nEtiolox\u00eda.\nA causa da difteria \u00e9 o bacilo grampositivo \"Corynebacterium diphtheriae\". Tr\u00e1tase dun axente inm\u00f3bil, non encapsulado, que ten un aspecto de pau ou bast\u00f3n, e adoitan agruparse en formaci\u00f3ns co\u00f1ecidas coma letras chinesas. Dentro desta especie existen diferentes cepas, algunhas delas con alto poder toxix\u00e9nico, isto \u00e9, capacidade de fabricar toxinas con acci\u00f3n nociva.\nEpidemiolox\u00eda.\nA difteria p\u00f3dese transmitir a outros individuos ben por contacto directo por esbirros, gorxa, pel, ollos ou calquera outro tipo de secreci\u00f3n das persoas infectadas.\nO per\u00edodo de incubaci\u00f3n da doenza \u00e9 de aproximadamente 5 d\u00edas, a\u00ednda que os s\u00edntomas poden comezar m\u00e1is tarde. Por\u00e9n, dende que existe vacina contra a difteria, a cal est\u00e1 presente no calendario vacinal galego do Servizo Galego de Sa\u00fade, \u00e9 extremadamente pouco habitual atopar casos de difteria al\u00e9n da inmigraci\u00f3n."}
{"id": "312132", "revid": "98629", "url": "https://gl.wikipedia.org/wiki?curid=312132", "title": "Marcus Elieser Bloch", "text": "Marcus Elieser Bloch, nado en 1723 en Ansbach, ducado de Baviera, Sacro Imperio Romano-Xerm\u00e1nico, e finado en Carlsbad (hoxe Karlovy Vary), reino de Bohemia, imperio Austroh\u00fangaro o 6 de agosto de 1799, foi un m\u00e9dico e naturalista alem\u00e1n, que est\u00e1 xeralmente considerado como un dos m\u00e1is importantes icti\u00f3logos do s\u00e9culo XVIII.\nTraxectoria.\nNado en Ansbach no seo dunha familia moi modesta de orixe xud\u00eda, era case analfabeto \u00e1 idade de nove anos, sendo incapaz de ler en alem\u00e1n. Por\u00e9n, grazas aos seus co\u00f1ecementos de literatura hebrea e rab\u00ednica puido obter un posto como profesor na casa dun cirurxi\u00e1n xudeu en Hamburgo.\nAl\u00ed, aprende alem\u00e1n e un pouco de lat\u00edn, e tam\u00e9n comezou a estudar anatom\u00eda. Trasladouse a Berl\u00edn onde se dedicou ao estudo de todas as ramas da historia natural e a medicina. Obtivo o t\u00edtulo de doutor en medicina en Fr\u00e1ncfort do Oder en 1747, e trasladouse a Berl\u00edn onde exerceu a medicina.\nEn 1774 publicou en Berl\u00edn un tratado sobre medicina, \"Medicinische Bemerkungen, Nebst einer Abhandlung von Pyrmonter Sauerbrunnen\". Desde ent\u00f3n dedicouse sobre todo ao estudo das ciencias naturais e particularmente ao dos peixes. \nPor\u00e9n, en 1782, publicou un libro sobre os vermes parasitos intestinais, \"Abhandlung von Erzeugung der Eingeweidewurmer und den Mitteln dieselben\".\nEntre 1782 e 1795 publicou a s\u00faa obra m\u00e1is co\u00f1ecida, a enciclop\u00e9dica \"Allgemeine Naturgeschichte der Fische\" (Historia natural dos peixes), en doce volumes.\nAs s\u00faas fermosas ilustraci\u00f3ns debuxadas \u00e1 man, que se recollen na obra en 432 l\u00e1minas, fixeron del un dos m\u00e1is belos libros publicados sobre peixes.\nOs primeiros tres volumes describen os peixes de Alema\u00f1a e foron titulados \"Oeconomische Naturgeschichte der Fische Deutschlands\".\nOs volumes restantes trataban sobre peixes doutras partes do mundo e foron titulados \"Naturgeschichte der ausl\u00e4ndischen Fische\".\nBloch financiou a publicaci\u00f3n do primeiro volume, pero non foi capaz de facer fronte ao custo de todo o proxecto. Pero foi apoiado por membros da nobreza e da comunidade cient\u00edfica, que a financiaron. Cada l\u00e1mina leva o nome dunha persoa involucrada no seu financiamento.\nDespois da publicaci\u00f3n desta magna obra, Bloch decidiu facer un cat\u00e1logo de todas as especies de peixes co\u00f1ecidas. Esta obra p\u00f3stuma ser\u00eda publicada polo seu colega Johann Gottlob Schneider (1750-1822) baixo o \"M. E. Blochii Systema Ichthyologiae iconibus CX illustratum\", \"Post obitum auctoris opus inchoatum absolvit, correxit, interpolavit Jo. Gottlob Schneider, Saxo. Berolini. Sumtibus Austoris Impressum et Bibliopolio Sanderiano Commissum. i\u2013lx + 1\u2013584, 110 pl.\", no que se describen 1.519 especies.\nA colecci\u00f3n de Bloch de cerca de 1 500 esp\u00e9cimes g\u00e1rdase hoxe en d\u00eda no Museo de Historia Natural da Universidade Humboldt de Berl\u00edn.\nAbreviatura.\nA abreviatura Bloch empr\u00e9gase para indicar a como autoridade na descrici\u00f3n e taxonom\u00eda en zoolox\u00eda."}
{"id": "312133", "revid": "27155", "url": "https://gl.wikipedia.org/wiki?curid=312133", "title": "Calendario de vacinaci\u00f3n infantil", "text": "O calendario de vacinaci\u00f3n infantil \u00e9 o esquema de inmunizaci\u00f3ns que os diferentes sistemas de sa\u00fade estatais ou rexionais establecen para a poboaci\u00f3n pedi\u00e1trica, coa fin de protex\u00e9rena das doenzas que dispo\u00f1en de vacina.\nRecom\u00e9ndase que os nenos sexan vacinados tan pronto coma o seu sistema inmune sexa quen de responder \u00e1 inmunizaci\u00f3n, coas doses de reforzo que posteriormente sexan precisas.\nVacinaci\u00f3n infantil en Galicia.\nEn Galicia, o Servizo Galego de Sa\u00fade \u00e9 o organismo encargado de dese\u00f1ar e configurar o calendario vacinal, conforme \u00e1s recomendaci\u00f3ns do Consello Interterritorial do Sistema Nacional de Sa\u00fade e o Ministerio de Sanidade de Espa\u00f1a.\nNo ano 2008, o calendario era o seguinte:"}
{"id": "312137", "revid": "2520", "url": "https://gl.wikipedia.org/wiki?curid=312137", "title": "Calendario vacinal galego", "text": ""}
{"id": "312139", "revid": "98629", "url": "https://gl.wikipedia.org/wiki?curid=312139", "title": "Teatro das Irmandades da Fala", "text": "As Irmandades da Fala marcaron unha nova \u00e9poca no desenvolvemento do teatro en lingua galega. O activismo que parte do ideario pol\u00edtico e cultural das Irmandades impulsar\u00eda entre 1916 e 1926 unha infraestrutura para o sistema teatral en Galicia e supuxo un salto cuantitativo (n\u00famero de obras escritas e representadas) e cualitativo (actualizaci\u00f3n tem\u00e1tica e ling\u00fc\u00edstica do x\u00e9nero).\nAntecedentes.\nA situaci\u00f3n do teatro galego anterior \u00e1s Irmandades da Fala vi\u00f1a marcada negativamente nun dobre sentido: en primeiro lugar, a situaci\u00f3n de atraso econ\u00f3mico e sociocultural imped\u00eda o seu desenvolvemento ao xeito das dramaturxias europeas da \u00e9poca; por outro lado a lingua continuaba sendo v\u00edtima de prexu\u00edzos e atop\u00e1base desvalorizada en contextos cultos.\nExist\u00eda alg\u00fan t\u00edmido precedente tanto nos S\u00e9culos Escuros coma no Rexurdimento, mais o x\u00e9nero enfrontaba graves carencias: formaci\u00f3n de actores e de actrices, produci\u00f3n de obras, falta de compa\u00f1\u00edas que representasen en galego etc. Faltaba ademais o xa de seu escaso en Galicia p\u00fablico burgu\u00e9s, presenza natural nos escenarios da \u00e9poca, porque non adoitaba estar interesado nun teatro que non tivese como veh\u00edculo a lingua da metr\u00f3pole. Ao preconcepto ling\u00fc\u00edstico engad\u00edanse outros acerca do que se supo\u00f1\u00eda que estaba en condici\u00f3ns de ofrecer unha dramaturxia de \u00e1mbito nacional: apenas, desde esa perspectiva, tem\u00e1ticas e di\u00e1logos costumistas de ambientaci\u00f3n rural ou mari\u00f1eira. Contribu\u00edan a eses prexu\u00edzos as representaci\u00f3ns teatrais biling\u00fces que adoitaban celebrarse na cidade, pr\u00e1ctica que se mantivo desde o s. XIX ata ben entrado o XX. Nelas ridiculiz\u00e1base o pobo galego coa estratexia, entre outras, de converter o idioma nun artefacto deforme e risible, en contraste co pulcro castel\u00e1n.\nDurante a vixencia do rexionalismo autores coma Francisco M\u00aa de la Iglesia, Manuel Amor Meil\u00e1n e sobre todo Galo Salinas tentaron insuflar nova vida ao x\u00e9nero, tanto nas urbes coma na emigraci\u00f3n. A creaci\u00f3n en 1902 da Escola Rexional de Declamaci\u00f3n foi un s\u00edntoma dos tempos que se aveci\u00f1aban.\nO teatro galego permaneceu practicamente en silencio ata 1915, cando os coros folcl\u00f3ricos e populares inclu\u00edron, \u00e1 marxe da m\u00fasica e da danza, o x\u00e9nero teatral nos seus espect\u00e1culos, pezas costumistas, breves e lixeiras que polo demais continuaban a tradici\u00f3n decimon\u00f3nica a denunciaren o atraso econ\u00f3mico ou a emigraci\u00f3n.\nO pulo das Irmandades.\nA partir de 1916, ano de fundaci\u00f3n das Irmandades da Fala, o teatro galego renova as t\u00e9cnicas, actualiza as tem\u00e1ticas e tenta dignificar os modelos de lingua. Aumenta o n\u00famero de autores e o de obras; tam\u00e9n o fai a esixencia en canto a forma e contido, xa fose mediante obras orixinais ou traducidas. As Irmandades atend\u00edan os ventos de renovaci\u00f3n que corr\u00edan por Europa, pero o salto cualitativo ten correspondencia m\u00e1is al\u00e1 das formulaci\u00f3ns te\u00f3ricas; proliferan os cadros declamatorios afeccionados, a tem\u00e1tica das pezas diversif\u00edcase e ampl\u00edase o p\u00fablico receptor en paralelo \u00e1 crecente influencia do nacionalismo.\nOs primeiros nacionalistas galegos consideraron, ao xeito dos irlandeses ao fundaren o Abbey Theatre, que o drama deb\u00eda ser o gran medio de propaganda que permitir\u00eda espallar o seu ideario ao longo do pa\u00eds. No entanto, os problemas de \u00edndole pr\u00e1ctica para realizar ese proxecto non eran moi diferentes aos que xa encontrara o teatro rexionalista. As dificultades para crear unha infraestrutura teatral -comezando por un elenco m\u00ednimo de actores e de actrices- remataban por frustrar os dramaturgos ao non existiren v\u00edas para representar as obras, que adoitaban acabar como textos \"de lectura\".\nPara as Irmandades o teatro era ademais unha ferramenta de concienciaci\u00f3n ling\u00fc\u00edstica. De a\u00ed que a primeira estrea do Conservatorio Nazonal do Arte Gallego que finalmente logran fundar en 1919 fose a \"fina comedia costumista\" de Ram\u00f3n Cabanillas \"A man da Santi\u00f1a\". Nela presentaranse situaci\u00f3ns socioling\u00fc\u00edsticas que se ti\u00f1an por in\u00e9ditas (persoas falando en galego nun ambiente se\u00f1orial), combatendo desde a escena a concepci\u00f3n estreita de que o teatro galego s\u00f3 pod\u00eda expresarse a partir de determinados ambientes e grupos sociais.\nAo se avivar o debate acerca do teatro, a intervenci\u00f3n dos intelectuais afectos \u00e1s Irmandades axudar\u00e1 a asentar a certeza de que unha obra escrita en castel\u00e1n non forma \"de facto\" parte do sistema teatral galego. Alg\u00fans defensores da lingua espa\u00f1ola aducir\u00e1n que nesta lingua se chegar\u00eda a un p\u00fablico m\u00e1is numeroso; ao argumento replica con retranca Villar Ponte lembrando que Ibsen, nun idioma \u201ctan limitado\u201d coma o noruegu\u00e9s, conseguira unha fama non precisamente local.\nEntre o ano 22 e o 26, o CNAG pasa a chamarse Escola Dram\u00e1tica Galega. A entidade, dirixida por Leandro Carr\u00e9 Alvarellos, volve ceder ao t\u00f3pico ruralista ao tempo que procura chegar a grandes p\u00fablicos programando obras sen pretensi\u00f3ns, algunhas delas procedentes do repertorio da escena portuguesa.\nDurante os anos vinte a chegada da Ditadura de Primo de Rivera, hostil \u00e1s nacionalidades sen Estado e \u00e1s s\u00faas manifestaci\u00f3ns culturais, reduce outra vez a folclorismo as actividades dram\u00e1ticas. A isto c\u00f3mpre sumar a crise do espect\u00e1culo teatral provocada pola irrupci\u00f3n do cinema. Haber\u00e1 que agardar \u00e1 chegada dos grandes nomes ligados ao grupo N\u00f3s e \u00e1s vangardas (V. Risco , Castelao, Rafael Dieste...) para unha revitalizaci\u00f3n da linguaxe teatral e das concepci\u00f3ns dramat\u00farxicas.\nAutores principais.\nRaros foron os autores m\u00e1is ou menos co\u00f1ecidos da \u00e9poca que se situaron \u00e1 marxe da consigna das Irmandades sobre a necesidade de escribir un teatro moderno, desacomplexado e libre no idioma de Galicia. Ad\u00f3itanse agrupar en d\u00faas tendencias, unha conservadora (Xavier Prado \"Lameiro\", Xes\u00fas San Lu\u00eds Romero, Euxenio Charl\u00f3n Arias e Manuel S\u00e1nchez Hermida) e outra modernizadora representada por autores coma Ant\u00f3n Villar Ponte, Ram\u00f3n Cabanillas, Xaime Quintanilla, Leandro Carr\u00e9 e Armando Cotarelo Valledor. Seleccionamos alg\u00fans de entre a ampla n\u00f3mina:\nRam\u00f3n Cabanillas (Cambados, 1876-1959). Un dos estandartes da promoci\u00f3n, acadou momentos clim\u00e1ticos coma \"O Mariscal\", na opini\u00f3n dos especialistas Francisco Pillado e Manuel Lourenzo, o cl\u00e1sico que a dramaturxia galega precisaba, inspirado ademais no ideario nacionalista das Irmandades. Estrea \"A man da Santi\u00f1a\" (1919), no Conservatorio da Irmandade coru\u00f1esa e mostra nela a figura do fidalgo honesto. Conxuntamente con Ant\u00f3n Villar Ponte escribe o drama \"O Mariscal\" (1926), peza que eleva o nobre Pardo de Cela \u00e1 categor\u00eda de heroe nacional na resistencia contra Castela.\nAnt\u00f3n Villar Ponte (Viveiro, 1881-A Coru\u00f1a, 1936). Fixera unha primeira incursi\u00f3n no x\u00e9nero con \"A patria do labrego\" (1905), de car\u00e1cter anticaciquil, pero ser\u00e1 coas reivindicativas \"Entre dous abismos\" (estreada en 1919), \"Almas mortas\" (1922) e \"O Mariscal\", escrita xunto con Cabanillas e editada en 1926, cando a s\u00faa escrita corresponder\u00e1 m\u00e1is fielmente ao programa inspirado polas Irmandades. Son posteriores \"Os evanxeos da risa absoluta\" (1934) \"Nouturnio de medo e morte\" (1935) e \"A festa da malla\" (1935).\nLeandro Carr\u00e9 (A Coru\u00f1a, 1888-1976). Director da Escola Dram\u00e1tica Galega, actor, escen\u00f3grafo, estudoso do teatro e conferenciante, publicou artigos sobre t\u00e9cnica teatral co pseud\u00f3nimo de Ram\u00f3n Alvari\u00f1o e obras coma \"Rexurdimento\" (1918), \"O pecado alleo\" (1923), \"Toler\u00edas\" (1917), \"Noite de ruada\" (1918), \"A venganza\" (1922) ou \"Unha noite no mu\u00ed\u00f1o\" (1924), entre moitas outras.\nXaime Quintanilla (A Coru\u00f1a, 1898-Ferrol, 1936). Publicou \"Al\u00e9n\" (1921), obra que nunca foi representada, con personaxes e ambiente non galegos. Escribiu tam\u00e9n \"Donosi\u00f1a\" (estreada en Ferrol en 1920), que abordaba temas conflitivos coma o divorcio e o adulterio.\nArmando Cotarelo Valledor (A Veiga, 1879- Madrid, 1950). Primeiro presidente do Seminario de Estudos Galegos, produciu pezas de teatro de ambiente labrego (\"Treb\u00f3n\" -1922- e \"Lubic\u00e1n\" -1924-), palaciano (a biling\u00fce \"Sinxebra\" data de 1923), hist\u00f3rico (\"Hostia\", 1926) e mari\u00f1eiro (\"Beiramar\", 1931).\nXavier Prado \"Lameiro\" (Ourense, 1874-Compostela, 1942). Toda a s\u00faa dramaturxia est\u00e1 recollida en dous volumes do ano 1928: \"Monifates\" e \"Farsadas\". Son di\u00e1logos e sainetes costumistas, de ambientaci\u00f3n labrega, que tratan temas coma a emigraci\u00f3n desde unha visi\u00f3n humor\u00edstica."}
{"id": "312140", "revid": "54334", "url": "https://gl.wikipedia.org/wiki?curid=312140", "title": "Castor Castro Cancela", "text": "Castor Castro Cancela, nado en Portela (Barro) o 6 de agosto de 1886 e finado no mesmo concello o 15 de marzo de 1974, foi un pol\u00edtico galego.\nTraxectoria.\nFillo de Jose Castro e Manuela Cancela B\u00faa. Presensouse como pr\u00f3fugo na Caixa de Recrutas de Pontevedra en novembro de 1916. En 1918 participou na constituci\u00f3n dunha sociedade de oficios varios en Barro. O 16 de maio dese ano presidiu un mitin agrarista celebrado na parroquia de Curro no que participaron Ram\u00f3n Abal, de Barro, Salvador Novo de Mora\u00f1a, Samuel Blanco de Paradela, Marcelino Fern\u00e1ndez de Vilaxo\u00e1n e Manuel \u00c1lvarez de Vilagarc\u00eda. En 1921 era o presidente da Sociedade de Oficios Varios de Barro e foi detido acusado do lanzamento dunha bomba \u00e1 casa de Manuel Rodr\u00edguez Maquieira, acusaci\u00f3n que se provou falsa e infundada, pois neses d\u00edas estaba na Coru\u00f1a, na casa de parentes seus (familia B\u00faa). Na Segunda Rep\u00fablica foi nomeado alcalde de Barro logo do triunfo da Fronte Popular en febreiro de 1936.\nCo golpe de Estado do 18 de xullo de 1936 estivo fuxido polas ameazas e acoso falanxista. No libro do cura franquista Manuel Silva Ferreiro \"Galicia y el Movimiento Nacional\", f\u00e1lase que as \u201cpropagandas disolventes\u201d na comarca (Barro, Mora\u00f1a, Portas, Caldas..) \u201cprendieron en los incondicionales del Alcalde de Barro, Castor Castro Cancela, que recib\u00eda para su labor revolucionaria, orientaciones y mandatos de los dirigentes del Partido Comunista\u201d. Foi detido pola Garda Civil de Mora\u00f1a e por falanxistas da comarca a mediados de setembro. Xulgado en consello de guerra en marzo de 1937 en Pontevedra (Causa 209/37), foi condenado a pena de prisi\u00f3n de 15 anos. Estivo ingresado nas prisi\u00f3ns de Pontevedra (desde o 18 de setembro de 1936), no presidio de Figueirido e na colonia penitenciaria da illa de San Sim\u00f3n para finalmente ser trasladado \u00e1 cadea de Astorga. Abr\u00eduselle expediente de responsabilidade pol\u00edtica en abril de 1940.\nVida persoal.\nCasou con Jesusa Nieto Mourente."}
{"id": "312150", "revid": "23204", "url": "https://gl.wikipedia.org/wiki?curid=312150", "title": "Martin Balsam", "text": "Martin Henry Balsam, nado en Nova York o 4 de novembro de 1919 e finado en Roma (Italia) o 13 de febreiro de 1996 foi un actor estadounidense.\nTraxectoria.\nBalsam comezou na interpretaci\u00f3n no club de teatro do instituto e estudou arte dram\u00e1tica co director alem\u00e1n Erwin Piscator antes de servir nas forzas a\u00e9reas durante a segunda guerra mundial.\nO seu debut profesional foi en 1941 coa obra \"The Play's the Thing\" en Locust Valley e en 1948 foi seleccionado por Elia Kazan como membro do Actors Studio. Neses anos Balsam participou en varias series de televisi\u00f3n.\nEn 1960 interpretou un dos seus papeis m\u00e1is c\u00e9lebres, o detective Arbogast no cl\u00e1sico de Alfred Hitchcock \"Psicose\" e en 1965 ga\u00f1ou o Oscar ao mellor actor secundario por \"A Thousand Clowns\".\nIgual que Gregory Peck e Robert Mitchum, Martin Balsam apareceu no filme \"Cape Fear\" (1962), e no seu remake, dirixido por Martin Scorsese.\nFaleceu repentinamente dun infarto en 1996 mentres estaba de vacaci\u00f3ns en Italia."}
{"id": "312151", "revid": "98629", "url": "https://gl.wikipedia.org/wiki?curid=312151", "title": "Hugh Griffith", "text": "Hugh Emrys Griffith, nado en Marian-glas (Anglesey) o 30 de maio de 1912 e finado en Londres o 14 de maio de 1980 foi un actor gal\u00e9s de teatro, cine e televisi\u00f3n.\nTraxectoria.\nNado en Gales, Griffith tentou entrar na universidade, mais suspendeu o exame de ingl\u00e9s. Tratou ent\u00f3n facer carreira no mundo dos bancos, pasando a traballar en Londres para ter m\u00e1is posibilidades de chegar a ser actor. Finalmente foi admitido na Royal Academy of Dramatic Arts, mais tivo que renunciar para facer o servizo militar, servindo durante seis anos nos Royal Welch Fusiliers na India e Birmania durante a segunda guerra mundial.\nEn 1946 reiniciou a s\u00faa carreira como actor, recibindo boas cr\u00edticas polas s\u00faas interpretaci\u00f3ns de Falstaff, Lear e Prospero no teatro, en Londres, Nova York e Stratford. A finais da d\u00e9cada de 1940 comezou a traballar tam\u00e9n no cinema e na d\u00e9cada seguinte apareceu tam\u00e9n en filmes de Hollywood. En 1959 ga\u00f1ou o Oscar ao mellor actor secundario por \"Ben-Hur\" (1959).\nOs \u00faltimos anos da s\u00faa carreira v\u00edronse embazados polo seu alcoholismo cr\u00f3nico."}
{"id": "312152", "revid": "23204", "url": "https://gl.wikipedia.org/wiki?curid=312152", "title": "Sandy Dennis", "text": "Sandra Dale \u201cSandy\u201d Dennis, nada en Hastings (Nebrasca) o 27 de abril de 1937 e finada en Westport (Connecticut) o 2 de marzo de 1992 foi unha actriz estadounidense.\nTraxectoria.\nDennis criouse en Nebrasca, comezando no teatro durante a universidade, antes de marchar a Nova York aos dezanove anos.\nDebutou na televisi\u00f3n en 1956 en \"The Guiding Light\" e no cinema en \"Esplendor na herba\" (1961). Por\u00e9n, a s\u00faa carreira centrouse m\u00e1is no teatro, ga\u00f1ando dous premios Tony consecutivos.\nEn 1966 ga\u00f1ou o Oscar \u00e1 mellor actriz secundaria por interpretar a fr\u00e1xil esposa de George Segal en \"\u00bfQuen teme a Virginia Woolf?\". Foi membro do Actors Studio e defensora do \u201cm\u00e9todo\u201d.\nO seu \u00faltimo filme foi \"The Indian Runner\", debut coma director de Sean Penn.\nFaleceu de cancro de ovarios aos 54 anos."}
{"id": "312153", "revid": "1576", "url": "https://gl.wikipedia.org/wiki?curid=312153", "title": "Camposanto de San Mauro", "text": ""}
{"id": "312154", "revid": "15490", "url": "https://gl.wikipedia.org/wiki?curid=312154", "title": "Apio Claudio Caudex", "text": "Apio Claudio Caudex, foi un\u00a0patricio\u00a0romano membro dos\u00a0Claudii. Era neto de Apio Claudios Caecus e fillo de\u00a0Gaius Claudio Centho, e serviu como c\u00f3nsul no\u00a0264 a.C.\nTraxectoria.\nNo ano do seu consulado, conduciu a\u00a0Roma a un conflito con Cartago sobre a posesi\u00f3n de Sicilia. No 265 a.C, Hier\u00f3n II de Siracusa atacou Messana (actual\u00a0Messina) nunha tentativa para capturala dos\u00a0mamert\u00edns, mercenarios de\u00a0Campania que se fixeran con ela alg\u00fans anos antes. Os mamert\u00edns ali\u00e1ronse cunha frota cartaxinesa pr\u00f3xima e expulsaron os de\u00a0Siracusa, mais ao non marchar os cartaxineses, o marmet\u00edns apelaron a Roma no 264 a.C.\nAlg\u00fans senadores eran contrarios a darlles axuda, pero Apio Claudio conseguiu persuadir os cidad\u00e1ns para darlle axuda. P\u00faxose \u00e1 fronte dunha forza que se dirixiu a Messina, e ao chegar os marmet\u00edns convenceran os cartaxineses para se retirar, ofrecendo tan s\u00f3 unha resistencia simb\u00f3lica. Os marmet\u00edns ent\u00f3n entregaron a cidade aos romanos pero os cartaxineses volveron e puxeron sitio \u00e1 cidade. Mentres o ex\u00e9rcito de Siracusa tam\u00e9n se situou \u00a0f\u00f3ra da cidade. Claudio intentou enviarlles embaixadores tanto os cartaxineses como os siracusanos pero non logrou resposta polo que enviou as s\u00faas tropas f\u00f3ra da cidade, derrotando os siracusanos en batalla mentres Hier\u00f3n volv\u00eda a Siracusa. Ao d\u00eda seguinte Claudio tam\u00e9n derrotou os cartaxinenses. Tras\u00a0estas vitorias Apio puxo asedio a Segesta mais logo de perder moitas tropas regresou a Messana.\nEsta disputa foi unha das causas inmediatas da Primeira guerra p\u00fanica"}
{"id": "312155", "revid": "89787", "url": "https://gl.wikipedia.org/wiki?curid=312155", "title": "Microscopio de forza at\u00f3mica", "text": "O microscopio de forza at\u00f3mica (AFM, nas s\u00faas siglas en ingl\u00e9s, de \"Atomic Force Microscope\") \u00e9 un instrumento mecano-\u00f3ptico con capacidade para detectar forzas da orde dos nanonewtons. Ao escanear unha mostra pasando unha sonda de punta afiada detectora pola s\u00faa superficie, este microscopio pode rexistrar continuamente a s\u00faa topograf\u00eda. A punta da sonda pode ser de forma piramidal ou c\u00f3nica. A sonda vai acoplada a un brazo ou panca microsc\u00f3pica moi flexible de s\u00f3 uns 200 \u00b5m. O microscopio de forza at\u00f3mica foi esencial para o desenvolvemento da nanotecnolox\u00eda, para a caracterizaci\u00f3n e visualizaci\u00f3n de mostras a dimensi\u00f3ns nanom\u00e9tricas (10-9 m = 1 nm). Ten unha resoluci\u00f3n de ata fracci\u00f3ns de nan\u00f3metro, o que mellora en m\u00e1is de 1000 veces o l\u00edmite de difracci\u00f3n \u00f3ptico.\nO AFM \u00e9 un tipo de microscopia de sonda de varrido (SPM: \"Scanning probing microscopy\"), que incl\u00fae tam\u00e9n ao STM (microscopio de efecto t\u00fanel). O STM permite visualizar rexi\u00f3ns de alta ou baixa densidade electr\u00f3nica superficial, e de a\u00ed inferir a posici\u00f3n de \u00e1tomos individuais ou mol\u00e9culas na superficie dunha rede. A microscopia de sonda de varrido util\u00edzase en \u00e1reas da ciencia que van desde a biolox\u00eda ata a f\u00edsica do estado s\u00f3lido.\nHistoria.\nGerd Binnig e Heinrich Rohrer foron galardoados co Premio Nobel de F\u00edsica de 1986 polo seu traballo en microscopia de varrido de t\u00fanel. Binnig e Rohrer foron reco\u00f1ecidos polo desenvolvemento da poderosa t\u00e9cnica de microscopia que pode formar unha imaxe de cada un dos \u00e1tomos sobre unha superficie de metal ou de semicondutores por medio do escaneo realizado pola punta dunha agulla sobre a superficie a unha altitude de s\u00f3 uns poucos di\u00e1metros at\u00f3micos. Compartiron o premio co cient\u00edfico alem\u00e1n Ernst Ruska, o dese\u00f1ador do primeiro microscopio electr\u00f3nico.\nEn 2007 un equipo liderado polo Consello Superior de Investigaci\u00f3ns Cient\u00edficas (CSIC) espa\u00f1ol perfeccionou a t\u00e9cnica empregada polos microscopios at\u00f3micos. A nova t\u00e9cnica, denominada Phase Imaging AFM, est\u00e1 baseada na microscopia de forzas, e permite realizar medidas tanto en aire coma en medios l\u00edquidos ou fisiol\u00f3xicos. O desenvolvemento desta t\u00e9cnica poder\u00eda ter aplicaci\u00f3ns en \u00e1reas diferenciadas, como a biomedicina, a nanotecnolox\u00eda, a ciencia de materiais ou estudos medioambientais.\nInstrumentaci\u00f3n.\nOs compo\u00f1entes dun AFM son:\nMicropancas.\nHistoricamente as primeiras pancas ti\u00f1an un tama\u00f1o de varios mm e adoitaban fabricarse de metal, por exemplo a partir dun f\u00edo de volframio cun extremo afiado e dobrado en \u00e1ngulo recto para formar a punta. M\u00e1is tard, para mellorar a velocidade de varrido sen perder resoluci\u00f3n, foi necesario que as pancas tivesen masas cada vez menores e simultaneamente frecuencias de resonancia maiores. A soluci\u00f3n a este problema atopouse na microfabricaci\u00f3n das pancas.\nAs micropancas prod\u00facense na actualidade empregando m\u00e9todos de microfabricaci\u00f3n herdados inicialmente da industria microelectr\u00f3nica, como litograf\u00eda de superficie e gravados reactivos de plasma de i\u00f3ns (RIE e DRIE, siglas en ingl\u00e9s de \"Reactive Ion Etching\" e \"Deep Reactive Ion Etching\"). As puntas adoitan fabricarse a partir de deposici\u00f3ns de vapor dalg\u00fan material axeitado sobre unha panca xa fabricada, e nese caso o resultado adoita ser unha punta c\u00f3nica, pero, cando o silicio foi o material elixido, o m\u00e1is com\u00fan \u00e9 recorrer a t\u00e9cnicas de gravado anis\u00f3tropo. O gravado anis\u00f3tropo implica o uso dunha soluci\u00f3n gravadora que escava o material s\u00f3 ou preferentemente en certas direcci\u00f3ns cristalogr\u00e1ficas. Desta maneira, \u00e9 posible producir puntas piramidais limitadas por planos cristalogr\u00e1ficos do material.\nA forza da micropanca v\u00e9n dada polo fabricante e determ\u00ednase pola lei de Hooke. Neste caso, a lei de Hooke repres\u00e9ntase pola ecuaci\u00f3n do resorte, onde se relaciona a forza \"F\" exercida polo resorte coa distancia adicional \"x\" producida por alongamento, do seguinte modo:\nO ru\u00eddo de Johnson-Nyquist, tam\u00e9n co\u00f1ecido como ru\u00eddo t\u00e9rmico, \u00e9 un factor importante na calibraci\u00f3n da micropanca, porque est\u00e1 calibrada \u00e1 s\u00faa frecuencia de resonancia pola temperatura.\nSensores de flexi\u00f3n.\nExisten actualmente distintos sistemas para medir a flexi\u00f3n da panca. O m\u00e1is com\u00fan en instrumentos comerciais \u00e9 o chamado \u00f3ptico, neste a flexi\u00f3n da panca rex\u00edstrase mediante un feixe l\u00e1ser que se reflicte na parte posterior da micropanca para logo acadar un fotodetector. A este efecto, a maior parte das micropancas de AFM fabr\u00edcanse actualmente cunha capa de ouro dunhas decenas de nm de grosor na s\u00faa parte posterior para optimizar a s\u00faa reflectancia ao feixe do l\u00e1ser. Por\u00e9n, historicamente o primeiro sistema de detecci\u00f3n usado foi un microscopio de STM (efecto t\u00fanel). Neste sistema axust\u00e1base \u00e1 panca unha punta de STM, e a flexi\u00f3n desta era medida por medio da variaci\u00f3n na corrente de t\u00fanel, xa que dita corrente \u00e9 sensible a cambios subnanom\u00e9tricos na distancia entre a punta de STM e a panca. A raz\u00f3n de que se pensara inicialmente neste sistema \u00e9 que na s\u00faa orixe o microscopio de AFM se concibiu como unha modificaci\u00f3n do STM para usalo con mostras electricamente illantes, xa que o microscopio de efecto t\u00fanel (STM) s\u00f3 funciona con condutores. Posteriormente, pasouse a substitu\u00edr este sistema de detecci\u00f3n por un interfer\u00f3metro e finalmente introduciuse a panca \u00f3ptica. M\u00e1is recentemente incorpor\u00e1ronse novos m\u00e9todos de detecci\u00f3n baseados en piezorresistividade ou en medidas de capacitancia. Con todo, ning\u00fan destes m\u00e9todos \"electr\u00f3nicos\" acada os niveis de resoluci\u00f3n tanto espacial coma temporal da panca \u00f3ptica.\nPor outra parte, a panca \u00f3ptica presenta un problema de calibraci\u00f3n que afecta especialmente \u00e1s medidas de forza. Este d\u00e9bese \u00e1 necesidade que se d\u00e1 nas medidas de forza de rexistrar de forma precisa a flexi\u00f3n da panca no seu extremo libre. Como o fotod\u00edodo soamente rexistra o desprazamento do punto de l\u00e1ser sobre a s\u00faa superficie, c\u00f3mpre calibrar este desprazamento cunha flexi\u00f3n real da panca para poder obter medidas de flexi\u00f3n. Este procedemento co\u00f1ecido como calibraci\u00f3n da sensibilidade l\u00e9vase a cabo imprimindo unha flexi\u00f3n co\u00f1ecida ao extremo da micropanca mentres simultaneamente se rexistra o sinal do fotodiodo. A forma m\u00e1is com\u00fan de obter unha flexi\u00f3n co\u00f1ecida \u00e9 premer verticalmente o extremo da panca contra unha superficie r\u00edxida, asegurando as\u00ed que o desprazamento vertical da panca equivale a flexi\u00f3n no seu extremo.\nOs m\u00e9todos interferom\u00e9tricos ou de efecto t\u00fanel non requiren deste procedemento.\nPunta.\nUn dos aspectos m\u00e1is importantes na resoluci\u00f3n das imaxes obtidas por AFM \u00e9 a agudeza da punta. As primeiras utilizadas polos precursores do AFM fabric\u00e1ronse pegando o diamante sobre cachos de papel de aluminio. As mellores puntas con raio de curvatura enc\u00f3ntranse arredor dos 5\u00a0nm.\nExisten tres tipos de factores que infl\u00faen para formar as imaxes:\nPrecisi\u00f3n.\nA resoluci\u00f3n vertical do instrumento \u00e9 de menos de 1\u00a0nm, e permite distinguir detalles tridimensionais na superficie da mostra cunha amplificaci\u00f3n de varios mill\u00f3ns.\nTipos de medidas, modos de operaci\u00f3n e aplicaci\u00f3ns.\nO microscopio de forza at\u00f3mica (AFM) pode realizar dous tipos de medidas: imaxe e forza. \nModos de operaci\u00f3n en imaxe.\nModo contacto.\nNo varrido en modo contacto (figura a) a punta \u00e9 \"arrastrada\" pola superficie da mostra, e a forza entre punta e mostra mantense constante, mantendo unha constante de deflexi\u00f3n. A deflexi\u00f3n da punta est\u00e1tica util\u00edzase como un sinal de retroalimentaci\u00f3n.\nA forza de adhesi\u00f3n \u00e9 unha forza fundamental no modo contacto:\nformula_3\nonde formula_4 \u00e9 a tensi\u00f3n superficial da auga, formula_5 \u00e9 o \u00e1ngulo do menisco entre punta e mostra, e R fai referencia ao raio da punta e da mostra.\nEn condici\u00f3ns normais, a forza de adhesi\u00f3n \u00e9 duns 7\u00a0nN. A forza de adhesi\u00f3n \u00e9 un dos maiores inconvenientes do modo contacto en aire. No modelo de Hertz as\u00famese que a superficie \u00e9 suave e continua, que a \u00e1rea de contacto \u00e9 pequena, e que non existen forzas de fricci\u00f3n nin adhesi\u00f3n. Por\u00e9n, a forza de adhesi\u00f3n \u00e9 moi importante a escala nanom\u00e9trica, e afecta especialmente \u00e1 resoluci\u00f3n lateral. Para superar este inconveniente, util\u00edzase o Jumping mode (modo salto), un modo de contacto no que se evitan as forzas laterais. O AFM en l\u00edquido supera tam\u00e9n este problema, porque en l\u00edquido non existen forzas de adhesi\u00f3n.\nO principal problema do modo contacto \u00e9 que as mostras biol\u00f3xicas (brandas e delicadas) poden danarse. De a\u00ed que funcione especialmente ben con mostras fortemente adheridas \u00e1 superficie. En cristais de prote\u00edna, por exemplo, as forzas laterais non modifican a mostra, mais si o fan en mol\u00e9culas individuais.\nModo din\u00e1mico.\nNos modos din\u00e1micos faise vibrar a micropanca \u00e1 s\u00faa frecuencia de resonancia val\u00e9ndose para iso do actuador piezoel\u00e9ctrico. A interacci\u00f3n punta-superficie modifica a amplitude, frecuencia e fase da resonancia, mentres o lazo de realimentaci\u00f3n mant\u00e9n constante algunha destas tres propiedades. A propiedade que se vai manter \u00e9 o criterio que determina o modo concreto de operaci\u00f3n:\nOrixinalmente o uso do modo de non contacto implicaba que a punta se encontraba sempre a distancia constante da superficie, mentres que no modo de repeniqueo a punta bat\u00eda intermitentemente contra a superficie. Posteriormente, demostrouse que ambos os modos poden ser operados tanto a distancia da mostra coma en contacto con ela.\nModos din\u00e1micos en l\u00edquido.\nNo modo din\u00e1mico en l\u00edquido existen d\u00faas formas de facer oscilar a micropanca: \nO modo din\u00e1mico en l\u00edquido, ademais de tratarse dunha t\u00e9cnica a\u00ednda en desenvolvemento, presenta fundamentalmente dous problemas: \nAs aplicaci\u00f3ns do AFM en l\u00edquido son moi variadas: permiten a resoluci\u00f3n de problemas estruturais e a caracterizaci\u00f3n mec\u00e1nica de prote\u00ednas, detectar o funcionamento de prote\u00ednas \"in situ\" (como o despregamento de prote\u00ednas) e manipular prote\u00ednas individuais."}
{"id": "312156", "revid": "23204", "url": "https://gl.wikipedia.org/wiki?curid=312156", "title": "Rosamund Pike", "text": "Rosamund Mary Ellen Pike, nada en Londres o 27 de xaneiro de 1979, \u00e9 unha acriz inglesa. A s\u00faa primeira aparici\u00f3n foi na serie de televisi\u00f3n de 1998 \"A Rather English Marriage\", e acadou a fama interpretando a Miranda Frost en \"Die Another Day\" (2002)."}
{"id": "312157", "revid": "23204", "url": "https://gl.wikipedia.org/wiki?curid=312157", "title": "Rosamund Mary Ellen Pike", "text": ""}
{"id": "312161", "revid": "55340", "url": "https://gl.wikipedia.org/wiki?curid=312161", "title": "Catedral de Tarragona", "text": "A Catedral bas\u00edlica metropolitana e primada de Tarragona (en ) \u00e9 a sede catedralicia da Arquidiocese cat\u00f3lica latina de Tarragona. At\u00f3pase na m\u00e1is alta parte de Tarragona, no centro da cidade medieval, que ocupaba o f\u00f3rum da Tarraco romana, na parte superior onde estaba o recinto dedicado \u00f3 culto co Templo. As\u00ed, \u00e9 posible comprobar que o claustro da catedral aproveita alg\u00fan dos muros do \"t\u00e9menos\" romano que arrodeaba o templo."}
{"id": "312162", "revid": "89787", "url": "https://gl.wikipedia.org/wiki?curid=312162", "title": "Pilar Cibreiro", "text": "Pilar Cibreiro Santalla, nada en 1952 en Vilaboa (Valdovi\u00f1o), \u00e9 unha escritora galega.\nTraxectoria.\nPasou a s\u00faa mocidade en Madrid, onde comezou a s\u00faa andaina como escritora, facendo algunha escapada a Londres e Barcelona. En 1998 retornou \u00e1 s\u00faa terra.\nAlg\u00fans dos seus contos forman parte de antolox\u00edas seleccionadas para o estudo do espa\u00f1ol, coma \"D\u00edas de lluvia\" no Reino Unido e \"Santalla el escapado\" en Alema\u00f1a.\nO seu conto \u201cD\u00edas de lluvia\u201d foi escollido por \u00c1ngeles Encinar para formar parte da s\u00faa antolox\u00eda \"Cuentos de este siglo\" (Lumen, 1995).\nUn dos seus poemas foi seleccionado por Ram\u00f3n Buenaventura para a s\u00faa antolox\u00eda \"Las diosas blancas. Antolog\u00eda de la joven poes\u00eda espa\u00f1ola escrita por mujeres\" (Hiperi\u00f3n, 1985, 2\u00aa ed. no 86) con traduci\u00f3n francesa: Les D\u00e9esses Blanches (No\u00ebl Blandin, 1989). Outro poema, este en galego, \u201cA mi\u00f1a lingua\u201d, forma parte do traballo \"Pensando nelas\"."}
{"id": "312163", "revid": "23204", "url": "https://gl.wikipedia.org/wiki?curid=312163", "title": "Catedral bas\u00edlica metropolitana e primada de Tarragona", "text": ""}
{"id": "312164", "revid": "23204", "url": "https://gl.wikipedia.org/wiki?curid=312164", "title": "Catedral bas\u00edlica metropolitana i primada de Tarragona", "text": ""}
{"id": "312166", "revid": "23204", "url": "https://gl.wikipedia.org/wiki?curid=312166", "title": "George Albert Boulenger", "text": "George Albert Boulenger, nado en Bruxelas o 19 de outubro de 1858 e finado en Saint-Malo (Ille e Vilaine, Francia) o 23 de novembro de 1937, foi un destacado bi\u00f3logo belga, nacionalizado brit\u00e1nico, co\u00f1ecido polo descubrimento, descrici\u00f3n e clasificaci\u00f3n de numerosas especies animais e vexetais.\nTraxectoria.\nBoulenger naceu en Bruxelas o 19 de outubro de 1858, fillo de Gustave Boulenger, un notario p\u00fablico belga, e de Juliette Pi\u00e9rart, orixinaria de Valenciennes (Norte, Francia).\nEn 1876 graduouse en ciencias naturais na Universidade Libre de Bruxelas, e durante un tempo traballou no Museo de Historia Natural desa cidade como naturalista asistente, especializ\u00e1ndose no estudo de anfibios, r\u00e9ptiles e peixes, para o que efectuou frecuentes visitas ao Museo Nacional de Historia Natural de Par\u00eds e ao Museo Brit\u00e1nico de Londres.\nEn 1880, invitado por Albert G\u00fcnther, pasou a traballar no Museo de Historia Natural dependente do Museo Brit\u00e1nico coa finalidade de catalogar a s\u00faa colecci\u00f3n de anfibios. O seu traballo na administraci\u00f3n civil do imperio Brit\u00e1nico obrigouno a obter esa nacionalidade.\nEn 1882 foi ascendido a asistente de primeira clase no departamento de Zoolox\u00eda.\nRetirado en 1920, Boulenger dedicouse ao estudo das rosas, publicando 34 artigos sobre temas de bot\u00e1nica e dous volumes sobre as rosas de Europa.\nMet\u00f3dico en extremo, ti\u00f1a tal memoria que lle permit\u00eda recordar cada esp\u00e9cime e nome cient\u00edfico que v\u00eda. H\u00e1bil para escribir, rara vez os seus primeiros borradores precisaban correcci\u00f3ns antes da s\u00faa publicaci\u00f3n.\nPolo seu oficio co\u00f1ec\u00eda o idioma grego e o lat\u00edn, e falaba tam\u00e9n franc\u00e9s, alem\u00e1n e ingl\u00e9s, e l\u00eda en espa\u00f1ol, italiano e un pouco en ruso.\nC\u00f3mpre destacar, en particular, os seus traballos sobre os peixes cavern\u00edcolas. En 1897, o rei Leopoldo II de B\u00e9lxica creou unha comisi\u00f3n para contratar naturalistas para a creaci\u00f3n do Museo do Congo, confi\u00e1ndolle a s\u00faa direcci\u00f3n a Boulenger. O seu principal descubrimento foi, en 1921, un estra\u00f1o peixe do Congo, cego e despigmentado. Identificouna como unha especie nova e describiuna en \"Nature\". Dedicouna a un misterioso se\u00f1or Geerts, a persoa que descubrira este animal. O nome deste peixe \u00e9 \"Caecobarbus geertsii\", do que o nome do x\u00e9nero deriva de \"caeco\" = \"cego\" e \"barbus\" = \"barbo\". As\u00ed mesmo dedicou a Em\u00edlio Augusto Goeldi (1859-1917) a especie \"Flectonotus goeldii\".\nEn 1921 Boulenger publicara 877 artigos cient\u00edficos. Describiu 1.096 especies de peixes, 556 especies de anfibios e 872 especies de r\u00e9ptiles. Foi especialmente famoso polas s\u00faas monograf\u00edas sobre anfibios, r\u00e9ptiles e peixes, sobre cuxas especies africanas era considerado o maior experto do mundo.\nFaleceu en Saint-Malo, Francia, o 23 de novembro de 1937."}
{"id": "312209", "revid": "89787", "url": "https://gl.wikipedia.org/wiki?curid=312209", "title": "Patela", "text": "Unha patela \u00e9 unha cesta cadrada de bordo baixo feita con tiras de madeira. As peixeiras utilizaban este tipo de cestas para transportar e exhibi-lo peixe.\nFabricaci\u00f3n.\nElab\u00f3rase coa t\u00e9cnica de tecido plano empregando tiras de madeira de casti\u00f1eiro. A boca rem\u00e1tase dobrando a urda e reforz\u00e1ndoa con d\u00faas varas que van cosidas mediante unha tira en espiral. Leva dous buratos confeccionados a modo de asas.\nA patela na cultura popular galega.\nA peixeira \u00e9 unha das figuras m\u00e1is representativas da cultura mari\u00f1eira de Galicia, aparece case sempre representada cunha patela sobre a cabeza, sendo o elemento que mellor as define. Hai diversas esculturas por todo Galicia onde podemos contemplar figuras de peixeiras portando patelas. De igual xeito, nas latas de conserva de \"Rianxeira\" e \"A Churrusqui\u00f1a\" aparece representada unha peixeira cunha patela na cabeza."}
{"id": "312211", "revid": "5863", "url": "https://gl.wikipedia.org/wiki?curid=312211", "title": "Pilar Cibreiro Santalla", "text": ""}
{"id": "312227", "revid": "89787", "url": "https://gl.wikipedia.org/wiki?curid=312227", "title": "CMTV", "text": "O Correio da Manh\u00e3 TV (CMTV) \u00e9 un canal privado de televisi\u00f3n portugu\u00e9s de noticias as 24 horas, iniciando as s\u00faas emisi\u00f3ns o 17 de marzo de 2013 . \u00c9 operado por Cofina, propietario do Correio da Manh\u00e3, xornal destacado de Portugal. O canal est\u00e1 dispo\u00f1ible mediante o operador de fibra e sat\u00e9lite MEO. MEO ten a exclusividade do canal desde o 2013.\nCMTV desexa unha vez rematada a exclusividade coa compa\u00f1\u00eda MEO, expandirse a outras compa\u00f1\u00edas. Al\u00e9n disto, no ano 2014 expand\u00edu as s\u00faas emisi\u00f3ns a Angola e Mozambique ."}
{"id": "312228", "revid": "1131", "url": "https://gl.wikipedia.org/wiki?curid=312228", "title": "Cabril, Montalegre", "text": "Cabril \u00e9 unha fregues\u00eda portuguesa do concello de Montalegre, de 46,21\u00a0km\u00b2. En 2011 ti\u00f1a 553 habitantes, cunha densidade de 12 hab./km\u00b2."}
{"id": "312229", "revid": "1131", "url": "https://gl.wikipedia.org/wiki?curid=312229", "title": "MEO", "text": "MEO, anteriormente denominada como PT Comunica\u00e7\u00f5es e TMN, \u00e9 unha empresa portuguesa de comunicaci\u00f3ns fixas, m\u00f3biles, internet e xesti\u00f3n de portais de internet, fundada o 18 de setembro\u00a0de\u00a02000 polo grupo Portugal Telecom, respons\u00e1bel da xesti\u00f3n e da marca comercial Meo, da xesti\u00f3n de portais de internet, como o portal SAPO, e da xesti\u00f3n comercial da marca PT Empresas, para o segmento de PEME, grandes empresas e gobernamental.\nEn novembro de 2011 MEO alcanzou un mill\u00f3n de persoas suscriptoras. En xaneiro de 2014 a marca MEO substitu\u00edu TMN na operaci\u00f3n de servizos m\u00f3biles.\nHistoria.\nMEO ten os seus comezos previamente coa empresa Telecomunica\u00e7\u00f5es M\u00f3veis Nacionais (TMN), constitu\u00edda o 22 de marzo de 1991 como un operador de comunicaci\u00f3ns m\u00f3biles do grupo Portugal Telecom.\nFoi a primeira empresa do mercado portugu\u00e9s en contar cunha rede analoxica e, m\u00e1is tarde, cunha rede dixital GSM. O 21 de abril de 2004 instala as primeiras redes de terceira xeraci\u00f3n de m\u00f3biles coa tecnolox\u00eda UMTS. Tam\u00e9n conta cunha licenza para a prestaci\u00f3n do servizo fixo de tel\u00e9fono por acceso indirecto (que utiliza as redes da PT Comunica\u00e7\u00f5es e o prefixo \"1096\"), que \u00e9 actualmente comercializado como \"Fix Empresas\".\nO seu n\u00famero de clientes leva crecendo velozmente a partir do ano 1997 e conta na actualidade con m\u00e1is de 5,7 mill\u00f3ns de clientes no segmento m\u00f3bil, polo que \u00e9 unha das maiores neste segmento. \nDebido ao aumento gradual do n\u00famero de clientes, disp\u00f3n hoxe en d\u00eda de varias numeraci\u00f3ns de tel\u00e9fono cos prefixos 96 e 92.\nEsta empresa foi a primeira operadora do mundo a introducir o concepto de tarxetas prepagamento, \u00e9 dicir, pagar as comunicaci\u00f3ns antes de que estas se fagan. O saldo vaise esgotando \u00e1 medida en que as comunicaci\u00f3ns se van facendo (voz, SMS, MMS, UMTS, etc.).\nEn xaneiro de 2014 anunciouse nos xornais que a Portugal Telecom acabar\u00eda coa marca TMN. A operadora substitu\u00edu a marca m\u00f3bil pola marca de televisi\u00f3n, internet e tel\u00e9fono MEO .A TMN cambiou a s\u00faa denominaci\u00f3n social a \"MEO. Servi\u00e7os de Comunica\u00e7\u00f5es e Multim\u00e9dia, S.A\".\nAs\u00ed a nova \"MEO. Servi\u00e7os de Comunica\u00e7\u00f5es e Multim\u00e9dia\" pasa a ser a nova marca comercial e servizos MEO.\nEn xaneiro de 2015, a \"PT Portugal\" une a \"PT Comunica\u00e7\u00f5es\" coa \"MEO. Servi\u00e7os de Comunica\u00e7\u00f5es e Multim\u00e9dia\".\nMEO (TMN) foi un dos dous primeiros operadores portugueses, xunto con Optimus, en lanzar a rede de telecomunicaci\u00f3ns de internet r\u00e1pido 4G en Portugal, tendo as\u00ed a mellor rede 4G en todo o Portugal.\nUZO.\nPortugal Telecom creou UZO, un operador m\u00f3bil virtual en busca da simplicidade, que opera baixo a rede da compa\u00f1\u00eda. Investiron m\u00e1is de 5 mill\u00f3ns de euros no seu lanzamento. Ofrece tarifas m\u00e1is competitivas \u00e1s compa\u00f1\u00edas convencionais portuguesas (inclu\u00eddas as tarifas da propia MEO), pero as mesmas compa\u00f1\u00edas con rede propia, NOS e Vodafone Portugal, contan \u00e1 s\u00faa vez con OMV propias.\nMoche.\nPortugal Telecom creou outra OMV chamada Moche, unha operadora m\u00f3bil virtual para a xente nova, que opera baixo a rede da compa\u00f1\u00eda."}
{"id": "312236", "revid": "27155", "url": "https://gl.wikipedia.org/wiki?curid=312236", "title": "AFM", "text": ""}
{"id": "312267", "revid": "5863", "url": "https://gl.wikipedia.org/wiki?curid=312267", "title": "Terrorista", "text": ""}
{"id": "312269", "revid": "1888", "url": "https://gl.wikipedia.org/wiki?curid=312269", "title": "Ram\u00f3n Caama\u00f1o Paz", "text": "Ram\u00f3n Caama\u00f1o Paz foi un mestre e xornalista galego.\nTraxectoria.\nFoi mestre en Mondo\u00f1edo e despois en Santiago de Compostela, onde presidiu a Asociaci\u00f3n de mestres do distrito universitario e dirixiu o peri\u00f3dico pedag\u00f3xico \"El Entusiasta\" (1893-1900). Xubilouse como mestre en 1910.\nVida persoal.\nCasou coa tam\u00e9n mestra Carolina L\u00f3pez Dom\u00ednguez."}
{"id": "312271", "revid": "23204", "url": "https://gl.wikipedia.org/wiki?curid=312271", "title": "Catedral de la Seu d'Urgell", "text": "A Catedral de la Seu d'Urgell, tam\u00e9n chamada Catedral de Santa Mar\u00eda d'Urgell ou Catedral de Urgell, \u00e9 un templo cat\u00f3lico dedicado a Santa Mar\u00eda situado en La Seu d'Urgell (Alt Urgell), sede catedralicia da diocese cat\u00f3lica latina de Urgell. \u00c9 a \u00fanica catedral integramente rom\u00e1nica de Catalu\u00f1a, considerada un exemplar \u00fanico dentro do rom\u00e1nico catal\u00e1n polas s\u00faas caracter\u00edsticas italianizantes, altamente visibles na ornamenta da fachada e na galer\u00eda aberta da cabeceira.\nO templo data do s\u00e9culo XII e est\u00e1 presidido pola Virxe de Urgell, patroa da cidade. Esta talla policromada do s\u00e9culo XIII, situada dentro da \u00e1bsida do altar maior, \u00e9 de estilo rom\u00e1nico e foi restaurada en 1922. A mi\u00fado \u00e9 chamada \"Nai de Deus de Andorra\", xa que segundo a tradici\u00f3n estivo en Andorra durante a invasi\u00f3n musulm\u00e1.\n\u00c9 preciso subli\u00f1ar que a cidade de La Seu d'Urgell ten precisamente este nome polo feito de ser a sede episcopal do Bispado de Urgell e pola catedral."}
{"id": "312272", "revid": "23204", "url": "https://gl.wikipedia.org/wiki?curid=312272", "title": "Catedral de Santa Mar\u00eda d'Urgell", "text": ""}
{"id": "312273", "revid": "23204", "url": "https://gl.wikipedia.org/wiki?curid=312273", "title": "Catedral de Urgell", "text": ""}
{"id": "312282", "revid": "89787", "url": "https://gl.wikipedia.org/wiki?curid=312282", "title": "Phacus", "text": "Phacus \u00e9 un x\u00e9nero de protistas unicelulares, do filo Euglenozoa (antes chamados Euglenophyta). O seu nome procede do grego phakos, que significa lentella, por analox\u00eda coa s\u00faa forma e cor. Son de cor verde clara (alg\u00fans avermellados) e enc\u00f3ntranse comunmente en pozas de auga doce ricas en nutrientes, nas que se desprazan xirando os seus corpos. Te\u00f1en un s\u00f3 flaxelo, que \u00e9 a mi\u00fado tan longo como toda a c\u00e9lula do microorganismo. A c\u00e9lula \u00e9 aplanada e r\u00edxida de 25 a 30\u00a0\u00b5m de longo; a maior\u00eda das especies son moi planas e con forma de folla, xeralmente con cristas, pregamentos ou sucos que corren helicoidalmente ou lonxitudinalmente, e ten unha secci\u00f3n transversal trirradiada ou irregular; moitas especies te\u00f1en unha espi\u00f1a posterior longa, moitas son retortas, con mancha ocular e avultamento flaxelar como en \"Euglena\".\nPresenta cloroplastos xeralmente pequenos, discoidais, numerosos, e normalmente sen pirenoides; unhas poucas especies (por exemplo, \"P. splendens\") te\u00f1en cloroplastos planos grandes con pirenoides; o paramilo depos\u00edtase tipicamente en forma duns poucos gr\u00e1nulos grandes (a mi\u00fado aneis) acompa\u00f1ados de moitos pequenos. A abertura do canal \u00e9 subapical.\nOs estadios palmeloides sen quistes son raros. Multipl\u00edcase divid\u00edndose por divisi\u00f3n celular no sentido lonxitudinal; o proceso in\u00edciase polo dobramento da superficie pelicular seguida da divisi\u00f3n. Cando as condici\u00f3ns se fan pouco favorables pode modificar a s\u00faa estrutura: arred\u00f3ndase, perde o flaxelo e reforza a s\u00faa envoltura para protexerse mellor, \u00e1 vez que dimin\u00fae a s\u00faa actividade metab\u00f3lica.\nSegundo as clasificaci\u00f3ns clasif\u00edcase na familia Euglenaceae ou na Phacaceae (ver AlgaeBase). As formas incoloras tr\u00e1tanse como un subx\u00e9nero ou como un x\u00e9nero separado co nome \"Hyalophacus\". A especie tipo \u00e9 \"P. longicauda\" (Ehrenberg, 1833) Dujardin, 1841. Os estudos recentes indican que o x\u00e9nero non \u00e9 monofil\u00e9tico ou holofil\u00e9tico.\nLista de especies.\nSegundo AlgaeBASE (14 de xu\u00f1o de 2012) comprende as seguintes especies:\nSegundo o Catalogue of Life (14 de xu\u00f1o de 2012) a lista de especies \u00e9:\nSegundo o NCBI (14 de xu\u00f1o de 2012) :\nSegundo o World Register of Marine Species (WORMS, 14 de xu\u00f1o de 2012) :"}
{"id": "312284", "revid": "89787", "url": "https://gl.wikipedia.org/wiki?curid=312284", "title": "Radical (qu\u00edmica)", "text": "En qu\u00edmica, un radical, antes chamado radical libre, \u00e9 un \u00e1tomo, mol\u00e9cula, ou i\u00f3n que ten electr\u00f3ns de valencia desapareados.\nCon algunhas excepci\u00f3ns, estes electr\u00f3ns desapareados orixinan radicais libres moi reactivos para con outras substancias, ou con eles mesmos: as s\u00faas mol\u00e9culas a mi\u00fado dimer\u00edzanse espontaneamente ou polimer\u00edzanse se est\u00e1n en contacto unhas con outras. A maior\u00eda dos radicais s\u00f3 son razoablemente estables se est\u00e1n en moi baixas concentraci\u00f3ns en medios inertes ou no baleiro.\nUn exemplo notable de radical libre \u00e9 o radical hidroxilo (HO\u2022), que \u00e9 unha mol\u00e9cula que ten un electr\u00f3n desapareado no \u00e1tomo de ox\u00edxeno. Outros dous exemplos son o ox\u00edxeno triplete e o carbeno triplete (:CH2) que te\u00f1en dous electr\u00f3ns desapareados. Ao contrario, o ani\u00f3n hidr\u00f3xido (HO-) non \u00e9 un radical, xa que o electr\u00f3n desapareado \u00e9 resolto pola adici\u00f3n dun electr\u00f3n; o ox\u00edxeno singlete e o carbeno singlete tampouco son radicais, xa que os seus dous electr\u00f3ns est\u00e1n apareados.\nOs radicais libres poden crearse de varias maneiras, incu\u00edndo a s\u00edntese con reactivos rarificados moi dilu\u00eddos, as reacci\u00f3ns a moi baixas temperaturas, ou a rotura de mol\u00e9culas m\u00e1is grandes. Isto \u00faltimo pode ser favorecido por calquera proceso que ceda suficiente enerx\u00eda \u00e1 mol\u00e9cula parental, como unha radiaci\u00f3n ionizante, calor, descargas el\u00e9ctricas, electr\u00f3lise, e reacci\u00f3ns qu\u00edmicas. Os radicais son estadios intermedios en moitas reacci\u00f3ns qu\u00edmicas.\nOs radicais libres xogan un importante papel na combusti\u00f3n, qu\u00edmica atmosf\u00e9rica, polimerizaci\u00f3n, qu\u00edmica do plasma, bioqu\u00edmica, e moitos outros procesos qu\u00edmicos. Nos organismos vivos, os radicais qu\u00edmicos super\u00f3xido e \u00f3xido n\u00edtrico e os seus produtos de reacci\u00f3n regulan moitos procesos, como o control do ton vascular e da presi\u00f3n arterial. Tam\u00e9n xogan un papel clave no metabolismo intermediario de varios compostos biol\u00f3xicos. Eses radicais mesmo poden ser mensaxeiros nun proceso denominado sinalizaci\u00f3n redox. Un radical pode ser atrapado dentro dunha \"gaiola de solvente\" ou ser en caso contrario enlazado.\nCambios na terminolox\u00eda.\nDurante moito tempo o termo radical usouse significando grupo qu\u00edmico unido a outra mol\u00e9cula. Cando se quer\u00eda especificar que non estaba unido a outra mol\u00e9cula denomin\u00e1base radical libre. Actualmente as partes dunha mol\u00e9cula maior (por exemplo, un grupo carboxilo ou un grupo metilo) denom\u00ednanse grupos funcionais ou substitu\u00edntes, polo que non se usa radical con ese significado. As directrices actuais da IUPAC indican que aos grupos (xeralmente non unidos) con electr\u00f3ns desapareados se lles chame, simplemente, radicais, sen engadir o adxectivo \"libre\". Non obstante, o termo \"radical libre\" a\u00ednda aparece moito na literatura, e utilizarase tam\u00e9n neste artigo para evitar toda ambig\u00fcidade.\nHistoria.\nO primeiro radical libre que se identificou foi o radical trifenilmetil. Esta especie qu\u00edmica descubriuna Moses Gomberg en 1900 na Universidade de M\u00edchigan, EUA.\nO termo radical estaba xa en uso cando se desenvolveu a teor\u00eda dos radicais. Louis-Bernard Guyton de Morveau introduc\u00eda o termo \"radical\" en 1785 e despois foi empregado por Antoine Lavoisier en 1789 no seu Trait\u00e9 \u00c9l\u00e9mentaire de Chimie. Un radical foi identificado como a ra\u00edz b\u00e1sica de certos \u00e1cidos (a palabra latina \"radix\" significa \"ra\u00edz\"). Historicamente, o termo \"radical\" na teor\u00eda dos radicais tam\u00e9n se utilizou para partes unidas a unha mol\u00e9cula, especialmente cando permanecen inalteradas nas reacci\u00f3ns. Estes radicais denom\u00ednanse agora grupos funcionais. Por exemplo, o metanol foi descrito como formado por un radical metilo e un radical hidroxilo. Pero ning\u00fan deles \u00e9 un radical no sentido qu\u00edmico moderno do termo, xa que est\u00e1n permanentemente unidos entre si, e non te\u00f1en electr\u00f3ns desapareados reactivos; por\u00e9n, estes grupos poden observarse como radicais na espectrometr\u00eda de masas cando son separados por irradiaci\u00f3n con electr\u00f3ns enerx\u00e9ticos.\nRepresentaci\u00f3n en reacci\u00f3ns qu\u00edmicas.\nEn reacci\u00f3ns qu\u00edmicas, os radicais libres son normalmente representados por un punto situado inmediatamente \u00e1 dereita do s\u00edmbolo at\u00f3mico ou f\u00f3rmula molecular, tal como segue:\nOs mecanismos de reacci\u00f3n dos radicais usan frechas dunha soa cabeza (ver debuxo) para indicar o movemento dun electr\u00f3n:\nA clivaxe homol\u00edtica do enlace que rompe deb\u00faxase cunha frecha con punta de 'amocelo' para distinguila do movemento usual de dous electr\u00f3ns representado por unha frecha est\u00e1ndar curva. Hai que salientar que o segundo electr\u00f3n do enlace que rompe tam\u00e9n se move para emparellarse co electr\u00f3n do radical de ataque; isto non est\u00e1 explicitamente indicado neste caso.\nOs radicais libres tam\u00e9n forman parte da adici\u00f3n radical e da substituci\u00f3n radical como intermediarios reactivos. As cadeas de reacci\u00f3ns que implican radicais libres poden xeralmente dividirse en tres procesos diferentes, que son: \"iniciaci\u00f3n\", \"propagaci\u00f3n\", e \"terminaci\u00f3n\".\nFormaci\u00f3n.\nA formaci\u00f3n de radicais pode implicar a rotura de enlaces covalentes por hom\u00f3lise, un proceso que require cantidades significativas de enerx\u00eda. Tales enerx\u00edas denom\u00ednanse enerx\u00edas de disociaci\u00f3n de enlace homol\u00edticas, xeralmente abreviadas como \"\u0394\"H\"\u00b0\". Ao escindirse o H2 en 2H\u2022, por exemplo, require un \u0394\"H\"\u00b0 de +435 kJ\u00b7mol-1, mentres que a escisi\u00f3n de Cl2 en 2Cl\u2022 require un \u0394\"H\"\u00b0 de +243 kJ\u00b7mol\u22121.\nA enerx\u00eda de enlace entre dous \u00e1tomos enlazados covalentemente est\u00e1 afectada pola estrutura global da mol\u00e9cula, non simplemente pola identidade dos dous \u00e1tomos. Igualmente, os radicais que requiren m\u00e1is enerx\u00eda para formarse son menos estables que os que requiren menos enerx\u00eda. Unha barreira adicional pode ser a regra de selecci\u00f3n. Por\u00e9n, a propagaci\u00f3n, \u00e9 moi exot\u00e9rmica.\nA formaci\u00f3n de radicais por medio de rotura de enlaces homol\u00edtica na maior parte dos casos ocorre entre dous \u00e1tomos de electronegatividade similar; en qu\u00edmica org\u00e1nica, isto est\u00e1 a mi\u00fado entre o enlace O\u2013O en especies de per\u00f3xido ou entre enlaces O\u2013N. Os radicais poden tam\u00e9n formarse por oxidaci\u00f3n ou reduci\u00f3n dun s\u00f3 electr\u00f3n dun \u00e1tomo ou mol\u00e9cula: un exemplo \u00e9 a produci\u00f3n de super\u00f3xido pola cadea de transporte de electr\u00f3ns. Estudos iniciais de qu\u00edmica organomet\u00e1lica (especialmente os de F. A. Paneth e K. Hahnfeld sobre especies de tetra-alquil chumbo feitos durante a d\u00e9cada de 1930) apoiaron a fisi\u00f3n heterol\u00edtica de enlaces e un mecanismo baseado nos radicais. A\u00ednda que existen os i\u00f3ns radicais, a maior\u00eda das especies son electricamente neutras.\nPersistencia e estabilidade.\nA\u00ednda que os radicais son xeralmente de vida curta debido \u00e1 s\u00faa reactividade, hai tam\u00e9n radicais de vida longa, que se clasifican da seguinte maneira:\nRadicais estables.\nO primeiro exemplo dun radical estable \u00e9 o diox\u00edxeno molecular (O2). Outro exempolo com\u00fan \u00e9 o \u00f3xido n\u00edtrico (NO). Os radicais org\u00e1nicos poden ser de vida longa se aparecen nun sistema \u03c0 conxugado, como o radical derivado do \u03b1-tocoferol (vitamina E). Hai tam\u00e9n centos de exemplos de radicais tiazil, que presentan unha baixa reactividade e unha estabilidade termodin\u00e1mica notable con s\u00f3 unha moi limitada estabilizaci\u00f3n de resonancia \u03c0.\nRadicais persistentes.\nOs compostos radicais persistentes son aqueles que te\u00f1en unha lonxevidade debida a ateigamento est\u00e9rico arredor do centro radical, o que fai fisicamente dif\u00edcil para o radical reaccionar con outra mol\u00e9cula. Exemplos son o radical trifenilmetil de Gomberg, o sal de Fremy (potasio nitrosodisulfonato, (KSO3)2NO\u00b7), os nitr\u00f3xidos, (f\u00f3rmula xeral R2NO\u00b7) como TEMPO, TEMPOL, nitronil nitr\u00f3xidos, e azefenilen\u00eds e radicais derivados de PTM (radical perclorofenilmetil) e TTM (radical tris(2,4,6-triclorofenil)metil). X\u00e9ranse radicais persistentes en grandes cantidades durante a combusti\u00f3n, e \"poden ser responsables do estr\u00e9s oxidativo que se orixina na enfermidade cardiopulmonar e probablemente no cancro, que foi atribu\u00eddo \u00e1 exposici\u00f3n a part\u00edculas finas presentes no aire.\"\nDirradicais.\nOs dirradicais son mol\u00e9culas que conte\u00f1en dous centros radicais. Nunha mol\u00e9cula poden existir moitos centros radicais. O ox\u00edxeno atmosf\u00e9rico existe naturalmente como un dirradical no seu estado fundamental como ox\u00edxeno triplete. A baixa reactividade do ox\u00edxeno atmosf\u00e9rico d\u00e9bese ao seu estado dirradical. Os estados de non radical do diox\u00edxeno son en realidade menos estables que o de dirradical. A estabilidade relativa do dirradical ox\u00edxeno \u00e9 principalmente debida \u00e1 natureza de spin prohibido da transici\u00f3n triplete-singlete requirida para que atrape electr\u00f3ns, \u00e9 dicir, para que se \"oxide\". O estado dirradical do ox\u00edxeno tam\u00e9n se orixina polo seu car\u00e1cter paramagn\u00e9tico, que se demostra pola s\u00faa atracci\u00f3n por un im\u00e1n externo.\nReactividade.\nOs intermediarios alquilo radicais son estabilizados por procesos qu\u00edmicos similares aos dos carbocati\u00f3ns: como regra xeral, canto m\u00e1is substitu\u00eddo est\u00e1 o centro radical, m\u00e1is estable \u00e9. Isto \u00e9 o que dirixe as s\u00faas reacci\u00f3ns. As\u00ed, a formaci\u00f3n dun radical terciario (R3C\u00b7) est\u00e1 favorecida sobre a formaci\u00f3n dun secundario (R2HC\u00b7), que \u00e1 s\u00faa vez est\u00e1 favorecido con respecto \u00e1 formaci\u00f3n dun primario (RH2C\u00b7). Igualmente, os radicais que est\u00e1n ao lado de grupos funcionais como o carbonilo, nitrilo e \u00e9ter son m\u00e1is estables que os radicais alquilo terciarios.\nOs radicais atacan dobres enlaces. Por\u00e9n, a diferenza de i\u00f3ns similares, estas reacci\u00f3ns de radicais non est\u00e1n tan dirixidas por interacci\u00f3ns electrost\u00e1ticas. Por exemplo, a reactividade de i\u00f3ns nucleof\u00edlicos con compostos \u03b1,\u03b2-insaturados (C=C\u2013C=O) \u00e9 dirixida polo efecto de retirada do electr\u00f3n do ox\u00edxeno, o que orixina unha carga parcial positiva situada sobre o carbono do carbonilo. Hai d\u00faas reacci\u00f3ns que se observan no caso i\u00f3nico: o carbonilo \u00e9 atacado nunha adici\u00f3n directa ao carbonilo, ou o vinilo \u00e9 atacado en adici\u00f3n conxugada, e en ambos os casos a carga sobre o nucle\u00f3filo \u00e9 captada polo ox\u00edxeno. Os radicais eng\u00e1dense rapidamente ao dobre enlace, e o \u03b1-radical carbonilo resultante \u00e9 relativamente estable; pode acoplarse con outra mol\u00e9cula ou ser oxidado. Non obstante, o car\u00e1cter electrof\u00edlico/neutrof\u00edlico dos radicais foi observado en varios casos. Un exemplo \u00e9 a tendencia alternante da copolimerizaci\u00f3n do anh\u00eddrido maleico (electrof\u00edlico) e estireno (lixeiramente nucleof\u00edlico).\nEn reacci\u00f3ns intramoleculares, pode conseguirse un control preciso malia a extrema reactividade dos radicais. En xeral, os radicais atacan o sitio reactivo m\u00e1is pr\u00f3ximo con maior facilidade. Por tanto, cando hai elecci\u00f3n, obs\u00e9rvase unha preferencia por aneis de cinco membros: os aneis de cinco membros est\u00e1n demasiado tensionados, e as colisi\u00f3ns con carbonos situados a seis ou m\u00e1is \u00e1tomos de distancia na cadea son infrecuentes.\nOs carbenos tripletes e nitrenos, que son dirradicais, te\u00f1en unha qu\u00edmica distintiva.\nCombusti\u00f3n.\nUnha reacci\u00f3n familiar de radicais libres \u00e9 a combusti\u00f3n. A mol\u00e9cula de ox\u00edxeno \u00e9 un dirradical estable, que se representa m\u00e1is apropiadamente como \u00b7O-O\u00b7. Como os spins dos electr\u00f3ns son paralelos, esta mol\u00e9cula \u00e9 estable. A\u00ednda que o estado fundamental do ox\u00edxeno \u00e9 o dirradical (triplete) de spin desapareado non reactivo, existe tam\u00e9n un estado (singlete) de esp\u00edn apareado extremadamente reactivo. Para que ocorra a combusti\u00f3n, a barreira de enerx\u00eda entre estes debe ser superada. Esta barreira pode ser superada con calor, para o que c\u00f3mpren altas temperaturas. A transici\u00f3n triplete-singlete \u00e9 tam\u00e9n unha transici\u00f3n \"prohibida\". Isto sup\u00f3n unha barreira adicional \u00e1 reacci\u00f3n. Tam\u00e9n significa que o ox\u00edxeno molecular \u00e9 relativamente non reactivo a temperatura moderada ag\u00e1s en presenza de \u00e1tomos pesados catal\u00edticos como o ferro ou o cobre.\nA combusti\u00f3n consiste en varias reacci\u00f3ns en cadea de radicais que pode iniciar o ox\u00edxeno singlete. A inflamabilidade dun material dado depende fortemente da concentraci\u00f3n de radicais libres que se debe obter antes de que a iniciaci\u00f3n e propagaci\u00f3n das reacci\u00f3ns dominen orixinando a combusti\u00f3n do material. Unha vez que o material combustible se consumiu, as reacci\u00f3ns de terminaci\u00f3n dominan outra vez e a chama ap\u00e1gase. Como se indicou, a promoci\u00f3n de reacci\u00f3ns de propagaci\u00f3n ou terminaci\u00f3n altera a inflamabilidade. Por exemplo, antes era com\u00fan engadirlle \u00e1 gasolina tetraetilo de chumbo, xa que o propio chumbo desactiva os radicais libres na mestura gasolina-aire (actualmente util\u00edzase gasolina sen chumbo para evitar a contaminaci\u00f3n). Isto impide que a combusti\u00f3n se inicie de maneira incontrolada ou en residuos non queimados (detonaci\u00f3n ou \"picado\" do motor) ou a ignici\u00f3n prematura (autoencendido ou preignici\u00f3n).\nCando se queima un hidrocarburo, est\u00e1n implicados unha gran cantidade de radicais do ox\u00edxeno diferentes. Inicialmente, f\u00f3rmase o radical hidroxiperoxilo (HOO\u00b7). Estes radicais reaccionan despois para dar hidroper\u00f3xidos org\u00e1nicos que rompen orixinando radicais hidroxilo (HO\u00b7).\nPolimerizaci\u00f3n.\nAdemais da combusti\u00f3n, moitas reacci\u00f3ns de polimerizaci\u00f3n implican radicais libres. Como resultado, moitos pl\u00e1sticos, esmaltes, e outros pol\u00edmeros f\u00f3rmanse por polimerizaci\u00f3n de radicais. Por exemplo, os aceites de secado e pinturas alquido (con poli\u00e9steres modificados pola adicion de \u00e1cidos graxos e outros compo\u00f1entes) endurecen debido a enlaces cruzados de radicais por causa do ox\u00edxeno atmosf\u00e9rico.\nAvances recentes en m\u00e9todos de polimerizaci\u00f3n de radicais, co\u00f1ecidos como polimerizaci\u00f3n de radicais \"vivos\" (\"living radical polymerization\") son:\nEstes m\u00e9todos producen pol\u00edmeros cunha distribuci\u00f3n m\u00e1is estreita de pesos moleculares.\nRadicais atmosf\u00e9ricos.\nO radical m\u00e1is com\u00fan na baixa atmosfera \u00e9 o diox\u00edxeno molecular. A fotodisociaci\u00f3n de certas mol\u00e9culas produce outros radicais libres. Na baixa atmosfera, os exemplos m\u00e1is importantes da produci\u00f3n de radicais libres son a fotodisociaci\u00f3n do di\u00f3xido de nitr\u00f3xeno para dar un \u00e1tomo de ox\u00edxeno e \u00f3xido n\u00edtrico (ver ecuaci\u00f3n 1 m\u00e1is abaixo), o cal desempe\u00f1a un papel clave na formaci\u00f3n do smog, e na fotodisociaci\u00f3n do ozono para dar o \u00e1tomo de ox\u00edxeno excitado O(1D) (ver ecuaci\u00f3n 2 m\u00e1is abaixo). As reacci\u00f3ns neta e de retorno m\u00f3stranse tam\u00e9n (ecuaci\u00f3ns 3 e 4, respectivamente).\nformula_2\nformula_3\nformula_4\nformula_5\nNa alta atmosfera, unha fonte especialmente importante de radicais \u00e9 a fotodisociaci\u00f3n de clorofluorocarbonos (CFCs) normalmente non reactivos pola radiaci\u00f3n ultravioleta solar, ou por reacci\u00f3ns con outros constitu\u00edntes estratosf\u00e9ricos (ver ecuaci\u00f3n 1 m\u00e1is abaixo). Estas reacci\u00f3ns renden o radical cloro Cl\u2022, que reacciona co ozono nunha reacci\u00f3n en cadea catal\u00edtica que acaba producindo unha diminuci\u00f3n da capa de ozono e unha rexeneraci\u00f3n do radical cloro, o que permite que volva a participar na reacci\u00f3n (ver ecuaci\u00f3n 2\u20134 m\u00e1is abaixo). Crese que ditas reacci\u00f3ns son a causa principal da diminuci\u00f3n da capa de ozono (o resultado neto m\u00f3strase na ecuaci\u00f3n 5 de m\u00e1is abaixo), e a isto d\u00e9bese que se restrinxise o uso dos clorofluorocarbonos como refrixerantes.\nformula_6\nformula_7\nformula_8\nformula_9\nformula_10\nEn biolox\u00eda.\nOs radicais libres xogan un importante papel en varios procesos biol\u00f3xicos. Moitos deles son necesarios para a vida, como no proceso necesario para matar intracelularmente bacterias que ten lugar nas c\u00e9lulas fagoc\u00edticas como os granulocitos e os macr\u00f3fagos. Os radicais libres foron implicados en certos procesos de transduci\u00f3n de sinais, chamados sinalizaci\u00f3n redox.\nOs dous radicais libres m\u00e1is importantes centrados no ox\u00edxeno son o super\u00f3xido e o radical hidroxilo. Derivan do ox\u00edxeno molecular en condici\u00f3ns redutoras. Por\u00e9n, debido \u00e1 s\u00faa reactividade, estes mesmos radicais libres poden participar en reacci\u00f3ns laterais non desexadas que causan danos celulares. A presenza de cantidades excesivas destes radicais libres poden orixinar danos e morte celular, o cal pode contribu\u00edr a moitas doenzas como o cancro, accidente cerebrovascular, infarto agudo de miocardio, diabete e trastornos importantes. P\u00e9nsase que moitas formas de cancro son o resultado de reacci\u00f3ns entre radicais libres e o ADN, que potencialmente te\u00f1en como resultado mutaci\u00f3ns que pode afectar negativamente ao ciclo celular e poden levar \u00e1 formaci\u00f3n dun tumor maligno. Alg\u00fans dos s\u00edntomas do envellecemento ou senescencia como a aterosclerose tam\u00e9n se atrib\u00faen \u00e1 oxidaci\u00f3n do colesterol inducida polos radicais libres, que d\u00e1 lugar a 7-cetocolesterol. Ademais, os radicais libres contrib\u00faen ao danos hep\u00e1ticos inducidos polo alcohol, quizais m\u00e1is que o propio alcohol. Os radicais libres producidos polo fume dos cigarros est\u00e1n implicados na inactivaci\u00f3n da alfa 1-antitripsina nos pulm\u00f3ns; este proceso promove o desenvolvemento de enfisemas.\nOs radicais libres poden tam\u00e9n estar implicados na enfermidade de Parkinson, a xordeira senil e inducida por f\u00e1rmacos, esquizofrenia, e enfermidade de Alzheimer. A s\u00edndrome de radicais libres cl\u00e1sica, a enfermidade de almacenamento de ferro chamada hemocromatose, est\u00e1 tipicamente asociada cunha constelaci\u00f3n de s\u00edndromes relacionadas cos radicais libres que incl\u00faen trastornos do movemento, psicoses, anormalidades da melanina pigmentaria da pel, xordeira, artrite, e diabetes mellitus. A teor\u00eda dos radicais libres sobre o envellecemento prop\u00f3n que a acci\u00f3n dos radicais libres subxace no proceso da senescencia. Por outra parte, o proceso da mitohormese (hormese mitocondrial) suxire que a exposici\u00f3n repetida a pequenas doses de radicais libres pode aumentar a duraci\u00f3n da vida en condici\u00f3ns de restrici\u00f3n de glicosa e pr\u00e1ctica regular de exercicio f\u00edsico.\nComo os radicais libres son necesarios para a vida, o corpo ten varios mecanismos para minimizar os danos inducidos polos radicais libres e para reparar os danos que se produzan, como poden ser encimas como a super\u00f3xido dismutase, catalase, glutati\u00f3n peroxidase e glutati\u00f3n redutase. Ademais, os antioxidantes xogan un papel clave nestes mecanismos de defensa. Entre eles est\u00e1n as tres vitaminas A, C e E e os antioxidantes polifen\u00f3licos. Ademais, non hai probas claras que indiquen que a bilirrubina e o \u00e1cido \u00farico poden actuar como antioxidantes para axudar a neutralizar certos radicais libres. A bilirrubina procede da degradaci\u00f3n do contido dos eritrocitos mortos, mentres que o \u00e1cido \u00farico \u00e9 un produto da degradaci\u00f3n das purinas. Por\u00e9n, demasiada bilirrubina pode orixinar ictericia, o cal pode finamente danar o sistema nervioso central, mentres que un exceso de \u00e1cido \u00farico causa a gota.\nEspecies reactivas do ox\u00edxeno.\nAs especies reactivas do ox\u00edxeno (ERO ou ROS) son especies como o super\u00f3xido, per\u00f3xido de hidr\u00f3xeno, e radical hidroxilo, asociados comunmente con danos celulares. As especies reactivas do ox\u00edxeno son un subproduto natural do metabolismo normal do ox\u00edxeno e te\u00f1en importantes papeis na sinalizaci\u00f3n celular.\nA oxibenzona forma radicais libres \u00e1 luz do sol, e, por tanto, pode ser asociada con danos celulares. Isto s\u00f3 ocorre cando \u00e9 combinada con outros compo\u00f1entes que adoitan encontrarse en filtros solares, como o \u00f3xido de titanio e octil metoxicinamato.\nDefinici\u00f3n menos estrita de radical.\nNa maior\u00eda dos campos da qu\u00edmica, a definici\u00f3n hist\u00f3rica de radical afirma que as mol\u00e9culas te\u00f1en un spin distinto de cero. Por\u00e9n, en campos como a espectroscopia, reacci\u00f3ns qu\u00edmicas, e astroqu\u00edmica, a definici\u00f3n \u00e9 lixeiramente diferente. Gerhard Herzberg, ga\u00f1ador do premio Nobel polas s\u00faas investigaci\u00f3ns sobre a xeometr\u00eda e estrutura electr\u00f3nica dos radicais, suxeriu unha definici\u00f3n menos estrita de radical libre: \"calquera especie transitoria (quimicamente inestable) sexa \u00e1tomo, mol\u00e9cula ou i\u00f3n\". O principal punto desta proposta \u00e9 que hai moitas mol\u00e9culas quimicamente inestables que te\u00f1en spin cero, como C2, C3, CH2 etc. Esta definici\u00f3n \u00e9 m\u00e1is conveniente para discusi\u00f3ns de procesos qu\u00edmicos transitorios e en astroqu\u00edmica; por tanto, os investigadores neses campos prefiren usar esta definici\u00f3n menos estrita.\nDetecci\u00f3n e diagn\u00f3stico.\nEntre as t\u00e9cnicas de detecci\u00f3n e diagn\u00f3stico de radicais libres usadas en investigaci\u00f3n est\u00e1n:"}
{"id": "312286", "revid": "98629", "url": "https://gl.wikipedia.org/wiki?curid=312286", "title": "Arnoglossus capensis", "text": "Arnoglossus capensis \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos b\u00f3tidos, co\u00f1ecida en galego como rapapelos do Cabo.\nTaxonom\u00eda.\nA especie foi descrita por primeira vez en 1898 polo icti\u00f3logo brit\u00e1nico de orixe belga George Albert Boulenger.\nAdemais de por este nome orixinario, co\u00f1\u00e9cese tam\u00e9n polo sin\u00f3nimo \"Arnoglossus entomorhynchus\" \nEtimolox\u00eda.\nV\u00e9xase en \"Austroglossus\".\nO nome espec\u00edfico, \"capensis\" \"do cabo\", deriva do cabo da Boa Esperanza, en cuxas augas vive a especie.\nCaracter\u00edsticas.\nAs principais caracter\u00edsticas morfol\u00f3xicas desta especie son:\nH\u00e1bitat e distribuci\u00f3n.\n\u00c9 unha especie mari\u00f1a, demersal, que vive a profundidades de entre 1 e os 200 m. Distrib\u00faese polas costas atl\u00e1nticas de \u00c1frica, entre os 20\u00b0 N e os 35\u00b0 S, desde Mauritania at\u00e9 O Cabo e Natal (Sur\u00e1frica).\nBiolox\u00eda.\nVive sobre fondos areosos, fangosos* e con cunchas.\nPesca.\nO rapapelos do Cabo \u00e9 un peixe comest\u00edbel, pesc\u00e1ndose activamente nas onas onde vive (Atl\u00e1ntico sudoriental)."}
{"id": "312287", "revid": "5863", "url": "https://gl.wikipedia.org/wiki?curid=312287", "title": "Benito Amor Labrada", "text": "Benito Amor Labrada foi un pol\u00edtico e xornalista galego.\nTraxectoria.\nFoi redactor de \"Revista de Galicia\" (1841) e \"El Emancipador Gallego\" (1842). Colaborou en \"El Correo de Lugo\" cunha serie de artigos titulados \"Foros y censos de Galicia\" e en \"Galicia. Revista Universal de este Reino\". Foi elixido alcalde de Santiago de Compostela para o per\u00edodo 1865-1866. Por\u00e9n, o Subgobernador civil, Narciso Zepedano Carnero, cesouno e substitu\u00eduno por Andr\u00e9s Berm\u00fadez Torreira o 4 de setembro de 1865. Foi reposto no cargo o 1 de agosto de 1866, asumindo desde esa mesma data tam\u00e9n o cargo de Subgobernador civil da cidade en comisi\u00f3n. O 1 de xaneiro de 1867 tomou posesi\u00f3n o novo Concello."}
{"id": "312289", "revid": "89787", "url": "https://gl.wikipedia.org/wiki?curid=312289", "title": "Club Deportivo Ebro", "text": "A Club Deportivo Ebro \u00e9 un club de f\u00fatbol espa\u00f1ol do barrio zaragozano da Almozara. Foi fundado en 1942 e actualmente xoga na Segunda Divisi\u00f3n B Espa\u00f1ola, categor\u00eda \u00e1 que ascendeu por primeira vez na s\u00faa historia na tempada 2014/15."}
{"id": "312290", "revid": "7523", "url": "https://gl.wikipedia.org/wiki?curid=312290", "title": "CD Ebro", "text": ""}
{"id": "312293", "revid": "68388", "url": "https://gl.wikipedia.org/wiki?curid=312293", "title": "Da terra asoballada", "text": "Da terra asoballada \u00e9 un libro de poemas de Ram\u00f3n Cabanillas publicado por primeira vez como volume independente en 1917. O mesmo t\u00edtulo adianta a intenci\u00f3n da obra, un conxunto de textos l\u00edricos contra a colonizaci\u00f3n de Galicia que reivindican o substrato humilde da poboaci\u00f3n campesi\u00f1a \u2014no contexto redencionista do agrarismo\u2014 a car\u00f3n das grandes figuras da Historia nacional, cantadas \u00e1s veces desde un ton elex\u00edaco.\nDescrici\u00f3n e tem\u00e1tica.\nFormalmente a obra caracter\u00edzase pola asimilaci\u00f3n da tradici\u00f3n po\u00e9tica do Rexurdimento e a versatilidade m\u00e9trica e r\u00edtmica, con versos alexandrinos e achados m\u00e9tricos e estil\u00edsticos do modernismo (na acepci\u00f3n hispanoamericana do termo), influencia discutida por alg\u00fan especialista. O tema xeral da obra \u00e9 o compromiso agrarista e patri\u00f3tico. Proclama a hostilidade ao caciquismo e aos restos feudais na sociedade rural galega, abalando entre as circias consignas e a actitude did\u00e1ctica, sempre baixo a \u00e9tica do chamamento \u00e1 naci\u00f3n.\nEn \"Da terra asoballada\", Cabanillas traslada ao formato l\u00edrico os sinais historicistas que se constituir\u00e1n, desde Murgu\u00eda ata o grupo N\u00f3s, en alicerce do imaxinario do galeguismo: celtismo, lusitanismo, resistencia do reino medieval fronte \u00e1 asimilaci\u00f3n por parte de Castela. \u00c9 Cabanillas cando escribe esta obra, coma os seus futuros compa\u00f1eiros da xeraci\u00f3n N\u00f3s, un poeta para o que a idea de redenci\u00f3n, o catolicismo rural e a identidade galega conforman unha rede significativa que fundamenta a rebeli\u00f3n presente e futura; a oposici\u00f3n labrego-fidalgo dos primeiros textos agraristas transf\u00f3rmase agora en dial\u00e9ctica entre Galicia (suxeito colectivo natural/aldea traballadora) e a opresora Castela/Espa\u00f1a (administraci\u00f3n artificial/vila burocr\u00e1tica).\nFoi esta obra a que elevou ao cl\u00edmax a consideraci\u00f3n de Cabanillas como poeta bandeira das Irmandades da Fala, do agrarismo e, por extensi\u00f3n, o grande portavoz c\u00edvico do pobo galego \u2014\u00abPoeta da Raza\u00bb\u2014, herdeiro de Pondal e de Curros.\nEdici\u00f3ns.\nApareceu por primeira vez en 1915 como unha das secci\u00f3ns nas que estaba dividido \"Vento mareiro\", publicado na Habana. Despois editouse por separado en 1917 en Vilagarc\u00eda de Arousa, na imprenta de \"Galicia Nueva\". Esta nova publicaci\u00f3n cont\u00e9n dezanove poemas, dos cales cinco xa se recolleran en \"Vento Mareiro\". A obra editada pola editorial Lar en 1926 \u00e9 a segunda edici\u00f3n deste libro. Cont\u00e9n en total 25 composici\u00f3ns, das que \u2014ademais do poema \u00abCami\u00f1o adiante\u00bb, editado xa d\u00faas veces anteriormente\u2014 dezaoito son novas, tres proceden da primeira edici\u00f3n de \"No desterro\" e outras tres da primeira edici\u00f3n publicada en Vilagarc\u00eda.\nO libro foi inclu\u00eddo na Biblioteca das Letras Galegas de Edici\u00f3ns Xerais de Galicia e na Biblioteca Galega 120 de \"La Voz de Galicia\"."}
{"id": "312295", "revid": "51821", "url": "https://gl.wikipedia.org/wiki?curid=312295", "title": "John Karayiannis", "text": ""}
{"id": "312296", "revid": "53322", "url": "https://gl.wikipedia.org/wiki?curid=312296", "title": "Anova Irmandade Nacionalista", "text": ""}
{"id": "312297", "revid": "27155", "url": "https://gl.wikipedia.org/wiki?curid=312297", "title": "Radical libre", "text": ""}
{"id": "312298", "revid": "98629", "url": "https://gl.wikipedia.org/wiki?curid=312298", "title": "Arnoglossus imperialis", "text": "Arnoglossus imperialis \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos b\u00f3tidos, co\u00f1ecida en galego como rapapelos ou rapapelos imperial.\nTaxonom\u00eda.\nA especie foi descrita por primeira vez en 1810 polo naturalista estadounidense de orixe franco-xermana-italiana Constantine Samuel Rafinesque, co nome de \"Bothus imperialis\".\nAdemais de por este nome orixinario, co\u00f1\u00e9cese tam\u00e9n polos sin\u00f3nimos:\nCaracter\u00edsticas.\nAs principais caracter\u00edsticas morfol\u00f3xicas desta especie son:\nH\u00e1bitat e distribuci\u00f3n.\n\u00c9 unha especie mari\u00f1a, demersal, que vive a profundidades de entre os 10 e os 350 m (usualmente, entre os 40 \u2013 200 m), sobre fondos areosos, lamacentos e con cunchas e corais.\nDistrib\u00faese polas costas do Atl\u00e1ntico oriental entre os 58\u00b0 N e os 29\u00b0 S,e entre os 19\u00b0 W e os 16\u00b0 E, desde Escocia at\u00e9 Namibia, inclu\u00edndo o mar Mediterr\u00e1neo, sendo especialmente abundante na s\u00faa metade occidental. Tam\u00e9n nas costas de todas as illas dentro destas coordenadas.\nBiolox\u00eda.\nAlim\u00e9ntase de pequenos peixes e invertebrados bent\u00f3nicos. Segundo Jardas e Pallaoro, a s\u00faa dieta no Adri\u00e1tico est\u00e1 constitu\u00edda basicamente por vermes poliquetos, a\u00ednda que, como moitas das especies do seu x\u00e9nero, probabelmente consome principalmente crust\u00e1ceos bent\u00f3nicos.\nReprod\u00facese en primavera.\nPesca.\nO rapapelos do Cabo \u00e9 un peixe comest\u00edbel, pesc\u00e1ndose activamente nas zonas onde vive. Capt\u00farase con redes de arrastre pel\u00e1xicas e de fondo.\nGalicia.\nO primeiro rexistro desta especie en Galicia f\u00edxoo De Buen en 1935, no seu traballo \"Fauna ictiol\u00f3gica. Cat\u00e1logo de los peces ib\u00e9ricos de la planicie continental, aguas dulces, pel\u00e1gicos y de los abismos pr\u00f3ximos, I parte\", \"Not. y Res. Inst. Esp. Ocean.\" 82: 89-148. Posteriormente foi rexistrado en numerosas ocasi\u00f3ns.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais cualifica actualmente (2015) a situaci\u00f3n da especie \"Arnoglossus capensis\" como \"LC\" (pouco preocupante) debido a que est\u00e1 amplamente distribu\u00edda e \u00e9 com\u00fan nas zonas da s\u00faa \u00e1rea de dispersi\u00f3n, ocupando ademais un n\u00famero variado de h\u00e1bitats, polo que \u00e9 prob\u00e1bel que te\u00f1a unha distribuci\u00f3n relativamente continua. Por\u00e9n, considera que, dado que a especie \u00e9 capturada por frotas pesqueiras que operan dentro de toda a s\u00faa \u00e1rea, cumprir\u00eda facer investigaci\u00f3ns adicionais para determinar o n\u00famero de esp\u00e9cimes que deben capturarse para que non perigue o status das s\u00faas poboaci\u00f3ns."}
{"id": "312299", "revid": "1131", "url": "https://gl.wikipedia.org/wiki?curid=312299", "title": "Lausitzring", "text": "O EuroSpeedway Lausitz ou Lausitzring \u00e9 un aut\u00f3dromo localizado en Klettwitz, na provincia de Brandenburgo en Alema\u00f1a. O circu\u00edto acolle diferentes campionatos internacionais como: o Campionato do mundo de Superbikes, o Campionato FIA GT, a MXGP ou as World Series by Renault. O circu\u00edto tam\u00e9n acolle competici\u00f3ns nacionais como o Deutsche Tourenwagen Masters.\nAdemais dos trazados principais, o aut\u00f3dromo conta cun \u00f3valo de 3.200 m constru\u00eddo para albergar a Champ Car os anos 2001 e 2003. Ao lado do tri\u00e1ngulo, est\u00e1 situado un segundo \u00f3valo de 11'3 quil\u00f3metros que conta con d\u00faas grandes curvas de moito peralte ademais de varias chicanes e que se utiliza como pista de probas. Xa que o circu\u00edto \u00e9 practicamente plano, a xente das bancadas do per\u00edmetro do tri\u00e1ngulo pode divisar case todo o trazado.\nNo primeiro ano produc\u00edronse tres graves accidentes e por iso o tri\u00e1ngulo foi pechado. Michele Alberto faleceu ao empotrar o seu Audi R8 en abril do 2001. Un oficial de pista morreu atropelado por un turismo en maio do mesmo ano. En setembro, Alex Zanardi perdeu as s\u00faas pernas ao chocar co seu Champ Car. Dende aquel ano, as carreiras no tri\u00e1ngulo non se volveron a celebrar e por iso non se deron accidentes de tal magnitude."}
{"id": "312300", "revid": "785", "url": "https://gl.wikipedia.org/wiki?curid=312300", "title": "Catedral de Sig\u00fcenza", "text": "A Catedral de Sig\u00fcenza est\u00e1 dedicada a Santa Mar\u00eda a Maior, patroa da cidade de Sig\u00fcenza, na provincia de Guadalaxara, en Castela-A Mancha. A catedral comezouse a constru\u00edr durante o s\u00e9culo XII segundo as directrices da arquitectura rom\u00e1nica. Foi unha encarga do bispo Bernardo de Ag\u00e9n, que en 1124 lidera a conquista da cidade \u00f3s musulm\u00e1ns e as\u00ed restaura a antiga diocese. Durante os s\u00e9culos vindeiros e baixo o mando de diferentes bispos, as obras adapt\u00e1ronse \u00f3s estilos propios de cada \u00e9poca. A nave central foi feita en estilo g\u00f3tico e no s\u00e9culo XV cubr\u00edronse as voltas do cruceiro cando era bispo o cardeal Mendoza. A parte ornamental non se engadiu at\u00e9 ben entrado o s\u00e9culo XVIII.\nNa actualidade, entre t\u00f3dolos estilos, destaca a arquitectura g\u00f3tica, especialmente no aspecto interior. Isto d\u00e9bese, en parte, a unhas reformas realizadas durante o s\u00e9culo XVI para constru\u00edr o deambulatorio, obras nas que se destru\u00edron as absidiolas laterais rom\u00e1nicas. As d\u00faas torres exteriores na fachada principal te\u00f1en ameas e danlle un aspecto de fortaleza militar \u00f3 edificio, detalle que tam\u00e9n se olla noutros edificios relixiosos da mesma \u00e9poca, xa que ti\u00f1an unha funci\u00f3n de templo-fortaleza. A de Sig\u00fcenza era chamada \"fortis seguntina\"."}
{"id": "312303", "revid": "85894", "url": "https://gl.wikipedia.org/wiki?curid=312303", "title": "A Agrela, Parada, Ordes", "text": "A Agrela \u00e9 un lugar da parroquia de Parada, do concello de Ordes. Segundo o IGE en 2018 ti\u00f1a 70 habitantes, 35 homes e 35 mulleres.\nNeste lugar naceu en 1773 Isabel Zendal G\u00f3mez.\nToponimia.\nO termo Agrela procede do lat\u00edn \"agr\u0115lla\", diminutivo de \"agra\", ou peza de terra."}
{"id": "312305", "revid": "85894", "url": "https://gl.wikipedia.org/wiki?curid=312305", "title": "Antonio Posse Roybanes", "text": "Vicente Antonio Posse Roybanes, nado en Betanzos en 1753 e finado na Coru\u00f1a en 1809, foi un m\u00e9dico galego.\nTraxectoria.\nEstudou na Universidade de Santiago de Compostela. Exerceu como m\u00e9dico titular en Pontedeume e no Hospital de San Antonio de Padua de Betanzos, e pasou a ser m\u00e9dico titular na Coru\u00f1a. Nesta cidade co\u00f1eceu en 1803 a Francisco Xavier Balmis, que estaba a organizar a Real Expedici\u00f3n Filantr\u00f3pica da Vacina e con quen colaborou nos preparativos. En 1805 iniciou na Coru\u00f1a por mandato do Capit\u00e1n Xeneral a inocuaci\u00f3n antivari\u00f3lica. A partir de 1806 procurou estender a toda Galicia o primeiro plan da vacina da var\u00edola. Foi o iniciador da vacinaci\u00f3n en Galicia e o primeiro autor dun documento sobre pol\u00edtica de vacinas e sa\u00fade p\u00fablica.\nEn 1804 Posse enviou \u00e1 Xunta de Sanidade unha comunicaci\u00f3n sobre a intoxicaci\u00f3n duns veci\u00f1os por comer mexill\u00f3ns. Esta comunicaci\u00f3n foi redescuberta en 2012 e consid\u00e9rase a descrici\u00f3n m\u00e1is antiga do mundo dunha intoxicaci\u00f3n por algas nocivas do que dende os anos 1980 se chama mareas vermellas."}
{"id": "312317", "revid": "1131", "url": "https://gl.wikipedia.org/wiki?curid=312317", "title": "Santuario de San Campio de Figueir\u00f3", "text": "O santuario de San Marti\u00f1o e San Campio \u00e9 a igrexa parroquial de Figueir\u00f3 (Tomi\u00f1o), amais de centro de peregrinaci\u00f3n. \u00c9 co\u00f1ecido como San Campio de Lonxe ou San Campio do Monte.\nHistoria.\nO santuario foi constru\u00eddo en 1804 sobre unha antiga capela na honra de Antonio de Padua. Foi reedificado en 1871-74, consolidado en 1974 e reformado en 1993.\nEst\u00e1 consagrado a Marti\u00f1o de Tours e a Campio, soldado romano que sufriu martirio no ano 306, xunto coa s\u00faa muller santa Arquelaida e os tres fillos da parella, soterrado no cemiterio de San Calisto de Roma.\nAs persoas que sospeitan padecer un mal de ollo acoden \u00e1 romar\u00eda do Santo neste Santuario de San Campio de Lonxe. Para expulsar o meigallo deben dar nove voltas \u00f3 redor dos dous cruceiros que hai no adro da igrexa .\nOs peregrinos ve\u00f1en diariamente dos lugares m\u00e1is afastados de Galicia e do norte de Portugal. O nome que recibe, San Campio \"de lonxe\" d\u00e9bese a que os peregrinos ve\u00f1en a p\u00e9 dende moitos quil\u00f3metros e o Santuario segue a ser \"lonxe\", en relaci\u00f3n con outros lugares onde se venera a este Santo. Tam\u00e9n se co\u00f1ece como San Campio \"do Monte\" debido \u00e1 peregrinaci\u00f3n de peregrinos por monta\u00f1as ou matogueiras que buscan atallos para chegar primeiro aos p\u00e9s do Santo.\nInv\u00f3case para todo tipo de enfermidades, especialmente as de cancro, reum\u00e1ticas e nerviosas ou mentais. Nos tempos pasados \u200b\u200bfoi \"o gran afortunado doutor\" que acostumaba curar todo o \"meigallo\" e tam\u00e9n aqueles que padec\u00edan un \"ramo cativo\", \u00e9 dicir, posesi\u00f3n diab\u00f3lica. Dependendo da enfermidade na que o Santo mostrou a s\u00faa intercesi\u00f3n -ou \u00e1 que esperan chegar- ser\u00e1n os exvotos que se lle ofrezan. Disto v\u00e9n que centos de figuras de cera, que representan mans, p\u00e9s, cabezas, gorxas, est\u00f3magos, peito, corpos enteiros, etc., est\u00e1n depositadas no seu altar.\nTam\u00e9n son frecuentes as promesas de pesarse en trigo, centeo ou sal. O concursante paga o seu peso nas especies indicadas o seu importe en efectivo. Para cumprir este voto hai unha b\u00e1scula moi antiga, como unha b\u00e1scula romana, onde se coloca o peregrino nun prato e o asunto da ofrenda noutro.\nPor ser soldado, consid\u00e9raselle patr\u00f3n ou gardi\u00e1n dos mozos que serven o pa\u00eds. Antes de ir ao servizo, peregrinan a San Campio buscando a s\u00faa protecci\u00f3n e moitos -como s\u00edmbolo- ofr\u00e9cenlle a s\u00faa gravata e, cando volven, danlle as grazas e se obtiveron algunha medalla ou vitoria nas campa\u00f1as tam\u00e9n llo ofrecen, rend\u00e9ndolle esta homenaxe ao seu capit\u00e1n."}
{"id": "312318", "revid": "55340", "url": "https://gl.wikipedia.org/wiki?curid=312318", "title": "Rosabell Laurenti Sellers", "text": "Rosabell Laurenti Sellers nada o 27 de marzo de 1996 en Santa Monica (California) \u00e9 unha actriz estadounidense de ascendencia Italiana.\nCarreira.\nRosabell Laurenti Sellers debutou en teatro en Nova York no 2004, con oito anos. A continuaci\u00f3n mudouse a Roma onde participou en produci\u00f3ns para a televisi\u00f3n: \"E poi c'\u00e8 Filippo\", \"L'amore e la guerra\", \"Medicina generale\", \"Fuga per la libert\u00e0 - L'aviatore\", \"Coco Chanel\", \"Mi Ricordo Anna Frank\" (no papel principal), \"Ex\" e \"Paura di amare\"..\nNo 2010 volveu aos Estados Unidos para rodar \"The Whistleblower\", interpretando \u00e1 filla de Rachel Weisz. En 2012 \u00e9 nomeada aos premios \"David di Donatello\" da Academia Italiana de Cine coma mellor actriz secundaria polo seu traballo en \"Gli Equilibristi\".\nEn 2012, toma parte noutras series italianas: \"Una grande famiglia\" e \"Mia and Me\" (de animaci\u00f3n)., e tam\u00e9n participa en varias pel\u00edculas: \"Buongiorno pap\u00e0\", \"Balancing Act\" e \"Passione sinistra\".\nDesde 2014 participa na serie da HBO \"Game of Thrones\" interpretando a Tyene Sand."}
{"id": "312321", "revid": "5863", "url": "https://gl.wikipedia.org/wiki?curid=312321", "title": "Cigala", "text": ""}
{"id": "312323", "revid": "6240184", "url": "https://gl.wikipedia.org/wiki?curid=312323", "title": "Jos\u00e9 Mar\u00eda Gil Rey", "text": "Jos\u00e9 Mar\u00eda Gil Rey, nado en Santiago de Compostela o 26 de maio de 1815 e finado na mesma cidade o 28 de setembro de 1853, foi un m\u00e9dico, bot\u00e1nico e xornalista galego.\nTraxectoria.\nLicenciado en Medicina pola Universidade de Santiago de Compostela. Especializouse en bot\u00e1nica e creou un herbario con Tom\u00e1s Mart\u00ednez Servida. Fundou o \"Semanario Instructivo\", foi redactor de \"Revista de Galicia\" e colaborou en \"La Aurora de Galicia\"."}
{"id": "312324", "revid": "25871", "url": "https://gl.wikipedia.org/wiki?curid=312324", "title": "Daniel Pedrosa Loureiro", "text": "Daniel Pedrosa Loureiro, co\u00f1ecido como Dani Pedrosa nado en Ribadeo (A Mari\u00f1a) o 4 de setembro de 1996, \u00e9 un futbolista galego que actualmente xoga de dianteiro no Berganti\u00f1os, da Segunda Divisi\u00f3n RFEF.\nTraxectoria.\nNado en Ribadeo, formouse nas categor\u00edas inferiores do Club Deportivo Lugo. Debutou co primeiro equipo o 16 de outubro de 2013, tras sa\u00edr en substituci\u00f3n do seu tam\u00e9n compa\u00f1eiro do xuvenil Keko Vilari\u00f1o na derrota do club galego por 1-0 ante o Recreativo de Huelva nun encontro de Copa do Rei no Nuevo Colombino. Algo m\u00e1is dun ano despois debutou na Segunda Divisi\u00f3n, sa\u00edndo ao Anxo Carro o 31 de maio de 2015 como titular ante o Albacete, nun encontro que rematar\u00eda con empate 1-1. \nO 27 de xaneiro de 2016 foi cedido at\u00e9 final de temporada ao Somozas da Segunda Divisi\u00f3n B. Disputou 11 partidos co club de Ferrolterra, e a s\u00faa cesi\u00f3n foi ampliada \u00e1 tempada 2016/17, na que xogou 27 encontros, descendendo ao remate da competici\u00f3n. Para a seguinte campa\u00f1a sa\u00edu outra vez cedido, desta volta ao Cerceda, tam\u00e9n de Segunda B, onde marcou 6 goles en 33 partidos e viviu un novo descenso.\nEn 2018 desvencellouse do Lugo e asinou contrato co Valladolid B, filial do Real Valladolid. No equipo castel\u00e1n xogou 34 encontros, marcando un gol ante o Fabril. Na seguinte tempada xogou coa UD Ourense na Terceira Divisi\u00f3n, ata que en 2020 fichou polo Racing Vilalb\u00e9s, da mesma categor\u00eda. Militou d\u00faas tempadas no equipo da Terra Ch\u00e1, sendo na segunda delas o m\u00e1ximo goleador do grupo galego da Terceira Divisi\u00f3n RFEF, empatado a 14 goles con David Rojo e Davo.\nEn xu\u00f1o de 2022 foi anunciado como novo xogador do Berganti\u00f1os, equipo da Segunda Divisi\u00f3n RFEF."}
{"id": "312328", "revid": "89787", "url": "https://gl.wikipedia.org/wiki?curid=312328", "title": "Pobo polaco", "text": "Os polacos (en ) son un pobo eslavo de Europa Oriental. A maior\u00eda deles viven en Polonia, onde son arredor de 37.310.000 sobre a poboaci\u00f3n total de 38.538.000."}
{"id": "312333", "revid": "839", "url": "https://gl.wikipedia.org/wiki?curid=312333", "title": "Cartagena, Espa\u00f1a", "text": ""}
{"id": "312335", "revid": "839", "url": "https://gl.wikipedia.org/wiki?curid=312335", "title": "Universidade Polit\u00e9cnica de Cartagena", "text": ""}
{"id": "312337", "revid": "839", "url": "https://gl.wikipedia.org/wiki?curid=312337", "title": "Estaci\u00f3n de Cartagena", "text": ""}
{"id": "312343", "revid": "98629", "url": "https://gl.wikipedia.org/wiki?curid=312343", "title": "Rapapelos", "text": "Rapapelos ou rapapelos do Mediterr\u00e1neo (\"Arnoglossus laterna\"), \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos b\u00f3tidos.\nTaxonom\u00eda.\nA especie foi descrita por primeira vez en 1792 polo m\u00e9dico, naturalista e tax\u00f3nomo alem\u00e1n Johann Julius Walbaum, baixo o nome de \"Pleuronectes laterna\".\nAdemais de por este nome orixinario, e do actualmente v\u00e1lido, ao longo da historia foi co\u00f1ecido polos seguintes sin\u00f3nimos:\nCaracter\u00edsticas.\nAs principais caracter\u00edsticas morfol\u00f3xicas desta especie son:\nH\u00e1bitat e distribuci\u00f3n.\n\u00c9 unha especie mari\u00f1a, demersal, que vive a profundidades de entre os 10 e os 200 m, usualmente entre os 10 e os 100 m1, sobre fondos areosos e lamacentos.\nDistrib\u00faese polas costas do Atl\u00e1ntico oriental entre os 62\u00b0 N e os 17\u00b0 S, e entre os 18\u00b0 W e os 34\u00b0, desde Noruega at\u00e9 Angola, e tam\u00e9n habita no mar Mediterr\u00e1neo at\u00e9 o mar Negro, sendo especialmente abundante no mar do Norte.\nBiolox\u00eda.\nAlim\u00e9ntase de pequenos peixes e invertebrados bent\u00f3nicos.\nReprod\u00facese en primavera e ver\u00e1n, entre os meses de abril e agosto.\nPesca.\nO rapapelos do Cabo \u00e9 un peixe comest\u00edbel, pesc\u00e1ndose activamente nas zonas onde vive.\nGalicia.\nO primeiro rexistro desta especie en Galicia f\u00edxoo De Buen en 1935, no seu traballo \"Fauna ictiol\u00f3gica. Cat\u00e1logo de los peces ib\u00e9ricos de la planicie continental, aguas dulces, pel\u00e1gicos y de los abismos pr\u00f3ximos, I parte\", \"Not. y Res. Inst. Esp. Ocean.\" 82: 89-148. Posteriormente foi rexistrado en numerosas ocasi\u00f3ns."}
{"id": "312358", "revid": "27155", "url": "https://gl.wikipedia.org/wiki?curid=312358", "title": "Radical hidroxilo", "text": ""}
{"id": "312359", "revid": "27155", "url": "https://gl.wikipedia.org/wiki?curid=312359", "title": "Especie reactiva de ox\u00edxeno", "text": ""}
{"id": "312360", "revid": "27155", "url": "https://gl.wikipedia.org/wiki?curid=312360", "title": "Especie reactiva de os\u00edxeno", "text": ""}
{"id": "312361", "revid": "98629", "url": "https://gl.wikipedia.org/wiki?curid=312361", "title": "Anastasio Cocco", "text": "Anastasio Cocco, nado o 29 de agosto de 1799 en Messina, Sicilia (reino das D\u00faas Sicilias) e finado o 26 de febreiro de 1854 na mesma cidade, foi un m\u00e9dico e naturalista italiano especializado en biolox\u00eda mari\u00f1a.\nTraxectoria.\nCo seu pai, m\u00e9dico e bo literato, durante un tempo iniciouse no estudos dos cl\u00e1sicos e, despois, no \"Collegio Carolino\" estudou filosof\u00eda e matem\u00e1ticas. Completados os estudos preparatorios, dedicouse ao estudo da medicina, tendo como preceptores aos irm\u00e1ns Gioacchino e Antonio Arrosto; o primeiro, versado en qu\u00edmica, ciencias naturais e f\u00edsica, o segundo era bot\u00e1nico.\nEn 1819 foi admitido na \"Reale Accademia Peloritana de' Pericolanti\" (da cal ser\u00eda secretario en 1851), e al\u00ed leu o seu primeiro traballo, titulado \"Sull'origine, progressi e utilit\u00e0 della bot\u00e1nica\".\nPara completar a s\u00faa formaci\u00f3n en medicina, ese mesmo ano trasladouse a N\u00e1poles. Despois dunha breve estancia al\u00ed foi chamado para volver a Messina a causa da repentina morte de seu pai; logo regresou a N\u00e1poles para continuar os seus estudos. Volveu outra vez a Messina, e obtivo o seu t\u00edtulo de m\u00e9dico en Catania. Pero dedicouse \u00e1 investigaci\u00f3n en bot\u00e1nica.\nEn 1827 foi reclamado para cubrir a c\u00e1tedra de materia m\u00e9dica na \"Accademia Carolina\", elevada a universidade. Comezou a ensinar farmacolox\u00eda, considerando fundamental para esta ciencia o co\u00f1ecemento da bot\u00e1nica, a mineralox\u00eda e a zoolox\u00eda, interes\u00e1ndose cada vez m\u00e1is nas ciencias naturais e, en particular, pola ictiolox\u00eda. A s\u00faa descrici\u00f3n dunha nova especie de peixe foi eloxiada por Cuvier e de Valenciennes cos que se relacionaba desde 1829.\nEn 1831 comunicou, nunha carta escrita en lat\u00edn cl\u00e1sico, a William Elford Leach, do Museo Brit\u00e1nico, a existencia dunha serie de crust\u00e1ceos caracter\u00edsticos de estreito de Messina, descritos por el.\nEn 1852, o seu amigo o cient\u00edfico alem\u00e1n Eduard R\u00fcppell denominou unha especie de peixe como \"Microichthys coccoi\" para honrar o seu nome.\nCocco tam\u00e9n era amigo e correspondente de moitos outros naturalistas, en particular de Charles Lucien Bonaparte, Antoine Risso e August David Krohn.\nNo campo da medicina foi o autor dun tratado de farmacolox\u00eda e fixo estudos sobre operaci\u00f3ns de litotricia e sobre enfermidades epid\u00e9micas. Unha serie de conferencias sobre farmacolox\u00eda que comezara a elaborar base\u00e1ndose en experiencias e amplas e precisas observaci\u00f3ns, e que estaban incompletos, perd\u00e9ronse.\nAlgunhas obras.\nAs\u00ed mesmo, foi autor dalg\u00fans textos literarios:\nAbreviatura.\nA abreviatura Cocco empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "312364", "revid": "22795", "url": "https://gl.wikipedia.org/wiki?curid=312364", "title": "Anisakidae", "text": ""}
{"id": "312365", "revid": "98629", "url": "https://gl.wikipedia.org/wiki?curid=312365", "title": "Ali\u00f1amento m\u00faltiple de secuencias", "text": "Un ali\u00f1amento m\u00faltiple de secuencias ou ali\u00f1amento de secuencias m\u00faltiples (MSA, nas s\u00faas siglas en ingl\u00e9s, de \"Multiple Sequence Alignment\") \u00e9 un ali\u00f1amento das secuencias de tres ou m\u00e1is secuencias biol\u00f3xicas, xeralmente prote\u00ednas, ADN ou ARN (secuencias de amino\u00e1cidos ou de nucle\u00f3tidos). En xeral, as\u00famese que as diversas secuencias a examinar que se introducen como entrada (conxunto problema) te\u00f1en unha relaci\u00f3n evolutiva, comparten unha li\u00f1axe e descenden dun antepasado com\u00fan. Do MSA resultante, pode inferirse a homolox\u00eda entre esas mol\u00e9culas, e pode realizarse unha an\u00e1lise filoxen\u00e9tica para avaliar as orixes evolutivas compartidas polas secuencias. As representaci\u00f3ns visuais do ali\u00f1amento po\u00f1en de manifesto mutaci\u00f3ns tales como mutaci\u00f3ns puntuais (un s\u00f3 cambio de amino\u00e1cidos ou nucle\u00f3tidos) que aparecen como diferentes caracteres nunha soa columna do ali\u00f1amento, e a inserci\u00f3n ou supresi\u00f3n de mutaci\u00f3ns (ou indeis) que aparecen como ocos nunha ou varias das secuencias da ali\u00f1aci\u00f3n. O ali\u00f1amento m\u00faltiple de secuencias util\u00edzase a mi\u00fado para avaliar a conservaci\u00f3n dos dominios proteicos, as estruturas terciarias e secundarias das mol\u00e9culas, e mesmo amino\u00e1cidos ou nucle\u00f3tidos individuais.\nCo termo ali\u00f1amento m\u00faltiple de secuencias tam\u00e9n se fai referencia ao proceso de ali\u00f1alas como un conxunto de secuencias. Como pode ser dif\u00edcil ali\u00f1ar a man tres ou m\u00e1is secuencias de lonxitude bioloxicamente relevante, e case sempre leva moito tempo, util\u00edzanse algoritmos computacionais para producir e analizar os ali\u00f1amentos. Os MSA requiren metodolox\u00edas m\u00e1is sofisticadas que os ali\u00f1amento de pares porque son computacionalmente m\u00e1is complexos de producir. A maior parte dos programas de ali\u00f1amento m\u00faltiple de secuencias usan m\u00e9todos heur\u00edsticos en lugar de optimizaci\u00f3n global, porque identificar o ali\u00f1amento \u00f3ptimo entre m\u00e1is dunhas poucas secuencias de lonxitude moderada \u00e9 moi custoso computacionalmente.\nProgramaci\u00f3n din\u00e1mica e complexidade computacional.\nO m\u00e9todo m\u00e1is directo para producir ali\u00f1amentos m\u00faltiples de secuencias utiliza a t\u00e9cnica de programaci\u00f3n din\u00e1mica para identificar a soluci\u00f3n de ali\u00f1amento globalmente \u00f3ptima. Para as prote\u00ednas, este m\u00e9todo sup\u00f3n normalmente dous conxuntos de par\u00e1metros: unha penalizaci\u00f3n por oco (\"gap\") e unha matriz de substituci\u00f3n que asigna puntuaci\u00f3ns ou probabilidades ao ali\u00f1amento de cada posible par de amino\u00e1cidos baseadas na semellanza das propiedades qu\u00edmicas destes ou na probabilidade evolutiva da mutaci\u00f3n. Para secuencias de nucle\u00f3tidos pode usarse unha matriz de substituci\u00f3n, mais dado que s\u00f3 hai catro caracteres est\u00e1ndar posibles (A, T, G, C) por secuencia, e que os nucle\u00f3tidos individuais non difiren moito na s\u00faa probabilidade de substituci\u00f3n, os par\u00e1metros para secuencias de ADN e ARN consisten, normalmente, nunha penalizaci\u00f3n por \"gap\", unha puntuaci\u00f3n positiva para coincidencias de caracteres, e unha puntuaci\u00f3n negativa para as faltas de coincidencia. Os valores na matriz de substituci\u00f3n poden ser todos positivos ou unha mestura de positivos e negativos no caso dun ali\u00f1amento global, pero deben ser tanto positivos coma negativos no caso dun ali\u00f1amento local.\nPara \"n\" secuencias individuais, o m\u00e9todo require constru\u00edr o equivalente \"n\"-dimensional da matriz formada no ali\u00f1amento est\u00e1ndar de pares de secuencias da programaci\u00f3n din\u00e1mica. Desta forma, o espazo de busca increm\u00e9ntase exponencialmente conforme se incrementa \"n\", dependendo tam\u00e9n fortemente da lonxitude da secuencia. Atopar desta forma o \u00f3ptimo global para \"n\" secuencias \u00e9 un problema dos denominados NP-completos. Os m\u00e9todos para reducir o espazo de busca efectuando inicialmente ali\u00f1amentos de pares mediante programaci\u00f3n din\u00e1mica sobre cada par de secuencias no conxunto problema, e buscando s\u00f3 o espazo soluci\u00f3n preto destes resultados (encontrando de forma efectiva a intersecci\u00f3n entre traxectorias locais nos arredores inmediatos de cada soluci\u00f3n \u00f3ptima de ali\u00f1amento por pares) representan a t\u00e9cnica de programaci\u00f3n din\u00e1mica m\u00e1is eficiente. O m\u00e9todo denominado \"suma de pares\" util\u00edzase co software MSA, pero non \u00e9 a\u00ednda pr\u00e1ctico para a maior\u00eda de aplicaci\u00f3ns de ali\u00f1amento m\u00faltiple de secuencias que requiren o ali\u00f1amento simult\u00e1neo de ducias (e mesmo de varios centos) de secuencias. Os m\u00e9todos de programaci\u00f3n din\u00e1mica s\u00f3 se usan agora cando c\u00f3mpre facer un ali\u00f1amento de moi alta calidade entre un pequeno n\u00famero de secuencias, e como \"benchmark\" est\u00e1ndar (est\u00e1ndar de comparaci\u00f3n) na avaliaci\u00f3n de t\u00e9cnicas heur\u00edsticas novas ou melloradas.\nConstruci\u00f3n progresiva do ali\u00f1amento.\nUn m\u00e9todo para realizar unha busca heur\u00edstica do ali\u00f1amento \u00e9 a t\u00e9cnica progresiva (tam\u00e9n co\u00f1ecida como m\u00e9todo xer\u00e1rquico ou de \u00e1rbore) que constr\u00fae un ali\u00f1amento m\u00faltiple final realizando primeiro unha serie de ali\u00f1amentos de pares sobre secuencias sucesivamente menos emparentadas. Tales m\u00e9todos comezan ali\u00f1ando en primeiro lugar as d\u00faas secuencias m\u00e1is cercanamente relacionadas, para seguir ali\u00f1ando sucesivamente a seguinte secuencia do conxunto problema m\u00e1is emparentada co ali\u00f1amento producido no paso previo. O par inicial \"m\u00e1is relacionado\", ou emparentado, determ\u00ednase mediante un m\u00e9todo eficiente de categorizaci\u00f3n (ou \"clustering\") tal como UPGMA ou neighbour-joining, baseado nunha simple busca heur\u00edstica do conxunto problema cunha ferramenta como FASTA. As t\u00e9cnicas progresivas, por tanto, constr\u00faen automaticamente tanto unha \u00e1rbore filoxen\u00e9tica coma un ali\u00f1amento.\nUnha limitaci\u00f3n importante dos m\u00e9todos progresivos \u00e9 a s\u00faa forte dependencia da asignaci\u00f3n inicial do parentesco entre as secuencias, e da calidade do ali\u00f1eamento inicial. Deste modo, os m\u00e9todos son sensibles tam\u00e9n \u00e1 distribuci\u00f3n das secuencias no conxunto problema: o rendemento mellora cando a cuantificaci\u00f3n da estrutura do parentesco entre as secuencias problema comp\u00f3n un gradiente relativamente suave en lugar de encontrarse en categor\u00edas afastadas. Tam\u00e9n se degrada significativamente o rendemento cando todas as secuencias do conxunto te\u00f1en unha relaci\u00f3n bastante distante, xa que ent\u00f3n son m\u00e1is probables as imprecisi\u00f3ns no ali\u00f1amento inicial. Os m\u00e9todos progresivos m\u00e1is modernos modifican a s\u00faa funci\u00f3n de puntuaci\u00f3n cunha funci\u00f3n de ponderaci\u00f3n secundaria que asigna individualmente factores de escala a membros do conxunto problema de forma non li\u00f1al, baseada na s\u00faa distancia filoxen\u00e9tica aos seus veci\u00f1os m\u00e1is pr\u00f3ximos. Unha elecci\u00f3n asisada dos pesos pode axudar na avaliaci\u00f3n das relaci\u00f3ns e mitigar os efectos de ali\u00f1amentos iniciais relativamente pobres en instantes temper\u00e1ns da progresi\u00f3n. \nOs m\u00e9todos de ali\u00f1amento progresivo son dabondo eficientes como para aplicalos a grande escala para moitas secuencias, e exec\u00fatanse a mi\u00fado en servidores web acesibles publicamente, polo que os usuarios non necesitan instalar localmente as aplicaci\u00f3ns de interese. Uns m\u00e9todos de ali\u00f1amento progresivo moi utilizados son os da familia Clustal, especialmente a variante ponderada ClustalW, cuxo acceso se proporciona nun bo n\u00famero de portais web, entre os que est\u00e1n GenomeNet, EBI e EMBNet. Hai diferentes portais ou aplicaci\u00f3ns que poden variar a interface co usuario e facer accesibles a este diferentes par\u00e1metros. O uso de Clustal est\u00e1 moi estendido para a construci\u00f3n de \u00e1rbores filoxen\u00e9ticas e como input para a predici\u00f3n da estrutura de prote\u00ednas por medio da modelaxe por homolox\u00eda.\nOutro m\u00e9todo com\u00fan de ali\u00f1amento progresivo denominado T-Coffee \u00e9 m\u00e1is lento que Clustal e os seus derivados, mais xeralmente produce ali\u00f1amentos m\u00e1is precisos para conxuntos de secuencias distantemente emparentadas. T-Coffee calcula ali\u00f1amentos de pares combinando o ali\u00f1amento directo do par con ali\u00f1amentos indirectos que ali\u00f1an cada secuencia do par cunha terceira. Usa a sa\u00edda de Clustal as\u00ed como outro programa de ali\u00f1amento local, LALIGN, que encontra rexi\u00f3ns m\u00faltiples de ali\u00f1amento local entre d\u00faas secuencias. Os ali\u00f1amentos e a \u00e1rbore filoxen\u00e9tica resultante \u00fasanse como gu\u00eda para producir factores de ponderaci\u00f3n novos e m\u00e1is precisos.\nComo os m\u00e9todos progresivos son heur\u00edsticos e, por tanto, non garanten a converxencia a un \u00f3ptimo global, a calidade do ali\u00f1amento pode ser dif\u00edcil de avaliar, e a s\u00faa verdadeira significaci\u00f3n biol\u00f3xica pode ser escura. Un m\u00e9todo semiprogresivo moi recente que mellora a calidade do ali\u00f1amento e que non utiliza unha heur\u00edstica \"con perdas\" \u00e1 vez que se executa en tempo polin\u00f3mico aplicouse no programa PSAlign.\nM\u00e9todos iterativos.\nUn conxunto de m\u00e9todos para producir ali\u00f1amentos m\u00faltiples de secuencias que reducen os erros inherentes aos m\u00e9todos progresivos son os clasificados como \u201citerativos\u201d, xa que traballan de forma similar aos m\u00e9todos progresivos, pero reali\u00f1an repetidamente as secuencias iniciais ademais de engadiren novas secuencias ao MSA en crecemento. Unha raz\u00f3n pola que os m\u00e9todos progresivos son tan fortemente dependentes da alta calidade do ali\u00f1amento inicial \u00e9 que estes ali\u00f1amentos se incorporan sempre ao resultado final; \u00e9 dicir, unha vez que unha secuencia foi ali\u00f1ada dentro do MSA, o seu ali\u00f1amento non volve a ser considerado. Este enfoque mellora a eficiencia a costa da precisi\u00f3n. En contraste, os m\u00e9todos iterativos poden volver a ali\u00f1amentos de pares previamente calculados (ou sub-MSAs) incorporando subconxuntos da secuencia problema como un medio de optimizaci\u00f3n dunha funci\u00f3n obxectivo xeral, tal como encontrar unha puntuaci\u00f3n de ali\u00f1amento de alta calidade.\nAplic\u00e1ronse unha variedade de m\u00e9todos de iteraci\u00f3n sutilmente diferentes, que se poden encontrar en diferentes paquetes de software. Existen revisi\u00f3ns e comparaci\u00f3ns \u00fatiles, pero evitan, xeralmente, elixir algunha das t\u00e9cnicas como a \"mellor\".\nO paquete PRRN/PRRP utiliza un algoritmo hill climbing (\"ascenso da colina\") para optimizar a s\u00faa puntuaci\u00f3n de ali\u00f1amento do MSA e corrixir iterativamente tanto as ponderaci\u00f3ns do ali\u00f1amento como as rexi\u00f3ns localmente diverxentes (con ocos) do ali\u00f1amento m\u00faltiple de secuencias en crecemento. O PRRP act\u00faa mellor cando refina un ali\u00f1amento previamente constru\u00eddo por un m\u00e9todo m\u00e1is r\u00e1pido. \nOutro programa iterativo chamado DIALIGN, segue unha estratexia infrecuente ao concentrarse estreitamente en ali\u00f1amentos locais entre subsegmentos ou secuencias motivo sen introducir unha penalizaci\u00f3n por oco. Consegue o ali\u00f1amento de motivos individuais cunha representaci\u00f3n matricial similar a unha gr\u00e1fica de matriz de puntos nun ali\u00f1amento de pares. Un m\u00e9todo alternativo que utiliza ali\u00f1amentos locais r\u00e1pidos como puntos de referencia ou \"sementes\" para un procedemento m\u00e1is lento de ali\u00f1amento global apl\u00edcase na suite CHAOS/DIALIGN. \nUn terceiro m\u00e9todo de uso com\u00fan baseado na iteraci\u00f3n, chamado MUSCLE (de \"multiple sequence alignment by log-expectation\", ou ali\u00f1amento m\u00faltiple de secuencias por \"log-esperanza\"; este \u00faltimo termo corresponde a unha funci\u00f3n de puntuaci\u00f3n non com\u00fan baseada na esperanza matem\u00e1tica, e resultado de modificar a funci\u00f3n \"log-average\" ou \"log-media\"), mellora os resultados en relaci\u00f3n aos m\u00e9todos progresivos ao obter unha medida m\u00e1is precisa da distancia para valorar o parentesco de d\u00faas secuencias. A medici\u00f3n da distancia actual\u00edzase entre as etapas da iteraci\u00f3n (por\u00e9n, na s\u00faa forma orixinal, MUSCLE conti\u00f1a s\u00f3 d\u00faas ou tres iteraci\u00f3ns, dependendo de se se activaba ou non o refinamento).\nModelos de Markov ocultos.\nOs modelos de Markov ocultos (ou HMM, do ingl\u00e9s \"Hidden Markov Models\") son modelos probabil\u00edsticos que asignan probabilidades a todas as posibles combinaci\u00f3ns de ocos, coincidencias e diferenzas para determinar o m\u00e1is probable ali\u00f1amento m\u00faltiple de secuencias ou conxunto de posibles MSA. Os HMM poden producir unha sa\u00edda \u00fanica coa maior puntuaci\u00f3n, pero tam\u00e9n poden xerar unha familia de ali\u00f1amentos posibles que poidan avaliarse en canto \u00e1 s\u00faa importancia biol\u00f3xica. Dado que os modelos ocultos de Markov son probabil\u00edsticos, non producen a mesma soluci\u00f3n cada vez que se executan sobre o mesmo conxunto de datos; desta forma, non poden garantir converxer ao ali\u00f1amento \u00f3ptimo. Os HMM poden producir ali\u00f1amentos tanto locais coma globais. A\u00ednda que os m\u00e9todos baseados nestes modelos foron desenvolvidos recentemente, ofrecen melloras significativas na velocidade computacional, especialmente para secuencias que conte\u00f1en rexi\u00f3ns solapadas. \nOs m\u00e9todos t\u00edpicos baseados en HMM traballan representando un MSA baixo a forma de grafo dirixido ac\u00edclico, co\u00f1ecido como un grafo de orde parcial, e que consiste nunha serie de nodos que representan posibles entradas nas columnas dun ali\u00f1amento m\u00faltiple de secuencias. Nesta representaci\u00f3n, unha columna que estea absolutamente conservada (\u00e9 dicir, que todas as secuencias no MSA compartan un car\u00e1cter determinado nesa posici\u00f3n en particular) codif\u00edcase como un \u00fanico nodo con tantas conexi\u00f3ns sa\u00edntes coma posibles caracteres haxa na seguinte columna do ali\u00f1amento. Nos termos dun t\u00edpico modelo oculto de Markov, os estados observados son as columnas individuais do ali\u00f1amento, e os estados \"ocultos\" representan a suposta secuencia ancestral desde a cal se presume que descenden as secuencias do conxunto problema. Unha variante de busca eficiente do m\u00e9todo de programaci\u00f3n din\u00e1mica, co\u00f1ecida como algoritmo de Viterbi, \u00fasase xeralmente para ali\u00f1ar sucesivamente o MSA en crecemento coa seguinte secuencia do conxunto problema para xerar un novo MSA. Isto \u00e9 diferente dos m\u00e9todos de ali\u00f1amento progresivo porque o ali\u00f1amento das secuencias previas se actualiza en cada adici\u00f3n dunha nova secuencia. Por\u00e9n, igual que nos m\u00e9todos progresivos, esta t\u00e9cnica pode verse influenciada pola orde na cal as secuencias do conxunto problema son integradas no ali\u00f1amento, especialmente cando as secuencias est\u00e1n relacionadas distantemente.\nPoden atoparse bastantes programas de software nos cales se aplican variantes dos m\u00e9todos baseados en HMM, e que se caracterizan pola s\u00faa escalabilidade e eficiencia, a\u00ednda que o uso correcto dun m\u00e9todo HMM \u00e9 m\u00e1is complexo que o dos m\u00e9todos progresivos m\u00e1is com\u00fans. O m\u00e1is sinxelo \u00e9 POA (\"Partial-Order Alignment\", Ali\u00f1amento de orde parcial). Un m\u00e9todo similar, pero m\u00e1is xeral, apl\u00edcase no paquete SAM (\"Sequence Alignment and Modeling System\", sistema de ali\u00f1amento e modelado de secuencia). O SAM tense usado como unha fonte de ali\u00f1amentos para predici\u00f3n de estrutura de prote\u00ednas ao participar no experimento de predici\u00f3n de estrutura CASP (de \"Critical Assessment of Techniques for Protein Structure Prediction\", Valoraci\u00f3n cr\u00edtica de t\u00e9cnicas para predici\u00f3n da estrutura de prote\u00ednas), e para desenvolver unha base de datos de prote\u00ednas preditas na especie de l\u00e9vedos \"Saccharomyces cerevisiae\". Os m\u00e9todos HMM tam\u00e9n poden usarse para buscas en bases de datos con HMMer.\nM\u00e9todos conscientes da filoxenia.\nA maior\u00eda dos m\u00e9todos de ali\u00f1amento m\u00faltiple de secuencias tratan de minimizar o n\u00famero de inserci\u00f3ns/deleci\u00f3ns (ocos ou \"gaps\") e, en consecuencia, producen ali\u00f1amentos compactos. Isto causa varios problemas se as secuencias que te\u00f1en que ser ali\u00f1adas conte\u00f1en rexi\u00f3ns non hom\u00f3logas, se os ocos te\u00f1en informaci\u00f3n valiosa para unha an\u00e1lise filoxen\u00e9tica. Estes problemas son com\u00fans en secuencias recentemente producidas que est\u00e1n pouco anotadas e poden conter corrementos da pauta de lectura, dominios incorrectos ou ex\u00f3ns empalmados non hom\u00f3logos.\nO primeiro destes m\u00e9todos foi desenvolvido en 2005 por L\u00f6ytynoja e Goldman. Os mesmos autores prepararon un paquete de software chamado \"PRANK\" en 2008. PRANK mellora os ali\u00f1amentos cando est\u00e1n presentes inserci\u00f3ns. Non obstante, \u00e9 un programa m\u00e1is lento comparado cos m\u00e9todos progresivos ou iterativos, que foron desenvolvidos ao longo de varios anos.\nEn 2012, apareceron d\u00faas novas ferramentas conscientes da filoxenia (\"phylogeny-aware\"). Unha ch\u00e1mase \"PAGAN\", que foi desenvolvida polo mesmo equipo de PRANK, e a outra \u00e9 \"ProGraphMSA\" desenvolvida por Szalkowski. Estes paquetes de software foron desenvolvidos independentemente pero comparten algunhas caracter\u00edsticas, principalmente o uso de algoritmos gr\u00e1ficos para mellorar o reco\u00f1ecemento de rexi\u00f3ns non hom\u00f3logas, e unha mellora na rapidez de producir o c\u00f3digo con respecto a PRANK.\nAlgoritmos xen\u00e9ticos e \"simulated annealing\".\nNo intento de producir MSA de calidade de forma m\u00e1is eficiente tam\u00e9n se usaron algunhas t\u00e9cnicas de optimizaci\u00f3n est\u00e1ndar en ciencias da computaci\u00f3n inspiradas por procesos f\u00edsicos (pero que non os reproducen directamente). Unha delas son os algoritmos xen\u00e9ticos, que se utilizaron na produci\u00f3n de MSA intentando simular, en li\u00f1as xerais, o hipot\u00e9tico proceso evolutivo que d\u00e1 lugar \u00e1 diverxencia no conxunto problema. Este m\u00e9todo traballa rompendo en fragmentos unha serie de posibles MSA e reordenando repetidamente estes fragmentos coa introduci\u00f3n de ocos en diferentes posici\u00f3ns. Unha funci\u00f3n obxectivo xeral optim\u00edzase durante a simulaci\u00f3n, normalmente unha funci\u00f3n de maximizaci\u00f3n \"suma de pares\" introducida nos m\u00e9todos de MSA de programaci\u00f3n din\u00e1mica. Aplicouse unha t\u00e9cnica para secuencias de prote\u00ednas no programa de software SAGA (\"Sequence Alignment by Genetic Algorithm\", Ali\u00f1amento de secuencias por algoritmo xen\u00e9tico), e denom\u00ednsse RAGA o seu equivalente para ARN.\nMediante a t\u00e9cnica de \"simulated annealing\", un ali\u00f1amento m\u00faltiple de secuencias existente, producido por outro m\u00e9todo, ref\u00ednase por unha serie de reordenamentos dese\u00f1ados para encontrar rexi\u00f3ns m\u00e1is \u00f3ptimas do espazo de ali\u00f1amento que a xa ocupada polo MSA previo. Igual que no m\u00e9todo de algoritmos xen\u00e9ticos, no \"simulated annealing\" maxim\u00edzase unha funci\u00f3n obxectivo como a suma de pares. Este m\u00e9todo utiliza un \"factor de temperatura\" metaf\u00f3rico que determina o ritmo ao cal avanzan os reordenamentos, e a probabilidade de cada un deles. Un uso t\u00edpico alterna per\u00edodos de altos ritmos de reorganizaci\u00f3n e relativamente baixa probabilidade (para explorar rexi\u00f3ns m\u00e1is distantes do espazo de ali\u00f1amento), con per\u00edodos de baixos ritmos e m\u00e1is altas probabilidades para explorar a fondo m\u00ednimos locais preto das rexi\u00f3ns recentemente \u201ccolonizadas\u201d. Este enfoque foi aplicado no programa MSASA (\"Multiple Sequence Alignment by Simulated Annealing\", ali\u00f1amento m\u00faltiple de secuencias por \"annealing\" simulado).\nDescubrimento de motivos.\nO descubrimento de motivos, tam\u00e9n co\u00f1ecido como an\u00e1lise de perf\u00eds, \u00e9 un m\u00e9todo de localizaci\u00f3n de motivos de secuencia en MSA globais, que sup\u00f3n un medio para producir mellores ali\u00f1amentos m\u00faltiples de secuencias e para producir unha matriz de puntuaci\u00f3n para ser usada na busca de motivos similares noutras secuencias. Desenvolv\u00e9ronse varios m\u00e9todos para illar os motivos, pero todos est\u00e1n baseados na identificaci\u00f3n de patr\u00f3ns curtos altamente conservados dentro dun ali\u00f1amento maior, e na construci\u00f3n dunha matriz, similar a unha de substituci\u00f3n, que reflicta a composici\u00f3n de amino\u00e1cidos ou nucle\u00f3tidos de cada posici\u00f3n no suposto motivo. Os ali\u00f1amentos p\u00f3dense refinar ent\u00f3n usando estas matrices. Na an\u00e1lise est\u00e1ndar de perf\u00eds, a matriz incl\u00fae entradas para cada posible car\u00e1cter, e entradas para ocos. Alternativamente, os algoritmos estat\u00edsticos de descubrimento de patr\u00f3ns poden identificar motivos como precursores de MSA, en lugar de como derivados. En moitos casos, cando o conxunto de secuencias problema cont\u00e9n s\u00f3 un pequeno n\u00famero de secuencias, ou cont\u00e9n s\u00f3 secuencias altamente relacionadas, eng\u00e1dense pseudocontadores para normalizar a distribuci\u00f3n reflectida na matriz de puntuaci\u00f3n. Isto corrixe, en particular, entradas na matriz con probabilidade cero mediante valores pequenos, pero non nulos.\nA an\u00e1lise de bloques \u00e9 un m\u00e9todo de descubrimento de motivos que os restrinxe a rexi\u00f3ns sen ocos no ali\u00f1amento. Os bloques p\u00f3dense xerar desde un MSA ou poden ser extra\u00eddos de secuencias sen ali\u00f1ar usando un conxunto precalculado de motivos previamente xerado desde familias co\u00f1ecidas de xenes. A puntuaci\u00f3n dos bloques depende xeralmente do espazado dos caracteres con altas frecuencias, en lugar de recaer sobre o c\u00e1lculo dunha matriz de substituci\u00f3n expl\u00edcita. O servidor BLOCKS proporciona un m\u00e9todo interactivo para localizar tales motivos en secuencias sen ali\u00f1ar.\nAplic\u00e1ronse comparadores de patr\u00f3ns utilizando tanto o algoritmo expectaci\u00f3n-maximizaci\u00f3n coma a mostraxe de Gibbs. Unha das ferramentas m\u00e1is com\u00fans de descubrimento de motivos, denominada MEME, utiliza expectaci\u00f3n-maximizaci\u00f3n e modelos ocultos de Markov para xerar motivos que logo se usan como ferramentas de busca polo seu programa compa\u00f1eiro MAST na suite combinada MEME/MAST.\nAli\u00f1amento m\u00faltiple de secuencias non codificantes.\nAs rexi\u00f3ns do ADN non codificantes, especialmente TFBSs (\"transcriptor factor binding sites\", sitios de uni\u00f3n de factores de transcrici\u00f3n), est\u00e1n bastante m\u00e1is conservadas e non necesariamente est\u00e1n relacionadas evolutivamente, e puideron ter converxido a partir de antepasados non com\u00fans. As\u00ed, as asunci\u00f3ns utilizadas para ali\u00f1ar secuencias de prote\u00ednas e rexi\u00f3ns de ADN codificantes son inherentemente diferentes daquelas que se te\u00f1en para as secuencias TFBS. A\u00ednda que ten senso ali\u00f1ar rexi\u00f3ns de ADN codificantes para secuencias hom\u00f3logas usando operadores mmutacionais, o ali\u00f1amento de secuencias de sitios de uni\u00f3n para o mesmo factor de transcrici\u00f3n non poden dependenr de operaci\u00f3ns mutacionais relacionadas evolutivamente. De xeito similar, o operador evolutivo de mutaci\u00f3ns puntuais pode usarse para definir unha distancia de edici\u00f3n para secuencias codificantes, pero isto ten pouco senso nas secuencias TFBS, porque calquera variaci\u00f3n na secuencia ten que manter un certo nivel de especificidade para que funcione o sitio de uni\u00f3n. Isto faise especificamente importante cando se tratan de ali\u00f1ar secuencias TFBS co\u00f1ecidas para constru\u00edr modelos supervisados para predicir localizaci\u00f3ns desco\u00f1ecidas dos mesmos TFBS. Por tanto, os m\u00e9todos de ali\u00f1amento m\u00faltiple de secuencias necesitan axustar as hip\u00f3teses evolutivas subxacentes e os operadores utilizados como nos traballos publicados incorporando a informaci\u00f3n termodin\u00e1mica de bases veci\u00f1as para ali\u00f1ar os sitios de uni\u00f3n buscando o ali\u00f1amento termodin\u00e1mico m\u00e1is baixo que conserva a especificidade do sitio de uni\u00f3n, EDNA.\nVisuaizaci\u00f3n do ali\u00f1amento e control de calidade.\nO uso necesario de heur\u00edstica para facer ali\u00f1amentos m\u00faltiples significa que para un conxunto arbitrario de prote\u00ednas, hai sempre bastantes probabilidades de que o ali\u00f1amento conte\u00f1a erros. Por exemplo, unha avaliaci\u00f3n de varios programas de ali\u00f1amento usando BAliBase benchmark atopou que polo menos o 24% de todos os pares de amino\u00e1cidos ali\u00f1ados estaban ali\u00f1ados incorrectamente. Estes erros poden orixinarse a causa de inserci\u00f3ns \u00fanicas nunha ou m\u00e1is rexi\u00f3ns das secuencias, ou a trav\u00e9s dalg\u00fans procesos evolutivos m\u00e1is complexos que orixinan prote\u00ednas que non se ali\u00f1an facilmente s\u00f3 pola s\u00faa secuencia. A medida que o n\u00famero de secuencias e a s\u00faa diverxencia se incrementa cometeranse moitos m\u00e1is erros simplemente debido \u00e1 natureza heur\u00edstica dos algoritmos de ali\u00f1amentos m\u00faltiples de secuencias. Os chamados visores de ali\u00f1amento m\u00faltiple de secuencias permiten revisar visualmente os ali\u00f1amentos, a mi\u00fado inspeccionando a calidade do ali\u00f1amento para sitios funcionais anotados en d\u00faas ou m\u00e1is secuencias. Moitos tam\u00e9n permiten que o ali\u00f1amento sexa \"editado\" para corrixir estes erros (xeralmente menores), para obter un ali\u00f1amento \u00f3ptimo \"verificado\" que sexa axeitado para o seu uso en an\u00e1lises filoxen\u00e9ticas ou modelaxe comparativa.\nPor\u00e9n, a medida que o n\u00famero de secuencias se incrementa e especialmente en estudos a escala xen\u00f3mica que implican moitos ali\u00f1amentos m\u00faltiples de secuencias \u00e9 imposible verificar manualmente todos os ali\u00f1amentos. Ademais, a verificaci\u00f3n manual \u00e9 subxectiva. E, finalmente, mesmo o mellor experto non pode ali\u00f1ar con seguridade os casos m\u00e1is ambiguos de secuencias moi diverxentes. En tales casos \u00e9 unha pr\u00e1ctica com\u00fan utilizar procedementos autom\u00e1ticos para exclu\u00edr rexi\u00f3ns ali\u00f1adas inseguras a partir de ali\u00f1amentos m\u00faltiples de secuencias. Co prop\u00f3sito de facer reconstruci\u00f3ns filoxen\u00e9ticas (v\u00e9xase m\u00e1is abaixo) util\u00edzase moito o programa Gblocks para eliminar bloques de ali\u00f1amentos sospeitosos de ser de baixa calidade, de acordo con varios l\u00edmites no n\u00famero de secuencias con ocos en columnas ali\u00f1adas. Con todo, estes criterios poden filtrar excesivamente rexi\u00f3ns con eventos de inserci\u00f3n/deleci\u00f3n que a\u00ednda poden ser ali\u00f1ados con confianza, e estas rexi\u00f3ns poder\u00edan ser desexables para outros prop\u00f3sitos como a detecci\u00f3n de selecci\u00f3ns positivas. Uns poucos algoritmos de ali\u00f1amento xeran puntuaci\u00f3ns espec\u00edficas de sitio que permiten a selecci\u00f3n de rexi\u00f3ns de elevada confianza. O programa SOAP foi o primeiro que ofreceu un servizo dese tipo, que comproba a robustez de cada columna \u00e1s perturbaci\u00f3ns nos par\u00e1metros do programa de ali\u00f1amento moi usado CLUSTALW. O programa T-Coffee usa unha librar\u00eda de ali\u00f1amentos na construci\u00f3n do ali\u00f1amento m\u00faltiple de secuencias final, e o ali\u00f1amento que xera est\u00e1 coloreado de acordo coas puntuaci\u00f3ns de confianza que reflicten a concordancia entre diferentes ali\u00f1amentos na librar\u00eda en relaci\u00f3n con cada residuo ali\u00f1ado. A s\u00faa extensi\u00f3n TCS (Transitive Consistency Score, Puntuaci\u00f3n de Consistencia Transitiva) usa librar\u00edas T-Coffee de ali\u00f1amentos por pares para avaliar calquera ali\u00f1amento m\u00faltiple independente (\"third party\"). As proxecci\u00f3ns por pares poden producirse usando m\u00e9tidos r\u00e1pidos ou lentos, o que permite chegar a un compromiso entre velocidade e precisi\u00f3n. Outro programa de ali\u00f1amento que pode xerar un ali\u00f1amento m\u00faltiple con puntuaci\u00f3ns de confianza \u00e9 FSA, o cal utiliza un modelo estat\u00edstico que permite o c\u00e1lculo da incerteza do ali\u00f1amento. A puntuaci\u00f3n HoT (Heads-Or-Tails) pode utilizarse tam\u00e9n como unha medida da incerteza do ali\u00f1amento espec\u00edfico de sitio debido \u00e1 existencia de m\u00faltiples soluci\u00f3ns co\u00f3ptimas. O programa GUIDANCE calcula unha medida de confianza espec\u00edfica de sitio similar baseada na robustez do ali\u00f1amento para a incerteza na \u00e1rbore gu\u00eda que se utiliza nos programas de ali\u00f1amento progresivo. Unha alternativa, cun enfoque xustificado m\u00e1is estatisticamente para estimar a incerteza do ali\u00f1amento, \u00e9 o uso de modelos evolutivos probabil\u00edsticos para a estimaci\u00f3n conxunta (\"joint estimation\") da filoxenia e o ali\u00f1amento. Un enfoque bayesiano permite o c\u00e1lculo de probabilidades posteriores de ali\u00f1amento e filoxenia estimada, que \u00e9 unha medida da confianza nestas estimaci\u00f3ns. Nese caso, pode calcularse unha probabilidade posterior para cada sitio do ali\u00f1amento. Ese enfoque foi o aplicado no programa BAli-Phy.\nVelaqu\u00ed alg\u00fans programas libres dispo\u00f1ibles para a visualizaci\u00f3n de ali\u00f1amentos m\u00faltiples de secuencias: JalView, UGENE.\nUso en filoxenia.\nOs ali\u00f1amentos m\u00faltiples de secuencias poden utilizarse para crear unha \u00e1rbore filoxen\u00e9tica. Isto \u00e9 posible por d\u00faas raz\u00f3ns. A primeira \u00e9 que dominios funcionais que son co\u00f1ecidos en secuencias anotadas poden utilizarse para o ali\u00f1amento en secuencias non anotadas. A segunda \u00e9 que se poden encontrar as rexi\u00f3ns conservadas que se sabe que son funcionalmente importantes. Isto fai posible que se usen os ali\u00f1amentos m\u00faltiples de secuencias para analizar e atopar relaci\u00f3ns evolutivas por medio da homolox\u00eda entre as secuencias. Poden detectarse as mutaci\u00f3ns puntuais e os eventos de inserci\u00f3n de deleci\u00f3n (chamados indeis).\nOs ali\u00f1amentos m\u00faltiples de secuencias poden tam\u00e9n utilizarse para identificar sitios importantes funcionalmente, como sitios de uni\u00f3n de mol\u00e9culas, sitios activos, ou sitios que realizan outras funci\u00f3ns clave, ao localizar dominios conservados. Cando se buscan ali\u00f1amentos de m\u00faltiples de secuencias \u00e9 \u00fatil considerar diferentes aspectos das secuencias cando se comparan secuencias. Estes aspectos incl\u00faen identidade, semellanza, e homolox\u00eda. A identidade significa que as secuencias te\u00f1en residuos id\u00e9nticos nas s\u00faas respectivas posici\u00f3ns. Por outra parte, a semellanza ten que ver coa comparaci\u00f3n das secuencias que te\u00f1en residuos similares cuantitativamente. Por exemplo, en canto a secuencias de nucle\u00f3tidos, as pirimidinas consid\u00e9ranse similares entre si, e o mesmo ocorre coas purinas. A semellanza en \u00faltimo extremo leva a unha homolox\u00eda, no sentido que canto m\u00e1is similares son as secuencias, m\u00e1is pr\u00f3ximas son para ser hom\u00f3logas. Esta semellanza nas secuencias pode despois axudar a encontrar un antepasaado com\u00fan."}
{"id": "312366", "revid": "27155", "url": "https://gl.wikipedia.org/wiki?curid=312366", "title": "Ali\u00f1amento de secuencias m\u00faltiples", "text": ""}
{"id": "312367", "revid": "23204", "url": "https://gl.wikipedia.org/wiki?curid=312367", "title": "Arnoglossus rueppelii", "text": "Arnoglossus rueppelii \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos b\u00f3tidos, co\u00f1ecida en galego como rapapelos estreito.\nTaxonom\u00eda.\nA especie foi descrita por primeira vez en 1844 polo m\u00e9dico e icti\u00f3logo italiano Anastasio Cocco, baixo o nome de \"Peloria rueppelii\".\nCaracter\u00edsticas.\nAs principais caracter\u00edsticas morfol\u00f3xicas desta especie son:\nH\u00e1bitat, distribuci\u00f3n e biolox\u00eda.\n\u00c9 unha especie mari\u00f1a, demersal, que vive a profundidades de entre os 85 e os 550 m (m\u00e1ximo, 897 m), sobre fondos areosos e fangosos*.\nDistrib\u00faese polas costas do Atl\u00e1ntico oriental entre os 46\u00b0 N e os 23\u00b0 N, e entre os 20\u00b0 W e os 35\u00b0 E, desde o estreito de Xibraltar at\u00e9 o cabo Bojador (S\u00e1hara Occidental) e as illas Canarias, cara ao leste, e o Mediterr\u00e1neo, at\u00e9 o mar Negro, cara ao leste.\nAlim\u00e9ntase de pequenos peixes e invertebrados bent\u00f3nicos.\nA desova prod\u00facese durante o outono, no Mediterr\u00e1neo.\nPesca.\nO rapapelos estreito \u00e9 un peixe comest\u00edbel, pesc\u00e1ndose nas zonas onde vive.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais cualificou o status desta especie na actualidade (2015), como \"LC\" (pouco preocupante), debido a que est\u00e1 amplamente distribu\u00edda e non \u00e9 moi interesante para a pesca comercial, a\u00ednda que se captura incidentalmente nalgunhas pescar\u00edas doutras especies. Ao igual que outros membros do seu x\u00e9nero, \u00e9 prob\u00e1bel que sexa relativamente com\u00fan.\nAmeazas.\n\"Arnoglossus rueppelii\" capt\u00farase nas actividades pesqueiras que operan no mar de Albor\u00e1n, no Mediterr\u00e1neo occidental (Abad \"et al\". 2007). Neste estudo comprobouse que constitu\u00eda unha porci\u00f3n relativamente pequena das capturas. A pescaincidental desta especie \u00e9 pouco prob\u00e1bel que sexa unha grande ameaza para a s\u00faa supervivencia. Debido a que habita en augas profundas \u00e9 pouco prob\u00e1bel que sexa afectada pola contaminaci\u00f3n e o desenvolvemento costeiro.\nParasitos.\nEsta especie \u00e9 atacada, entre outros, por parasitos das seguintes familias:"}
{"id": "312369", "revid": "27155", "url": "https://gl.wikipedia.org/wiki?curid=312369", "title": "Ali\u00f1amento de secuencias m\u00faltiple", "text": ""}
{"id": "312370", "revid": "6279", "url": "https://gl.wikipedia.org/wiki?curid=312370", "title": "Gran Premio de San Mari\u00f1o", "text": ""}
{"id": "312374", "revid": "6279", "url": "https://gl.wikipedia.org/wiki?curid=312374", "title": "Gran Premio de San Mari\u00f1o de 1994", "text": ""}
{"id": "312375", "revid": "6279", "url": "https://gl.wikipedia.org/wiki?curid=312375", "title": "Gran Premio de San Mari\u00f1o de 1984", "text": ""}
{"id": "312376", "revid": "6279", "url": "https://gl.wikipedia.org/wiki?curid=312376", "title": "Gran Premio de San Mari\u00f1o de 1983", "text": ""}
{"id": "312377", "revid": "6279", "url": "https://gl.wikipedia.org/wiki?curid=312377", "title": "Gran Premio de San Mari\u00f1o de 1982", "text": ""}
{"id": "312378", "revid": "6279", "url": "https://gl.wikipedia.org/wiki?curid=312378", "title": "Gran Premio de San Mari\u00f1o de 1981", "text": ""}
{"id": "312380", "revid": "1888", "url": "https://gl.wikipedia.org/wiki?curid=312380", "title": "Robustiano S\u00e1nchez Marroqu\u00edn", "text": "Robustiano S\u00e1nchez Marroqu\u00edn, finado en Madrid en 1920, foi un avogado e xornalista galego.\nTraxectoria.\nFillo de Francisco S\u00e1nchez de Parga e irm\u00e1n de Jos\u00e9 S\u00e1nchez Marroqu\u00edn. Secretario do Comit\u00e9 republicano de Viveiro en 1873. Foi redactor de \"El Farol\", \"El Globo\" (1891) e \"El Diario Espa\u00f1ol\". En 1899 aprobou as oposici\u00f3ns para secretarios de deputaci\u00f3ns provinciais. Foi vicepresidente do Comit\u00e9 Republicano do distrito do Congreso de Madrid (1902). Finou en Madrid a principios de 1920."}
{"id": "312381", "revid": "1888", "url": "https://gl.wikipedia.org/wiki?curid=312381", "title": "Jos\u00e9 S\u00e1nchez Marroqu\u00edn", "text": "Jos\u00e9 S\u00e1nchez Marroqu\u00edn, nado en Madrid, foi un avogado e pol\u00edtico espa\u00f1ol.\nTraxectoria.\nFillo de Francisco S\u00e1nchez de Parga e irm\u00e1n de Robustiano S\u00e1nchez Marroqu\u00edn. Foi alcalde de Viveiro en 1891. Foi suspendido como alcalde xunto con trece concelleiros polo gobernador civil o 15 de xullo de 1893. Foi detido en Santiago de Compostela en decembro de 1895 acusado de estafa. Marchou a Arxentina onde se integrou na sociedade Hijos del Partido de Vivero da que foi vogal en 1909."}
{"id": "312382", "revid": "89787", "url": "https://gl.wikipedia.org/wiki?curid=312382", "title": "Julio Prada Rodr\u00edguez", "text": "Julio Prada Rodr\u00edguez, nado en Ourense en 1966, \u00e9 un historiador galego.\nTraxectoria.\nDoutor en historia contempor\u00e1nea. \u00c9 profesor na Facultade de Historia do Campus de Ourense desde 2009. Traballa sobre a II Rep\u00fablica, a guerra civil e a represi\u00f3n franquista en Ourense e ten publicado traballos desta tem\u00e1tica. Foi coordinador do Proxecto de Investigaci\u00f3n Interuniversitario Nomes e voces."}
{"id": "312383", "revid": "98629", "url": "https://gl.wikipedia.org/wiki?curid=312383", "title": "Arnoglossus thori", "text": "Arnoglossus thori \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos b\u00f3tidos, co\u00f1ecida en galego como rapapelos, rapapelos punteado ou rasc\u00f3n de Thor.\nTaxonom\u00eda.\nA especie foi descrita por primeira vez en 1913 polo naturalista Kyle.\nAdemais de seu nome orixinario, e actualmente v\u00e1lido, ao longo da historia foi co\u00f1ecido polos seguintes sin\u00f3nimos:\nCaracter\u00edsticas.\nAs principais caracter\u00edsticas morfol\u00f3xicas desta especie son:\nH\u00e1bitat e distribuci\u00f3n.\n\u00c9 unha especie mari\u00f1a, bent\u00f3nica, demersal, que vive a profundidades superiores aos 100 m, sobre fondos areosos e lamacentos da plataforma continental.\nDistrib\u00faese polas costas do Atl\u00e1ntico oriental entre os 43\u00b0 N e os 6\u00b0 N, e entre os 26\u00b0 W e os 42\u00b0 E, desde Irlanda at\u00e9 Serra Leoa e as illas do Cabo Verde, e tam\u00e9n habita no mar Mediterr\u00e1neo at\u00e9 o mar Negro.\nBiolox\u00eda.\nAlim\u00e9ntase de pequenos peixes e invertebrados bent\u00f3nicos.\nReprod\u00facese durante os meses de abril a xullo.\nPesca.\nO rapapelos estreito \u00e9 un peixe comest\u00edbel, pesc\u00e1ndose activamente nas zonas onde vive.\nGalicia.\nO primeiro rexistro desta especie en Galicia f\u00edxoo De Buen en 1935, no seu traballo \"Fauna ictiol\u00f3gica. Cat\u00e1logo de los peces ib\u00e9ricos de la planicie continental, aguas dulces, pel\u00e1gicos y de los abismos pr\u00f3ximos, I parte\", \"Not. y Res. Inst. Esp. Ocean.\" 82: 89-148, no que o cita como \"Kyleia thori\". Posteriormente foi rexistrado en 1991 por E. Gonz\u00e1lez Gurriar\u00e1n, L. Ferrn\u00e1ndez, J. Freire, R. Mui\u00f1o e M. Rodr\u00edguez Sol\u00f3rzano en \"Estructura de la comunidad megabent\u00f3nica (crust\u00e1ceos dec\u00e1podos -\"Brachyura\"-y peces demersales) de la R\u00eda de Ferrol (NW de Espa\u00f1a)!, \"Bol. Inst. Esp. Ocean.\" 7 (2): 89-100."}
{"id": "312385", "revid": "1888", "url": "https://gl.wikipedia.org/wiki?curid=312385", "title": "Xulio Prada", "text": ""}
{"id": "312387", "revid": "22795", "url": "https://gl.wikipedia.org/wiki?curid=312387", "title": "Citharidae", "text": ""}
{"id": "312388", "revid": "5863", "url": "https://gl.wikipedia.org/wiki?curid=312388", "title": "Santuario de San Campio de Lonxe", "text": ""}
{"id": "312389", "revid": "5863", "url": "https://gl.wikipedia.org/wiki?curid=312389", "title": "Santuario de San Marti\u00f1o e San Campio de Figueir\u00f3", "text": ""}
{"id": "312392", "revid": "22570", "url": "https://gl.wikipedia.org/wiki?curid=312392", "title": "Cit\u00e1ridos", "text": "A dos cit\u00e1ridos (\"Citharidae\") \u00e9 unha pequena familia de peixes tele\u00f3steos acantopterixios da orde dos pleuronectiformes e suborde dos pleuronectoideos.\nTres dos seus x\u00e9neros habitan na rexi\u00f3n Indo-Pac\u00edfica, mentres que \"Citharus\" vive no Mediterr\u00e1neo e no Atl\u00e1ntico oriental, no noroeste de \u00c1frica.\nA familia comprende un total de sete especies, que alcanzan lonxitudes que var\u00edan entre os 14 e os 36\u00a0cm.\nCaracter\u00edsticas.\nA diferenza doutras familias desta orde, non est\u00e1 tan avanzada a asimetr\u00eda corporal: os cit\u00e1ridos te\u00f1en os ollos a ambos os lados da cabeza, nas aletas pelvianas te\u00f1en unha espi\u00f1a e cinco raios brandos, ambas de \nigual tama\u00f1o e cunha base estreita, e as aletas pectorais est\u00e1n ben desenvolvidas.\nTaxonom\u00eda.\nA familia dos \"Citharidae\" foi descrita en 1935 polo icti\u00f3logo e ocean\u00f3grafo espa\u00f1ol Fernando de Buen y Lozano.\nSin\u00f3nimos.\nAdemais de por este nome, co\u00f1\u00e9cese polo sin\u00f3nimo \"Brachypleurinae\" \nEtimolox\u00eda.\nO nome da familia, \"Citharidae\", est\u00e1 formado sobre a base do nome do seu x\u00e9nero tipo, \"Citharus\", e a desinencia do lat\u00edn cient\u00edfico \"-idae\", propia das familias de animais.\nPola s\u00faa parte, \"Citharus\" \u00e9 a forma masculiniza do lat\u00edn cl\u00e1sico da voz \"citara -ae\", \"c\u00edtara\", debido ao seu parecido \u00e1 forma deste instrumento musical.\nClasificaci\u00f3n.\nA\u00ednda que hai controversia, xa que debe clarificarse o status do x\u00e9nero \"Citharus\", podemos considerar que a familia subdiv\u00eddese en d\u00faas subfamilias, cun total de 7 especies agrupadas en 4 x\u00e9neros:\nFamilia \"Citharidae\""}
{"id": "312396", "revid": "109216", "url": "https://gl.wikipedia.org/wiki?curid=312396", "title": "Bernd Schneider", "text": "Bernd Schneider \u00e9 un ex-piloto de coches alem\u00e1n. Naceu en Sankt Ingbert, o 20 de xullo do 1964. Correu na F\u00f3rmula 1 e no DTM. No DTM conseguiu 5 campionatos (1997, 2000, 2001, 2003 e 2006) e 2 subcampionatos (1996 e 2002), polo que \u00e9 o piloto m\u00e1is laureado da competici\u00f3ns de turismos alem\u00e1. Ademais, tam\u00e9n foi campi\u00f3n do Campionato FIA GT en 1997, das 24 Horas de Spa en 1989 e 2013, das 24 Horas de N\u00fcrburgring en 2013, das 24 Horas de Dubai en 2013, das 12 Horas de Bathrust en 2013 e das 12 Horas do Golfo no ano 2013, tam\u00e9n. Bernd Schneider sempre estivo vinculado \u00e1 marca Mercedes-Benz.\nTraxectoria.\nXuventude.\nBernd comezou no karting sendo moi novo. Despois duns anos, o alem\u00e1n f\u00edxose con varios t\u00edtulos coma o Campionato Europeo de Karting do ano 1982.\nMonoprazas.\nM\u00e1is tarde, no ano 1986, chegou \u00e1 F\u00f3rmula 3 alem\u00e1, t\u00edtulo que ga\u00f1ou no ano seguinte. Estes resultados chamaron a atenci\u00f3n de moitos xefes, e en 1989, Schneider debutou na F\u00f3rmula 1 co equipo Zakspeed.\nDTM.\nNa tempada 1992, Schneider debutou no DTM. Ese ano finalizou terceiro, ao igual que no ano seguinte. Nos anos 1997, 2000, 2001, 2003 e 2006, Bernd Shneider conseguiu o t\u00edtulo do DTM mentres que en 1996 e 2002 logrou o subt\u00edtulo.\nResistencia.\nBernd disputou durante moitos anos da s\u00faa carreira as 24 Horas de Le Mans. Pero o seu ano cumio neste tipo de carreiras foi o 2013. Nese ano, Bernd Schneider conseguiu as 24 Horas de Spa, as 24 Horas de N\u00fcrburgring, as 24 Horas de Dubai, as 12 Horas de Bathrust e as 12 Horas do Golfo."}
{"id": "312400", "revid": "12452", "url": "https://gl.wikipedia.org/wiki?curid=312400", "title": "Emilio Xos\u00e9 \u00cdnsua L\u00f3pez", "text": ""}
{"id": "312404", "revid": "22570", "url": "https://gl.wikipedia.org/wiki?curid=312404", "title": "Gran Premio de Dallas de 1984", "text": "O Gran Premio de Dallas de 1984 foi unha carreira de F\u00f3rmula Un celebrada o 8 de xullo de 1984 en Dallas, Texas. Foi a novena carreira da tempada de F\u00f3rmula Un de .\nResumo.\nO finland\u00e9s Keke Rosberg ga\u00f1ou a s\u00faa \u00fanica carreira da tempada no Gran Premio de Dallas. A carreira foi unha das d\u00faas carreiras de 1984 onde non puntuaron ning\u00fan dos dous McLaren pilotados por Niki Lauda e Alain Prost (B\u00e9lxica foi o outro), e deu a Honda a s\u00faa primeira vitoria nun Gran Premio cun motor turbo e o primeiro Gran Premio ga\u00f1ado polo xigante xapon\u00e9s desde o Gran Premio de Italia de 1967. Ren\u00e9 Arnoux no Ferrari foi o \u00fanico coche na volta do l\u00edder ao final, logo de sa\u00edr desde o pit lane debido a un fallo el\u00e9ctrico na volta de quecemento, mentres que Elio de Angelis chegou terceiro a meta co Lotus. Foi a \u00fanica carreira da tempada que os coches que usaban pneum\u00e1ticos Goodyear encheron as tres prazas do podio.\nO evento foi concibido como un xeito de demostrar o status de Dallas como unha \"cidade de clase mundial\" e vencer os 38\u00a0\u00b0C de calor, unha superficie de pista desintegrada e unha longa fin de semana chea de rumores sobre a s\u00faa cancelaci\u00f3n. O estreito e revirado circu\u00edto presentouse nas Texas State Fair Grounds coa axuda do fundador do Gran Premio do oeste dos Estados Unidos Chris Pook, contaba con d\u00faas curvas moi pechadas e a\u00ednda que o trazado era visto como interesante e foi ben recibido polos pilotos (a\u00ednda que alg\u00fans pensaban que unha ou dous das chicanas era m\u00e1is estreita do que ti\u00f1an que ser), todos tiveron problemas coa falta de zonas de escape e coa superficie que se desfixo durante a carreira e converteu a pista m\u00e1is nunha pista de Rallycross que nun circu\u00edto do Gran Premio. O asfalto burbullou antes da cualificaci\u00f3n, e logo dunhas cantas voltas, comezou a crebarse.\nLogo da primeira pr\u00e1ctica do venres, os pilotos de Lotus, Nigel Mansell e De Angelis, partiron da primeira fila. Mansell que logrou a primeira pole position da s\u00faa carreira, dixo que a pista provisional fora o circu\u00edto m\u00e1is duro no que pilotara nunca. Nelson Piquet pregunt\u00e1base se a intensa calor da pista rematar\u00eda primeiro cos pilotos ou cos coches. a cualificaci\u00f3n da tarde viu como as temperaturas segu\u00edan aumentando pasando dos 38\u00a0\u00b0C. Goodyear rexistrou a maior temperatura da pista nos seus 20 anos nas carreiras, 66\u00a0\u00b0C.\nDallas foi a primeira vez desde o Gran Premio dos Pa\u00edses Baixos de 1978 en Zandvoort no que os pilotos de Lotus cualificaron na primeira fila da grella. Nesa ocasi\u00f3n, o Campi\u00f3n Mundial de Mario Andretti e o seu compa\u00f1eiro de equipo Ronnie Peterson cualificaron 1\u00ba e 2\u00ba.\nLogo da carreira de famosos de Renault do s\u00e1bado, Stirling Moss presentouse ao expresidente dos Estados Unidos Jimmy Carter na suite VIP, dicindo: \"Nunca din a man a un presidente\". Carter reco\u00f1eceu a Moss inmediatamente.\nA carreira estaba programada para comezar \u00e1s 11 da ma\u00f1\u00e1 do domingo, tres horas antes do habitual, a causa da calor, cos 30 minutos de quecemento previstos para as 7:45. Aparentemente \"demasiado\" cedo para o piloto de Williams Jacques Laffite, que chegou ao circu\u00edto en pixama. O warm-up foi atrasado e logo cancelado, debido a que unha carreira de 50 voltas de Can-Am o s\u00e1bado danara o circu\u00edto de tal xeito que as reparaci\u00f3ns de urxencia duraran toda a noite, e continuaron ata 30 minutos antes do comezo da carreira (as reparaci\u00f3ns inclu\u00edron unha retroescavadora sacando o asfalto roto e substitu\u00edndoo por cemento de secado r\u00e1pido). Niki Lauda e Alain Prost trataron de organizar un boicot entre os pilotos, pero Rosberg insistiu en que deb\u00edan competir.\n\"Non sei a que v\u00e9n tanto alboroto\", dixo Rosberg. \"Todos nos queixamos xusto antes de empezar e logo sairemos \u00e1 carreira como de costume. Chegamos ata aqu\u00ed e todo esta listo para a carreira. Con boa superficie ou sen superficie na pista, sabedes tan ben coma min que imos disputar a carreira\".\nBernie Ecclestone non quer\u00eda ter 90.000 fans decepcionados no circu\u00edto, nin aos espectadores de todo o mundo, polo que a carreira iniciouse con Larry Hagman (J.R. Ewing na serie de televisi\u00f3n \" Dallas\") axitando a bandeira verde para iniciar a volta de quecemento.\nMansell liderou case a metade da carreira desde a s\u00faa primeira pole position. Derek Warwick adiantou a de Angelis, cuxo motor sufriu un fallo no acendido, acercouse a Mansell varias veces, pero non puido adiantalo. Retirouse logo dun intento de pasalo na volta 11 que deu lugar a un trompo. Lauda foi o seguinte en desafiar a Mansell, pero foi pasado por de Angelis.\nOs cinco primeiros coches (Mansell, de Angelis, Lauda, Rosberg, Prost) marchaban en grupo, e na volta 14, Rosberg pasou Lauda polo terceiro e acercouse aos dous Lotus. Pasou a de Angelis na volta 18, e pronto comezou a buscar a forma de adiantar a Mansell. Arnoux, cuarto cualificado, fora incapaz de arrincar o seu coche na grella, e comezou a carreira desde a parte traseira do paquete. Ao final da primeira volta, xa pasara sete coches e xunto a Piquet pechaban o grupo de l\u00edderes.\nRosberg, logo de intercambiarse varias veces lugares con Prost, conseguiu pasar a Lauda e De Angelis, finalmente obrigou a Mansell a cometer un erro o suficientemente grande para tomar o liderado. En tres voltas, Mansell, cuxos pneum\u00e1ticos dianteiros desaparec\u00edan rapidamente, perdeu tres lugares m\u00e1is antes de entrar en boxes na volta 38. Piquet converteuse no noveno coche en retirarse logo de bater co muro, e Arnoux quedou entre os cinco primeiros.\nProst tomou o liderado de Rosberg na volta 49, e rapidamente abriu unha vantaxe de 7\u00b45 segundos, pero oito voltas m\u00e1is tarde tocou un muro e danou unha lamia. Rosberg herdou unha vantaxe de 10 segundos sobre Arnoux, e, en parte grazas a un sistema de refrixeraci\u00f3n especial no casco do piloto, logrou a s\u00faa \u00fanica vitoria do ano para Williams, alcanzouse o l\u00edmite de d\u00faas horas unha volta antes das 68 programadas.\nDe Angelis chegou a meta terceiro, comodamente por diante de Laffite no segundo Williams. Mansell golpeou contra o muro. Mansell derrapou na \u00faltima curva, o seu coche desacelerou na recta final, coa viseira levantada e os cint\u00f3s de seguridade colgando sobre o lado do coche, saltou do seu Lotus negro e tratou de empuxalo ata a meta, pero derrubouse esgotado polo calor opresivo antes de chegar \u00e1 li\u00f1a de meta. Clasificouse sexto, con tres voltas perdidas.\nA calor abafante foi un factor para que o Gran Premio de Dallas se convertese nun feito illado. O ano seguinte substitu\u00eduno lo Gran Premio de Australia. A F\u00f3rmula Un non volveu ao estado de Texas ata o Gran Premio dos Estados Unidos de 2012 no recentemente constru\u00eddo Circu\u00edto das Am\u00e9ricas, situado na capital do estado en Austin."}
{"id": "312408", "revid": "1093", "url": "https://gl.wikipedia.org/wiki?curid=312408", "title": "Colmeiro", "text": "O apelido galego Colmeiro pode referirse a:"}
{"id": "312413", "revid": "89787", "url": "https://gl.wikipedia.org/wiki?curid=312413", "title": "Juli\u00e1n Gil (televisi\u00f3n)", "text": "Juli\u00e1n El\u00edas Gil Beltr\u00e1n, m\u00e1is co\u00f1ecido como Juli\u00e1n Gil, nado o 13 de xu\u00f1o de 1970 en Buenos Aires \u00e9 un actor, modelo e presentador arxentino moi co\u00f1ecido no \u00e1mbito da televisi\u00f3n, tanto en series de ficci\u00f3n como en programas e concursos televisivos.\nTraxector\u00eda.\nJuli\u00e1n Gil \u00e9 un actor reco\u00f1ecido internacionalmente polo seu traballo en telenovelas.\nEn 2014, protagonizou, no papel de Patricio Iturbide, \"Hasta el fin del mundo\"."}
{"id": "312424", "revid": "27155", "url": "https://gl.wikipedia.org/wiki?curid=312424", "title": "Tetraciclinas", "text": "As tetraciclinas son un grupo de antibi\u00f3ticos de amplo espectro entre os que destacan a tetraciclina e a \"terramicina\" (oxitetraciclina). Algunhas son naturais orixinadas polas bacterias do x\u00e9nero \"Streptomyces\" e outras semisint\u00e9ticas. A s\u00faa utilidade terap\u00e9utica viuse ultimamente reducida pola aparici\u00f3n de resistencias bacterianas a eles, pero a\u00ednda as\u00ed seguen sendo o tratamento de elecci\u00f3n para moitas doenzas espec\u00edficas.\nO seu nome procede da estrutura de catro aneis ou ciclos que presentan. A IUPAC def\u00edneos como \"unha subclase de polic\u00e9tidos que te\u00f1en un esqueleto de octahidrotetraceno-2-carboxamida\" .\nUsos terap\u00e9uticos.\nAs tetraciclinas \u00fasanse xeralmente no tratamento de infecci\u00f3ns do tracto respiratorio, seos nasais, o\u00eddo medio, tracto urinario, e intestinos, e tam\u00e9n no tratamento da gonorrea, especialmente en pacientes al\u00e9rxicos a antibi\u00f3ticos beta-lact\u00e1micos e macr\u00f3lidos, a\u00ednda que xa non se usan tanto como hai alg\u00fans anos debido \u00e1 aparici\u00f3n de resistencias bacterianas.\nUn uso moi com\u00fan das tetraciclinas \u00e9 o tratamento do acne e a ros\u00e1cea (tetraciclina, oxitetraciclina, doxiciclina, ou minociclina) . Pero tam\u00e9n se usa o macr\u00f3lido eritromicina.\nA doxiciclina util\u00edzase tam\u00e9n como tratamento profil\u00e1ctico contra a infecci\u00f3n por \"Bacillus anthracis\" (carbuncho, que no mundo anglosax\u00f3n chaman \"anthrax\") e \u00e9 efectiva contra a \"Yersinia pestis\", o axente infeccioso da peste bub\u00f3nica. Tam\u00e9n se usa como tratamento e profilaxe contra a malaria, e para tratar a elefant\u00edase.\nAs tetraciclinas a\u00ednda son o tratamento de elecci\u00f3n para as infecci\u00f3ns causadas por \"Chlamydia\" (tracoma, psittacose, salpinxite, uretrite, e linfogranuloma ven\u00e9reo), \"Rickettsia\" (tifo, febre das Monta\u00f1as Rochosas), brucelose, e infecci\u00f3ns por espiroquetas (borreliose, s\u00edfilis, e enfermidade de Lyme). Ademais, poden utilizarse contra o carbuncho (producido por \"Bacillus anthracis\"), peste bub\u00f3nica, tularemia, e infecci\u00f3n por \"Legionella\". Tam\u00e9n se usa en veterinaria para tratar os porcos e outros animais.\nPoden tam\u00e9n ter un efecto beneficioso na reduci\u00f3n da duraci\u00f3n e gravidade dos casos de c\u00f3lera, a\u00ednda que est\u00e1n aparecendo resistencias \u00e1 droga, e os seus efectos sobre a mortalidade total son cuestionados.\nA demeclociclina ten un uso adicional no tratamento da s\u00edndrome de secreci\u00f3n inadecuada da hormona antidiur\u00e9tica.\nOs derivados da tetraciclina est\u00e1n sendo investigados no tratamento de certos trastornos inflamatorios.\nEfectos secundarios.\nOs efectos secundarios das tetraciclinas non son com\u00fans, pero o m\u00e1is notable \u00e9 a fototoxicidade. Incrementa o risco de queimaduras solares ao expo\u00f1erse ao sol ou outras fontes, o cal debe terse en conta cando se toma doxiciclina como profilaxe contra a malaria.\nPoden causar trastornos de est\u00f3mago ou intestino, e, en raras ocasi\u00f3ns, reacci\u00f3ns al\u00e9rxicas. Raramente, poden producir dores de cabeza e problemas de visi\u00f3n.\nAs tetraciclinas son terat\u00f3xenos debido a que poden actuar sobre o feto (despois das 18 semanas de xestaci\u00f3n) e causar decoloraci\u00f3n dos dentes cando saen na infancia. Por esta raz\u00f3n, est\u00e1 contraindicado o seu uso en nenos de menos de 8 anos, a\u00ednda que o seu uso \u00e9 seguro nas primeiras 18 semanas de embarazo.\nAlg\u00fans pacientes que toman tetraciclinas requiren supervivsi\u00f3n m\u00e9dica porque poden causar esteatose e hepatotoxicidade.\nPrecauci\u00f3ns.\nAs tetraciclinas deben utilizarse con precauci\u00f3n nos casos de disfunci\u00f3ns hep\u00e1ticas e as que son solubles en auga e urina empeoran a insuficiencia renal (pero non no caso de tetraciclinas liposolubles como a doxiciclina e minociclina). Poden incrementar a debilidade muscular en casos de miastenia gravis e exacerbar o lupus eritematoso sist\u00e9mico. Os ant\u00e1cidos reducen a absorci\u00f3n de todas as tetraciclinas, e os produtos l\u00e1cteos reducen notablemente a absorci\u00f3n de todas as tetraciclinas ag\u00e1s a minociclina.\nOs produtos da degradaci\u00f3n das tetraciclinas son t\u00f3xicos e poden causar a s\u00edndrome de Fanconi, unha doenza potencialmente letal que afecta ao t\u00fabulo proximal dos nefr\u00f3ns do ril. Debe terse en conta a posible hepatotoxicidade.\nAntes pens\u00e1base que as tetraciclinas diminu\u00edan a efectividade de moitos tipos de contraceptivos hormonais, pero as investigaci\u00f3ns m\u00e1is recentes indican que non hai unha perda significativa de efectividade dos contraceptivos orais co uso da maior\u00eda das tetraciclinas. A\u00ednda as\u00ed, moitos m\u00e9dicos a\u00ednda recomendan o uso de m\u00e9todos contraceptivos de barreira cando se est\u00e1n tomando tetraciclinas.\nContraindicaci\u00f3ns.\nO uso da tetraciclina deber\u00eda evitarse en mulleres lactantes ou pre\u00f1adas, e en nenos aos que lles est\u00e1n sa\u00edndo os dentes porque pode orixinarlles manchas permanentes nos dentes, e posiblemente afectar ao crecemento dos dentes e \u00f3sos.\nO uso durante as primeiras 12 semanas de embarazo non parece incrementar o risco de ning\u00fan defecto de nacemento importante. Poder\u00eda haber un pequeno incremento do risco de defectos de menor importancia, como hernia inguinal, pero o n\u00famero de informes nese sentido \u00e9 moi pequeno para asegurar que existe realmente un risco.\nNa preparaci\u00f3n da tetraciclina debe terse en conta a s\u00faa estabilidade para evitar a formaci\u00f3n de epi-anhidrotetraciclinas t\u00f3xicas.\nModo de acci\u00f3n.\nAs tetraciclinas son inhibidores da s\u00edntese proteica, xa que inhiben a uni\u00f3n do aminoacil-ARNt ao complexo ARNm-ribosoma, principalmente porque se unen \u00e1 subunidade de 30 S do ribosoma no complexo de traduci\u00f3n do ARNm.\nTam\u00e9n se comprobou que as tetraciclinas inhiben as metaloproteinases de matriz, que est\u00e1n presentes en tumores met\u00e1stases e procesos inflamatorios. Este mecanismo non ten efecto antibi\u00f3tico , pero levou a facer unha extensa investigaci\u00f3n sobre tetraciclinas quimicamente modificadas ou CMTs (como a inciclinida) para utilizalas no tratamento da ros\u00e1cea, acne, diabetes e varios tipos de neoplasias (inhiben a anxiox\u00e9nese en met\u00e1stases).\nEn setembro de 2007 anunciouse que a inciclinida non era efectiva para tratar a ros\u00e1cea.\nRealiz\u00e1ronse varios ensaios sobre tetraciclinas modificadas e non modificadas para o tratamento de c\u00e1nceres humanos, nos cales se obtiveron resultados prometedores co CMT-3 en pacientes con sarcoma de Kaposi.\nFarmacocin\u00e9tica.\nEn canto \u00e1 s\u00faa farmacocin\u00e9tica as tetraciclinas abs\u00f3rbense de forma r\u00e1pida e completa a nivel do tubo dixestivo, fundamentalmente no intestino delgado, e atinguen a s\u00faa m\u00e1xima concentraci\u00f3n en sangue nun prazo de entre tres e seis horas. Por v\u00eda parenteral abs\u00f3rbense de forma \u00f3ptima, especialmente a rolitetraciclina.\nA s\u00faa uni\u00f3n a prote\u00ednas plasm\u00e1ticas \u00e9 moi variable: desde o 20% da oxitetraciclina ao 90% da doxiciclina.\nDistrib\u00faense por todos os tecidos, especialmente no tecido \u00f3seo, e penetran no interior das c\u00e9lulas. Atravesan a barreira placentaria, pero non a hematoencef\u00e1lica, e como consecuencia poden contrindicarse no embarazo.\nMetabol\u00edzanse en todo o organismo de forma parcial, elimin\u00e1ndose a maior parte en forma inalterada pola urina. Debido \u00e1 s\u00faa alta concentraci\u00f3n en bile presentan o fen\u00f3meno da recirculaci\u00f3n entero-hep\u00e1tica, e poden encontrarse parcialmente excretadas nas feces.\nA nivel renal presentan fen\u00f3menos de reabsorci\u00f3n tubular m\u00e1is ou menos intensos en funci\u00f3n do tipo de tetraciclina, o que explica as diferenzas respecto \u00e1 vida media dentro do grupo. A clortetraciclina \u00e9 a de menor vida media (unhas 5 horas), mentres que a doxiciclina ten m\u00e1is de 15.\nResistencia.\nAs bacterias fanse resistentes \u00e1 tetraciclina polo menos por tres mecanismos: inactivaci\u00f3n encim\u00e1tica da tetraciclina, bombeo, e protecci\u00f3n do ribosoma. A inactivaci\u00f3n \u00e9 o tipo m\u00e1is raro de resistencia, e consiste na adici\u00f3n dun grupo acetilo \u00e1 mol\u00e9cula, o que causa a inactivaci\u00f3n do f\u00e1rmaco. No bombeo ou efluxo do produto, un xene de resistencia codifica unha prote\u00edna de membrana que bombea activamente a tetraciclina f\u00f3ra da c\u00e9lula. Este \u00e9 o mecanismo de acci\u00f3n que se observa no xene de resistencia \u00e1 tetraciclina do pl\u00e1smido artificial pBR322. No mecanismo de protecci\u00f3n ribos\u00f3mica, un xene de resistencia codifica unha prote\u00edna que pode ter varios efectos, dependendo de en que xene sexa transferido. Atop\u00e1ronse seis clases de xenes/prote\u00ednas de protecci\u00f3n dos ribosomas, todos con moita homolox\u00eda na s\u00faa secuencia, o que suxire un antepasado com\u00fan na evoluci\u00f3n destes organismos.\nPosibles mecanismos de acci\u00f3n destas prote\u00ednas protectoras son: \nTodos estes cambios no ribosoma son reversibles (non covalentes) porque os ribosomas illados de organismos tanto resistentes coma susceptibles \u00e1 tetraciclina poden unirse \u00e1 tetraciclina igualmente ben \"in vitro\".\nAdministraci\u00f3n.\nCando se inxire, recom\u00e9ndase xeralmente que as tetraciclinas m\u00e1is hidrosolubles e de curta acci\u00f3n (tetraciclina, clortetraciclina, oxitetraciclina, demeclociclina e metaciclina) se tomen cun vaso cheo de auga, d\u00faas horas antes de comer ou d\u00faas horas despois de comer. Isto d\u00e9bese en parte a que a maior\u00eda das tetraciclinas se unen coa comida e tam\u00e9n co magnesio, aluminio, ferro e calcio, o que reduce a s\u00faa capacidade de seren absorbidas polo corpo. Recom\u00e9ndase evitar o consumo de produtos l\u00e1cteos, ant\u00e1cidos, ou de preparaci\u00f3ns que conte\u00f1an ferro cerca do momento en que se vai a tomar o f\u00e1rmaco. Hai excepci\u00f3ns parciais a estas regras no caso da doxiciclina e minociclina, que poden tomarse coa comida (pero non con ferro, ant\u00e1cidos, ou suplementos de calcio). A minociclina, pode tomarse con produtos l\u00e1cteos porque non quela facilmente o calcio, a\u00ednda que os l\u00e1cteos dimin\u00faen lixeiramente a absorci\u00f3n da minociclina.\nHistoria.\nO primeiro membro do grupo que foi descuberto foi a clortetraciclina (\"aureomicina\") a finais da d\u00e9cada de 1940 por Dr. Benjamin Duggar, un cient\u00edfico dos Lederle Laboratories que obtivo a substancia dunha bacteria do solo chamada \"Streptomyces aureofaciens\". A oxitetraciclina (\"terramicina\") foi descuberta pouco despois por A. C. Finlay et al.; e proced\u00eda doutra bacteria similar chamada \"Streptomyces rimosus\". Robert Burns Woodward determinou a estrutura da oxitetraciclina permitindo a Lloyd H. Conover producir con \u00e9xito a tetraciclina como un produto sint\u00e9tico (a pesar de que a tetraciclina tam\u00e9n a producen as bacterias \"Streptomyces\"). O desenvolvemento de moitos antibi\u00f3ticos quimicamente alterados deu lugar a diversas tetraciclinas. En xu\u00f1o de 2005 foi utilizada a tigeciclina, o primeiro membro dun novo subgrupo de tetraciclinas chamado glicilciclinas, para tratar infecci\u00f3ns resistentes a outros antimicrobianos inclu\u00edndo as tetraciclinas convencionais.\nExemplos.\nInd\u00edcanse os exemplos principais de tetraciclinas naturais e semisint\u00e9ticas, a s\u00faa vida media e o seu c\u00f3digo ATC \nA tixeciclina, que xeralmente se clasifica como unha glicilciclina, pode considerarse tam\u00e9n unha tetraciclina. Unha tetraciclina que se est\u00e1 probando experimentalmente \u00e9 a PTK 0796 . Outras tetraciclinas son: penimepiciclina (J01AA10) e clomociclina (J01AA11)."}
{"id": "312425", "revid": "22570", "url": "https://gl.wikipedia.org/wiki?curid=312425", "title": "Gamonal, Burgos", "text": "Gamonal de R\u00edo Pico foi un antigo municipio da provincia de Burgos, en Castela e Le\u00f3n. Foi anexionado ao municipio de Burgos en 1955 e desde ent\u00f3n \u00e9 o seu barrio m\u00e1is poboado, con m\u00e1is de 60.000 habitantes.\nSituaci\u00f3n.\nGamonal sit\u00faase nunha chaira que se estende entre as veigas dos r\u00edos Arlanz\u00f3n, Vena e Pico. O n\u00facleo primitivo e os seus edificios m\u00e1is destacados, como a Igrexa de Santa Mar\u00eda la Real y Antigua e a Casa do Concello, atop\u00e1banse xunto ao Cami\u00f1o real de Francia, trazado que constituir\u00eda despois a estrada N-I.\nHistoria.\nTras a s\u00faa anexi\u00f3n en 1955 ao municipio de Burgos, ser\u00edan constru\u00eddos en Gamonal durante as d\u00e9cadas de 1970 e 1980 m\u00faltiples bloques de edificios de vivendas, que o converter\u00edan nunha das zonas con maior densidade de poboaci\u00f3n da capital burgalesa debido ao aluvi\u00f3n inmigratorio motivado pola apertura de pol\u00edgonos industriais nas proximidades. O eixe principal era, e segue sendo, a r\u00faa Vitoria (principal r\u00faa de Burgos con m\u00e1is de 5\u00a0km de lonxitude) pola que transcorr\u00eda naqueles tempos a Nacional I (Madrid-Ir\u00fan), se ben a maior\u00eda do tr\u00e1fico que antes cruzaba a cidade pasou a facelo polas diferentes v\u00edas de circunvalaci\u00f3n que se foron constru\u00edndo dende finais dos anos 70 ata a primeira d\u00e9cada do s\u00e9culo XXI.\nEn 2014 tivo lugar un conflito entre veci\u00f1os e o concello pola realizaci\u00f3n dunhas obras na r\u00faa Vitoria para convertila nun bulevar cun custo de 8,5 mill\u00f3ns de euros. Isto desencadeou nunha serie de manifestaci\u00f3ns e disturbios ata que o alcalde Javier Lacalle anunciou a paralizaci\u00f3n das obras."}
{"id": "312426", "revid": "10599", "url": "https://gl.wikipedia.org/wiki?curid=312426", "title": "Gamonal de R\u00edo Pico", "text": ""}
{"id": "312428", "revid": "22570", "url": "https://gl.wikipedia.org/wiki?curid=312428", "title": "Serra de Gredos", "text": "A serra de Gredos \u00e9 unha serra do centro de Espa\u00f1a pertencente ao Sistema Central, situada entre as provincias de Salamanca, C\u00e1ceres, \u00c1vila, Madrid e Toledo. A s\u00faa m\u00e1xima altitude d\u00e1se na provincia de \u00c1vila na Praza do Mouro Almanzor a 2.592 msnm, que divide os termos municipais de Zapardiel de la Ribera e Candeleda.\nEst\u00e1 declarada parque rexional dentro de Castela e Le\u00f3n, e \u00e9 o \u00fanico parque rexional, xunto co de Picos de Europa en Le\u00f3n, da comunidade aut\u00f3noma. Gredos \u00e9 unha das serras m\u00e1is extensas do Sistema Central e est\u00e1 composta por cinco vales fluviais: Alto Tormes, Alto Alberche, Ti\u00e9tar Oriental, Ti\u00e9tar Occidental e a Vera, e val do Ambroz.\nEn torno \u00e1s s\u00faas grandes moles gran\u00edticas basculan tres comunidades aut\u00f3nomas: Castela e Le\u00f3n, Estremadura e Madrid; estend\u00e9ndose de leste a oeste dende San Mart\u00edn de Valdeiglesias a Herv\u00e1s e de norte a sur do val do Tormes a Rosarito. O seu agreste relevo serviu de refuxio \u00e1 tribo celta m\u00e1is meridional, os vet\u00f3ns, e a outros rebeldes hist\u00f3ricos como El Empecinado ou o maquis."}
{"id": "312429", "revid": "1131", "url": "https://gl.wikipedia.org/wiki?curid=312429", "title": "Pico Almanzor", "text": "O pico Almanzor, tam\u00e9n co\u00f1ecido como Plaza del Moro Almanzor, \u00e9 unha monta\u00f1a do centro da pen\u00ednsula ib\u00e9rica, o cumio m\u00e1is alto da serra de Gredos e de todo o Sistema Central, con 2592 msnm de altitude e unha prominencia de 1690 m. Est\u00e1 considerada un \u00abpico ultraprominente\u00bb, categor\u00eda que incl\u00fae \u00e1s monta\u00f1as cunha prominencia maior de 1500 m.\nLocal\u00edzase na provincia castel\u00e1n-leonesa de \u00c1vila, Espa\u00f1a. O seu cumio forma parte da divisoria entre os municipios de Zapardiel de la Ribera e Candeleda.\nO Almanzor \u00e9 un pico moi pouco erosionado, de formaci\u00f3n gran\u00edtica, levantado durante a oroxenia alpina. Pertence ao chamado Circo de Gredos e o seu \u00e1mbito \u00e9 h\u00e1bitat dunha subespecie da p\u00edntega com\u00fan, \"Salamandra salamandra almanzoris\", que toma o seu nome do pico e que \u00e9 end\u00e9mica duns poucos vales glaciares da serra.\nO seu nome prov\u00e9n de Almanzor, l\u00edder militar e relixioso durante o Califato de C\u00f3rdoba. A lenda conta que Almanzor foi o primeiro en subir a este pico."}
{"id": "312431", "revid": "27155", "url": "https://gl.wikipedia.org/wiki?curid=312431", "title": "P\u00e9ptido antibacteriano", "text": ""}
{"id": "312435", "revid": "10599", "url": "https://gl.wikipedia.org/wiki?curid=312435", "title": "Ciudadanos", "text": ""}
{"id": "312436", "revid": "89787", "url": "https://gl.wikipedia.org/wiki?curid=312436", "title": "Eimantas Bend\u017eius", "text": "Eimantas Bend\u017eius, nado o 23 de abril de 1990 en Klaip\u0117da, \u00e9 un xogador profesional de baloncesto lituano que xoga para o Dinamo Basket Sassari da Lega Basket Serie A. Cunha estatura de 2,03 metros xoga na posici\u00f3n de ala.\nTraxectoria profesional.\nO 3 de xu\u00f1o de 2015, anunciouse a s\u00faa fichaxe polo Obradoiro CAB da Liga ACB, e foi presentado o 11 de xu\u00f1o.\nO 8 de xullo de 2020, Bendzius asinou co Dinamo Basket Sassari da Lega Basket Serie A italiana."}
{"id": "312437", "revid": "23204", "url": "https://gl.wikipedia.org/wiki?curid=312437", "title": "Cag\u00f3n", "text": ""}
{"id": "312438", "revid": "23204", "url": "https://gl.wikipedia.org/wiki?curid=312438", "title": "Cagulo", "text": ""}
{"id": "312439", "revid": "23204", "url": "https://gl.wikipedia.org/wiki?curid=312439", "title": "Mang\u00f3n", "text": ""}
{"id": "312443", "revid": "10599", "url": "https://gl.wikipedia.org/wiki?curid=312443", "title": "Francisco Javier de Burgos", "text": ""}
{"id": "312447", "revid": "51040", "url": "https://gl.wikipedia.org/wiki?curid=312447", "title": "Torcaza", "text": ""}
{"id": "312448", "revid": "56817", "url": "https://gl.wikipedia.org/wiki?curid=312448", "title": "Igrexa cat\u00f3lica bizantina grega", "text": "A Igrexa cat\u00f3lica bizantina grega \u00e9 unha Igrexa particular da Igrexa cat\u00f3lica, estabelecida no s\u00e9culo XIX.\nEstrutura.\nA Igrexa grega estrut\u00farase en dous exarcados apost\u00f3licos, o de Grecia e o de Constantinopla."}
{"id": "312449", "revid": "839", "url": "https://gl.wikipedia.org/wiki?curid=312449", "title": "Arrasate", "text": ""}
{"id": "312451", "revid": "1888", "url": "https://gl.wikipedia.org/wiki?curid=312451", "title": "Manuel Rivas Seivane", "text": "Manuel Rivas Seivane foi un xornalista galego.\nTraxectoria.\nFoi correspondente de \"El Progreso\" en Mondo\u00f1edo (1921-1922), onde publicou o relato \"Equivocaci\u00f3n fatal\". Colaborou en \"Justicia\" e por un artigo publicado nese peri\u00f3dico foi condenado pola Audiencia de Lugo o 7 de novembro de 1924 por inxurias a Manuel D\u00edaz Leivas e ao sacerdote Jos\u00e9 Mar\u00eda Agrelo, en causa que chegou ao Tribunal Supremo. Foi funcionario municipal do Concello de Mondo\u00f1edo. Foi candidato nas elecci\u00f3ns municipais do 12 de abril de 1931. Na Rep\u00fablica dirixiu \"El Bolet\u00edn Socialista\" de Mondo\u00f1edo. Tam\u00e9n colaborou en \"Faro Villalb\u00e9s\", onde publicou unha serie de artigos baixo o t\u00edtulo \"El Derecho y la Democracia\", e \"El Momento\" de Viveiro, usando o pseud\u00f3nimo Juan del Pueblo. Presentouse \u00e1s oposici\u00f3ns para secretarios de xulgados municipais en 1931, e \u00e1s oposici\u00f3ns para secretarios de concellos en 1935. Co golpe de Estado do 18 de xullo de 1936 exiliouse en Cuba."}
{"id": "312453", "revid": "839", "url": "https://gl.wikipedia.org/wiki?curid=312453", "title": "Vasyl Velychkovskyi", "text": "Vasyl Velychkovskyi (en ), nado en Stanislau (Austria-Hungr\u00eda) o 1 de xu\u00f1o de 1903 e finado en Winnipeg o 30 de xu\u00f1o de 1973, foi un eclesi\u00e1stico cat\u00f3lico ucra\u00edno, bispo auxiliar de Lviv entre 1959 e 1973, beatificado en 2001 por Xo\u00e1n Paulo II.\nTraxectoria.\nO 29 de agosto de 1925 profesou na Congregaci\u00f3n do Sant\u00edsimo Redentor, e o 9 de outubro foi ordenado sacerdote da mesma polo auxiliar de Lviv Yosyf Botsian. En 1942 chegou a ser abade do mosteiro de Ternopil, mais o NKVD arrestouno en 1945. Foi condenado a morte, mais a s\u00faa sentenza foi trocada por 10 anos de traballos forzados.\nO 4 de febreiro de 1963 o metropolita Yosyf Slipyi, antes de ser expulsado do pa\u00eds polos sovi\u00e9ticos, ordenouno nun hotel de Moscova bispo auxiliar e \"locum tenens\" de Lviv. En 1969 foi arrestado novamente, e permaneceu na cadea at\u00e9 a s\u00faa liberaci\u00f3n e expulsi\u00f3n do pa\u00eds en 1972. Finou en Winnipeg o 30 de xu\u00f1o de 1973.\nCulto.\nFoi beatificado polo papa Xo\u00e1n Paulo II o 27 de xu\u00f1o de 2001 na s\u00faa viaxe a Ucra\u00edna. A s\u00faa festa cel\u00e9brase o 27 de xu\u00f1o, xunto a Mykolai Charnetskyi e 24 compa\u00f1eiros.\nTrinta anos logo do seu pasamento, o seu corpo foi achado case incorrupto. Os seus restos descansan na igrexa ucra\u00edna de San Xos\u00e9, en Winnipeg."}
{"id": "312454", "revid": "1131", "url": "https://gl.wikipedia.org/wiki?curid=312454", "title": "Josep Salvany i Lleopart", "text": "Josep Salvany i Lleopart nado en Cervera en 1777-1778 e morto en Cochabamba o 21 de xullo de 1810, foi un m\u00e9dico militar catal\u00e1n participante da Real Expedici\u00f3n Filantr\u00f3pica da Vacina.\nBiograf\u00eda.\nDende moi novo interesouse pola cultura e as humanidades malia a s\u00faa feble sa\u00fade. Estudou gram\u00e1tica en Barcelona entre os anos 1784 a 1786, e entre 1786 a 1788, lat\u00edn, ret\u00f3rica e poes\u00eda. Tam\u00e9n estudou filosof\u00eda no Convento de San Agust\u00edn de Barcelona dende 1789 a 1791.\nO 15 de outubro de 1791 fai o exame de lat\u00edn, l\u00f3xica e f\u00edsica para ingresar no Real Colexio de Cirurx\u00eda de Barcelona. Al\u00ed est\u00e1 dende 1791 a 1796 obtendo boas notas, case todas m\u00e1ximas cualificaci\u00f3ns. Foi axudante dos doutores Boven e Capdevilla, eminentes cirurxi\u00e1ns a quen fac\u00eda as substituci\u00f3ns nas clases.\nLicenciado en cirurx\u00eda, ingresa no Ex\u00e9rcito. Serve no IV Batall\u00f3n de Guardias Walonas (Valones) como cirurxi\u00e1n interino. Despois \u00e9 cirurxi\u00e1n do III Batall\u00f3n do Rexemento de Irlanda. Despois do V Batall\u00f3n de Infanter\u00eda de Navarra. T\u00f3dolos postos militares tenos que deixar por problemas de sa\u00fade.\nEn 1799, solicita praza de cirurxi\u00e1n na Facultade de Barcelona. Non atenden as s\u00faas petici\u00f3ns, demasiado novo para ser profesor ou para deixar o ex\u00e9rcito. \u00c9 proposto con 26 anos como segundo director da Real Expedici\u00f3n Filantr\u00f3pica da Vacina. O proxecto consid\u00e9rase demasiado perigoso para estar en mans dunha soa persoa e o seu posto ser\u00eda s\u00f3 por se lle acontecese algo ao director Francisco Xavier Balmis.\nA expedici\u00f3n parte da Coru\u00f1a 30 de novembro de 1803 chegando a Venezuela Balmis decide dividir en d\u00faas a expedici\u00f3n deixando a Salvany ao cargo da expedici\u00f3n que levar\u00e1 a vacina da var\u00edola polo continente cara Buenos Aires. Balmis volver\u00e1 a Lisboa o 14 de agosto de 1806, despois de ter dado a volta ao mundo, e ao chegar a Madrid \u00e9 recibido con honras e reco\u00f1ecementos. Salvany continuar\u00e1 coa expedici\u00f3n recorrendo 18 mil quil\u00f3metros ata morrer ignorado en Cochabamba o 21 de xullo de 1810. Foi soterrado nunha foxa com\u00fan, e desco\u00f1ec\u00e9ndose a s\u00faa localizaci\u00f3n."}
{"id": "312455", "revid": "1888", "url": "https://gl.wikipedia.org/wiki?curid=312455", "title": "Benito S\u00e1nchez L\u00f3pez", "text": "Benito S\u00e1nchez L\u00f3pez, finado en Viveiro en maio de 1966, foi un xornalista e pol\u00edtico galego.\nTraxectoria.\nMilitante socialista, foi elixido concelleiro de Viveiro en maio de 1931 e foi alcalde accidental de Viveiro. Foi director de \"El Momento\" de Viveiro. Posteriormente foi cabo inspector de arbitrios. Co golpe de Estado do 18 de xullo de 1936 foi cesado o 3 de outubro. Despois foi nomeado alcalde de Viveiro. Cesou en 1937. Foi detido o 17 de marzo de 1937 e sa\u00edu en liberdade o 26 do mesmo mes. Finou en Viveiro en maio de 1966."}
{"id": "312456", "revid": "23204", "url": "https://gl.wikipedia.org/wiki?curid=312456", "title": "Jos\u00e9 Salvany i Lleopart", "text": ""}
{"id": "312460", "revid": "1131", "url": "https://gl.wikipedia.org/wiki?curid=312460", "title": "Mount Panorama", "text": "O Mount Panorama \u00e9 un aut\u00f3dromo de carreiras situado na vila de Bathrust en Nova Gales do Sur, Australia. Conta cunha lonxitude de 6.213 metros. O circu\u00edto conta con d\u00faas longas rectas e d\u00faas curvas de 90o, ademais da gran sucesi\u00f3n de curvas con forma de \"S\". Tam\u00e9n combina un gran desnivel entre a zona m\u00e1is alta e o punto m\u00e1is baixo.\nMount Panorama \u00e9 un aut\u00f3dromo apto para carreiras de motos, turismos, grandes turismos e monoplazas. Por iso no pasado, o circu\u00edto albergou o Gran Premio de Australia de motociclismo e da F\u00f3rmula 1. Actualmente, aqu\u00ed disp\u00fatanse a Bathrust 1000 pertencente ao campionato dos V8 Supercars e as 12 Horas de Bathrust, que \u00e9 unha famosa carreira de resistencia."}
{"id": "312462", "revid": "1888", "url": "https://gl.wikipedia.org/wiki?curid=312462", "title": "Ram\u00f3n Taboada Fern\u00e1ndez", "text": "Ram\u00f3n Taboada Fern\u00e1ndez foi un xornalista e pol\u00edtico galego.\nTraxectoria.\nFoi director de \"Faro Villalb\u00e9s\". Vocal de Izquierda Republicana de Vilalba, coa sublevaci\u00f3n do 18 de xullo de 1936 foi detido o 20 de agosto, sa\u00edndo en liberdade o 19 de setembro."}
{"id": "312463", "revid": "1888", "url": "https://gl.wikipedia.org/wiki?curid=312463", "title": "Antonio Quintela Ferreiro", "text": "Antonio Jos\u00e9 Quintela Ferreiro, nado en Lugo o 22 de maio de 1912, foi un mestre, escritor e xornalista galego.\nTraxectoria.\nEra fillo de Francisco Quintela Pall\u00edn e Aurora Ferreiro Varela, e irm\u00e1n do tam\u00e9n escritor Lu\u00eds Quintela Ferreiro. Estudou maxisterio na Escola Normal de Santiago de Compostela, rematando en 1928. Foi nomeado mestre interino de Mourence en 1930. Mestre na escola creada pola Liga Santaballesa en Santaballa (1932-1936) na que editaba o xornal infantil \"Antorcha\" (1934-1936), e na que tam\u00e9n impart\u00eda lecci\u00f3ns de Dereito e Econom\u00eda. Colaborou en \"El Progreso\", \"Vida Gallega\", \"El Momento\" e \"Faro Villalb\u00e9s\" do que foi director entre febreiro e xu\u00f1o de 1936. Foi autor de varias pezas teatrais para representaci\u00f3n escolar e escribiu un libro de poemas e a novela \"Lucha\", que apareceu en 1936.\nDirectivo de Izquierda Republicana, co golpe de Estado do 18 de xullo de 1936 foi detido o 30 de agosto, sa\u00edndo en liberdade o 5 de setembro. Trasladado \u00e1 escola de Bagueixos (Tirimol, Lugo), foi expedientado e sancionado por responsabilidades pol\u00edticas. Combateu no ex\u00e9rcito sublevado como alf\u00e9rez provisional de Infanter\u00eda, destinado na Quinta Divisi\u00f3n, pasando en agosto de 1938 ao cuarto Batall\u00f3n do Rexemento de Infanter\u00eda Zamora n\u00famero 29. En febreiro de 1940 foi destinado como oficial a Caixa de Recruta n\u00famero 64 de Lugo, e en maio dese ano foi nomeado mestre de Mosteiro en Palas de Rei pola Xunta provincial de Primeiro Ensino de Lugo. Sometido a expediente de depuraci\u00f3n, foi confirmado no cargo de mestre de Feiranova en 1941. En 1943 trasladouse a Barcelona destinado ao Grupo Escolar Reyes Cat\u00f3licos. En Barcelona estudou Filosof\u00eda e Letras. Estivo vinculado ao Centro Galego de Barcelona e colaborou en \"Alborada\". Pasou ao Grupo Escolar V\u00edctor Pradera e en 1961 trasladouse a Massamagrell (Valencia). Despois da guerra publicou varias novelas."}
{"id": "312464", "revid": "22570", "url": "https://gl.wikipedia.org/wiki?curid=312464", "title": "Agilent Technologies", "text": "Agilent Technologies, ou Agilent, \u00e9 unha compa\u00f1\u00eda estadounidense que dese\u00f1a e fabrica instrumenttos cient\u00edficos de medida e equipamento para as ciencias da vida, diagn\u00f3stico m\u00e9dico, e aplicaci\u00f3ns qu\u00edmicas.\nA compa\u00f1\u00eda predecesora de Agilent foi Hewlett-Packard (HP), fundada en 1939 para fabricar equipos de probas electr\u00f3nicos. En 1999, HP creou unha filial para a s\u00faa divisi\u00f3n de probas e medidas chamada Agilent. A OPV inicial das acci\u00f3ns de Agilent foi unha das m\u00e1is grandes da historia de Silicon Valley ata aquel momento. En 2014, Agilent creou unha filial para a s\u00faa divisi\u00f3n de instrumentos electr\u00f3nicos chamada Keysight Technologies.\nAgilent mant\u00e9n o grupo de desenvolvemento e investigaci\u00f3n central, Agilent Laboratories, que realiza a investigaci\u00f3n da compa\u00f1\u00eda en \u00e1reas como os sistemas micromec\u00e1nicos, nanotecnolox\u00eda, e ciencias da vida. Este grupo centralizado est\u00e1 baseado no dese\u00f1o do Hewlett-Packard Lab orixinal e formouse ao dividir o grupo de laboratorios HP orixinal en dous cando HP creou Agilent en 1999.\nLi\u00f1as de produci\u00f3n.\nAs principais li\u00f1as de produci\u00f3n de Agilent son: "}
{"id": "312465", "revid": "27155", "url": "https://gl.wikipedia.org/wiki?curid=312465", "title": "Agilent", "text": ""}
{"id": "312467", "revid": "98629", "url": "https://gl.wikipedia.org/wiki?curid=312467", "title": "Citharus linguatula", "text": "Citharus linguatula \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos cit\u00e1ridos, a \u00fanica do x\u00e9nero Citharus, co\u00f1ecida en galego como rapapelos bicudo e rasc\u00f3n bicudo.\nTaxonom\u00eda.\nSin\u00f3nimos.\nAo longo do tempo, a especie foi co\u00f1ecida, ademais de polo nome orixinario de Linneo, e polo actualmente v\u00e1lido, polos seguintes sin\u00f3nimos:\nEtimolox\u00edas.\n\"Citharus\" \u00e9 a forma masculiniza do lat\u00edn cl\u00e1sico da voz \"citara -ae\", \"c\u00edtara\", debido ao seu parecido \u00e1 forma deste instrumento musical.\nO nome espec\u00edfico, \"linguatula\", \u00e9 un diminutivo do lat\u00edn cient\u00edfico do termo do lat\u00edn cl\u00e1sico \"lingua, -ae\". \"lingua\".\nCaracter\u00edsticas.\nAs principais caracter\u00edsticas morfol\u00f3xicas desta especie son:\nH\u00e1bitat, distribuci\u00f3n e biolox\u00eda.\n\u00c9 un peixe mari\u00f1o, demersal, que habita en augas subtropicais, na plataforma continental e no comezo do talude continental at\u00e9 os 300 m de profundidade (raramente, at\u00e9 os 200 m), sobre fondos areosos e lamacentos.\nDistrib\u00faese polas costas do Atl\u00e1ntico oriental, desde o mar Cant\u00e1brico at\u00e9 Angola (at\u00e9 os 23\u00b0 S), e en todo o mar Mediterr\u00e1neo.\nAlim\u00e9ntase de pequenos peixes e crust\u00e1ceos bent\u00f3nicos.\nPesca.\n\"Citharus linguatula\" \u00e9 unha especie comest\u00edbel, e p\u00e9scase para consumo local nas \u00e1reas onde vive (Atl\u00e1ntico nororiental, centroorinetal e suroriental, e Mediterr\u00e1neo), \nxa que e a s\u00faa importancia econ\u00f3mica \u00e9 escasa."}
{"id": "312468", "revid": "22795", "url": "https://gl.wikipedia.org/wiki?curid=312468", "title": "Citharus", "text": ""}
{"id": "312469", "revid": "25871", "url": "https://gl.wikipedia.org/wiki?curid=312469", "title": "R\u00fcckert-Lieder", "text": "R\u00fcckert-Lieder \u00e9 o t\u00edtulo dun ciclo de canci\u00f3ns compostas polo compositor Gustav Mahler, base\u00e1ndose en poemas do alem\u00e1n Friedrich R\u00fcckert\nContexto.\nEn marzo de 1901, Mahler at\u00f3pase na vila balneario de Opatija na costa d\u00e1lmata. Aqu\u00ed le os poemas de R\u00fcckert e escolle aqueles que musicar\u00eda nos vindeiros anos. Estas canci\u00f3ns de R\u00fcckert marcan o paso da primeira fase da obra Mahleriana, marcada pola poes\u00eda popular recollida nos textos de Des Knaben Wunderhorn, \u00e1 segunda fase; caracterizada esta por sinfon\u00edas puramente instrumentais.\nTem\u00e1tica e Estilo.\nEn sentido estrito estas canci\u00f3ns non forman un ciclo coma tal, xa que a \u00fanica relaci\u00f3n entre elas \u00e9 o autor dos versos e un certo car\u00e1cter tem\u00e1tico com\u00fan. As canci\u00f3ns son variaci\u00f3ns dunha soa idea: a contemplaci\u00f3n est\u00e1tica da beleza en diferentes aspectos. Apoi\u00e1ndose nesta idea, exp\u00f3\u00f1ense diversos temas. Tales coma a soidade do artista, os afectos familiares, o sentido da vida e a existencia do sufrimento.\nEstrutura.\nEn total son cinco as canci\u00f3ns que conforman o ciclo.\nBlicke mir nicht in die Lieder.\nCo t\u00edtulo \"Non me atendas nas mi\u00f1as canci\u00f3ns\" , exponse a tensi\u00f3n existente durante a creaci\u00f3n art\u00edstica e descr\u00edbese os afectos dunha parella,\nIch atmet' einen linden duft.\nCo t\u00edtulo \"Eu aspiraba un doce perfume\" , ev\u00f3case unha vida harmoniosa, onde o amor e a creaci\u00f3n acadan a s\u00faa plenitude.\nIch bin der welt abhanden gekommen.\nCo t\u00edtulo \"Non son deste mundo\" , m\u00f3strase o desengano do artista fronte a un mundo e sociedade xordos e agresores da sensibilidade do artista.\nUm mitternacht.\nCo t\u00edtulo \"A medianoite\" , descr\u00edbese a soidade espiritual, identificada metaforicamente coa noite. Mostrando que a fe \u00e9 a \u00fanica posibilidade de salvaci\u00f3n. Existe unha certa similitude coa poes\u00eda de San Juan de la Cruz.\nLiebst du um sch\u00f6nheit.\nCo t\u00edtulo \"Se estimas a beleza\" , m\u00f3strase unha concepci\u00f3n do amor completamente idealista."}
{"id": "312472", "revid": "23204", "url": "https://gl.wikipedia.org/wiki?curid=312472", "title": "Cinogl\u00f3sidos", "text": "A dos cinogl\u00f3sidos (\"Cynoglossidae\") \u00e9 unha familia de peixes tele\u00f3steos da orde dos pleuronectiformes e suborde dos pleuronectoideos ou soleoideos, distribu\u00eddos por \u00e1reas tropicais e subtropicais mari\u00f1as, entre os 40\u00ba de latitude norte e os 40\u00ba de latitude sur, as\u00ed como en estuarios, e mesmo hai cinco especies que habitan nos r\u00edos. que son co\u00f1ecidos en galego como linguas e linguas de can'.\nApareceron por primeira vez no rexistro f\u00f3sil no eoceno, durante o terciario inferior.\nAlgunhas das s\u00faas especies p\u00e9scanse por teren certa importancia comercial.\nCaracter\u00edsticas.\nAs principais caracter\u00edsticas morfol\u00f3xicas dos peixes desta familia son:\nTaxonom\u00eda.\nA familia foi establecida en 1888 polo naturalista e icti\u00f3logo estadounidense David Starr Jordan.\nEtimolox\u00eda.\nO nome da familia, \"Cynoglossidae\" est\u00e1 formado sobre a ra\u00edz do x\u00e9nero tipo, \"Cynoglossus\", coa terminaci\u00f3n do lat\u00edn cient\u00edfico \"\u00b4-idae\", propia dos nomes das familias de animais.\nPola s\u00faa parte, o nome \"Cynoglossus\" est\u00e1 formado polo elemento do lat\u00edn cient\u00edfico \"cyno-\", adaptaci\u00f3n do grego antigo \u03ba\u03c5\u03bd\u03bf- \"kyno-\", que deriva de \u03ba\u03cd\u03c9\u03bd, \u03ba\u03c5\u03cc\u03c2 \"k\u00fd\u014dn, ky\u00f3s\", \"can\", e do grego \u03b3\u03bb\u1ff6\u03c3\u03c3\u03b1 \"gl\u00f4ssa\" \"lingua\": literalmente: \"lingua de can\", polo aspecto que presentan estes peixes.\nClasificaci\u00f3n.\nNa actualidade reco\u00f1\u00e9cense na familia d\u00faas subfamilias, cunhas 140 especies agrupadas en tan s\u00f3 3 x\u00e9neros:\nFamilia \"Cynoglossidae\" \nEn Galicia.\nEn Galicia est\u00e1 rexistrada en 1983, a especie \"Symphurus nigrescens\" (denominada lingua escura por Lahuerta e V\u00e1zquez), en fondos da plataforma continental menores de 200 m, desde Fisterra \u00e1 Estaca de Bares."}
{"id": "312495", "revid": "23204", "url": "https://gl.wikipedia.org/wiki?curid=312495", "title": "My diet pill", "text": ""}
{"id": "312514", "revid": "1131", "url": "https://gl.wikipedia.org/wiki?curid=312514", "title": "Puigpedr\u00f3s", "text": "O Puigpedr\u00f3s ou Puig de Campcard\u00f3s \u00e9 un monte de 2.915 metros situado nos Pireneos, na fronteira entre Espa\u00f1a e Francia. Est\u00e1 situado entre os municipios catal\u00e1ns de Ger, Guils de Cerdanya e Meranges, na Baixa Cerdanya, e o municipio franc\u00e9s de Porta, na Alta Cerdanya. \u00c9 o monte m\u00e1is alto da provincia de Xirona.\nPreto da cima hai un v\u00e9rtice xeod\u00e9sico a unha altura fe 2.912,6 metros e p\u00f3dense ver a serra do Cad\u00ed e as monta\u00f1as de Andorra.\nO seu nome fai alusi\u00f3n \u00e1s rocas que se concentran na parte superior da cima."}
{"id": "312516", "revid": "89787", "url": "https://gl.wikipedia.org/wiki?curid=312516", "title": "Serra do Cad\u00ed", "text": "A Serra do Cad\u00ed (en catal\u00e1n: \"Serra del Cad\u00ed\") \u00e9 unha serra do norte de Catalu\u00f1a situada no Prepireneo e que se estende en direcci\u00f3n oeste-leste dende o Moixer\u00f3 e Tosa d'Alp ata o Pedraforca.\nO Cad\u00ed ocupa parte das comarcas do Alt Urgell, a Baixa Cerdanya e o Bergued\u00e0. Est\u00e9ndese uns 22,6 quil\u00f3metros de oeste a leste, dende o Cap de la Fesa ata o coll de Tancalaporta, separando o val da Vansa e o alto Bergued\u00e0 do Urgellet e o Barid\u00e0.\nA totalidade da serra forma parte do Parque Natural do Cad\u00ed-Moixer\u00f3, xunto coa serra de Moixer\u00f3, o macizo do Pedraforca e gran parte da Tosa d'Alp e o Puigllan\u00e7ada.\nOs seus cumios m\u00e1is altos son: el Vultur\u00f3 (2.648 m), Pujolar de Roca Grossa (2.611 m) e Pic de Costa Cabirolera (2.604 m)."}
{"id": "312517", "revid": "1131", "url": "https://gl.wikipedia.org/wiki?curid=312517", "title": "Pedraforca", "text": "O Pedraforca \u00e9 un co\u00f1ecido monte de Catalu\u00f1a, situado no Prepireneo. Pertence aos concellos de Saldes e G\u00f3sol, na comarca do Bergued\u00e0, o primeiro na provincia de Barcelona e o segundo na de Lleida malia que pertencen \u00e1 mesma comarca.\nTen unha forma moi peculiar, formada por d\u00faas cimas unidas por un porto, l'Enforcadura. A cima m\u00e1is elevada \u00e9 o Polleg\u00f3 Superior, de 2.506,4 metros, cunha cima secundaria, o Calderer, de 2.496,7 metros. A outra cima, chamada Polleg\u00f3 Inferior, ten 2.444,8 metros de altitude. L'Enforcadura sit\u00faase a 2.356,2 metros.\nAt\u00f3pase dentro do Parque Natural do Cad\u00ed-Moixer\u00f3 e os seus arredores foron declarados paraxe natural de interese nacional."}
{"id": "312518", "revid": "10599", "url": "https://gl.wikipedia.org/wiki?curid=312518", "title": "Serra del Cad\u00ed", "text": ""}
{"id": "312519", "revid": "22570", "url": "https://gl.wikipedia.org/wiki?curid=312519", "title": "Ram\u00f3n Segura de la Garmilla", "text": "Ram\u00f3n Segura de la Garmilla, nado en Estremadura e finado en Pontevedra o 30 de marzo de 1939, foi un profesor e pol\u00edtico galego.\nTraxectoria.\nFoi profesor de literatura. En 1918 estaba destinado en Almer\u00eda. En 1922 publicou a antolox\u00eda \"Poetas espa\u00f1oles del siglo XX\", con notas bibliogr\u00e1ficas, pero criticada pola s\u00faa falta de rigor nos criterios \u00e1 hora de escoller os 116 autores antologados. O 12 de outubro de 1924 foi xurado dos Xogos Florais celebrados en C\u00e1ceres, e nese ano publicou nesa cidade un texto sobre Pedro Romero Mendoza. Nese mesmo ano celebrouse en C\u00e1ceres a Exposici\u00f3n Regional Extreme\u00f1a de Arte, sobre a que escribiu no semanario \"Prometeo\", de Badaxoz. Colaborou tam\u00e9n no peri\u00f3dico \"El Correo de la Ma\u00f1ana\".\nEn 1930 presentouse a oposici\u00f3ns en C\u00e1diz \u00e1 c\u00e1tedra de Pedagox\u00eda. Destinado en Pontevedra, deu clase na Escola Normal e foi profesor auxiliar do Instituto de Pontevedra. En setembro de 1932 publicou un artigo en \"El Eco de Santiago\" sobre a representaci\u00f3n teatral da compa\u00f1\u00eda La Barraca en Pontevedra durante a xira por Galicia de Federico Garc\u00eda Lorca En 1937 publicou unha antolox\u00eda de vilancicos de autores como G\u00f3mez Manrique, Enzina, Santa Teresa de Jes\u00fas, Frei Pedro de Padilla, Oca\u00f1a, G\u00f3ngora, Lope de Vega ou Valdivielso.\nProtagonista da vida pol\u00edtica local de Pontevedra, foi candidato mon\u00e1rquico nas elecci\u00f3ns municipais do 12 de abril de 1931 con Celso L\u00f3pez Blanco (m\u00e9dico), Pl\u00e1cido Garc\u00eda Gonz\u00e1lez (comerciante), V\u00edctor Lis Quib\u00e9n (m\u00e9dico), Peregrino Fari\u00f1a Otuna (mari\u00f1eiro), Tom\u00e1s Abeig\u00f3n Pazos (m\u00e9dico), Jos\u00e9 Paz Vidal (industrial) e Francisco Rodr\u00edguez Arru\u00f1ada (procurador e corredor de comercio). Foi alcalde de Pontevedra do 8 de outubro de 1934 ao 12 de novembro do mesmo ano, logo da destituci\u00f3n de Bibiano Fern\u00e1ndez Osorio-Tafall no marco dos sucesos da folga xeral revolucionaria de 1934.\nVida persoal.\nCasou en Salamanca con Carmen Marcos Segovia o 31 de agosto de 1911, e tiveron oito fillos: Ram\u00f3n, Luis, Felipe, Mar\u00eda del Carmen, Mar\u00eda de las Mercedes, Joaqu\u00edn, Jos\u00e9 e Ascensi\u00f3n."}
{"id": "312520", "revid": "1131", "url": "https://gl.wikipedia.org/wiki?curid=312520", "title": "Moi\u00e0", "text": "Moi\u00e0 \u00e9 un concello da provincia de Barcelona, en Catalu\u00f1a. \u00c9 a capital da comarca do Moian\u00e8s.\nEconom\u00eda.\nA econom\u00eda de Moi\u00e0 bas\u00e9ase na gander\u00eda, a agricultura, o comercio, o ocio, a industria t\u00e9xtil e a alimenticia."}
{"id": "312521", "revid": "839", "url": "https://gl.wikipedia.org/wiki?curid=312521", "title": "Campionato Brit\u00e1nico de Turismos", "text": "O Campionato Brit\u00e1nico de Turismos (en , e abreviadamente BTCC) \u00e9 un campionato automobil\u00edstico de turismos que se disputa nas Illas Brit\u00e1nicas dende o ano 1958. Despois da desaparici\u00f3n dalgunhas carreiras de monoprazas, o BTCC \u00e9 a competici\u00f3n de coches m\u00e1is importante de Gran Breta\u00f1a.\nDurante a s\u00faa historia, o BTCC probou con diferentes tipos de homologaci\u00f3n de coche como: BTC Touring, Super 2000 ou a actual, NGTC. Dende o ano 2004, ademais dos premios de piloto campi\u00f3n e marca campioa danse tam\u00e9n os premios de equipo campi\u00f3n, de mellor piloto dun equipo privado e de equipo privado vencedor.\nAs marcas de autom\u00f3bil que disputan o campionato brit\u00e1nico na actualidade son: Audi, BMW, Chevrolet, Ford, Honda, Infiniti, Mercedes-Benz, MG, Proton, Toyota e Volkswagen. A marca de pneum\u00e1ticos utilizada polo BTCC \u00e9 Dunlop."}
{"id": "312522", "revid": "51078", "url": "https://gl.wikipedia.org/wiki?curid=312522", "title": "British Touring Car Championship", "text": ""}
{"id": "312523", "revid": "51078", "url": "https://gl.wikipedia.org/wiki?curid=312523", "title": "BTCC", "text": ""}
{"id": "312524", "revid": "51078", "url": "https://gl.wikipedia.org/wiki?curid=312524", "title": "Deutsche Tourenwagen Masters", "text": ""}
{"id": "312525", "revid": "22795", "url": "https://gl.wikipedia.org/wiki?curid=312525", "title": "Cynoglossidae", "text": ""}
{"id": "312526", "revid": "22795", "url": "https://gl.wikipedia.org/wiki?curid=312526", "title": "Cynoglossinae", "text": ""}
{"id": "312527", "revid": "85894", "url": "https://gl.wikipedia.org/wiki?curid=312527", "title": "Alfonso Guiz\u00e1n", "text": "Alfonso Guiz\u00e1n, nado en Vilalba, foi un escritor e xornalista galego.\nTraxectoria.\nTelegrafista militar destinado no Marrocos Espa\u00f1ol. Publicou poemas e artigos en \"Vida Gallega\" e colaborou en \"Faro Villalb\u00e9s\" e \"La Voz de Galicia\"."}
{"id": "312528", "revid": "22795", "url": "https://gl.wikipedia.org/wiki?curid=312528", "title": "Symphurinae", "text": ""}
{"id": "312529", "revid": "89787", "url": "https://gl.wikipedia.org/wiki?curid=312529", "title": "Instituto Europeo de Bioinform\u00e1tica", "text": "O Instituto Europeo de Bioinform\u00e1tica (European Bioinformatics Institute, EMBL-EBI) \u00e9 un centro de investigaci\u00f3n e servizos de bioinform\u00e1tica, que forma parte do Laboratorio Europeo de Biolox\u00eda Molecular (\"European Molecular Biology Laboratory\", EMBL).\nO EMBL-EBI est\u00e1 listado no Rexistro de Dep\u00f3sitos de Datos de Investigaci\u00f3n (\"Registry of Research Data Repositories\") re3data.org.\nHistoria.\nAs ra\u00edces do EMBL-EBI son a EMBL Nucleotide Sequence Data Library (agora chamada EMBL-Bank), que se creou en 1980 nos laboratorios EMBL en Heidelberg, Alema\u00f1a e foi a primeira base de datos mundial de secuencias de nucle\u00f3tidos. O obxectivo orixinal era crear unha base de datos computacional central de secuencias de ADN, para complementar as secuencias enviadas a revistas. O que empezou como unha modesta tarefa de resumir informaci\u00f3n da literatura cient\u00edfica converteuse axi\u00f1a nunha importante actividade de base de datos que recib\u00eda datos electronicamente de forma directa e cunha necesidade de ter un persoal inform\u00e1tico de maior nivel. A tarefa creceu en escala co comezo dos proxectos xenoma, e aumentou a s\u00faa visibilidade a medida que os datos se fac\u00edan cada vez m\u00e1is importantes para a investigaci\u00f3n no sector comercial. F\u00edxose evidente que a EMBL Nucleotide Sequence Data Library precisaba unha mellor seguridade financeira para asegurar a s\u00faa viabilidade a longo prazo e para afrontar a enorme escala da s\u00faa misi\u00f3n.\nFoi tam\u00e9n necesario para a investigaci\u00f3n e o desenvolvemento proporcionar servizos, colaborar con socios globais para soster o proxecto, e proporcionar axuda \u00e1 industria. Para isto, en 1992, o EMBL Council votou crear o European Bioinformatics Institute e situalo no Wellcome Trust Genome Campus no Reino Unido, onde estar\u00eda pr\u00f3ximo ao maior esforzo de secuenciaci\u00f3n daquela \u00e9poca realizado polo Wellcome Trust Sanger Institute. Desde 1992 ata 1994, tivo lugar unha transici\u00f3n gradual das actividades en Heidelberg, ata que en setembro de 1994 o EMBL-EBI ocupou definitivamente a s\u00faa actual localizaci\u00f3n no Wellcome Trust Genome Campus.\nCando o EMBL-EBI se trasladou a Hinxton albergaba d\u00faas bases de datos, unha para secuencias de nucle\u00f3tidos (a EMBL Data Library, que foi renomeada como EMBL-Bank e finalmente pasou a ser parte do European Nucleotide Archive) e unha para secuencias de prote\u00ednas (Swiss-Prot\u2013TrEMBL, agora chamada UniProt). Desde ent\u00f3n, o EMBL-EBI diversificouse para proporcionar fontes de datos en todos os principais dominios moleculares e expandiuse para inclu\u00edr unha ampla base de datos de investigaci\u00f3n. Proporciona aos usuarios axuda e ofrece adestramento avanzado en bioinform\u00e1tica.\nFinanciamento.\nComo parte do EMBL, a maior parte do financiamento do EMBL-EBI procede dos gobernos dos 21 estados membros do EMBL. Outras fontes importantes de financiamento son a Comisi\u00f3n Europea, Wellcome Trust, National Institutes of Health (NIH) dos Estados Unidos, Research Councils do Reino Unido, socios industriais do EMBL-EBI e o Departmento de Comercio e Industria do Reino Unido. Ademais, o Wellcome Trust proporciona instalaci\u00f3ns para o EMBL-EBI no seu Campus do Xenoma de Hinxton, e os Research Councils do Reino Unido proporcionan fondos para as instalaci\u00f3ns do EMBL-EBI en Hinxton.\nRecursos no EMBL-EBI.\nO EMBL-EBI alberga varios recursos para as ciencias da vida de uso libre e abertos ao p\u00fablico, como bases de datos biom\u00e9dicas, ferramentas de an\u00e1lise e bio-ontolox\u00edas. Estas incl\u00faen:"}
{"id": "312530", "revid": "27155", "url": "https://gl.wikipedia.org/wiki?curid=312530", "title": "European Bioinformatics Institute", "text": ""}
{"id": "312531", "revid": "27155", "url": "https://gl.wikipedia.org/wiki?curid=312531", "title": "Instituto de Bioinform\u00e1tica Europeo", "text": ""}
{"id": "312532", "revid": "22795", "url": "https://gl.wikipedia.org/wiki?curid=312532", "title": "Cinoglosinos", "text": ""}
{"id": "312533", "revid": "22795", "url": "https://gl.wikipedia.org/wiki?curid=312533", "title": "Sinfurinos", "text": ""}
{"id": "312534", "revid": "56817", "url": "https://gl.wikipedia.org/wiki?curid=312534", "title": "Carallote", "text": "Carallote (\"Holothuria forskali\"), \u00e9 unha especie de cogombro de mar da familia Holothuriidae. Vive nas profundidades do atl\u00e1ntico oriental e no mar Mediterr\u00e1neo. Foi clasificado no subx\u00e9nero \"Panningothuria\" por Rowe en 1969 e \u00e9 a especie tipo do subx\u00e9nero."}
{"id": "312535", "revid": "23204", "url": "https://gl.wikipedia.org/wiki?curid=312535", "title": "Holothuria forskali", "text": ""}
{"id": "312536", "revid": "23204", "url": "https://gl.wikipedia.org/wiki?curid=312536", "title": "Cynoglossus", "text": "Cynoglossus \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos, familia dos cinogl\u00f3sidos e subfamilia dos cinoglosinos.\nA familia comprende numerosas especies, as m\u00e1is delas propias dos mares da rexi\u00f3n Indo-Pac\u00edfica, pero algunhas tam\u00e9n habitan nalgunhas augas c\u00e1lidas do Atl\u00e1ntico oriental.\nEnc\u00f3ntranse comunmente en augas pouco profundas sobre fondos areosos ou lamacentos, inclu\u00edndo estuarios, e mesmo algunhas especies est\u00e1n restrinxidas cursos de auga doce.\nA especie m\u00e1is grande alcanza os 66\u00a0cm de lonxitude.\nTaxonom\u00eda.\nO x\u00e9nero foi creado en 1822 polo m\u00e9dico, zo\u00f3logo e bot\u00e1nico escoc\u00e9s Francis Buchanan-Hamilton.\nEtimolox\u00eda.\nO nome \"Cynoglossus\" est\u00e1 formado polo elemento do lat\u00edn cient\u00edfico \"cyno-\", adaptaci\u00f3n do grego antigo \u03ba\u03c5\u03bd\u03bf- \"kyno-\", que deriva de \u03ba\u03cd\u03c9\u03bd, \u03ba\u03c5\u03cc\u03c2 \"k\u00fd\u014dn, ky\u00f3s\", \"can\", e do grego \u03b3\u03bb\u1ff6\u03c3\u03c3\u03b1 \"gl\u00f4ssa\" \"lingua\": literalmente: \"lingua de can\".\nSin\u00f3nimos.\nAo longo do tempo, o x\u00e9nero foi co\u00f1ecido polos seguintes sin\u00f3nimos:\nEspecies.\nNa actualidade no x\u00e9nero reco\u00f1\u00e9cense as seguintes especies:"}
{"id": "312537", "revid": "89787", "url": "https://gl.wikipedia.org/wiki?curid=312537", "title": "Catedral de Mallorca", "text": "A catedral de Mallorca ou Seu de Mallorca (popularmente co\u00f1ecida como \"la Seu\") \u00e9 o principal edificio relixioso da cidade de Palma, sede episcopal da diocese cat\u00f3lica latina de Mallorca. \u00c9 de estilo g\u00f3tico, foi constru\u00edda entre os s\u00e9culos XIII e XVI e \u00e9 famosa polo seu roset\u00f3n. At\u00f3pase na acr\u00f3pole da cidade romana de Palma, diante do mar, coa muralla \u00f3 p\u00e9 do castelo da Almudaina e do palau episcopal. No ano 1931 foi declarada monumento hist\u00f3rico art\u00edstico."}
{"id": "312538", "revid": "23204", "url": "https://gl.wikipedia.org/wiki?curid=312538", "title": "Seu de Mallorca", "text": ""}
{"id": "312539", "revid": "23204", "url": "https://gl.wikipedia.org/wiki?curid=312539", "title": "Catedral de Santa Mar\u00eda de Palma de Mallorca", "text": ""}
{"id": "312547", "revid": "56817", "url": "https://gl.wikipedia.org/wiki?curid=312547", "title": "Deixa-me sentir", "text": "\"Deixa-me sentir\" \u00e9 unha canci\u00f3n do cantante portugu\u00e9s Pedro Madeira. A canci\u00f3n venceu o Festival RTP da Can\u00e7\u00e3o J\u00fanior e logrou representar a Portugal no Festival de Eurovisi\u00f3n J\u00fanior 2006, sendo este o debut do pa\u00eds logrando unha 14 posici\u00f3n con 22 puntos, a mellor puntuaci\u00f3n do pa\u00eds no certame j\u00fanior.\nA canci\u00f3n foi o primeiro sinxelo do cantante luso e do \u00e1lbum \"D\u00e1-me a tua m\u00e3o\". Foi composta por Pedro Madeira e Telmo Falc\u00e3o."}
{"id": "312551", "revid": "15490", "url": "https://gl.wikipedia.org/wiki?curid=312551", "title": "Ram\u00f3n Ferreiro Lago", "text": "Ram\u00f3n Ferreiro Lago, nado en Mondo\u00f1edo o 20 de xaneiro de 1872 e finado no Carballi\u00f1o o 25 de xullo de 1962, foi un avogado, escritor e xornalista galego.\nTraxectoria.\nFillo de Jes\u00fas Ferreiro Hermida e Pascuala de Lago Baamonde Montenegro P\u00e9rez Villarmea. Estudou dereito. Fundou en Valladolid a \"Revista Notarial de Castilla la Vieja\" (1898). Ingresou por oposici\u00f3n no notariado en 1907. Foi notario en Ledesma (1912), Belchite (1915), Cerdedo (1916), R\u00e1bade (1918) e Vilalba (1924), onde fundou a Uni\u00f3n Ciudadana Anticaciquil da que foi secretario. En 1925 pasou a ser notario de Lodosa (Navarra) e ao ano seguinte do Carballi\u00f1o.\nNo Carballi\u00f1o dirixiu os peri\u00f3dicos \"Hermandad\" (1928), \"Vanguardia Republicana\" (1931) e \"La Tribuna Forense Gallega\". Colaborou en \"Faro Villalb\u00e9s\". Foi membro do Partido Republicano Gallego e despois integrouse en Izquierda Republicana da que foi elixido presidente no Carballi\u00f1o. En novembro de 1934 pasou a desempe\u00f1ar a notar\u00eda de Carballo.\nCo golpe de Estado do 18 de xullo de 1936 foi xulgado na Coru\u00f1a por rebeli\u00f3n e o seu proceso foi sobresido. Foi novamente xulgado na Coru\u00f1a en 1939 por inxurias ao xefe do Estado, acusado de insultar a Franco durante unha representaci\u00f3n teatral, e novamente sobresido. No franquismo foi notario na Estrada (1940) e Sueca, onde se xubilou en 1947. \nFinou no Carballi\u00f1o o 25 de xullo de 1962.\nReco\u00f1ecementos.\nEra cabaleiro da Orde de Afonso XII e comendador da Orde de Sabela a Cat\u00f3lica.\nVida persoal.\nCasou con Concepci\u00f3n Rodr\u00edguez Meyre en 1906. Foi t\u00edo de Fernando, Ram\u00f3n Ferreiro Rodr\u00edguez e de Julio Garc\u00eda-Gabil\u00e1n Ferreiro."}
{"id": "312552", "revid": "140313", "url": "https://gl.wikipedia.org/wiki?curid=312552", "title": "Televis\u00e3o Independente", "text": "Televis\u00e3o Independente (TVI) \u00e9 unha cadea de televisi\u00f3n portuguesa de TDT. Foi a segunda canle privada de Portugal. Compite dir\u00e9tamente coa SIC e RTP.\nAo longo da s\u00faa historia contou con varios propietarios e na actualidade pertence a \"Media Capital\", un conglomerado do Grupo PRISA en Portugal que tam\u00e9n controla emisoras de radio como R\u00e1dio Comercial, Cidade FM e M80 Radio.\nHistoria.\nCoa liberalizaci\u00f3n dos medios de comuinicaci\u00f3ns en Portugal, os medios de comunicaci\u00f3n da igrexa cat\u00f3lica poxaron por conseguir unha concesi\u00f3n de televisi\u00f3n privada. Dito grupo estaba formado por instituci\u00f3ns como R\u00e1dio Renascen\u00e7a ou Universidade Cat\u00f3lica Portuguesa, e contaba con accionistas como CLT e Antena 3.\nNo 1999, a Igrexa pon \u00e1 venda a s\u00faa participaci\u00f3n no canle, que foi comprada polo grupo de radios privadas Media Capital. Por outra parte, RTL Group quedou coa outra metade das acci\u00f3ns. O novo propietario mudou a imaxe de TVI e modificou a grella con m\u00e1is programas de produci\u00f3n propia e telenovelas. O \u00e9xito do espazo de telerrealidade Gran Irm\u00e1n serviulle para consolidarse entre os espectadores portugueses, e en 2004 TVI converteuse no primeiro canle de televisi\u00f3n en audiencias do seu pa\u00eds, condici\u00f3n que mat\u00e9n desde ent\u00f3n."}
{"id": "312554", "revid": "89787", "url": "https://gl.wikipedia.org/wiki?curid=312554", "title": "Liga de Defensa Xud\u00eda", "text": "A Liga de Defensa Xud\u00eda (en ingl\u00e9s: Jewish Defense League) \u00e9 unha organizaci\u00f3n creada en 1968 co declarado prop\u00f3sito de protexer os xudeus por calquera medio necesario. Xen\u00f3fobos, isolacionistas e fundamentalistas, cravan unha forma radical de nacionalismo xudeu con chamamentos \u00e1 violencia e ao extremismo.\nSegundo o rabino Meir Kahane, as maiores organizaci\u00f3ns xud\u00edas dos Estados Unidos fallaron en protexer os xudeus do antisemitismo.\nEn Francia.\nA Liga de Defensa Xud\u00eda francesa insp\u00edrase no grupo hom\u00f3nimo dos Estados Unidos, clasificado como terrorista desde 2001 polo FBI. O seu emblema (un pu\u00f1o cerrado sobre unha Estrela de David negra, con fondo amarelo) \u00e9, con excepci\u00f3n das cores, o mesmo que o do movemento de extrema dereita Kach, prohibido en Israel."}
{"id": "312555", "revid": "56817", "url": "https://gl.wikipedia.org/wiki?curid=312555", "title": "Labirinto (canci\u00f3n de Pedro Madeira)", "text": "\"Labirinto\" \u00e9 unha canci\u00f3n do cantante portugu\u00e9s Pedro Madeira do \u00e1lbum \"D\u00e1-me a tua m\u00e3o\". \u00c9 a oitava canci\u00f3n do \u00e1lbum.\nEst\u00e1 composta totalmente, letra e m\u00fasica, por Pedro Madeira e ten unha duraci\u00f3n de 3:59."}
{"id": "312584", "revid": "10599", "url": "https://gl.wikipedia.org/wiki?curid=312584", "title": "Porto de Sanabria", "text": ""}
{"id": "312585", "revid": "10599", "url": "https://gl.wikipedia.org/wiki?curid=312585", "title": "Porto de Seabra", "text": ""}
{"id": "312601", "revid": "1505", "url": "https://gl.wikipedia.org/wiki?curid=312601", "title": "Tudo o que eu sempre quis", "text": "Tudo o que eu sempre quis \u00e9 unha canci\u00f3n do cantante portugu\u00e9s Pedro Madeira do \u00e1lbum \"D\u00e1-me a tua m\u00e3o\". \u00c9 a cuarta canci\u00f3n do \u00e1lbum e \u00e9 de x\u00e9nero pop.\nEst\u00e1 composta totalmente por Pedro Madeira e ten unha duraci\u00f3n de 3:19. \u00c9 unha das tres canci\u00f3ns do \u00e1lbum compostas por Pedro Madeira xunto a \"Deixa-me sentir\" e \"Labirinto\"."}
{"id": "312602", "revid": "23204", "url": "https://gl.wikipedia.org/wiki?curid=312602", "title": "Diggi-Loo Diggi-Ley", "text": "\"Diggi-Loo Diggi-Ley\" \u00e9 unha canci\u00f3n do grupo sueco Herrey's que ga\u00f1ou o Festival de Eurovisi\u00f3n 1984 representando a Suecia.\nNo festival celebrado en Luxemburgo, foi a canci\u00f3n interpretada no primeiro lugar. Ao final da votaci\u00f3n recib\u00eda 145 puntos, sendo declarada ga\u00f1adora. Foi un resultado sorprendente, xa que as destacadas para a vitoria nas apostas previas \u00f3 festival eran a canci\u00f3n italiana (\"I treni di Tozeur\", de Alice e Franco Battiato) e a irlandesa (\"Terminal 3\", de Linda Martin).\nHerrey's gravaron tam\u00e9n unha versi\u00f3n en ingl\u00e9s titulada \"Golden Shoes\" (\"zapatos dourados\")."}
{"id": "312603", "revid": "22570", "url": "https://gl.wikipedia.org/wiki?curid=312603", "title": "Chasma", "text": "Denom\u00ednase Chasma (\"plural: chasmata\") na xeolox\u00eda planetaria, as depresi\u00f3ns (ou can\u00f3ns) alargadas e normalmente bastante profundas que existen nos astros (exceptuando a Terra) do Sistema Solar."}
{"id": "312604", "revid": "27249", "url": "https://gl.wikipedia.org/wiki?curid=312604", "title": "F\u00e1cula", "text": "Normalmente na xeolox\u00eda planetaria, reciben o nome de facula (\"plural: faculae\", palabra procedente do lat\u00edn que significa \"mancha, manchas\"), grandes \"manchas\" de albedo brillante que existen nos astros (exceptuando a Terra) do Sistema Solar."}
{"id": "312605", "revid": "56817", "url": "https://gl.wikipedia.org/wiki?curid=312605", "title": "Insula", "text": "Normalmente na xeolox\u00eda planetaria, reciben o nome de insula (\"plural: insulae\", palabra procedente do lat\u00edn que significa \"illa, illas\"), illas ou \u00e1reas illadas do terreo circundante (ou case illadas por completo) por lagos ou mares l\u00edquidos (este l\u00edquido non ten por que ser auga) que existen nos astros (exceptuando a Terra) do Sistema Solar."}
{"id": "312608", "revid": "98629", "url": "https://gl.wikipedia.org/wiki?curid=312608", "title": "Xaime II de Arag\u00f3n", "text": "Xaime II de Arag\u00f3n, \"o Xusto\", nado en Valencia o 10 de abril de 1267 e finado en Barcelona o 2 de novembro de 1327, foi rei de Arag\u00f3n, de Valencia e conde de Barcelona entre 1291 e a s\u00faa morte, e rei de Sicilia entre 1285 e 1302. Ostentou os t\u00edtulos honor\u00edficos de Portaestandarte, Almirante e Capit\u00e1n Xeral da santa igrexa cat\u00f3lica.\nTraxectoria.\nPrimeiros anos.\nSegundo fillo de Pedro III e da s\u00faa esposa Constanza II de Sicilia, do seu pai herdou o reino de Sicilia en 1285. Derrotou ao seu competidor Carlos de Anjou, cuxas forzas navais foron desfeitas en m\u00e1is dun encontro polo almirante aragon\u00e9s Roger de Lauria. Conquistou parte de Calabria e as illas do golfo de N\u00e1poles.\nReinado.\nEn 1291 recibiu tam\u00e9n a Coroa de Arag\u00f3n, ao morrer sen descendencia o seu irm\u00e1n Afonso III, e aliouse co rei de Castela cunha alianza matrimonial cas\u00e1ndose coa filla deste Isabel de Castela. Dita uni\u00f3n foi s\u00f3 civil ao ser frustrada polo Papa por mor da consanguinidade dos prometidos. Non tivo descendencia devandito matrimonio dado que non chegou a consumarse; a noiva no momento da voda ti\u00f1a oito anos de idade. Trala morte da s\u00faa sogro, o rei Sancho IV de Castela en 1295, este primeiro matrimonio do monarca aragon\u00e9s quedou definitivamente anulado.\nIntentou obter unha alianza co sult\u00e1n Khalil en 1292, pero ao diminu\u00edr as ameazas exteriores, deixouna sen ratificar.\nEn 1296 iniciar\u00eda unha contenda con Castela para conquistar o Reino de Murcia. Alacant ser\u00eda a primeira cidade en caer no mes de abril, e tras ela Elx, Orihuela, Guardamar del Segura e Murcia. En 1298 tomar\u00eda Alhama de Murcia e Cartagena e o 21 de decembro de 1300 finalizaba a contenda coa conquista de Lorca. Pola Sentenza Arbitral de Torrellas (1304) e o Tratado de Elx (1305) asinar\u00edase a paz con Castela, devolv\u00e9ndolle a maior parte do Reino de Murcia f\u00f3ra diso os territorios ao norte do r\u00edo Segura, quedando as comarcas de Alacant, Orihuela e Elx en posesi\u00f3n do Reino de Valencia.\nO seu dominio sobre Sicilia fora contestado polo Papado e os Anjou, polo que Jaime se avino finalmente a ceder a illa ao papa a cambio dos dereitos sobre C\u00f3rsega e Sarde\u00f1a e a cesi\u00f3n da illa de Menorca a Xaime II de Mallorca, polo Tratado de Anagni (1295). Con todo, o seu irm\u00e1n m\u00e1is novo Fadrique ou Frederico, ao que nomeara gobernador de Sicilia, negouse a abandonar o dominio da illa e resistiu eficazmente a campa\u00f1a militar de Xaime II para arrebatarlla a\u00ednda que finalmente foi derrotado en 1299. Ese mesmo ano reforzouse o pacto mediante a voda de Xaime II con Branca de Anjou, filla de Carlos de Anjou.\nFrederico foi reco\u00f1ecido como rei de Sicilia pola paz de Caltabellota (1302).\nTerminada aquela contenda, Xaime conquistou C\u00f3rsega e Sarde\u00f1a (1323-1325), que quedaron as\u00ed incorporadas \u00e1 Coroa de Arag\u00f3n, malia a oposici\u00f3n de X\u00e9nova e Pisa e de m\u00faltiples rebeli\u00f3ns locais posteriores.\nEsta pol\u00edtica de expansi\u00f3n no Mediterr\u00e1neo completouse cun acordo con Castela para repartirse as respectivas zonas de influencia no norte de \u00c1frica. Para iso selou unha alianza con Sancho IV, as (Vistas de Monteagudo, 1291), quen axudou \u00e1 Coroa de Arag\u00f3n a intensificar a s\u00faa presenza en Tunisia, Bux\u00eda e Tremec\u00e9n a cambio do correspondente apoio contra os franceses.\nXaime II organizou tam\u00e9n unha expedici\u00f3n a Oriente baixo o mando de Roger de Flor, concibida para librar ao reino da presenza das perigosas compa\u00f1\u00edas militares co\u00f1ecidas como os \u00abalmog\u00e1vares\u00bb (1302).\nIntentou rescatar aos templarios peninsulares (especialmente a frei Dalmau de Rocabert\u00ed, submariscal da orde) ca\u00eddos na expugnaci\u00f3n da illa e fortaleza de Arwad (setembro de 1302). Para iso, enviou unha serie de embaixadas, as primeiras (1304-1305 e 1306-1307) levadas a cabo por Eymeric de Usall, que chegou a traer consigo a Barcelona ao \"ustadar\" (unha especie de primeiro ministro de temas econ\u00f3micos e militares en Exipto) Fakhr Al-Dihn. Conseguiu a s\u00faa liberdade en 1315, e frei Dalmau morreu en 1326 no Monasterio de Santa Mar\u00eda de Vilabertr\u00e1n. Outras embaixadas de don Xaime pediron, sen \u00e9xito, o Santo Graal e o Lignum Crucis ao sult\u00e1n Muhammad Al-Nasir.\nXaime II deu o seu apoio \u00e1s propostas de frei Ramon Llull sobre a recuperaci\u00f3n de Terra Santa (proxecto Rex Bellator). O seu fillo primox\u00e9nito, o infante don Xaime, renunciou \u00e1 coroa e vestiu o h\u00e1bito branco coa cruz vermella, seguramente coa esperanza de chegar a ser \u00aba espada da cristiandade\u00bb.\nTam\u00e9n a fracasada cruzada de Almer\u00eda en 1309, \u00e1 que axudou Arnau de Vilanova cos seus consellos de sanidade e medicina, enm\u00e1rcase, xunto coa fugaz toma de Ceuta, na estratexia de Llull do libro \"De Fine\" (1305).\nFitos importantes do seu reinado.\nCon respecto \u00e1 s\u00faa pol\u00edtica peninsular:\nMatrimonio e descendencia.\nElaborou unha pol\u00edtica de enlaces matrimoniais coa familia real castel\u00e1, pero non deu os resultados esperados. A filla de Sancho IV formaba parte do trato e, pese aos seus oito anos de idade, foi enviada a Arag\u00f3n para casar con Xaime II, pero tres anos m\u00e1is tarde foi devolta a Castela, pois o papa Bonifacio VIII non concedeu a dispensa matrimonial.\nCasou catro veces: con Isabel de Castela, Branca de Anjou, Mar\u00eda de Chipre e Elisenda de Moncada. S\u00f3 tivo descendencia coa s\u00faa segunda esposa, Branca de Anjou, nacendo dez fillos de devandito matrimonio:"}
{"id": "312609", "revid": "12452", "url": "https://gl.wikipedia.org/wiki?curid=312609", "title": "Santa Igrexa Cat\u00f3lica", "text": ""}
{"id": "312610", "revid": "10599", "url": "https://gl.wikipedia.org/wiki?curid=312610", "title": "UdL", "text": ""}
{"id": "312611", "revid": "75439", "url": "https://gl.wikipedia.org/wiki?curid=312611", "title": "Symphurus", "text": "Synphurus \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos, familia dos cinogl\u00f3sidos e subfamilia dos sinfurinos.\nO x\u00e9nero comprende numerosas especies que viven no Atl\u00e1ntico, \u00cdndico e Pac\u00edfico. A maior\u00eda delas habitan principalmente en augas relativamente pouco profundas, inclu\u00edndo estuarios, e algunhas tam\u00e9n se encontran en augas m\u00e1is profundas, como \"S. thermophilus\" que vive en respiradoiros hidrotermais (\u00e9 a \u00fanica especie de peixe plano co\u00f1ecida neste tipo de h\u00e1bitat).).\nCaracter\u00edsticas.\nAs especies do x\u00e9nero \"Symphurus\" dist\u00ednguense, entre outras, polas seguintes caracter\u00edsticas:\nTaxonom\u00eda.\nO x\u00e9nero foi creado en 1810 polo naturalista estadounidense de orixe franco-xermana-italiana Constantine Samuel Rafinesque.\nEtimolox\u00eda.\nO nome \"Symphurus\" est\u00e1 formado polos elementos do lat\u00edn cient\u00edfico \"symph-\", adaptaci\u00f3n do grego antigo \u03c3\u03c5\u03bc\u03c6- \"symph-\", que deriva do verbo \u03c3\u03c5\u03bc\u03c6\u03ad\u03c1\u03c9 \"symph\u00e9r\u00f5\", \"levar xuntamente\", \"reunir\", e \"-urus\", adaptaci\u00f3n en masculino do termo grego \u03bf\u1f50\u03c1\u03ac \"our\u00e1\", \"cola\": literalmente: \"unidas \u00e1 cola\", referidas \u00e1s aletas que rodean o corpo do animal.\nSin\u00f3nimos.\nAo longo do tempo, o x\u00e9nero foi co\u00f1ecido polos seguintes sin\u00f3nimos:\nEspecies.\nNa actualidade no x\u00e9nero reco\u00f1\u00e9cense as seguintes especies:"}
{"id": "312612", "revid": "1131", "url": "https://gl.wikipedia.org/wiki?curid=312612", "title": "Universidade de Palencia", "text": "A Universidade de Palencia foi unha instituci\u00f3n de ensino espa\u00f1ola activa durante o s\u00e9culo XIII. Durante o ano 2012 celebrouse o seu 800 aniversario.\nHistoria.\nTivo a s\u00faa orixe no Studium Generale de Palencia, o primeiro que houbo en Espa\u00f1a, anterior ao da Universidade de Salamanca. Nel ensin\u00e1banse Teolox\u00eda e Artes (Trivium e Cuadrivium). Durante o s\u00e9culo XIII, a Coroa de Castela, ao igual que se estaba a facer noutros lugares de Europa, favoreceu a creaci\u00f3n de instituci\u00f3ns de ensino participando activamente no seu desenvolvemento. O xurdimento das universidades en Castela foi impulsado por iniciativa dos monarcas, aproveitando a existencia de escolas episcopais.\nA data da s\u00faa fundaci\u00f3n ad\u00f3itase situar entre 1208 e 1212, durante o reinado de Afonso VIII de Castela, segundo alg\u00fans autores por iniciativa do bispo electo Tello T\u00e9llez de Meneses, e segundo outros do de Osma Rodrigo Jim\u00e9nez de Rada, pero o certo \u00e9 que moito antes exist\u00eda xa o studium generale de Palencia. Proba diso \u00e9 que se ten constancia de que nel estudaba Santo Domingo de Guzm\u00e1n al\u00e1 polo ano 1184, e que se conservaron varias lecci\u00f3ns impartidas en Palencia polo mestre Ugolino de Sesso cara ao 1196, todo isto antes da fundaci\u00f3n universitaria.\nAfonso VIII de Castela favoreceu enormemente a universidade palentina dot\u00e1ndoa de importantes recursos econ\u00f3micos e contribu\u00edndo a elevar o nivel do ensino impartido nas s\u00faas aulas coa chegada de mestres estranxeiros, sobre todo de Francia e Italia. Neste centro universitario o ensino centr\u00e1base nas artes, a teolox\u00eda e os estudos de tipo xur\u00eddico. Entre os mestres da primeira \u00e9poca encontr\u00e1banse don Odo, Lanfranco, Fornelino e Guillermo Lombardo.\nTras o falecemento de Afonso VIII, acaecido en 1214, o estudo xeral de Palencia entrou en crise, agravada co paso dos anos. Malia os esforzos do monarca Fernando III de Castela por revitalizar a universidade e a protecci\u00f3n do papa Honorio III, esta crise non puido evitarse. No ano 1263, cando a Universidade de Palencia estaba pr\u00f3xima \u00e1 s\u00faa desaparici\u00f3n, o papa Urbano IV protagonizou o \u00faltimo esforzo por mantela conced\u00e9ndolle os mesmos privilexios cos que contaba a Universidade de Par\u00eds."}
{"id": "312613", "revid": "10599", "url": "https://gl.wikipedia.org/wiki?curid=312613", "title": "Universidade de Palencia (hist\u00f3rica)", "text": ""}
{"id": "312614", "revid": "10599", "url": "https://gl.wikipedia.org/wiki?curid=312614", "title": "Studium Generale de Palencia", "text": ""}
{"id": "312615", "revid": "10599", "url": "https://gl.wikipedia.org/wiki?curid=312615", "title": "Estudo Xeral de Palencia", "text": ""}
{"id": "312616", "revid": "23204", "url": "https://gl.wikipedia.org/wiki?curid=312616", "title": "Festival de Eurovisi\u00f3n J\u00fanior 2003", "text": "O Festival de Eurovisi\u00f3n J\u00fanior 2003 foi a primeira edici\u00f3n do Festival de Eurovisi\u00f3n J\u00fanior. Foi realizado o d\u00eda 15 de novembro, en Copenhaguen, Dinamarca. Os presentadores foron Camilla Ottesen e Remee, o festival foi vencido por Dino Jelusi\u0107, de sete anos, que representou a Croacia coa canci\u00f3n \"Ti Si Moja Prva Ljubaj\" (Ti es o meu primeiro amor).\nOs dereitos de transmisi\u00f3n do concurso tam\u00e9n foron adquiridos por organismos de radiodifusi\u00f3n en Finlandia (YLE), Kosovo (RTK), Serbia e Montenegro (RTS / RTCG), Estonia (ETV), Alema\u00f1a (Kika) e Australia (SBS)."}
{"id": "312618", "revid": "23204", "url": "https://gl.wikipedia.org/wiki?curid=312618", "title": "Festival de Eurovisi\u00f3n J\u00fanior 2005", "text": "O III Festival de Eurovisi\u00f3n J\u00fanior celebrouse o 26 de novembro de 2005, nun esforzo conxunto das cadeas de televisi\u00f3n nacionais belgas VRT e RTBF. Transmitiuse en vivo dende o Ethias Arena en Hasselt, B\u00e9lxica.\nO lema do festival foi \"Let's get loud\" (\"Imos a ser ru\u00eddo\", en galego).\nO festival foi visto por 8.500 persoas en vivo no Ethias Arena, inclu\u00edndo ao Pr\u00edncipe Lourenzo, e por 80 mill\u00f3ns de telespectadores no mundo."}
{"id": "312619", "revid": "89787", "url": "https://gl.wikipedia.org/wiki?curid=312619", "title": "Schizosaccharomyces pombe", "text": "Schizosaccharomyces pombe, tam\u00e9n chamado \"l\u00e9vedo de fisi\u00f3n\", \u00e9 unha especie de l\u00e9vedo utilizado na fabricaci\u00f3n de certas cervexas tradicionais e como organismo modelo en investigaci\u00f3ns de biolox\u00eda molecular e biolox\u00eda celular. \u00c9 un eucariota do reino dos fungos formado por c\u00e9lulas cil\u00edndricas con forma de bast\u00f3n (parecen bacilos, pero m\u00e1is grandes). As c\u00e9lulas miden xeralmente de 3 a 4 micr\u00f3metros de di\u00e1metro e de 7 a 14 micr\u00f3metros de lonxitude. O seu xenoma, que \u00e9 de aproximadamente 14,1 mill\u00f3ns de pares de bases, est\u00edmase que cont\u00e9n uns 4.970 xenes codificantes de prote\u00ednas e polo menos 450 ARNs non codificantes.\nEstas c\u00e9lulas mante\u00f1en a s\u00faa forma ao creceren exclusivamente polos extremos da c\u00e9lula e dividirse por fisi\u00f3n binaria medial para producir d\u00faas c\u00e9lulas fillas de igual tama\u00f1o, o que o fai un poderoso modelo para estudar o ciclo celular.\nO l\u00e9vedo de fisi\u00f3n foi illado en 1893 por Paul Lindner da cervexa de millo mi\u00fado producida no leste de \u00c1frica. O nome da especie \"pombe\" \u00e9 unha palabra da lingua suahili que significa cervexa. Na d\u00e9cada de 1950 empezou a utilizarse como modelo experimental por Urs Leupold para estudos de xen\u00e9tica, e por Murdoch Mitchison para estudar o ciclo celular. O investigador do l\u00e9vedo de fisi\u00f3n Paul Nurse conseguiu unir as d\u00faas escolas ata ent\u00f3n independentes dos estudos xen\u00e9ticos e do ciclo celular. Xunto con Lee Hartwell e Tim Hunt, Nurse ga\u00f1ou o Premio Nobel de Medicina de 2001 polos seus traballos sobre a regulaci\u00f3n dio ciclo celular.\nA secuencia do xenoma de \"S. pombe\" foi publicada en 2002 por un consorcio liderado polo Sanger Institute, convert\u00e9ndose no sexto modelo de organismo eucari\u00f3tico cuxo xenoma foi secuenciado completamente. Isto fixo del un poderoso organismo modelo, xa que se identificaron nel moitos xenes hom\u00f3logos de enfermidades humanas. En 2006, foi publicada a localizaci\u00f3n subcelular de case todas as prote\u00ednas de \"S. pombe\" utilizando a prote\u00edna fluorescente verde como etiqueta molecular.\n\"S. pombe\" \u00e9 tam\u00e9n un organismo importante para estudar as respostas celulares aos danos no ADN e o proceso da replicaci\u00f3n do ADN.\nIll\u00e1ronse aproximadamente 160 cepas naturais de \"S. pombe\". Foron recollidas en varias localizaci\u00f3ns de diversas partes do mundo como Europa, Norte e Suram\u00e9rica, e Asia. A maior\u00eda destas cepas recoll\u00e9ronse de froitas cultivadas como maz\u00e1s e uvas, ou de diversas bebidas alcoh\u00f3licas, como por exemplo a cachaza brasileira. \"S. pombe\" tam\u00e9n est\u00e1 presente no t\u00e9 fermentado kombucha. Por\u00e9n, non est\u00e1 claro se en ditas bebidas \"S. pombe\" \u00e9 o principal fermentador ou \u00e9 m\u00e1is ben un contaminante. A ecolox\u00eda natural dos l\u00e9vedos \"Schizosaccharomyces\" a\u00ednda non est\u00e1 ben estudada.\nHistoria.\n\"S. pombe\" descubriuse en 1893 cando un grupo que traballaba no Laboratorio da Asociaci\u00f3n de Cervexeiros de Alema\u00f1a examinou uns pousos sedimentados en cervexa de millo mi\u00fado importada de \u00c1frica Oriental, que lle daba \u00e1 cervexa un sabor \u00e1cido e desagradable. O termo schizo, significa \"divisi\u00f3n\" ou \"fisi\u00f3n\", e xa fora usado previamente no nome Schizosaccharomycetes. A palabra pombe elixida para nomear a especie significa cervexa en suahili, e d\u00e9bese \u00e1 procedencia desa cervexa. As cepas est\u00e1ndar de \"S. pombe\" foron illadas bastante m\u00e1is tarde por Urs Leupold en 1946 e 1947 a partir dun cultivo que obtivo da colecci\u00f3n de l\u00e9vedos de Delft, nos Pa\u00edses Baixos. Fora depositada al\u00ed por A. Osterwalder co nome \"S. pombe\" var. \"liquefaciens\", despois de que a illara en 1924 dun vi\u00f1o franc\u00e9s (moi probablemente picado) na Estaci\u00f3n Experimental de Vinicultura e Horticultura de W\u00e4denswil, Su\u00edza. O cultivo utilizado por Urs Leupold conti\u00f1a (entre outras) c\u00e9lulas cos tipos de apareamento h90 (cepa 968), h- (cepa 972), e h+ (cepa 975). Despois disto, fix\u00e9ronse dous grandes esforzos para illar \"S. pombe\" de froitas, n\u00e9ctar, ou fermentaci\u00f3ns: un feito por Florenzano et al. nos vi\u00f1edos do oeste de Sicilia, e o outro realizado por Gomes et al. (2002) en catro rexi\u00f3ns do sueste do Brasil.\nEcolox\u00eda.\nO l\u00e9vedo de fisi\u00f3n \"S. pombe\" pertence ao filo Ascomycota, que comprende o grupo m\u00e1is grande e diverso dos fungos. Os ascomicetos de vida libre at\u00f3panse comunmente en exsudados de \u00e1rbores, ra\u00edces de plantas e no solo que as rodea, en froitos podres e maduros, e en asociaci\u00f3n con insectos vectores que os transportan entre distintos substratos. Moitas destas asociaci\u00f3ns son simbi\u00f3ticas ou saprof\u00edticas, a\u00ednda que numerosos ascomicetos (e os seus parentes basidiomicetos) son importantes pat\u00f3xenos que atacan a moitas especies de plantas, inclu\u00edndo plantas agr\u00edcolas comerciais. Entre os x\u00e9neros de l\u00e9vedos ascomicetos, os l\u00e9vedos de fisi\u00f3n \"Schizosaccharomyces\" son os \u00fanicos que depositan a-(1,3)- glucano ou pseudonixerano na parede celular xunto cos mellor co\u00f1ecidos b-glucanos e presentan unha carencia virtual de quitina. As especies deste x\u00e9nero tam\u00e9n difiren na composici\u00f3n de mananos, que presentan azucres terminais de D-galactosa nas cadeas laterais dos seus mananos. \"S. pombe\" realiza a fermentaci\u00f3n aerobia en presenza de exceso de azucre. \"S. pombe\" pode degradar \u00e1cido L-m\u00e1lico, un dos \u00e1cidos org\u00e1nicos dominantes no vi\u00f1o, o que os diferencia doutras cepas de l\u00e9vedos do x\u00e9nero \"Saccharomyces\".\nComparaci\u00f3n co l\u00e9vedo de xemaci\u00f3n \"Saccharomyces cerevisiae\".\nAs especies de l\u00e9vedos \"Schizosaccharomyces pombe\" e \"Saccharomyces cerevisiae\" son ambas intensamente estudadas, e son importantes ferramentas na biolox\u00eda molecular e celular. Algunhas caracter\u00edsticas xen\u00f3micas e do ciclo celular que as diferencian son:\nCiclo vital.\nO l\u00e9vedo de fisi\u00f3n \u00e9 un fungo unicelular cun xenoma simple e unha r\u00e1pida taxa de crecemento. \"S. pombe\" ten forma de bastonci\u00f1os de aproximadamente 3\u00a0\u00b5m de di\u00e1metro, e crece s\u00f3 por prolongaci\u00f3n dos seus extremos. Despois da mitose, ten lugar a divisi\u00f3n pola formaci\u00f3n dun septo ou placa celular que divide a c\u00e9lula no seu punto medio.\nOs procesos principais da reproduci\u00f3n celular son a duplicaci\u00f3n dos cromosomas, que ten lugar na fase S da interfase, seguida da segregaci\u00f3n dos cromosomas e a divisi\u00f3n do n\u00facleo (mitose) e a divisi\u00f3n do citoplasma (citocinese), que en conxunto forman a fase M (mit\u00f3tica) do ciclo celular. G1 \u00e9 o per\u00edodo entre as fases M e S, e G2 \u00e9 o per\u00edodo entre as fases S e M. \"S. pombe\" permanece na fase G2 do ciclo celular durante un extenso per\u00edodo de tempo (a diferenza de \"Saccharomyces cerevisiae\", que permanece moito tempo na fase G1).\nA mitose dos l\u00e9vedos de fisi\u00f3n est\u00e1 controlada por mecanismos similares aos dos organismos multicelulares animais. Normalmente prolifera nun estado haploide. Cando ten escaseza de alimentos, as c\u00e9lulas de tipos de apareamento opostos (P e M) fusi\u00f3nanse formando un cigoto diploide, que inmediatamente entra en meiose, xerando catro esporas haploides nun asco. Cando melloran as condici\u00f3ns no seu medio, estas esporas xerminan e producen c\u00e9lulas haploides proliferantes.\nCitocinese no l\u00e9vedo de fisi\u00f3n.\nAs caracter\u00edsticas xerais da citocinese m\u00f3stranse aqu\u00ed. O sitio onde se vai producir a divisi\u00f3n celular determ\u00ednase antes da anafase. O fuso da anafase (en verde na fuigura) col\u00f3case despois de modo que os cromosomas segregados estean en lados opostos do plano de clivaxe predeterminado.\nControl do tama\u00f1o no l\u00e9vedo de fisi\u00f3n.\nNo l\u00e9vedo de fisi\u00f3n, no cal o crecemento da c\u00e9lula controla a progresi\u00f3n da fase G2 \u00e1 M, unha mutaci\u00f3n chamada wee1 causa a entrada en mitose e un tama\u00f1o anormalmente pequeno, o que orixina unha fase G2 m\u00e1is curta. A G1 est\u00e1 prolongada, o que suxire que a progresi\u00f3n desde o comezo do ciclo responde ao crecemento cando se perde o control G2/M. Ademais, as c\u00e9lulas que est\u00e1n en condici\u00f3ns pobres en nutrientes crecen lentamente e l\u00e9valles m\u00e1is tempo duplicar o seu tama\u00f1o e dividirse. Os niveis baixos de nutrientes tam\u00e9n cambian o limiar de crecemento da c\u00e9lula para que a c\u00e9lula avance polo ciclo celular con tama\u00f1os menores. Despois dunha exposici\u00f3n a condici\u00f3ns estresantes (calor a 40\u00a0\u00b0C ou axentes oxidantes como o per\u00f3xido de hidr\u00f3xeno) as c\u00e9lulas de \"S. pombe\" sofren un envellecemento que se mide polo incremento do tempo de divisi\u00f3n celular e o aumento da probabilidade de morte celular. Finalmente, as c\u00e9lulas coa mutaci\u00f3n wee1 son menores que as de tipo silvestre, pero l\u00e9valles o dobre de tempo completar o ciclo celular. Isto \u00e9 posible porque as c\u00e9lulas m\u00e1is pequenas crecen m\u00e1is lentamente, \u00e9 dicir, a s\u00faa masa sumada total por unidade de tempo \u00e9 menor que a das c\u00e9lulas normais.\nCrese que un gradiente espacial coordina o tama\u00f1o celular e a entrada na mitose.\nA prote\u00edna quinase Pom1 est\u00e1 localizada no c\u00f3rtex celular, e ten a s\u00faa maior concentraci\u00f3n nos extremos da c\u00e9lula. Os reguladores do ciclo celular Cdr2, Cdr1 e Wee1 est\u00e1n presentes en nodos corticais da parte media da c\u00e9lula. Nas c\u00e9lulas pequenas, o gradiente Pom1 chega \u00e1 maior\u00eda dos nodos corticais. Pom1 inhibe Cdr2, impedindo que Cdr2 e Cdr1 inhiban Wee1, e permitindo que Wee1 fosforile Cdk1, o que inactiva a actividade de quinase dependente de ciclina (CDK) e impide a entrada na mitose. En c\u00e9lulas longas, o gradiente de Pom1 non chega aos nodos corticais, e, por tanto, Cdr2 e Cdr1 permanecen activas nos nodos. Cdr2 e Cdr1 inhiben Wee1, impedindo a fosforilaci\u00f3n de Cdk1, o que leva \u00e1 activaci\u00f3n de CDK e a entrada na mitose. (Hai ademais varios outros reguladores da actividade de CDK.)\nCambios de tipo de apareamento no l\u00e9vedo de fisi\u00f3n.\nOs l\u00e9vedos de fisi\u00f3n cambian os tipos de apareamento por un evento de recombinaci\u00f3n acoplado \u00e1 replicaci\u00f3n, que ten lugar durante a fase S do ciclo celular. Os l\u00e9vedos de fisi\u00f3n usan asimetr\u00eda intr\u00ednseca no proceso de replicaci\u00f3n do ADN para cambiar o tipo de apareamento; foi o primeiro sistema no que se viu que se requir\u00eda unha direcci\u00f3n da replicaci\u00f3n para o cambio de tipo celular. Os estudos do sistema de cambio do tipo de apareamento levaron ao descubrimento e caracterizaci\u00f3n do sitio RTS1 de terminaci\u00f3n da replicaci\u00f3n espec\u00edfico de sitio, e a un sitio MPS1 de pausa de replicaci\u00f3n espec\u00edfico de sitio MPS1, e tam\u00e9n a un novo tipo de impronta cromos\u00f3mica, que marca unha das crom\u00e1tides irm\u00e1s no locus de tipo de apareamento mat1. Ademais, os traballos sobre a rexi\u00f3n doante silenciada levaron a grandes avances na comprensi\u00f3n da formaci\u00f3n e mantemento da heterocromatina.\nRespostas aos danos no ADN.\n\"S. pombe\" \u00e9 un microorganismo sexual facultativo que pode aparearse cando os nutrientes son limitados. A exposici\u00f3n de \"S. pombe\" ao per\u00f3xido de hidr\u00f3xeno, que \u00e9 un axente que causa estr\u00e9s oxidativo, orixina danos oxidativos no ADN, o que induce fortemente o apareamento entre os l\u00e9vedos de fisi\u00f3n e a formaci\u00f3n de esporas mei\u00f3ticas. Este descubrimento suxire que a meiose, e especialmente a recombinaci\u00f3n mei\u00f3tica, poden ser unha adaptaci\u00f3n para reparar o ADN danado. Un descubrimento que apoia esta idea \u00e9 que as lesi\u00f3ns que afectan a unha soa base do ADN do tipo dU:dG en \"S. pombe\" estimulan a recombinaci\u00f3n mei\u00f3tica. Esta recombinaci\u00f3n require a actuaci\u00f3n da uracilo-ADN glicosilase, un encima que quita o uracilo do ADN e inicia a reparaci\u00f3n de excisi\u00f3n de base. Base\u00e1ndose neste descubrimento, prop\u00faxose que a reparaci\u00f3n de excisi\u00f3n de base dunha base uracilo, ou dun sitio ab\u00e1sico, ou dunha rotura ou amosega dunha soa febra do ADN \u00e9 suficiente para iniciar a recombinaci\u00f3n en \"S. pombe\". Outros experimentos feitos con \"S. pombe\" indicaron que o procesamento defectuoso dos intermediarios da replicaci\u00f3n do ADN, \u00e9 dicir, os fragmentos de Okazaki, causan danos no ADN, como roturas ou amosegas dunha soa febra ou ocos (\"gaps\"), e que isto estimula a recombinaci\u00f3n mei\u00f3tica.\nO l\u00e9vedo de fisi\u00f3n como sistema modelo.\nO l\u00e9vedo de fisi\u00f3n converteuse nun notable sistema modelo para estudar procesos b\u00e1sicos da c\u00e9lula que poden utilizarse para comprender o funcionamento de organismos m\u00e1is complexos como os mam\u00edferos e especialmente o home. Este eucariota unicelular non \u00e9 pat\u00f3xeno e \u00e9 facilmente cultivable e manipulable no laboratorio. O l\u00e9vedo de fisi\u00f3n \u00e9 un dos eucariotas secuenciados que cont\u00e9n un menor n\u00famero de xenes no seu xenoma, e ten s\u00f3 tres cromosomas. Moitos deses xenes que son responsables do control da divisi\u00f3n celular e da organizaci\u00f3n da c\u00e9lula no l\u00e9vedo de fisi\u00f3n, te\u00f1en xenes hom\u00f3logos no xenoma humano. A regulaci\u00f3n do ciclo celular e da divisi\u00f3n son cruciais para o crecemento e desenvolvemento das c\u00e9lulas. Os xenes conservados do l\u00e9vedo de fisi\u00f3n foron moi estudados e isto influ\u00edu en moitos desenvolvementos biom\u00e9dicos recentes. O l\u00e9vedo de fisi\u00f3n \u00e9 tam\u00e9n un sistema modelo pr\u00e1ctico para observar a divisi\u00f3n celular, que se pode seguir facilmente polo microscopio. Ademais, ten un tempo de xeraci\u00f3n extremadamente curto de s\u00f3 2 a 4 horas, o que facilita a s\u00faa observaci\u00f3n e cultivo no laboratorio. A simplicidade da estrutura xen\u00f3mica do l\u00e9vedo de fisi\u00f3n pero con semellanzas cos xenomas de mam\u00edferos, a facilidade para manipulalo, e a capacidade de usalo para an\u00e1lises de f\u00e1rmacos son as principais raz\u00f3ns polas que se usa tanto en biomedicina, biolox\u00eda celular e en an\u00e1lises xen\u00e9ticas.\nXenoma de \"S. pombe\".\n\"S. pombe\" util\u00edzase para o estudo da divisi\u00f3n e crecemento celular debido \u00e1s rexi\u00f3ns xen\u00f3micas conservadas que tam\u00e9n se encontran en humanos, como son: prote\u00ednas da heterocromatina, orixes de replicaci\u00f3n grandes, centr\u00f3meros grandes, puntos de control celular conservados, funci\u00f3n dos tel\u00f3meros, splicing de xenes, e outros procesos celulares. O xenoma de \"S. pombe\" foi completamente secuenciado en 2002, e foi o sexto xenoma eucari\u00f3tico secuenciado como parte do Proxecto Xenoma. Descubr\u00edronse uns 4.979 xenes nos seus tres cromosomas, que conti\u00f1an uns 14 Mb de ADN, con ocos nas rexi\u00f3ns centrom\u00e9ricas (40kb) e telom\u00e9ricas (260kb). Despois da secuenciaci\u00f3n inicial do seu xenoma, secuenci\u00e1ronse outras rexi\u00f3ns previamente non secuenciadas. A an\u00e1lise estrutural e funcional de todas estas rexi\u00f3ns x\u00e9nicas pode atoparse en bases de datos como PomBase.\nO l\u00e9vedo de fisi\u00f3n non ten tantos xenes duplicados coma o l\u00e9vedo de xemaci\u00f3n, xa que estes supo\u00f1en s\u00f3 o 5%, o que fai deste organismo un gran modelo xen\u00f3mico para investigar. O 40% dos xenes conti\u00f1an intr\u00f3ns, o que \u00e9 un n\u00famero elevado e d\u00e1 a oportunidade de incrementar o n\u00famero de tipos de prote\u00ednas producidos por medio de empalme alternativo.\nSecuenciouse tam\u00e9n o 81% dos seus tres centr\u00f3meros. As lonxitudes dos tres centr\u00f3meros son 34, 65, e 110 kb. Isto \u00e9 de 300 a 100 veces meirandes que os do l\u00e9vedo de xemaci\u00f3n. Tam\u00e9n se observou un extraordinariamente alto nivel de conservaci\u00f3n (97%) nunha rexi\u00f3n de 1.780 bp nas rexi\u00f3ns DGS do centr\u00f3mero. Este alongamento dos centr\u00f3meros e as s\u00faas secuencias conservadas fano moi axeitado para o estudo da divisi\u00f3n celular, polo seu parecido coa humana.\nDurante o proxecto xen\u00f3mico de \"S. pombe\" atop\u00e1ronse 50 xenes que codifican prote\u00ednas ou mutaci\u00f3ns que est\u00e1n ligadas con doenzas humanas, e case a metade (23) est\u00e1n relacionados co cancro. Por tanto, estase usando para estudar xenes humanos, v\u00edas metab\u00f3licas de doenzas, a divisi\u00f3n celular e sistemas de comprobacion ou puntos de control (\"checkpoints\") do ADN.\nAn\u00e1lise do ciclo celular.\nA replicaci\u00f3n do ADN neste l\u00e9vedo est\u00e1 sendo crecementemente estudada. Unha maior comprensi\u00f3n da replicaci\u00f3n do ADN, expresi\u00f3n x\u00e9nica e mecanismos conservados neste l\u00e9vedo pode proporcionar informaci\u00f3n sobre eses procesos en mam\u00edferos e no home. Outros procesos, como o crecemento celular e o envellecemento son tam\u00e9n estudados para comprender a partir deles outros sistemas m\u00e1is complexos.\nA citocinese \u00e9 un dos compo\u00f1entes da divisi\u00f3n celular que tam\u00e9n se estuda no l\u00e9vedo de fisi\u00f3n. Nel obs\u00e9rvanse compo\u00f1entes ben conservados da citocinese que nos permiten estudar mutaci\u00f3ns puntuais noutros escenarios xen\u00f3micos. A citocinese \u00e9 unha etapa crucial para a c\u00e9lula. A formaci\u00f3n do anel contr\u00e1ctil durante a citocinese est\u00e1 sendo moi estudada en \"S. pombe\", xa que est\u00e1 moi conservado con respecto aos humanos. As mutaci\u00f3ns na citocinese poden orixinar un mal funcionamento da c\u00e9lula ou mesmo a morte celular e o desenvolvemento de c\u00e9lulas cancerosas. Este \u00e9 un proceso complexo na divisi\u00f3n das c\u00e9lulas humanas, pero \u00e9 m\u00e1is doado de estudar en \"S. pombe\".\nUnha das precauci\u00f3ns que toma a c\u00e9lula para asegurarse de que est\u00e1 tendo lugar unha divisi\u00f3n celular correcta \u00e9 a existencia dunha serie de puntos de control ou \"checkpoints\", os cales aseguran que os mutantes ser\u00e1n eliminados. Isto faise xeralmente por sinais que estimulan a ubiquitinaci\u00f3n das dianas e atrasan a citocinese. Sen estes puntos de control mit\u00f3ticos, cr\u00e9anse e repl\u00edcanse os mutantes, o que d\u00e1 lugar a morte celular ou xeraci\u00f3n de tumores. Paul Nurse, Leland Hartwell, e Tim Hunt recibiron o Premio Nobel de Fisiolox\u00eda e Medicina de 2001 polos seus descubrimentos de puntos de control claves conservados esenciais para que as c\u00e9lulas se dividan correctamente. Isto est\u00e1 ligado co cancro e c\u00e9lulas enfermas e foi moi importante en biomedicina.\nTam\u00e9n se estudou a din\u00e1mica de org\u00e1nulos e as respostas e posibles correlaci\u00f3ns entre as c\u00e9lulas do l\u00e9vedo e as de mam\u00edferos. As enfermidades mitocondriais e varios sistemas de org\u00e1nulos como o aparato de Golgi e o ret\u00edculo endoplasm\u00e1tico poden comprenderse mellor estudando neste organismo modelo a din\u00e1mica dos cromosomas, os niveis de expresi\u00f3n de prote\u00ednas e a s\u00faa regulaci\u00f3n.\nFerramenta biom\u00e9dica.\nMalia todo, hai tam\u00e9n limitaci\u00f3ns \u00e1 hora de usar o l\u00e9vedo de fisi\u00f3n como sistema modelo, debido \u00e1 s\u00faa resistencia a m\u00faltiples f\u00e1rmacos. A resposta de resistencia a m\u00faltiples f\u00e1rmacos d\u00e9bese entre outras raz\u00f3ns \u00e1 sobreexpresi\u00f3n de bombas de efluxo de drogas. Paul Nurse e colegas crearon recentemente cepas de \"S. pombe\" sensibles a inhibidores qu\u00edmicos e a sondas de uso com\u00fan para ver se \u00e9 posible utilizar o l\u00e9vedo de fisi\u00f3n como sistema modelo na investigaci\u00f3n de f\u00e1rmacos.\nPor exemplo a doxorrubicina, un antibi\u00f3tico quimioterap\u00e9utico moi com\u00fan, ten moitos efectos adversos. Estanse buscando maneiras de comprender mellor como act\u00faa a doxorrubicina observando os xenes ligados \u00e1 resistencia usando o l\u00e9vedo de fisi\u00f3n como sistema modelo. Atop\u00e1tonse ligaz\u00f3ns entre os efectos adversos da doxorrubicina e o metabolismo de cromosomas e transporte de membrana. Os modelos metab\u00f3licos para a dirixir os f\u00e1rmacos ao punto desexado (\"drug targeting\") est\u00e1n utiliz\u00e1ndose agora en biotecnolox\u00eda, e ag\u00e1rdanse m\u00e1is avances no futuro usando como sistema modelo \"S. pombe\".\nEnfoques experimentais.\nO l\u00e9vedo de fisi\u00f3n \u00e9 facilmente accesible, f\u00e1cil de cultivar e manipular para crear mutantes, e poden manterse nun estado haploide ou diploide. Normalmente \u00e9 unha c\u00e9lula haploide, pero posto en condici\u00f3ns de estr\u00e9s, xeralmente deficiencia de nitr\u00f3xeno, d\u00faas c\u00e9lulas conx\u00faganse para formar unha diploide que posteriormente forma catro esporas nun asco de t\u00e9trade. Este proceso \u00e9 doadamente visible e observable con microscopio e permite estudar o funcionamento da meiose.\nVirtualmente pode aplicarse calquera experimento xen\u00e9tico ou t\u00e9cnica pode a este sistema modelo, como as seguintes: disecci\u00f3n de t\u00e9trades, an\u00e1lise de mut\u00e1xenos, transformaci\u00f3ns, e t\u00e9cnicas de microscopia como FRAT e FREP. Est\u00e1nse usando tam\u00e9n novos modelos como \"Tug-Of-War\" (gTOW) para analizar a robustez do l\u00e9vedo e observar a s\u00faa expresi\u00f3n xen\u00e9tica. \u00c9 doado preparar nel experimentos de knock-in e knockout de xenes, e como o xenoma do l\u00e9vedo foi secuenciado esta tarefa \u00e9 moi accesible e ben co\u00f1ecida."}
{"id": "312620", "revid": "1131", "url": "https://gl.wikipedia.org/wiki?curid=312620", "title": "Circu\u00edto de Phillip Island", "text": "O circu\u00edto de Phillip Island \u00e9 un aut\u00f3dromo situado na illa de Phillip Island en Victoria, Australia. Conta cun trazado de 4.445 metros. Foi inaugurado no ano 1956, a\u00ednda que por diversas raz\u00f3ns, tivo varios peches e reinauguraci\u00f3ns nos anos 1966 e 1989.\nAntes da aparici\u00f3n do actual circu\u00edto, disput\u00e1banse carreiras de motociclismo en circu\u00edtos urbanos feitos nas estradas da illa.\nNeste aut\u00f3dromo disp\u00fatanse: o Campionato do Mundo de Motociclismo, o Campionato do mundo de Superbikes, o V8 Supercars e moitas outras competici\u00f3ns motociclistas e automobil\u00edsticas locais."}
{"id": "312624", "revid": "23204", "url": "https://gl.wikipedia.org/wiki?curid=312624", "title": "Le Mans", "text": "Le Mans \u00e9 unha localidade francesa, capital do departamento de Sarthe, na rexi\u00f3n do Pa\u00eds do Loira. Os habitantes da cidade de Le Mans son denominados \"manceaux\" en franc\u00e9s. No 2010 ti\u00f1a unha poboaci\u00f3n de 143.240 habitantes e unha superficie de 52'81 quil\u00f3metros cadrados."}
{"id": "312625", "revid": "98629", "url": "https://gl.wikipedia.org/wiki?curid=312625", "title": "Symphurus nigrescens", "text": "Symphurus nigrescens \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos, familia dos cinogl\u00f3sidos e subfamilia dos sinfurinos, co\u00f1ecida en galego como lingua escura.\nTaxonom\u00eda.\nA especie foi descrita por primeira vez en 1810 polo naturalista estadounidense de orixe franco-xermana-italiana Constantine Samuel Rafinesque.\nSin\u00f3nimos.\nAo longo do tempo, esta especie foi co\u00f1ecida, ademais de polo nome orixinario que lle outorgou Rafinesque, e que \u00e9 o actualmente v\u00e1lido, polos seguintes sin\u00f3nimos:\nCaracter\u00edsticas.\nAs principais caracter\u00edsticas morfol\u00f3xicas da especie son:\nH\u00e1bitat e distribuci\u00f3n.\n\u00c9 unha especie mari\u00f1a, bent\u00f3nica, demersal, que vive en fondos areosos e lamacentos da plataforma e o talude continentais de entre os 20 aos 1140 m de profundidade (a\u00ednda que non adoita superar os 300 m, nin remontarse a m\u00e1is de 50 m de profundidade.\nHabita en augas tropicaise subtropicais do oc\u00e9ano Atl\u00e1ntico oriental, desde os 45\u00b0 N aos 17\u00b0S, e dos 32 \u00b0W aos 36\u00b0 E, desde Galicia e Portugal at\u00e9 Angola, inclu\u00edndo as illas Azores, Santa Helena e da Ascensi\u00f3n, e no mar Mediterr\u00e1neo, onde non \u00e9 moi com\u00fan.\nBiolox\u00eda.\nAlim\u00e9ntase dunha ampla gama de invertebrados bent\u00f3nicos.\nA freza ten lugar en primavera e o ver\u00e1n, entre os meses de abril e agosto.\nPesca.\nA lingua escura \u00e9 un peixe comest\u00edbel e, a\u00ednda que de escaso valor econ\u00f3mico, p\u00e9scase nas zonas onte habita.\nEn Galicia.\nA presenza da especie foi citada en 1983 por A. C. Fari\u00f1a e outros en fondos da plataforma continental inferiores aos 200 m, desde Fisterra at\u00e9 a Estaca de Bares, no traballo \"Peces de los fondos de arrastre de la plataforma continental de Galicia\". \"II Jornadas de Ictiolog\u00eda Ib\u00e9rica\", Barcelona, 23-28 de maio de 1983. "}
{"id": "312627", "revid": "23204", "url": "https://gl.wikipedia.org/wiki?curid=312627", "title": "Atheresthes", "text": "Atheresthes \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia dos pleuronectinos. que comprende d\u00faas especies propias do Pac\u00edfico norte, ambas de interese comercial.\nTaxonom\u00eda.\nO x\u00e9nero foi descrito, segundo o WoRMS e a FishBase, en 1880 polos icti\u00f3logos norteamericanos David Starr Jordan e Charles Henry Gilbert.\nPor\u00e9n, o SIIT considera inv\u00e1lido o nome \"Atheristhes\", admit\u00edndoo como sin\u00f3nimo de \"Reinhardtius\", definido por Guill en 1861.\nEtimolox\u00eda.\nO nome \"Atheresthes\" deriva, seguindo alg\u00fan etimoloxistas, dos nomes do grego antigo \u1f00\u03b8\u03ae\u03c1\u03b1 \"ath\u1e17ra\", \"espig\u00f3n\", \"papila\", e \u1f08\u03c3\u03c4\u03c5\u03ac\u03bd\u03b1\u03be \"Asty\u00e1nax\" \"Ast\u00edanax\", heroe da mitolox\u00eda grega, fillo de Heitor e Andr\u00f3maca e neto de Pr\u00edamo, rei de Troia; este nome significa \"o protector da cidade\", de \u1f04\u03c3\u03c4\u03c5 \"asty\" (\"cidade\") e \u1f04\u03bd\u03b1\u03be \"\u00e1nax\" (\"dono\").\nEspecies.\nAs \u00fanicas d\u00faas especies reco\u00f1ecidas hoxe en d\u00eda no x\u00e9nero son:"}
{"id": "312635", "revid": "89787", "url": "https://gl.wikipedia.org/wiki?curid=312635", "title": "Catedral de Roda de Is\u00e1bena", "text": "A Catedral de San Vicente m\u00e1rtir de Roda de Is\u00e1bena \u00e9 unha catedral rom\u00e1nica que foi sede da diocese de Roda-Barbastre entre 887 e 1149, ano no que foi trasladada \u00f3 bispado de Lleida. Roda \u00e9 a localidade espa\u00f1ola m\u00e1is pequena cunha sede catedralicia, se ben deixou de ser sede episcopal no ano 1851 e actualmente s\u00f3 \u00e9 un centro parroquial aberto a culto.\nO edificio data dos s\u00e9culos XI e XII, a\u00ednda que foi obxecto de importantes reformas no s\u00e9culo XVIII, no cal se constru\u00edu o p\u00f3rtico sur e a torre que destaca nesa fachada. Cons\u00e9rvase o sepulcro de San Ram\u00f3n de Roda, que foi bispo de Roda-Barbastre, e a furna funeraria de San Valero, bispo de Zaragoza.\nFoi declarada Monumento Nacional en 1924. O seu valor hist\u00f3rico e cultural converteuna nun centro de atracci\u00f3n tur\u00edstica."}
{"id": "312636", "revid": "23204", "url": "https://gl.wikipedia.org/wiki?curid=312636", "title": "Catedral de San Vicente m\u00e1rtir de Roda de Is\u00e1bena", "text": ""}
{"id": "312639", "revid": "89787", "url": "https://gl.wikipedia.org/wiki?curid=312639", "title": "Bas\u00edlica de Santo Apolinario o Novo", "text": "A bas\u00edlica de Santo Apolinario o Novo (en ) at\u00f3pase na cidade de R\u00e1vena, na rexi\u00f3n hist\u00f3rica da Roma\u00f1a (Italia), que actualmente forma parte da rexi\u00f3n de Emilia-Roma\u00f1a. Est\u00e1 dedicada a santo Apolinario. Ergueuse por vontade de Teodorico o Grande no ano 505 para o culto ariano da s\u00faa xente, a\u00ednda que se consagrou \u00f3 culto cat\u00f3lico no s\u00e9culo VI, sendo dedicada a Marti\u00f1o de Tours. A igrexa conta cun n\u00e1rtice. Dende o s\u00e9culo IX a bas\u00edlica leva o nome actual; o apelativo de \"Nuovo\" foille dado para distinguila doutra igrexa m\u00e1is antiga chamada de Sant'Apollinare in Veclo.\nA bas\u00edlica de Santo Apolinario o Novo foi inscrita pola UNESCO na lista do Patrimonio da Humanidade en 1996 baixo o grupo de monumentos paleocristi\u00e1ns de R\u00e1vena."}
{"id": "312640", "revid": "98629", "url": "https://gl.wikipedia.org/wiki?curid=312640", "title": "C*-\u00e1lxebra", "text": "As C-\u00e1lxebras est\u00fadanse en an\u00e1lise funcional e util\u00edzanse nalgunhas formulaci\u00f3ns da mec\u00e1nica cu\u00e1ntica. Unha C-\u00e1lxebra \u00e9 un \u00e1lxebra de Banach sobre o corpo dos n\u00fameros complexos, xunto cunha funci\u00f3n *: A \u2192 A chamada \"involuci\u00f3n\" que ten as propiedades seguintes:\nAs \u00e1lxebras C* son tam\u00e9n * \u00e1lxebras.\nSe se omite a \u00faltima propiedade, falamos dunha B*-\u00e1lxebra.\nPolo teorema de Gelfand-Naimark, as C-\u00e1lxebras son (m\u00f3dulo un isomorfismo) exactamente aquelas \u00e1lxebras de operadores acoutados nos espazos de Hilbert que son pechadas na topolox\u00eda da norma e baixo tomar adxuntos, coa funci\u00f3n de involuci\u00f3n dada polo tomar adxunto.\n*-Homomorfismos e *-Isomorfismos.\nA funci\u00f3n f: \"A\" \u2192 \"B\" entre B*-\u00e1lxebras \"A\" e \"B\" ch\u00e1mase un *-homomorfismo se:\nTal funci\u00f3n f \u00e9 automaticamente continua. Se \"f\" \u00e9 bixectiva, ent\u00f3n a s\u00faa inversa \u00e9 tam\u00e9n un *-homorfismo e \"f\" ch\u00e1mase un *-isomorfismo e \"A\" e \"B\" dinse *-isomorfos. Nese caso, \"A\" e \"B\" son para todos os prop\u00f3sitos practicamente iguais; difer\u00e9ncianse soamente na notaci\u00f3n dos seus elementos. A estrutura dunha C*-\u00e1lxebra forza calquera *-homomorfismos a ser contractivos; e un homomorfismo \u00e9 inxectivo se e soamente se \u00e9 isom\u00e9trico.\nExemplos de C*-\u00e1lxebras.\nA \u00e1lxebra de \"n\"-por-\"n\" matrices sobre C conv\u00e9rtese nunha C*-\u00e1lxebra se utilizamos a norma da matriz ||.||2 que xorde como a norma de operador da norma euclidiana en C\"n\". A involuci\u00f3n v\u00e9n dada pola trasposta conxugada. O exemplo motivante dunha C*-\u00e1lxebra \u00e9 a \u00e1lxebra dos operadores lineais continuos definidos nun espazo de Hilbert complexo \"H\"; aqu\u00ed \"x\"* denota o operador adxunto do operador \"x\": \"H\" \u2192 \"H\". De feito, cada C*-\u00e1lxebra \u00e9 *-isomorfa a unha sub\u00e1lxebra pechada de tal \u00e1lxebra de operadores para un espazo de Hilbert \"H\" conveniente; este \u00e9 o contido do teorema de Gelfand-Naimark.\nUn exemplo dunha C*-\u00e1lxebra conmutativa \u00e9 a \u00e1lxebra C(\"X\") de todas as funci\u00f3ns continuas complexo-valoradas definidas nun compacto de Hausdorff \"X\". Aqu\u00ed a norma dunha funci\u00f3n \u00e9 o supremo do seu valor absoluto, e a operaci\u00f3n estrela \u00e9 a conxugaci\u00f3n complexa. Cada C*-\u00e1lxebra conmutativa con elemento unidade \u00e9 *-isomorfa a unha tal \u00e1lxebra C(\"X\") usando a representaci\u00f3n de Gelfand.\nSe un parte dun espazo localmente compacto de Hausdorff \"X\" e considera as funci\u00f3ns continuas complexo-valoradas en \"X\" que se \"anulan no infinito\" (definido no artigo sobre a compacidade local), ent\u00f3n estas forman unha C*-\u00e1lxebra conmutativa C0(\"X\"); se \"X\" non \u00e9 compacto, ent\u00f3n C0(\"X\") non ten elemento unidade. Unha vez m\u00e1is a representaci\u00f3n de Gelfand demostra que cada C*-\u00e1lxebra conmutativa \u00e9 *-isomorfa a unha \u00e1lxebra da forma C0(\"X\").\n\u00c1lxebras de von Neumann.\nAs \u00e1lxebras de von Neumann, co\u00f1ecidas como W* \u00e1lxebras antes dos anos 60, son unha clase especial de C* \u00e1lxebras. Requ\u00edreselles ser pechadas nunha topolox\u00eda que \u00e9 m\u00e1is d\u00e9bil que a topolox\u00eda da norma. O seu estudo \u00e9 unha rama en si mesma das matem\u00e1ticas, \u00e1 parte das C-\u00e1lxebras.\nC*-\u00e1lxebras e a teor\u00eda cu\u00e1ntica de campos.\nEn teor\u00eda cu\u00e1ntica de campos, descr\u00edbese tipicamente un conxunto f\u00edsico cunha C*-\u00e1lxebra \"A\" con elemento unidade; os elementos auto-adxuntos de \"A\" (elementos \"x\" con \"x* = x\") interpr\u00e9tanse como observables, as cantidades medibles, do sistema. Un \"estado\" do sistema def\u00ednese como unha funcional positiva en \"A\", unha funci\u00f3n C-lineal \u03c6: \"A\" \u2192 C con \u03c6(\"u, u*\") &gt; 0 para todo \"u \"\u2208\" A\", tal que \u03c6(1) = 1. O valor esperado do observable \"x\", se o sistema est\u00e1 no estado \u03c6, \u00e9 ent\u00f3n \u03c6(\"x\")."}
{"id": "312641", "revid": "12452", "url": "https://gl.wikipedia.org/wiki?curid=312641", "title": "Basilica di Sant'Apollinare Nuovo", "text": ""}
{"id": "312644", "revid": "98629", "url": "https://gl.wikipedia.org/wiki?curid=312644", "title": "Atheresthes evermanni", "text": "Atheresthes evermanni \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos, familia dos pleuron\u00e9ctidos, subfamilia dos pleuronectinos, unha das d\u00faas que integran o x\u00e9nero \"Atheresthes\", co\u00f1ecida en galego como palmeta xaponesa.\nTaxonom\u00eda.\nA especie foi descrita en 1904 polos icti\u00f3logos norteamericanos David Starr Jordan e Charles Henry Gilbert.\nPor\u00e9n, o SIIT considera inv\u00e1lido o nome da especie \"Atheristhes evermanni\"\" Jordan &amp; Starks, 1904, xa que identifica o x\u00e9nero \"Atheristhes\" con \"Reinhardtius\" Guill, 1861 e, polo tanto, este servizo denomina a especie como \"Reinhardtius evermanni\" (Jordan &amp; Starks, 1904).\nH\u00e1bitate e distribuci\u00f3n.\n\u00c9 un peixe mari\u00f1lo, demersal, que vive en augas temperadas do Pac\u00edfico norte, a profundidades de entre os 20 e os 1200 m, entre os 32\u00b0 N at\u00e9 os 66\u00b0 N, \ndesde o mar do Xap\u00f3n e o mar de Okhotsk cara ao norte at\u00e9 o golfo de An\u00e1dyr e, a trav\u00e9s do mar de Bering, at\u00e9 as illas Aleutianas e o estreito de Shelikof (entre a costa suroeste de Alasca e as illas Kodiak e Afognak), en Alasca.\nNo leste da s\u00faa \u00e1rea de distribuci\u00f3n, as poboaci\u00f3ns da palmeta xaponesa coinciden coas da palmeta do Pac\u00edfico (\"Atheresthes stomias\" e, a similitude entre ambas as d\u00faas especies fixeron que non se distinguisen na pesca comercial at\u00e9 o ano 2007.\nBiolox\u00eda.\nA dieta da palmeta xaponesa consiste en peixes e diversos animais bent\u00f3nicos, como luras, sepias, gambas, camar\u00f3ns, anf\u00edpodos, misid\u00e1ceos, e moitos moluscos e vermes mari\u00f1os, a\u00ednda que a m\u00e1is importante das s\u00faas presa \u00e9 o abadexo de Alasca (\"Gadus chalcogramma\"), que representou do 63 ao 86 % do contido estomacal nun estudo realizado por Wilderbuer \"et al\".\nA palmeta xaponesa encontrouse nos est\u00f3magos de s\u00f3 17 especies diferentes de peixes no mar de Bering e as illas Aleutianas, entre eles o bacallau do Pac\u00edfico (\"Gadus macrocephalus\"), o hipogloso do Pac\u00edfico (\"Hippoglossus stenolepis\"), o abadexo (\"Pollachius pollachius\"), alg\u00fans escorpeniformes e do seu pr\u00f3ximo parente a palmeta do Pac\u00edfico \"Atheresthes stomias\".\nPode alcanzar unha lonxevidade de, polo menos, os 33 anos.\nPesca.\nA palmeta xaponesa \u00e9 unha importante especie pesqueira que se captura activamente na s\u00faa \u00e1rea de dispersi\u00f3n, o Pac\u00edfico noroeste. A s\u00faa importancia econ\u00f3mica desenvolveu un amplo mercado. As s\u00faas capturas aumentaron de 1.183 t en 2007 a 19.662 t en 2010 (antes de 2007, como quedou dito, a especie non se distingu\u00edan, desde o punto de vista pesqueiro, as d\u00faas especies do x\u00e9nero \"Atheresthes\"); est\u00edmase que aproximadamente o 10 % da capturas de \"Atheresthes stomias\" eran de palmeta xaponesa. A biomasa total estimouse en 128.800 t en 2010."}
{"id": "312645", "revid": "25871", "url": "https://gl.wikipedia.org/wiki?curid=312645", "title": "Toxoplasmose", "text": "A toxoplasmose \u00e9 unha enfermidade infecciosa ocasionada polo protozoo Toxoplasma gondii, un parasito intracelular obrigado. A toxoplasmose pode causar infecci\u00f3ns leves e asintom\u00e1ticas, as\u00ed como infecci\u00f3ns mortais que afectan maiormente ao feto, ocasionando a chamada toxoplasmose conx\u00e9nita. Tam\u00e9n pode revestir gravidade cando afecta a inmunodeprimidos como infectados polo VIH sen tratamento antiretroviral efectivo.\nConsid\u00e9rase a enfermidade como unha zoonose, o cal significa que, de modo habitual, transm\u00edtese desde os animaies aos seres humanos a trav\u00e9s de diferentes v\u00edas de contaxio, sendo os hospedadores definitivos o gato e outras seis especies de felinos.\nAs medidas de prevenci\u00f3n son particularmente importantes nas mulleres embarazadas e consisten en normas xerais de hixiene para evitar a transmisi\u00f3n por alimentos ou auga contaminada, non consumir carne cr\u00faa ou mal coci\u00f1ada e evitar o contacto con feces de gato.\nHistoria.\nFoi demostrado por primeira vez en 1908 por Nicolle e Manceaux en roedores do norte de \u00c1frica e, no mesmo ano, por Splendore no Brasil; demostrouse definitivamente que o toxoplasma produc\u00eda unha enfermidade no ser humano en 1939 cando Wolfe, Cosen e Paine describiron varios casos de encefalomielitis neonatal fatal causados por infecci\u00f3ns conx\u00e9nitas deste parasito. Pouco despois atop\u00e1ronse varios casos dunha infecci\u00f3n adquirida, pero o parasito despertou interese s\u00f3 como axente causal dunha enfermidade conx\u00e9nita rara. A capacidade pat\u00f3xena do parasito f\u00edxose m\u00e1is evidente coas descrici\u00f3ns case simult\u00e1neas de probas cut\u00e1neas, de fixaci\u00f3n de complemento e de tinci\u00f3n, e posteriormente, doutras probas diagn\u00f3sticas. Estas probas empreg\u00e1ronse dabondo para demostrar que Toxoplasma frecuentemente infecta o ser humano e os animais, e que a toxoplasmose conx\u00e9nita \u00e9 s\u00f3 unha manifestaci\u00f3n illada da variedade de manifestaci\u00f3ns dunha enfermidade relativamente com\u00fan."}
{"id": "312646", "revid": "89787", "url": "https://gl.wikipedia.org/wiki?curid=312646", "title": "Gastroenterite", "text": "A gastroenterite \u00e9 unha enfermidade caracterizada pola inflamaci\u00f3n (\"-itis\") do tracto gastrointestinal que est\u00e1 composto polo est\u00f3mago (\"gastro\"-) e o intestino delgado (\"entero\"-). Os s\u00edntomas principais son diarrea, v\u00f3mito, c\u00f3lico abdominal e cambras. A\u00ednda que non ten relaci\u00f3n coa gripe, \u00e9 tam\u00e9n designada incorrectamente por gripe intestinal ou gripe g\u00e1strica.\nA nivel mundial, a maior\u00eda dos casos de gastroenterite en nenos d\u00e9bese ao rotavirus. Nos adultos, as causas m\u00e1is com\u00fans son o norovirus e a \"Campylobacter\". Hai causas menos com\u00fans, como outros tipos de bacterias (ou as s\u00faas toxinas) e parasitos. A s\u00faa transmisi\u00f3n pode ocorrer mediante o consumo de alimentos preparados inadecuadamente, de auga contaminada ou a trav\u00e9s do contacto f\u00edsico con persoas infectadas.\nO tratamento ten como base unha hidrataci\u00f3n axeitada. Para os casos menos graves, isto normalmente faise con sales de rehidrataci\u00f3n oral. Nos casos m\u00e1is graves pode ser necesaria a administraci\u00f3n de soro por v\u00eda intravenosa. A gastroenterite afecta sobre todo os nenos e nas rexi\u00f3ns en v\u00edas de desenvolvemento.\nSintomas e sinais.\nA gastroenterite manifestase normalmente a trav\u00e9s de diarreas e v\u00f3mitos, e menos frecuente a trav\u00e9s de tan s\u00f3 un destes s\u00edntomas. Poden tam\u00e9n darse c\u00f3licos abdominais. Os s\u00edntomas normalmente inicianse entre as 12 e as 72 horas despois de contraer o axente infeccioso. Cando ten orixe viral, a enfermidade desaparece normalmente ao final dunha semana. Alg\u00fans axentes virais poden estar na orixe de s\u00edntomas asociados como febre, fatiga, dores de cabeza e dores musculares. No caso de que as feces conte\u00f1an sangue, \u00e9 pouco probable que a causa sexa viral e moi probable que sexa bacteriana. Algunhas infecci\u00f3ns bacterianas poden estar asociadas a c\u00f3licos abdominais moi intensos e poden persistir durante varias semanas.\nOs nenos infectados por rotavirus recup\u00e9ranse normalmente entre tres a oito d\u00edas despois. Con todo, en rexi\u00f3ns menos desenvolvidas onde o acceso a medicina \u00e9 dif\u00edcil, \u00e9 com\u00fan que a diarrea persista por un per\u00edodo de tempo maior. A deshidrataci\u00f3n \u00e9 unha complicaci\u00f3n frecuente na diarrea, e nenos cun grao significativo de deshidrataci\u00f3n poden presentar unha resposta lenta o recheo capilar, turxescencia da pel reducida e respiraci\u00f3n anormal. No lactante a depresi\u00f3n da fontanela superior \u00e9 un sinal precoz de deshidrataci\u00f3n. En rexi\u00f3ns sen condici\u00f3ns sanitarias, \u00e9 com\u00fan a aparici\u00f3n repetitiva de infecci\u00f3ns, o que a longo prazo pode dar orixe a desnutrici\u00f3n, crecemento deficiente e atraso cognitivo.\nPreto do 1% dos infectados con especies de \"Campylobacter\" desenvolven artrite reactiva e 0,1% desenvolven a s\u00edndrome de Guillain-Barr\u00e9. As infecci\u00f3ns por \"Escherichia coli\" ou especies de \"Shigella\", produtoras de Shigelose poden dar orixe \u00e1 s\u00edndrome hemol\u00edtico-ur\u00e9mico, que se manifesta pola baixa cantidade de plaquetas, insuficiencia renal e baixa cantidade de gl\u00f3bulos vermellos. Os nenos est\u00e1n m\u00e1is predispostos a contraer a s\u00edndrome que os adultos. Algunhas infecci\u00f3ns virais poden dar orixe a convulsi\u00f3ns epil\u00e9pticas infant\u00eds benignas.\nEtiolox\u00eda.\nOs virus (particularmente o rotavirus) e as bacterias das especies \"Escherichia coli\" e \"Campylobacter\" son as causas principais da gastroenterite. Con todo, hai moitos outros axentes infecciosos que poden causar esta s\u00edndrome. Ocasionalmente v\u00edronse causas non infecciosas, pero son menos probables que a etiolox\u00eda viral ou bacteriana. O risco de infecci\u00f3n \u00e9 m\u00e1is alto nos nenos debido \u00e1 s\u00faa falta de inmunidade e a s\u00faa relativa pouca hixiene.\nViral.\nEntre os virus co\u00f1ecidos como causantes da gastroenterite incl\u00faense o rotavirus, o norovirus, o adenovirus e o astrovirus. O rotavirus \u00e9 o causante m\u00e1is com\u00fan de gastroenterite nos nenos, e produce niveis de incidencia similares tanto nos pa\u00edses desenvolvidos como nos pa\u00edses en v\u00edas de desenvolvemento. Os virus causan ao redor do 70 % dos casos de diarrea infecciosa no grupo de idade pedi\u00e1trica. O rotavirus \u00e9 unha causa menos com\u00fan nos adultos debido \u00e1 inmunidade adquirida.\nO norovirus \u00e9 a causa principal da gastroenterite entre os adultos en Am\u00e9rica xa que provoca m\u00e1is do 90 % dos gromos. Estas epidemias localizadas normalmente ocorren cando grupos de persoas pasan tempo en proximidade f\u00edsica uns doutros, como ocorre nos cruceiros, hospitais ou restaurantes. As persoas poden seguir sendo contagiosas a\u00ednda despois de que se terminou o seu episodio de diarrea. O norovirus \u00e9 a causa de aproximadamente o 10 % dos casos en nenos.\nBacteriana.\nNo mundo desenvolvido, a bacteria \"Campylobacter jejuni\" \u00e9 a causa principal da gastroenterite bacteriana. A metade de devanditos casos relaci\u00f3nase coa exposici\u00f3n \u00e1 carne de aves. Nos nenos, as bacterias son a causa de ao redor do 15 % dos casos. As especies m\u00e1is com\u00fans son: \"Escherichia coli\", \"Salmonela\", \"Shigella\", e \"Campylobacter\". Se os alimentos se contaminan con bacterias e se mante\u00f1en a temperatura ambiente durante varias horas, as bacterias multipl\u00edcanse e aumenta o risco de infecci\u00f3n nas persoas que consuman devanditos alimentos. Entre os alimentos comunmente asociados con estas enfermidades incl\u00faense: carne cr\u00faa ou pouco cocida, polo, marisco e ovos, brotes crus, leite sen pasteurizar, queixos frescos, e mollos de froitas e verduras. Nos pa\u00edses en v\u00edas de desenvolvemento, especialmente na \u00c1frica subsahariana e Asia, o c\u00f3lera \u00e9 unha causa com\u00fan de gastroenterite. Esta infecci\u00f3n usualmente transm\u00edtese por medio da auga ou alimentos contaminados.\nA especie toxig\u00e9nica \"Clostridium difficile\" \u00e9 unha causa importante de diarrea, feito que ocorre m\u00e1is a mi\u00fado nas persoas maiores. Os nenos poden ser portadores destas bacterias sen desenvolver os s\u00edntomas. \u00c9 unha causa com\u00fan de diarrea nas persoas hospitalizadas e frecuentemente as\u00f3ciase co uso de antibi\u00f3ticos. A diarrea infecciosa causada por \"estafilococo dorado\" tam\u00e9n pode presentarse en quen utilizaron antibi\u00f3ticos. A \"diarrea do viaxeiro\" \u00e9 usualmente un tipo de gastroenterite bacteriana. Os medicamentos supresores de \u00e1cidos parecen aumentar o risco de desenvolver unha infecci\u00f3n significativa logo de expo\u00f1erse a certa cantidade de organismos, inclu\u00eddas as especies \"Clostridium difficile\", \"Salmonela\", e \"Campylobacter\". O risco \u00e9 maior naqueles que consomen inhibidores da bomba de prot\u00f3ns que en quen toman antagonistas H2.\nParasitarias.\nCerta cantidade de protozoarios pode causar gastroenterite, sobre todo os do tipo \"Giardia lamblia\", a\u00ednda que as especies \"Entamoeba histolytica\" e \"Cryptosporidium\" tam\u00e9n estiveron involucradas. Como grupo, estes axentes conforman ao redor do 10% dos casos en nenos. A especie \"Giardia\" pres\u00e9ntase m\u00e1is comunmente nos pa\u00edses en v\u00edas de desenvolvemento, pero este axente etiol\u00f3xico, ata certo punto, causa este tipo de enfermidade en calquera parte. Ocorre m\u00e1is comunmente en persoas que viaxaron a rexi\u00f3ns con alta prevalencia, nenos que asisten a gardar\u00edas, homes que te\u00f1en relaci\u00f3ns sexuais con homes e entre a poboaci\u00f3n en xeral logo dun desastre.\nNon infecciosas.\nExiste un n\u00famero de causas non infecciosas para a inflamaci\u00f3n do tracto gastrointestinal. Algunhas das m\u00e1is com\u00fans incl\u00faen os medicamentos (como os AINE), certos alimentos como a lactosa (naqueles que te\u00f1en intolerancia) e o glute (naqueles que padecen celiaqu\u00eda). A enfermidade de Crohn tam\u00e9n \u00e9 unha fonte non infecciosa de gastroenterite (con frecuencia aguda). Tam\u00e9n pode ocorrer unha enfermidade secundaria debido a toxinas. Entre as intoxicaci\u00f3ns alimentarias asociadas con n\u00e1useas, v\u00f3mitos e diarrea at\u00f3panse: a intoxicaci\u00f3n por ciguatera debido ao consumo de peixes predadores contaminados, a escombroidose asociada co consumo de certos tipos de peixe en mal estado, o envenenamiento por tetrodotoxina polo consumo do peixe globo entre outros, e o botulismo debido \u00e1 conservaci\u00f3n incorrecta dos alimentos.\nFisiopatolox\u00eda.\nA gastroenterite def\u00ednese como v\u00f3mitos ou diarreas causados por unha infecci\u00f3n no intestino delgado ou no intestino groso. Polo xeral, os cambios no intestino delgado non son inflamatorios, pero os cambios no intestino groso si o son. O n\u00famero de pat\u00f3xenos que se necesita para causar unha infecci\u00f3n var\u00eda de entre uns poucos a un (para o \"Cryptosporidium\") ata tantos como 108 (para a \"Vibrio cholerae\").\nTransmisi\u00f3n.\nA transmisi\u00f3n pode ocorrer a trav\u00e9s do consumo de auga e alimentos contaminados ou cando a xente comparte obxectos persoais. Nas zonas nas que hai estaci\u00f3ns chuviosas e secas, a calidade da auga empeora xeralmente durante a estaci\u00f3n chuviosa, e isto ten correlaci\u00f3n co momento dos gromos. En zonas do mundo con estaci\u00f3ns, as infecci\u00f3ns son m\u00e1is com\u00fans durante o inverno. A alimentaci\u00f3n a beb\u00e9s por medio de biber\u00f3ns non desinfectados correctamente \u00e9 unha causa significativa de gastroenterite a escala mundial. As taxas de transmisi\u00f3n tam\u00e9n est\u00e1n relacionadas a unha hixiene deficiente, en especial entre os nenos, en fogares abarrotados, e naqueles con condici\u00f3ns nutricionais deficientes preexistentes. Logo de desenvolver tolerancia, os adultos poden portar certos organismos sen presentar sinais ou s\u00edntomas, e actuar as\u00ed como reservorios naturais de contaxio. A\u00ednda que alg\u00fans axentes (como a \"Shigella\") s\u00f3 se presenta en primates, outros poden presentarse nunha ampla variedade de animais (como a \"Giardia\").\nCadro cl\u00ednico.\nA gastroenterite normalmente ocasiona diarrea e v\u00f3mito, ou, a\u00ednda que de forma menos com\u00fan, presenta s\u00f3 un destes dous sintomas. O paciente tam\u00e9n pode ter cambras abdominais. Os s\u00edntomas adoitan empezar a manifestarse de 12 a 72\u00a0horas logo de contraer o axente infeccioso.\nCando se debe a un axente viral, esta enfermidade normalmente desaparece no transcurso dunha semana. Algunhas causas virais tam\u00e9n poden estar relacionadas con febre, fatiga, dor de cabeza e dor muscular. Se hai presenza de sangue na deposici\u00f3n, \u00e9 menos probable que a causa sexa viral e m\u00e1is probable que sexa bacteriana. Algunhas infecci\u00f3ns bacterianas poden estar asociadas a unha dor abdominal agudo e poden persistir durante varias semanas.\nOs nenos infectados con rotavirus usualmente recup\u00e9ranse por completo nun per\u00edodo de tres a oito d\u00edas. Con todo, nos pa\u00edses en v\u00edas de desenvolvemento, o tratamento para infecci\u00f3ns agudas a mi\u00fado est\u00e1 f\u00f3ra do alcance da poboaci\u00f3n e a diarrea cr\u00f3nica \u00e9 com\u00fan. A deshidrataci\u00f3n \u00e9 unha complicaci\u00f3n com\u00fan da diarrea, e un neno cun nivel significativo de deshidrataci\u00f3n pode ter un enchido capilar prolongado, unha turxencia cut\u00e1nea pobre e unha respiraci\u00f3n anormal. A presenza repetitiva destas infecci\u00f3ns \u00e9 com\u00fan en \u00e1reas con saneamento deficiente e desnutrici\u00f3n, o que pode provocar atraso do crecemento e d\u00e9ficit cognitivo a longo prazo.\nA artrite reactiva ocorre nun 1 % das persoas logo de sufrir infecci\u00f3ns pola especie \"Campylobacter\" e a s\u00edndrome de Guillain-Barr\u00e9 ocorre no 0,1%. A s\u00edndrome ur\u00e9mico hemol\u00edtico (SUH) pode presentarse como resultado da infecci\u00f3n con toxinas Shiga que producen as especies \"Escherichia coli\" ou \"Shigella\" e provocan contaxe baixa de plaquetas, funcionamento deficiente dos riles e contaxe baixa de gl\u00f3bulos vermellos (debido a s\u00faa descomposici\u00f3n). Os nenos te\u00f1en maior predisposici\u00f3n a contraer SUH que os adultos. Algunhas infecci\u00f3ns virais poden producir ataques infant\u00eds benignos.\nDiagn\u00f3stico.\nPolo xeral, a gastroenterite diagnosticase cl\u00ednicamente en base aos sinais e s\u00edntomas da persoa. Non sempre \u00e9 necesario determinar a causa exacta xa que iso non cambia o manexo da enfermidade. Con todo, deber\u00edase realizar un cultivo de materia fecal naqueles que presentan sangue nas feces, aqueles que estiveron expostos a unha intoxicaci\u00f3n alimentaria e aqueles que viaxaron recentemente a un pa\u00eds en v\u00edas de desenvolvemento. Tam\u00e9n se poden realizar exames de diagn\u00f3stico por control. Xa que o 10 % dos beb\u00e9s alimentados con leite materno e cativos pequenos desenvolven hipoglicemia, recom\u00e9ndase medir a glicosa s\u00e9rica nesta poboaci\u00f3n. Ademais deber\u00edase comprobar o nivel de electr\u00f3litos e a funci\u00f3n renal cando existe a preocupaci\u00f3n dunha deshidrataci\u00f3n aguda.\nDeshidrataci\u00f3n.\nUnha parte importante da avaliaci\u00f3n \u00e9 determinar se a persoa sofre ou non de deshidrataci\u00f3n. Polo xeral, a deshidrataci\u00f3n div\u00eddese en leve (3-5 %), moderada (6-9 %), e aguda (&gt;10 %). Nos nenos, os sinais m\u00e1is precisos de deshidrataci\u00f3n moderada ou aguda son un enchido capilar prolongado, unha turxencia cut\u00e1nea deficiente e unha respiraci\u00f3n anormal. Outros achados \u00fatiles (cando se utilizan en combinaci\u00f3n) incl\u00faen: ollos afundidos, diminuci\u00f3n da actividade, falta de b\u00e1goas e boca seca. A produci\u00f3n normal de ouri\u00f1a e a inxesti\u00f3n oral de l\u00edquidos sen os vomitar de inmediato son s\u00edntomas tranquilizadores. Os exames de laboratorio te\u00f1en pouco beneficio cl\u00ednico \u00e1 hora de determinar o grado de deshidrataci\u00f3n.\nDiagn\u00f3stico diferencial.\nD\u00e9bense descartar outras causas potenciais de sinais e s\u00edntomas que imitan aos que se ven na gastroenterite, inclu\u00edndo apendicite, v\u00f3lvulo, enfermidade inflamatoria intestinal, infecci\u00f3n urinaria e diabetes mellitus. Tam\u00e9n se deben ter en conta a insuficiencia pancre\u00e1tica, s\u00edndrome do intestino curto, enfermidade de Whipple, celiaqu\u00eda e o abuso de laxantes. O diagn\u00f3stico diferencial pode ser algo complicado se a persoa presenta \"s\u00f3\" v\u00f3mitos ou diarrea (en lugar de ambas cousas).\nA apendicite pode presentar v\u00f3mitos, dor abdominal e unha pequena cantidade de diarrea no 33 % dos casos. En contraste coa gran cantidade de diarrea que \u00e9 t\u00edpica da gastroenterite. As infecci\u00f3ns nos pulm\u00f3ns ou o tracto urinario nos nenos tam\u00e9n poden causar v\u00f3mitos ou diarrea. A cl\u00e1sica cetoacidose diab\u00e9tica (CAD) pres\u00e9ntase con dor abdominal, n\u00e1usea e v\u00f3mitos, pero non d\u00e1 diarrea. Un estudo descubriu que ao 17% de nenos con CAD diagnosticaraselle inicialmente unha gastroenterite\nPrevenci\u00f3n.\nEstilo de vida.\nPara reducir as taxas de infecci\u00f3n e a gastroenterite cl\u00ednicamente significativas \u00e9 importante ter f\u00e1cil acceso a un fornezo de auga non contaminada e boas pr\u00e1cticas de saneamento. Descubriuse que as medidas persoais (como o lavado de mans) reducen ata un 30 % a incidencia e taxa de prevalencia da gastroenterite nos pa\u00edses desenvolvidos e en v\u00edas de desenvolvemento. Os xeles con alcohol tam\u00e9n poden ser eficaces. A lactaci\u00f3n materna \u00e9 importante, en especial naqueles lugares cunha hixiene deficiente, as\u00ed como a mellora da hixiene en xeral. O leite materno reduce tanto a frecuencia das infecci\u00f3ns como a s\u00faa duraci\u00f3n. Evitar os alimentos ou bebidas contaminadas tam\u00e9n deber\u00eda ser efectivo.\nVacinaci\u00f3n.\nGrazas a s\u00faa efectividade e seguridade, a Organizaci\u00f3n Mundial da Sa\u00fade recomendou no ano 2009 que a vacina contra o rotavirus se ofreza a todos os nenos a nivel mundial. Na actualidade existen d\u00faas vacinas comerciais contra o rotavirus e varias m\u00e1is est\u00e1n en desenvolvemento. En \u00c1frica e Asia estas vacinas reduciron a enfermidade aguda entre os beb\u00e9s alimentados con leite materno e os pa\u00edses que puxer\u00f3n en funcionamento programas nacionais de vacinaci\u00f3n viron unha diminuci\u00f3n nas taxas e no nivel de gravidade da enfermidade. Esta vacina tam\u00e9n pode axudar a previr a enfermidade nos nenos non vacinados ao reducir o n\u00famero de infecci\u00f3ns en circulaci\u00f3n. Desde o ano 2000, a posta en funcionamento do programa de vacinaci\u00f3n contra o rotavirus nos Estados Unidos reduciu considerablemente o n\u00famero de casos de diarrea, ata un 80 por cento. A primeira dose da vacina d\u00e9bese dar aos beb\u00e9s alimentados con leite materno entre as 6 e 15 semanas de idade. Descubriuse que a vacina oral contra o c\u00f3lera ten unha efectividade de entre o 50 e o 60 % logo de 2 anos.\nInvestigaci\u00f3n doutras vacinas.\nHai varias vacinas contra a gastroenterite en desenvolvemento. Por exemplo, vacinas contra a Shigella e a \u00abEscherichia coli\u00bb enterotoxig\u00e9nica (ETEC), d\u00faas das principais causas bacterianas da gastroenterite en todo o mundo.\nTratamento.\nA gastroenterite \u00e9, polo xeral, unha enfermidade aguda e autocontida. O tratamento de preferencia para aqueles que sofren unha deshidrataci\u00f3n de leve a moderada son as sales de rehidrataci\u00f3n oral (SRO). A metoclopramida e/ou o ondansetr\u00f3n, con todo, poden ser \u00fatiles nalg\u00fans nenos, e a butilescopolamina \u00e9 \u00fatil para tratar a dor abdominal.\nRehidrataci\u00f3n.\nO tratamento principal da gastroenterite tanto en nenos como en adultos \u00e9 a rehidrataci\u00f3n. Isto l\u00f3grase preferiblemente administrando sales de rehidrataci\u00f3n oral, a\u00ednda que a intravenosa pode ser necesaria se existe unha diminuci\u00f3n no nivel de conciencia ou se a deshidrataci\u00f3n \u00e9 grave. Os produtos orais de substituci\u00f3n producidos con carbohidratos complexos (\u00e9 dicir, aqueles que conte\u00f1en trigo ou arroz) poden ser mellores que aqueles que conte\u00f1en azucres simples. As bebidas especialmente altas en azucres simples, como as gasosas e os zumes de froitas, non son recomendables en nenos menores de 5 anos xa que poden \"aumentar\" a diarrea. P\u00f3dese utilizar auga pura se os preparados m\u00e1is espec\u00edficos e eficaces de rehidrataci\u00f3n oral non est\u00e1n dispo\u00f1ibles ou non son agradables. Nos nenos pequenos p\u00f3dese utilizar unha sonda nasog\u00e1strica para administrar flu\u00eddos se as circunstancias as\u00ed o requirisen.\nAlimentaci\u00f3n.\nRecom\u00e9ndase que os beb\u00e9s alimentados con leite materno sigan sendo alimentados da forma normal e que os infantes alimentados con biber\u00f3n sigan co seu leite de f\u00f3rmula despois da rehidrataci\u00f3n con SRO. Polo xeral, os leites de f\u00f3rmula sen lactosa ou baixas en lactosa non son necesarias. Os nenos deben seguir coa s\u00faa alimentaci\u00f3n normal durante os episodios de diarrea, pero d\u00e9bense evitar os alimentos altos en azucres simples. A dieta BRAT (bananos, arroz, pur\u00e9 de maz\u00e1, tostadas e t\u00e9) xa non se recomenda, xa que non cont\u00e9n suficientes nutrientes e non mostra ning\u00fan beneficio sobre a alimentaci\u00f3n normal. Demostrouse que alg\u00fans probi\u00f3ticos son beneficiosos para reducir tanto a duraci\u00f3n da enfermidade como a frecuencia das deposici\u00f3ns. Ademais, poden ser \u00fatiles para previr e tratar a diarrea asociada cos antibi\u00f3ticos. Os produtos a base de leite fermentado (como o iogur) presentan un beneficio similar. Os suplementos a base de zinc parecen ser eficaces no tratamento e a prevenci\u00f3n da diarrea entre os nenos de pa\u00edses en v\u00eda de desenvolvemento.\nAntiem\u00e9ticos.\nOs medicamentos antiem\u00e9ticos poden ser \u00fatiles para tratar os v\u00f3mitos nos nenos. O ondansetr\u00f3n \u00e9 dalgunha utilidade, unha dose \u00fanica as\u00f3ciase cunha diminuci\u00f3n na necesidade de flu\u00eddos intravenosos, menos hospitalizaci\u00f3ns e menos v\u00f3mitos. A metoclopramida tam\u00e9n pode ser \u00fatil. Con todo, o uso do ondansetr\u00f3n pode estar conectado a un aumento na taxa de regreso ao hospital en nenos. O preparado intravenoso de ondansetr\u00f3n p\u00f3dese administrar oralmente se o xu\u00edzo cl\u00ednico o xustifica. O dimenhidrinato, a\u00ednda que reduce os v\u00f3mitos, non parece presentar un beneficio cl\u00ednico importante.\nAntibi\u00f3ticos.\nPolo xeral, os antibi\u00f3ticos non adoitan utilizarse para a gastroenterite, a\u00ednda que algunhas veces recom\u00e9ndanse se os s\u00edntomas son especialmente graves ou se se illa ou se sospeita dunha posible causa bacteriana. Se se han de empregar antibi\u00f3ticos, un macr\u00f3lido (como a azitromicina) \u00e9 m\u00e1is preferible que unha fluoroquinolona debido a unhas taxas de resistencia m\u00e1is altas a esta \u00faltima. A colite pseudomembranosa, cuxa causa m\u00e1is habitual \u00e9 o uso de antibi\u00f3ticos, man\u00e9xase desconntinuando o axente causante e trat\u00e1ndoa con metronidazol o vancomicina. As bacterias e protozoos que son susceptibles a tratamento incl\u00fae a \"shigella\", a \"salmonela typhi\", e as especies de \"Giardia\". Naqueles que te\u00f1an \" Giardia\" ou \" Entamoeba histolytica\", recom\u00e9ndase tratar con tinidazol xa que \u00e9 mellor que o metronidazol. A Organizaci\u00f3n Mundial da Sa\u00fade (OMS) recomenda o uso de antibi\u00f3ticos en nenos pequenos que presentan diarrea sanguinolenta e febre.\nAntiespasm\u00f3dicos.\nOs antiespasm\u00f3dicos presentan un risco te\u00f3rico de causar complicaci\u00f3ns e, a\u00ednda que a experiencia cl\u00ednica demostrou que \u00e9 pouco probable, desacons\u00e9llase utilizar estes medicamentos en xente con diarrea sanguinolenta ou diarrea que se complica con febre. A loperamida, un opioide an\u00e1logo, \u00fasase comunmente para o tratamento sintom\u00e1tico da diarrea. A loperamida, con todo, non se recomenda en nenos, xa que pode cruzar a barreira sangue/cerebro inmatura e causar toxicidade. O subsalicilato de bismuto, un complexo insoluble de bismuto trivalente e salicilato, pode utilizarse en casos leves ou moderados, pero o envelenamento por \u00e1cido salic\u00edlico \u00e9 teoricamente posible.\nInvestigaci\u00f3n.\nHai varias vacinas contra a gastroenterite en desenvolvemento. Por exemplo, vacinas contra a Shigella e a \u00ab Escherichia coli\u00bb enterotoxig\u00e9nica ( ETEC), d\u00faas das principais causas bacterianas da gastroenterite en todo o mundo.\nNoutros animais.\nA gastroenterite en cans e gatos est\u00e1 causada por moitos dos mesmos axentes que a causan nos humanos. Os organismos m\u00e1is com\u00fans son: \"Campylobacter\", \"Clostridium difficile\", \"Clostridium perfringens\", e \"Salmonela\". Un gran n\u00famero de plantas t\u00f3xicas poden causar s\u00edntomas tam\u00e9n. Alg\u00fans axentes son m\u00e1is espec\u00edficos a unha especie determinada. A gastroenterite porcina transmisible ( GPT) pres\u00e9ntase en porcos e ocasiona v\u00f3mitos, diarrea e deshidrataci\u00f3n. Crese que aves silvestres introduc\u00edrona nos porcos e non hai ning\u00fan tratamento espec\u00edfico dispo\u00f1ible. No se transmite a humanos.\nHistoria.\nA primeira vez que se utilizou o termo \u00abgastroenterite\u00bb foi no ano 1824. Antes desa data co\u00f1ec\u00edase m\u00e1is especificamente como febre tifoide ou \u00abcholera morbus\u00bb, entre outros, ou algo menos espec\u00edfico como \u00abapret\u00f3n de v\u00edsceras\u00bb, \u00abexceso\u00bb, \u00abfluxo\u00bb, \u00abqueixa do intestino\u00bb ou calquera dunha serie doutros nomes arcaicos para a diarrea aguda."}
{"id": "312647", "revid": "49365", "url": "https://gl.wikipedia.org/wiki?curid=312647", "title": "Bas\u00edlica de San Francisco de As\u00eds", "text": "A Bas\u00edlica Papal de San Francisco (en , en ) at\u00f3pase en As\u00eds, na rexi\u00f3n italiana de Umbr\u00eda, e \u00e9 Patrimonio da Humanidade dende o ano 2000. Lugar da glorificaci\u00f3n de San Francisco de As\u00eds, dist\u00ednguense nela d\u00faas partes fundamentais: a Bas\u00edlica inferior, baixa e escura, e a Bas\u00edlica superior, espazosa e luminosa. Esta distribuci\u00f3n interpretouse de xeito simb\u00f3lico: a primeira representar\u00eda a vida de penitencia, mentres que a segunda simbolizar\u00eda a gloria.\nA bas\u00edlica forma parte de todo un complexo monumental franciscano. En fronte do atrio que precede o ingreso da bas\u00edlica inferior at\u00f3pase o ex Oratorio de San Bernardino, constru\u00eddo para a Terceira orde de San Francisco por oficiais longobardos arredor da metade do s\u00e9culo XV. Tralo portal, \u00e9ntrase no Sacro Convento que, ademais da comunidade de Freires Menores Conventuais, encargados da custodia da bas\u00edlica, actualmente aloxa o Instituto Teol\u00f3xico de As\u00eds (ITA), o Instituto de Ciencias Relixiosas (ISSRA), un Centro de documentaci\u00f3n e un importante fondo de documentos e libros especializados en temas franciscanos.\nA bas\u00edlica ten grande importancia dende o punto de vista relixioso, xa que \u00e9 a sede da Orde Franciscana e tr\u00e1tase dunha parada obrigada para moitos peregrinos durante a s\u00faa viaxe a Roma, e dende o punto de vista art\u00edstico, por contar con obras como \"A vida de San Francisco\" nos frescos de Giotto."}
{"id": "312648", "revid": "23204", "url": "https://gl.wikipedia.org/wiki?curid=312648", "title": "Bas\u00edlica Papal de San Francisco", "text": ""}
{"id": "312649", "revid": "23204", "url": "https://gl.wikipedia.org/wiki?curid=312649", "title": "Basilica Papale di San Francesco", "text": ""}
{"id": "312650", "revid": "23204", "url": "https://gl.wikipedia.org/wiki?curid=312650", "title": "Basilica Sancti Francisci Assisiensis", "text": ""}
{"id": "312651", "revid": "1131", "url": "https://gl.wikipedia.org/wiki?curid=312651", "title": "Ruta da Prata", "text": ""}
{"id": "312652", "revid": "89787", "url": "https://gl.wikipedia.org/wiki?curid=312652", "title": "Schizosaccharomyces", "text": "Schizosaccharomyces \u00e9 un x\u00e9nero de l\u00e9vedos que realizan a fisi\u00f3n binaria. Viven como sapr\u00f3fitos en exsudados azucrados de plantas. O x\u00e9nero est\u00e1 bastante illado sistematicamente do resto dos fungos e clasif\u00edcase na s\u00faa propia clase. Div\u00eddese por fisi\u00f3n binaria medial, de a\u00ed que a estes l\u00e9vedos se lles chame l\u00e9vedos de fisi\u00f3n (o que os diferencia dos l\u00e9vedos de xemaci\u00f3n como \"Saccharomyces\"). A especie mellor estudada \u00e9 \"S. pombe\". Actualmente est\u00e1n descritas catro especies deste x\u00e9nero, que son: \"S. pombe\", \"S. japonicus\", \"S. octosporus\" e \"S. cryophilus\". Igual que o l\u00e9vedo emparentado distantemente \"Saccharomyces cerevisiae\", \"S. pombe\" \u00e9 un importante organismo modelo para estudar a biolox\u00eda dos eucariotas. \u00c9 especialmente \u00fatil en estudos evolutivos porque se cre que diverxiu da li\u00f1axe de \"Saccharomyces cerevisiae\" hai entre 300 mill\u00f3ns e 1.000 mill\u00f3ns de anos."}
{"id": "312653", "revid": "1888", "url": "https://gl.wikipedia.org/wiki?curid=312653", "title": "Ram\u00f3n P\u00e9rez Cabaleiro", "text": "Ram\u00f3n P\u00e9rez Cabaleiro, finado o 1 de setembro de 1936, foi un pol\u00edtico galego.\nTraxectoria.\nEn 1930 foi elixido presidente da Sociedad Liceo Casino do Porri\u00f1o e en 1931 era o presidente da Federaci\u00f3n de Trabajadores do Porri\u00f1o. Presidente da Federaci\u00f3n Agraria Municipal. Representando \u00e1 Federaci\u00f3n Agraria participou na reuni\u00f3n do 27 de xaneiro de 1936 de constituci\u00f3n do Comit\u00e9 de Izquierdas da Frente Popular. Co triunfo da Fronte Popular nas elecci\u00f3ns de febreiro foi nomeado concelleiro e elixido primeiro tenente alcalde do concello o 10 de marzo. Foi elixido compromisario para a elecci\u00f3n do presidente da Rep\u00fablica. Co golpe de Estado do 18 de xullo de 1936 foi detido. Foi asasinado o 1 de setembro con Jos\u00e9 Cordal Y\u00e1\u00f1ez e Severo Boente. O seu cad\u00e1ver apareceu na estrada de Salceda de Caselas-O Porri\u00f1o."}
{"id": "312654", "revid": "1131", "url": "https://gl.wikipedia.org/wiki?curid=312654", "title": "Bas\u00edlica de San Vital de R\u00e1vena", "text": "A bas\u00edlica de San Vital de R\u00e1vena (en ) \u00e9 un dos templos m\u00e1is importantes da arte bizantina que, coma outras da cidade de R\u00e1vena, foi reformada por desexo expreso do emperador Xustiniano I a partir de construci\u00f3ns anteriores a fin de acelerar a integraci\u00f3n dos territorios conquistados \u00f3 imperio Bizantino.\nA obra financiouse cos cartos do banqueiro Xuliano Arxentario (Iulianus Argentarius), de quen se sabe pouca cousa: era de orixe grega e tam\u00e9n patrocinou a construci\u00f3n da bas\u00edlica de Santo Apolinar in Classe. Foi supervisada polo arcebispo da cidade, Maximiano de R\u00e1vena, quen a consagrou no ano 547. Todos estes personaxes aparecen na decoraci\u00f3n de mosaicos que se fixo entre os anos 546 e 548, ano da morte da emperadriz Teodora. Estes mosaicos son un bo exemplo das artes figurativas bizantinas e dan unha idea de como puideron ser constru\u00eddas estas obras durante a querela iconoclasta dos s\u00e9culos VII e VIII e a ca\u00edda de Bizancio en mans dos turcos otom\u00e1ns: en San Vital as obras preserv\u00e1ronse, en primeiro lugar, porque R\u00e1vena posiciounouse en contra dos iconoclastas e, en segundo lugar, porque a cidade xa non era bizantina durante a invasi\u00f3n turca. Por estas raz\u00f3ns, as imaxes salv\u00e1ronse de \u00e1mbalas d\u00faas cat\u00e1strofes art\u00edsticas.\nNo ano 1960, a igrexa de San Vital recibiu o t\u00edtulo de bas\u00edlica menor polo papa Xo\u00e1n XXIII. Est\u00e1 inclu\u00edda, xunto con outros monumentos de R\u00e1vena, na lista de Patrimonio da Humanidade da UNESCO dende o ano 1996, dentro da serie \"Monumentos paleocristi\u00e1ns de R\u00e1vena\"."}
{"id": "312655", "revid": "23204", "url": "https://gl.wikipedia.org/wiki?curid=312655", "title": "Basilica di Sant Vitale", "text": ""}
{"id": "312656", "revid": "23204", "url": "https://gl.wikipedia.org/wiki?curid=312656", "title": "Last Dinosaurs", "text": "Last Dinosaurs \u00e9 un grupo musical australiano de indie rock formado en Brisbane, Queensland. O grupo est\u00e1 formado polo vocalista e guitarrista Sean Caskey, o guitarrista Lachlan Caskey, o baixo Michael Sloane e o bater\u00eda Dan Koyama. Koyama e os irm\u00e1ns Caskey son de ascendencia xaponesa, e o grupo fai xiras e visitas frecuentes nese pa\u00eds.\nO seu primeiro EP \"Back from the Dead\" sa\u00edu en 2010, e o seu primeiro \u00e1lbum de estudio \"In a Million Years\" (2012) recibiu boas cr\u00edticas dos medios australianos, como Triple J, entre outros.\nO 1 de maio de 2015, Last Dinosaurs lanzou \"Evie\", o primeiro sinxelo do seu segundo \u00e1lbum."}
{"id": "312657", "revid": "22570", "url": "https://gl.wikipedia.org/wiki?curid=312657", "title": "DTM 2015", "text": "O DTM 2015 \u00e9 a 16\u00aa tempada do Deutsche Tourenwagen Masters. A tempada comezou o 2 de maio en Hockenheim e rematar\u00e1 o 18 de outubro no mesmo lugar de inicio, logo de disput\u00e1rense 18 carreiras en 9 fins de semana diferentes. Marco Wittmann \u00e9 o defensor do t\u00edtulo de pilotos.\nEstat\u00edsticas do campionato.\nSistema de puntuaci\u00f3n.\nEste \u00e9 o sistema de puntuaci\u00f3n que se utiliza en todas as carreiras do campionato.\nCampionato de Marcas.\nO campionato de marcas \u00e9 un campionato no que ga\u00f1a a marca de coches que m\u00e1is puntos consegue. Para esta puntuaci\u00f3n conta o resultado de cada piloto xa que as tres marcas te\u00f1en 8."}
{"id": "312663", "revid": "51078", "url": "https://gl.wikipedia.org/wiki?curid=312663", "title": "EuroSpeedway Lausitz", "text": ""}
{"id": "312667", "revid": "51078", "url": "https://gl.wikipedia.org/wiki?curid=312667", "title": "Circu\u00edto de Laguna Seca", "text": ""}
{"id": "312669", "revid": "10599", "url": "https://gl.wikipedia.org/wiki?curid=312669", "title": "S\u00edndic de Greuges de Catalu\u00f1a", "text": "O S\u00edndic de Greuges (\"S\u00edndico de Agravios\" en galego) \u00e9 o defensor do pobo de Catalu\u00f1a. \u00c9 unha das instituci\u00f3ns da Generalitat de Catalu\u00f1a e as s\u00faas funci\u00f3ns est\u00e1n definidas nos artigos 78 e 79 do Estatuto de Autonom\u00eda. A s\u00faa misi\u00f3n \u00e9 garantir o dereito de todos os cidad\u00e1ns a unha bona administraci\u00f3n gobernamental. Atende as queixas das persoas que se atopen desamparadas pola actuaci\u00f3n ou falta de actuaci\u00f3n das administraci\u00f3ns. A figura do S\u00edndic ten precedentes hist\u00f3ricos nas asembleas de paz e tregua do s\u00e9culo XI e nos \"provisors de greuges\" da Idade Media.\nOs S\u00edndics de Greuges de Catalu\u00f1a foron os seguintes:"}
{"id": "312670", "revid": "10599", "url": "https://gl.wikipedia.org/wiki?curid=312670", "title": "Valedor do Pobo de Catalu\u00f1a", "text": ""}
{"id": "312671", "revid": "10599", "url": "https://gl.wikipedia.org/wiki?curid=312671", "title": "S\u00edndic de Greuges de Catalunya", "text": ""}
{"id": "312674", "revid": "47401", "url": "https://gl.wikipedia.org/wiki?curid=312674", "title": "Thorn", "text": ""}
{"id": "312683", "revid": "55340", "url": "https://gl.wikipedia.org/wiki?curid=312683", "title": "Vigair\u00eda", "text": "Unha vigair\u00eda (en catal\u00e1n: \"vegueria\", e antigamente \"vegueriu\") \u00e9 o territorio sobre o que ti\u00f1a potestade un vigairo (\"veguer\"), autoridade delegada do conde ou vizconde, e posteriormente do rei, con xurisdici\u00f3n subsidiaria en territorios da Igrexa ou baron\u00edas. Foi unha instituci\u00f3n do Principado de Catalu\u00f1a, de orixe medieval, que durou dende o s\u00e9culo XII ata ao s\u00e9culo XVIII, cando foron substitu\u00eddas por corrixidor\u00edas despois do Decreto de Nova Planta de 1716, e na Catalu\u00f1a do Norte ata 1790 coa Revoluci\u00f3n Francesa.\nEn Andorra, ata 1993 houbo d\u00faas vigair\u00edas, a vigair\u00eda episcopal e a vigair\u00eda francesa, que eran as representaci\u00f3ns dos dous cose\u00f1ores e ti\u00f1as facultades pol\u00edticas. Foron suprimidas coa aprovaci\u00f3n da Constituci\u00f3n andorrana que atorgou aos antigos vigairos a figura de Xefe de Estado.\nActualmente en Catalu\u00f1a hai un proceso de recuperaci\u00f3n das vigair\u00edas. No Estatuto de autonom\u00eda de Catalu\u00f1a de 2006 reestabl\u00e9cese a vigair\u00eda como divisi\u00f3n tradicional con personalidade xur\u00eddica propia e con d\u00faas funci\u00f3ns: o goberno intermunicipal de cooperaci\u00f3n local e a organizaci\u00f3n dos servizos da Generalitat de Catalu\u00f1a."}
{"id": "312695", "revid": "51526", "url": "https://gl.wikipedia.org/wiki?curid=312695", "title": "Fuet", "text": "O fuet, tam\u00e9n co\u00f1ecido como espetec, tastet, petador ou secallona, \u00e9 un embutido t\u00edpico de Catalu\u00f1a. \u00c9 unha longa\u00ednza fina, longa e recta. Est\u00e1 feito con febra de porco, touci\u00f1o picado e adobado con pementa negra e sal, e embutido en tripas de porco. \u00c9 habitual que durante o seu proceso de reposo se formen na s\u00faa capa externas unhas manchas brancas.\nActualmente, o centro xeogr\u00e1fico da creaci\u00f3n de fuet \u00e9 a comarca de Osona, onde se utiliza o porco de Vic como base, a\u00ednda que se fai en toda Catalu\u00f1a. Tam\u00e9n ten moita fama o fuet de Olot."}
{"id": "312715", "revid": "1131", "url": "https://gl.wikipedia.org/wiki?curid=312715", "title": "Estaci\u00f3n de Vitoria", "text": "A estaci\u00f3n de Vitoria-Gasteiz \u00e9 unha estaci\u00f3n de tren de Adif situada na cidade de Vitoria, no Pa\u00eds Vasco. \u00c9 a principal estaci\u00f3n da provincia de \u00c1raba, con m\u00e1is de 500.000 viaxeiros en 2010. Ten servizos de longa e media distancia operados por Renfe.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 492,353 da li\u00f1a radial Madrid-Hendaia a unha altura de 528,6 metros sobre o nivel do mar.\nHistoria.\nO ferrocarril chegou \u00e1 ent\u00f3n pequena cidade de Vitoria en 1862 coa apertura do tramo Miranda de Ebro-Altsasu da li\u00f1a f\u00e9rrea que un\u00eda Madrid coa fronteira francesa. Para a ocasi\u00f3n constru\u00eduse unha pequena estaci\u00f3n por Letourneur, enxe\u00f1eiro franc\u00e9s responsable da construci\u00f3n da propia li\u00f1a e que en 1864 construir\u00eda tam\u00e9n a estaci\u00f3n de Donostia.\nEn 1889 abriuse un novo tramo de v\u00edas, esta vez de ancho m\u00e9trico, que un\u00eda Vitoria con Leintz-Gatzaga e que foi posteriormente completado con m\u00e1is tramos. A explotaci\u00f3n destas li\u00f1as corr\u00eda a cargo do Ferrocarril Vasco-Navarro e operaba desde unhas pequenas instalaci\u00f3ns ata a construci\u00f3n da estaci\u00f3n de Vitoria-Norte en 1914. O 31 de decembro de 1967 a li\u00f1a foi pechada ao tr\u00e1fico.\nEn 1989, o Goberno de Espa\u00f1a e o Goberno auton\u00f3mico vasco chegaron a un acordo para po\u00f1er en marcha o Y vasco, unha li\u00f1a de alta velocidade que enlazar\u00e1 as tres capitais vascas. As obras inici\u00e1ronse en 2006. Por outra banda, Vitoria verase tam\u00e9n conectada \u00e1 rede de alta velocidade grazas \u00e1 li\u00f1a Venta de Ba\u00f1os-Burgos-Vitoria, para o que se prev\u00e9 un soterramento das v\u00edas coa construci\u00f3n dun t\u00fanel de 6,8\u00a0km e dunha nova estaci\u00f3n baixo o Parque de Arriaga. A estaci\u00f3n contar\u00e1 con seis v\u00edas pasantes que se atopar\u00edan a 17 metros de profundidade. O custo total do soterramento do tren en Vitoria ascende a 476 mill\u00f3ns de euros. Nesta estaci\u00f3n ter\u00e1 lugar a uni\u00f3n desta li\u00f1a de alta velocidade co Y vasco.\nA estaci\u00f3n.\nA actual estaci\u00f3n de Vitoria-Gasteiz foi constru\u00edda en 1934 substitu\u00edndo \u00e1 pequena estaci\u00f3n de Letourneur. \u00c9 un edificio sinxelo, situado no centro da cidade e formado por varias estruturas encostadas de diferente altura. Unha serie de arcos que dan lugar a portas e xanelas serven como elemento decorativo.\nConta con d\u00faas plataformas, unha lateral e outra central, \u00e1s que acceden tres v\u00edas. Outras catro v\u00edas son utilizadas como v\u00edas de servizo. Antigamente a estaci\u00f3n dispo\u00f1\u00eda dunha oitava v\u00eda, pero foi parcialmente retirada para permitir as\u00ed a ampliaci\u00f3n da plataforma lateral. Os cambios de plataforma real\u00edzanse por un paso subterr\u00e1neo.\nConta cunha zona PAC (punto de informaci\u00f3n ao cidad\u00e1n), venda de billetes, atenci\u00f3n ao cliente, aseos e cafeter\u00eda. Todo o recinto est\u00e1 equipado con servizos adaptados para as persoas con minusval\u00eda. No exterior existe un aparcadoiro situado fronte ao edificio, unha parada de taxi e outra de autobuses urbanos.\nServizos ferroviarios.\nLonga distancia.\n\"Actualizado a 26 de xu\u00f1o de 2016.\"\nMedia distancia.\n\"Actualizado a 26 de xu\u00f1o de 2016.\""}
{"id": "312717", "revid": "12452", "url": "https://gl.wikipedia.org/wiki?curid=312717", "title": "Estaci\u00f3n de Vitoria - Gasteiz", "text": ""}
{"id": "312718", "revid": "12452", "url": "https://gl.wikipedia.org/wiki?curid=312718", "title": "Estaci\u00f3n de Gasteiz", "text": ""}
{"id": "312720", "revid": "1131", "url": "https://gl.wikipedia.org/wiki?curid=312720", "title": "Estaci\u00f3n de Ir\u00fan", "text": "A estaci\u00f3n de Ir\u00fan \u00e9 unha estaci\u00f3n ferroviaria de Adif situada na cidade vasca de Ir\u00fan, en Guip\u00fascoa. \u00c9 unha estaci\u00f3n fronteiriza que ten o seu equivalente franc\u00e9s en Hendaia. Por este motivo ten tanto v\u00edas de largo ib\u00e9rico como de largo internacional, o que permite a circulaci\u00f3n tanto de trens operados por Renfe como tam\u00e9n pola SNCF.\nSituaci\u00f3n ferroviaria.\nA estaci\u00f3n de Ir\u00fan forma unha parella xunto coa francesa estaci\u00f3n de Hendaia, situada a uns dous quil\u00f3metros e separada polo r\u00edo Bidasoa. A rede de ancho ib\u00e9rico (1.668\u00a0mm) chega a Ir\u00fan e contin\u00faa para finalizar en Hendaia, mentres que a rede de ancho internacional (1.435\u00a0mm) chega a Hendaia e contin\u00faa para finalizar en Ir\u00fan. O tramo entre ambas as estaci\u00f3ns disp\u00f3n de v\u00edas nos dous anchos.\nPola rede francesa, a estaci\u00f3n at\u00f3pase no punto quilom\u00e9trico 235,063 da li\u00f1a Bordeos-Ir\u00fan. Pola espa\u00f1ola, at\u00f3pase no punto quilom\u00e9trico 639,4 da li\u00f1a f\u00e9rrea radial Madrid-Hendaia, inaugurada en 1864. Tam\u00e9n formaba parte da li\u00f1a f\u00e9rrea Ir\u00fan-Elizondo pechada desde 1956.\nA SNCF e Renfe Operadora te\u00f1en un acordo mediante o cal os trens de cada compa\u00f1\u00eda atravesan a fronteira ata a seguinte estaci\u00f3n para deixar viaxeiros, pero non para recollelos. As\u00ed, os trens en direcci\u00f3n Francia inician e finalizan percorrido en Hendaia, e os trens direcci\u00f3n Espa\u00f1a inician e finalizan percorrido en Ir\u00fan. Os trens que cruzan a fronteira para deixar viaxeiros volven sen carga \u00e1 estaci\u00f3n situada al\u00e9n. Os trens rexionais non chegan a atravesar a fronteira, polo que non existe posibilidade de ligaz\u00f3n entre os rexionais de ambas as redes.\nO \u00fanico tren de pasaxeiros que realizaba un percorrido pasante era o Trenhotel \u00abFrancisco de Goya\u00bb, tren nocturno entre Madrid-Chamart\u00edn e Par\u00eds-Austerlitz. Compo\u00f1\u00edase dunha rama tipo Talgo cuxas rodas despraz\u00e1banse nun cambiador de ancho para pasar da rede espa\u00f1ola \u00e1 francesa e viceversa. No pasado tam\u00e9n se utilizou para trens de pasaxeiros o cambio de eixos, que actualmente s\u00f3 se emprega para trens de mercador\u00edas. As\u00ed mesmo existen instalaci\u00f3ns para a manipulaci\u00f3n de mercador\u00edas e a s\u00faa transbordo entre trens espa\u00f1ois e franceses.\nHistoria.\nO ferrocarril chegou a Ir\u00fan en 1863 cando a Compa\u00f1\u00eda dos Cami\u00f1os de Ferro do Norte de Espa\u00f1a completou o tramo Donostia-Ir\u00fan da li\u00f1a que pretend\u00eda unir Madrid coa fronteira francesa. Pouco despois, en agosto de 1864, o trazado alcanzou Francia grazas \u00e1 construci\u00f3n da ponte internacional sobre o r\u00edo Bidasoa. Por primeira vez, as redes ferroviarias espa\u00f1olas e francesas quedaban unidas. As primeiras instalaci\u00f3ns constru\u00eddas foron substitu\u00eddas en 1881 por unha estaci\u00f3n definitiva que segu\u00eda os planos do enxe\u00f1eiro Avillume. Dividiuse en dous edificios un destinado ao tr\u00e1fico nacional dunha planta e outro destinado ao tr\u00e1fico internacional de d\u00faas plantas.\nEn 1941, coa nacionalizaci\u00f3n do ferrocarril en Espa\u00f1a, Norte desapareceu e pasou a formar parte de Renfe. Esta \u00faltima xestionou o recinto ata a creaci\u00f3n de Adif a finais de 2004.\nServizos ferroviarios.\nLonga distancia.\n\"Actualizado a 26 de xu\u00f1o de 2016.\"\nMedia distancia.\n\"Actualizado a 26 de xu\u00f1o de 2016.\"\nProximidades.\n\u00c9 unha das cabeceiras da \u00fanica li\u00f1a do n\u00facleo de proximidades Renfe Donostia."}
{"id": "312721", "revid": "10599", "url": "https://gl.wikipedia.org/wiki?curid=312721", "title": "Estaci\u00f3n de Irun", "text": ""}
{"id": "312723", "revid": "89787", "url": "https://gl.wikipedia.org/wiki?curid=312723", "title": "Tycho (m\u00fasico)", "text": "Scott Hansen \u00e9 un m\u00fasico estadounidense m\u00e1is co\u00f1ecido polo seu alcume art\u00edstico Tycho. \u00c9 un artista e produtor de m\u00fasica ambient procedente de San Francisco que tam\u00e9n \u00e9 co\u00f1ecido como ISO50 pola s\u00faa obra fotogr\u00e1fica e de dese\u00f1o. En decembro de 2014, Tycho asinou con Ghostly International, pero traballara anteriormente con Merck Records e Gammaphone Records. A s\u00faa m\u00fasica \u00e9 unha mestura de sintetizadores downtempo e melod\u00edas ambient. O seu estilo \u00e9 moi org\u00e1nico, incorporando elementos humanos nos seus temas (como palabras, murmurios e respiraci\u00f3ns)."}
{"id": "312725", "revid": "10599", "url": "https://gl.wikipedia.org/wiki?curid=312725", "title": "Espetec", "text": ""}
{"id": "312728", "revid": "23204", "url": "https://gl.wikipedia.org/wiki?curid=312728", "title": "Scott Hansen", "text": ""}
{"id": "312729", "revid": "10599", "url": "https://gl.wikipedia.org/wiki?curid=312729", "title": "Tastet", "text": ""}
{"id": "312730", "revid": "10599", "url": "https://gl.wikipedia.org/wiki?curid=312730", "title": "Secallona", "text": ""}
{"id": "312731", "revid": "1888", "url": "https://gl.wikipedia.org/wiki?curid=312731", "title": "C\u00e1ndido Pereiro Trelles", "text": "C\u00e1ndido Pereiro Trelles, nado no Porri\u00f1o, foi un pol\u00edtico galego.\nTraxectoria.\nPropietario do Teatro-Cine Carrera (que cambiou o seu nome polo de Sal\u00f3n Pereiro en 1932) e da f\u00e1brica de gasosas La Louri\u00f1a, foi concelleiro do Porri\u00f1o na Segunda Rep\u00fablica e primeiro tenente alcalde. Logo do triunfo da Fronte Popular foi elixido alcalde do Porri\u00f1o en marzo de 1936. Co golpe de Estado do 18 de xullo de 1936 foi xulgado en Vigo por rebeli\u00f3n militar e foi absolto. Foi multado por difamaci\u00f3n en 1943."}
{"id": "312732", "revid": "89787", "url": "https://gl.wikipedia.org/wiki?curid=312732", "title": "Claude Sautet", "text": "Claude Sautet, nado en Montrouge (Altos do Sena) o 23 de febreiro de 1924 e finado en Par\u00eds o 22 de xullo de 2000 foi un director de cinema franc\u00e9s.\nTraxectoria.\nClaude Sautet estudou pintura e escultura antes de comezar a estudar cinema na universidade en Par\u00eds, onde iniciou a s\u00faa carreira. O seu primeiro filme, \"Bonjour Sourire\", foi rodado en 1955.\nO reco\u00f1ecemento internacional chegoulle en 1969 con \"Les Choses de la Vie\", filme que ademais de dirixir tam\u00e9n escribiu, como o resto dos seus seguintes filmes. O filme foi exhibido no Festival de Cannes, onde foi ben recibido. Tam\u00e9n serviu para revivir a carreira de Romy Schneider, que volver\u00eda a traballar con Sautet en varios filmes.\nAlg\u00fans dos seus filmes m\u00e1is aclamados son \"Vincent, Paul, Fran\u00e7ois, et les Autres\" (1974), \"Une histoire simple\" (1978), que foi candidato ao Oscar ao mellor filme en lingua non inglesa, \"Un c\u0153ur en hiver\" (1993) e \"Nelly et Monsieur Arnaud\" (1996). Estes dous \u00faltimos foron protagonizados por Emmanuelle B\u00e9art.\nFaleceu a causa dun cancro no 2000."}
{"id": "312733", "revid": "23204", "url": "https://gl.wikipedia.org/wiki?curid=312733", "title": "Dean Jagger", "text": "Dean Jeffries Jagger, nado en Columbus Grove ou en Lima (Ohio) o 7 de novembro de 1903 e finado en Santa Monica (California) o 5 de febreiro de 1991 foi un actor estadounidense.\nTraxectoria.\nDurante a s\u00faa infancia abandonou a escola varias veces antes de chegar ao Wabash College. Finalmente tam\u00e9n o deixou, d\u00e1ndose de conta de que a vida acad\u00e9mica non era para el. Durante varios semestres ensinou todos os graos nunha escola elemental antes de marchar a Chicago.\nEstudou interpretaci\u00f3n no Lyceum Arts Conservatory de Chicago, un\u00edndose a unha compa\u00f1\u00eda como substituto de Spencer Tracy. Actuou en vodev\u00eds, na radio e no teatro, debutando en Broadway en 1925 nunha produci\u00f3n de George M. Cohan. Seguiu en Broadway durante as d\u00e9cadas de 1930 e 1940.\nJagger tivo o seu primeiro papel no cinema en \"The Woman from Hell\" (1929), con Mary Astor e o seu primeiro papel importante foi o protagonista de \"Brigham Young\" (1940). Foi un actor de car\u00e1cter reco\u00f1ecido que apareceu en case cen filmes e ga\u00f1ou o Oscar ao mellor actor secundario por \"Twelve O'Clock High\" (1949).\nEn 1947 intentou casar coa s\u00faa segunda esposa, Gloria Ling, mais foilles denegada a licenza de matrimonio en California pola lei estatal que \"prohibe as uni\u00f3ns entre cauc\u00e1sicos e mongois \"[sic]\"\"; o pai de Ling nacera na China.\nParticipou en filmes coma \"The Robe\" (1953), \"White Christmas\" (1954), \"Bad Day at Black Rock\" (1955), con Spencer Tracy, \"King Creole\" (1958), onde interpretou o pai de Elvis Presley e \"Elmer Gantry\". En 1956 rexeitou participar no filme brit\u00e1nico de ciencia ficci\u00f3n \"X the Unknown\" porque o director, Joseph Losey, estaba na lista negra de Hollywood. Finalmente Losey foi apartado do proxecto e substitu\u00eddo por Leslie Norman.\nJagger tam\u00e9n acadou \u00e9xito participando en series de televisi\u00f3n.\nEn 1972 Jagger foi bautizado como membro dos morm\u00f3ns."}
{"id": "312734", "revid": "56817", "url": "https://gl.wikipedia.org/wiki?curid=312734", "title": "James Dunn", "text": "James Howard Dunn, nado en Nova York o 2 de novembro de 1901 e finado en Santa Monica (California) o 1 de setembro de 1967 foi un actor estadounidense.\nTraxectoria.\nJames Dunn era fillo dun corretor de bolsa de Wall Street. Durante tres anos uniuse ao negocio do seu pai.\nDunn comezou a s\u00faa carreira no espect\u00e1culo no vodevil, antes de pasar ao cinema como extra a finais da d\u00e9cada de 1920. Tras un tempo no que volveu \u00e1s sociedades an\u00f3nimas, regresou ao cinema e foi contratado por Fox en 1931.\nO seu papel en \"Bad Girl\" causou boa impresi\u00f3n e continuou repetindo a mesma f\u00f3rmula noutros filmes durante a d\u00e9cada de 1930. As s\u00faas seguintes personaxes non deron pulo \u00e1 s\u00faa carreira e a finais da d\u00e9cada os seus traballos diminu\u00edran pola loita contra o alcoholismo. Por\u00e9n, en 1945 ga\u00f1ou o Oscar ao mellor actor secundario por \"A Tree Grows in Brooklyn\", no que interpretaba un pai irland\u00e9s, alcoh\u00f3lico mais de bo coraz\u00f3n.\nO seu \u00e9xito non durou e a principios da d\u00e9cada de 1950 estaba desempregado, en bancarrota e de novo dependente do alcohol. Desde 1950 s\u00f3 apareceu en tres filmes, a\u00ednda que seguiu traballando na televisi\u00f3n ata a s\u00faa morte."}
{"id": "312735", "revid": "23204", "url": "https://gl.wikipedia.org/wiki?curid=312735", "title": "Jo Van Fleet", "text": "Jo Van Fleet, nada en Oakland (California) o 30 de decembro de 1915 e finada en Nova York o 10 de xu\u00f1o de 1996 foi unha actriz estadounidense de teatro e cinema.\nTraxectoria.\nVan Fleet conseguiu o reco\u00f1ecemento como actriz dram\u00e1tica en Broadway, onde comezou en 1946 interpretando a Dorcas en \"A Winter's Tale\". Tralos seus \u00e9xitos no escenario o director Elia Kazan levouna a Hollywood para traballar no cinema. Kazan, que traballara con ela no teatro contratouna para o filme que supuxo o seu debut na pantalla, \"\u00d3 leste do Ed\u00e9n\" (1955), co que ga\u00f1ou o Oscar \u00e1 mellor actriz secundaria.\nSeguiu traballando durante as d\u00e9cadas seguintes, mais a s\u00faa carreira non progresou como ela esperaba. O seu amigo e mentor Kazan dixo unha vez: \"Jo estancouse, e, dado que ela o sab\u00eda, era amargo. E cando ela se volveu amarga, volveuse m\u00e1is dif\u00edcil\"."}
{"id": "312736", "revid": "839", "url": "https://gl.wikipedia.org/wiki?curid=312736", "title": "Campionato Mundial de Turismos", "text": "O Campionato Mundial de Turismos (en , e abreviadamente WTCC) \u00e9 unha competici\u00f3n internacional de automobilismo disputada con autom\u00f3biles de turismo que est\u00e1 organizada pola Federaci\u00f3n Internacional do Autom\u00f3bil. Actualmente \u00e9 a terceira competici\u00f3n de m\u00e1is importancia organizada pola FIA, logo da F\u00f3rmula 1 e F\u00f3rmula E e do Campeinato do Mundo de Rally (WRC).\nNoss \u00faltimos anos, as marcas participantes neste campionato foron BMW, Chevrolet, Lada, SEAT e Honda. Os autom\u00f3biles te\u00f1en que ser do Segmento C ou D e deben cumprir coa homologaci\u00f3n Super 2000.\nA finais do ano 2013, Citro\u00ebn anunciou que competir\u00eda na tempada 2014. Actualmente, o WTCC disp\u00fatano catro marcas de coche diferentes: Citro\u00ebn co Citro\u00ebn C-Elys\u00e9e, Chevrolet co Chevrolet Cruze, Honda co seu Honda Civic IX e a marca rusa Lada co Lada Granta.\nHistoria.\nO WTCC naceu no ano 1987 como unha competici\u00f3n concorrente ao Campionato Europeo de Turismos (ETCC) na que corr\u00edan autom\u00f3biles coa homologaci\u00f3n Grupo A. O seu calendario constaba de carreiras de a-lo menos 500\u00a0km, entre elas as 24 Horas de Spa e os 1000 km de Bathurst. A competici\u00f3n converteuse en demasiado cara e desapareceu no mesmo ano da s\u00faa aparici\u00f3n.\nDende o ano 1993 at\u00e9 o ano 1995, dada a popularidade da categor\u00eda Superturismo, a FIA organizou a Copa Mundial de Turismos (en ingl\u00e9s: Touring Car World Cup), un evento anual pra pilotos de turismos de competici\u00f3ns nacionais de turismos de todo o mundo. A edici\u00f3n 1996, que ter\u00eda lugar en \u00d6sterreichring, pero cancelouse.\nEntre os anos 1995 e 1996, organizouse o Campionato Internacional de Turismos (International Touring Car Championship, en lingua inglesa), como evoluci\u00f3n d Deutsche Tourenwagen Meisterschaft, categor\u00eda de turismos alem\u00e1 que adquirira unha gran popularidade no continente europeo. Esta competici\u00f3n reun\u00eda aos diferentes corredores das categor\u00edas de turismos m\u00e1is importantes de Europa. Ambas edici\u00f3ns quedaron en poder de pilotos alem\u00e1ns, sendo Bernd Schneider o seu primeiro camp\u00f3n e Manuel Reuter o \u00faltimo en 1996. A suba dos custos de manutenci\u00f3n dos veh\u00edculos, fixo que as principais marcas que corr\u00edan como Alfa Romeo, BMW ou Opel deixaran o campionato do 1997, deixando soamente a Mercedes-Benz, que cancelou todo. Anos m\u00e1is adiante, o DTM renaceu no 2000 sendo bautizado como Deutsche Tourenwagen Masters.\nNo 2001, o ETCC reanudouse co apoio da FIA. Por petici\u00f3n dos fabricantes interesados, para a tempada 2005 converteuse nun campionato mundial e foi nomeado WTCC."}
{"id": "312737", "revid": "98629", "url": "https://gl.wikipedia.org/wiki?curid=312737", "title": "Tot\u00f2", "text": "Antonio Focas Flavio Angelo Ducas Comneno di Bisanzio De Curtis Gagliardi, ou m\u00e1is sinxelamente Antonio De Curtis, nado en N\u00e1poles o 15 de febreiro de 1898 e finado en Roma o 15 de abril de 1967 foi un actor, letrista, poeta e c\u00f3mico italiano, co\u00f1ecido como Tot\u00f2.\nTraxectoria.\nTot\u00f2 naceu dunha relaci\u00f3n clandestina entre a s\u00faa nai Anna Clemente e Giuseppe De Curtis, que non o reco\u00f1eceu oficialmente ata 1937. A pesar dos desexos paternos para que se fixese sacerdote, Antonio, estimulado polos seus primeiros \u00e9xitos sobre os escenarios infant\u00eds nos que participou, viuse atra\u00eddo polo mundo do espect\u00e1culo, comezando a frecuentar os pequenos teatros perif\u00e9ricos a N\u00e1poles e participando en pequenos mon\u00f3logos (\"macchiette\"), utilizando o pseud\u00f3nimo de Clerment. Neses teatros co\u00f1eceu actores coma Eduardo e Peppino De Filippo.\nLogo do servizo militar, realizado en Alessandria, durante a primeira guerra mundial, continuou a s\u00faa carreira de \"macchiettista\", logrando o seu primeiro \u00e9xito na Sala Napoli da s\u00faa cidade cunha parodia da canci\u00f3n \u201cVipera\u201d, convertida en \u201cVicolo\u201d.\nTot\u00f2 trasladouse a Roma coa s\u00faa nai, obtendo papeis en pequenas compa\u00f1\u00edas teatrais. Tras co\u00f1ecer o propietario teatral Giuseppe Jovinelli, entrou no mundo dos ballets musicais c\u00f3micos, nos que logrou un grande \u00e9xito. As\u00ed chegou \u00e1 Sala Umberto I, frecuentada pola alta sociedade romana.\nComezou a ser co\u00f1ecido a nivel estatal a partir de 1927, sa\u00edndo de xira polas principais cidades italianas. Co\u00f1eceu a actriz Liliana Castagnola, coa que tivo unha breve mais intensa relaci\u00f3n amorosa. Trala decisi\u00f3n de Tot\u00f2 de acabar coa relaci\u00f3n, Liliana decidiu acabar coa s\u00faa vida inxerindo unha sobredose de medicamentos. Tot\u00f2 quedou tan impresionado co feito que decidiu enterrala na capela dos De Curtis en N\u00e1poles e chamou \u00e1 s\u00faa propia filla Liliana.\nEn 1930, coa chegada do sonoro, entrou no mundo do cinema. Foi Stefano Pittaluga, produtor do 95% dos filmes italianos da \u00e9poca quen decidiu darlle unha oportunidade. O filme finalmente non foi estreado, mais si se conserva a proba de c\u00e1mara. O verdadeiro debut cinematogr\u00e1fico foi en 1937 en \"Fermo con le mani!\" dirixido por Gero Zambuto, intento de ofrecer temas tocados por Charlot. Nunha escena non censurada polas autoridades da \u00e9poca parodia ao propio Benito Mussolini. Antes da guerra rodou outros cinco filmes, con elementos surreais.\nO per\u00edodo dourado do c\u00f3mico foi entre 1947 e 1952, con parodias de grande \u00e9xito e referencias expl\u00edcitas \u00e1 actualidade da \u00e9poca: a posguerra, o mercado negro ou os novos ricos foron v\u00edtimas de Tot\u00f2, tanto nos escenarios coma no cinema.\nPor\u00e9n, no persoal a situaci\u00f3n non era boa. A s\u00faa esposa, coa que conviv\u00eda a pesar de estar separados legalmente, co\u00f1eceu un avogado e casou con el. Cando en 1951 a s\u00faa filla casou tam\u00e9n quedou s\u00f3. En 1954 faleceu sendo beb\u00e9 o fillo que tivo con Franca Faldini. Este feito sumiu o actor nunha depresi\u00f3n da que tardou en sa\u00edr.\nTot\u00f2 experimentou en 1952 co sistema Ferraniacolor no seu filme \"Tot\u00f2 a colores\" e co cinema en 3-D en \"Il pi\u00f9 comico spettacolo del mondo\". En 1956 protagonizou a s\u00faa \u00faltima revista, durante a que contraeu unha broncopulmon\u00eda da que nunca chegou a recuperarse. Perdeu ademais gran parte da vista. Por\u00e9n, os seus \u00faltimos anos de vida foron de gran traballo a pesar da enfermidade.\nFaleceu repentinamente na s\u00faa casa de Viale di Paroli (Roma). O seu funeral en N\u00e1poles foi seguido por unhas duascentas mil persoas."}
{"id": "312738", "revid": "89787", "url": "https://gl.wikipedia.org/wiki?curid=312738", "title": "YOLO", "text": "YOLO \u00e9 un acr\u00f3nimo de orixe inglesa, que significa \"you only live once\" (\"s\u00f3 vives unha vez\"). Foi popularizada a ra\u00edz de ser empregado polo rapeiro Drake en 2011, a\u00ednda que historicamente semella atribu\u00edda a Mae West.\nNa d\u00e9cada dos 2010 converteuse nunha expresi\u00f3n amplamente empregada pola mocidade, sobre todo en pa\u00edses angl\u00f3fonos e en Internet, e sendo habitualmente empregada coma sin\u00f3nimo da expresi\u00f3n \"carpe diem\". O actor Zac Efron ten unha tatuaxe con este lema."}
{"id": "312739", "revid": "23204", "url": "https://gl.wikipedia.org/wiki?curid=312739", "title": "O noso \u00faltimo ver\u00e1n en Escocia", "text": "O noso \u00faltimo ver\u00e1n en Escocia (en ) \u00e9 un filme brit\u00e1nico da BBC protagonizado por David Tennant, Rosamund Pike e Billy Connolly. Foi rodado en Glasgow e nas Terras Altas de Escocia entre o 27 de xu\u00f1o e o 2 de agosto de 2013.\nFoi estreado no Reino Unido o 26 de setembro de 2014. Estreouse en galego en 14 cines de 8 cidades de Galicia o 29 de maio de 2015. Isto foi posible grazas a unha iniciativa da Xunta de Galicia, da produtora Contracorriente Films e tam\u00e9n da Televisi\u00f3n de Galicia. A directora de dobraxe foi Charo Pena e foi traducido por Rosa Moledo."}
{"id": "312740", "revid": "23204", "url": "https://gl.wikipedia.org/wiki?curid=312740", "title": "What We Did on Our Holiday", "text": ""}
{"id": "312752", "revid": "51078", "url": "https://gl.wikipedia.org/wiki?curid=312752", "title": "Campionato do Mundo de Turismos", "text": ""}
{"id": "312753", "revid": "51078", "url": "https://gl.wikipedia.org/wiki?curid=312753", "title": "WTCC", "text": ""}
{"id": "312754", "revid": "22795", "url": "https://gl.wikipedia.org/wiki?curid=312754", "title": "Hipogloso do Pac\u00edfico", "text": ""}
{"id": "312758", "revid": "56817", "url": "https://gl.wikipedia.org/wiki?curid=312758", "title": "Lacus", "text": "Na xeolox\u00eda planetaria, reciben o nome de lacus , lagos ou pequenas planicies de albedo escuro cuns bordos pouco recortados que existen nos astros (exceptuando a Terra) do Sistema Solar, no caso da l\u00faa de Saturno, Tit\u00e1n, estas pequenas chairas ser\u00edan lagos de hidrocarburos, acheg\u00e1ndose as\u00ed m\u00e1is \u00f3 que en realidade significa o termo \"lago\" na nosa lingua."}
{"id": "312759", "revid": "56817", "url": "https://gl.wikipedia.org/wiki?curid=312759", "title": "Macula", "text": "Na xeolox\u00eda planetaria, reciben o nome de macula (\"plural: maculae\", palabra procedente do lat\u00edn que significa \"mancha, manchas\"), grandes manchas de albedo escuro de formas \u00e1s veces un pouco irregulares, que existen nos astros (exceptuando a Terra) do Sistema Solar."}
{"id": "312761", "revid": "22570", "url": "https://gl.wikipedia.org/wiki?curid=312761", "title": "Patera", "text": "Reciben o nome de patera (plural:paterae) en xeolox\u00eda planetaria os cr\u00e1teres (exclu\u00edndo os de impacto) irregulares ou un cr\u00e1teres complexos con ladeiras con chanzos, que existen nos astros (exceptuando a Terra) do Sistema Solar; a\u00ednda que este termo pode ser usado para referirse a este accidente xeol\u00f3xico nun variado n\u00famero de astros, na pr\u00e1ctica o termo est\u00e1 case monopolizado polos \"paterae\" da l\u00faa de X\u00fapiter, \u00cdo.\nListaxe de paterae.\nSalvo especificado o contrario, en \u00cdo:"}
{"id": "312773", "revid": "1131", "url": "https://gl.wikipedia.org/wiki?curid=312773", "title": "Teatro romano de Cartaxena", "text": "O teatro romano de Cartaxena \u00e9 un teatro de \u00e9poca romana, constru\u00eddo entre os anos 5 e 1 aC na cidade de Carthago Nova, actual Cartaxena.\nTi\u00f1a capacidade para uns 7.000 espectadores, e estivo en uso ata o s\u00e9culo III, a partir do cal se superpuxeron varias edificaci\u00f3ns. En 1988 foi descuberto polo arque\u00f3logo da Universidade de Murcia Sebasti\u00e1n Ramallo Asensio e as escavaci\u00f3ns dirixidas por el lograron exhumalo para poder ser visitado no marco do Museo do Teatro Romano. O 21 de xaneiro de 1999 foi declarado Ben de Interese Cultural na categor\u00eda de monumento."}
{"id": "312774", "revid": "10599", "url": "https://gl.wikipedia.org/wiki?curid=312774", "title": "Teatro romano de Cartagena", "text": ""}
{"id": "312775", "revid": "10599", "url": "https://gl.wikipedia.org/wiki?curid=312775", "title": "Teatro Romano de Cartaxena", "text": ""}
{"id": "312776", "revid": "23204", "url": "https://gl.wikipedia.org/wiki?curid=312776", "title": "Atheresthes stomias", "text": "Atheresthes stomias \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos, familia dos pleuron\u00e9ctidos, subfamilia dos pleuronectinos, unha das d\u00faas que integran o x\u00e9nero \"Atheresthes\", co\u00f1ecida en galego como palmeta do Pac\u00edfico.\nTaxonom\u00eda.\nA especie foi descrita en 1880 polos icti\u00f3logos norteamericanos David Starr Jordan e Charles Henry Gilbert, baixo o nome de \"Platysomatichthys stomias\".\nPor\u00e9n, o SIIT considera inv\u00e1lido o nome da especie \"Atheristhes stomias\"\" Jordan &amp; Starks, 1880, xa que identifica o x\u00e9nero \"Atheristhes\" con \"Reinhardtius\" Guill, 1861 e, polo tanto, este servizo denomina a especie como \"Reinhardtius stomias\" (Jordan &amp; Gilbert, 1880).\nCaracter\u00edsticas.\nAs principais caracter\u00edsticas morfol\u00f3xicas desta especie son:\nH\u00e1bitat e distribuci\u00f3n.\n\u00c9 un peixe mari\u00f1o, demersal, que vive a profundidades en entre os 18 e os 950 m de profundidade, entre os 67\u00b0 N e os 35\u00b0 N, e entre os 162\u00b0 L e os 122\u00b0 O, no Pac\u00edfico norte, desde o mar de Bering at\u00e9 a ba\u00eda de San Pedro, en California, pasando polas costas de Rusia, Alasca, Canad\u00e1 e boa parte dos Estados Unidos.\nOs exemplares adultos enc\u00f3ntranse en fondos areosos e lamacentos.\nBiolox\u00eda.\nAlim\u00e9ntase de crust\u00e1ceos e peixes, que non se comercializan como alimento humano.\nOs machos alcanzan a madurez sexual cando miden de 28 a 34 cm, e as femias cando acadan entre os 36,8 e os 39 cm.\nPesca.\nA palmeta do Pac\u00edfico p\u00e9scase na s\u00faa \u00e1rea de distribuci\u00f3n (Noroeste do Pac\u00edfico)."}
{"id": "312777", "revid": "10599", "url": "https://gl.wikipedia.org/wiki?curid=312777", "title": "Teatro Romano de Cartagena", "text": ""}
{"id": "312778", "revid": "1131", "url": "https://gl.wikipedia.org/wiki?curid=312778", "title": "Anoeta", "text": "Anoeta \u00e9 un municipio de Guip\u00fascoa, no Pa\u00eds Vasco. Pertence \u00e1 comarca de Tolosaldea e at\u00f3pase no val medio do r\u00edo Oria.\nTi\u00f1a en 2014 unha poboaci\u00f3n de 1.893 habitantes. A principal actividade econ\u00f3mica \u00e9 o industrial: existen modernas industrias de construci\u00f3ns met\u00e1licas, dedicadas principalmente \u00e1 maquinaria do papel e os seus complementos.\nNo casco deste municipio destaca a Igrexa de San Xo\u00e1n Bautista, edificio do s\u00e9culo XVI, con remodelaci\u00f3ns no XVII e XVIII, cuberto con b\u00f3vedas de crucer\u00eda. Conta tam\u00e9n a localidade coa Casa-Torre de Ateaga, magn\u00edfico casar\u00edo con escudo de armas.\nAs s\u00faas festas patronais cel\u00e9branse o d\u00eda do Corpus Christi. Tam\u00e9n se celebran as de San Xo\u00e1n, o 24 de xu\u00f1o."}
{"id": "312780", "revid": "89787", "url": "https://gl.wikipedia.org/wiki?curid=312780", "title": "Mendizorrotza", "text": "Mendizorrotza \u00e9 un barrio da cidade de Vitoria, no Pa\u00eds Vasco. A s\u00faa poboaci\u00f3n en 2010 era de 4.799 habitantes.\nA s\u00faa traduci\u00f3n aproximada do \u00e9uscaro ser\u00eda a de \u00abmonte afiado\u00bb ou \u00abo pico do monte\u00bb. Co\u00f1\u00e9cese tam\u00e9n como El Bat\u00e1n, polo r\u00edo hom\u00f3nimo que pasa polo barrio. A s\u00faa arteria principal \u00e9 a r\u00faa Salbaterrabide (cami\u00f1o de Salvatierra).\nNel at\u00f3panse o palacio de Ajuria Enea, residencia oficial do lehendakari do Goberno Vasco, e o estadio de Mendizorrotza, onde xoga os seus partidos o Deportivo Alav\u00e9s. Outros lugares e edificios destacados son os montes Mendizabala e Mendizorrotza, o instituto Mendizabala e a escola oficial de idiomas."}
{"id": "312782", "revid": "10599", "url": "https://gl.wikipedia.org/wiki?curid=312782", "title": "El Alcoraz", "text": ""}
{"id": "312783", "revid": "23204", "url": "https://gl.wikipedia.org/wiki?curid=312783", "title": "Bothus guibei", "text": "Bothus guibei \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos b\u00f3tidos, co\u00f1ecida en galego como rapapelos de Guinea ou rasc\u00f3n de Ginea.\nH\u00e1bitat e distribuci\u00f3n.\n\u00c9 un peixe mari\u00f1o, demersal, que vive en augas intertropicais, en fondos de entre os 15 e os 40 m de profundidade, entre os 5\u00b0 N e os 2\u00b0 S.\nDistrib\u00faese polo Atl\u00e1ntico oriental, nas costas de Guinea Ecuatorial (inclu\u00ednda a illa de Annob\u00f3n, e o golfo de Biafra. Rexistrouse tam\u00e9n na illa de San Tom\u00e9.\nPesca.\n\"Bothus guibei\" \u00e9 unha especie comest\u00edblel e p\u00e9scase na \u00e1rea do Atl\u00e1ntico centro-leste."}
{"id": "312784", "revid": "27155", "url": "https://gl.wikipedia.org/wiki?curid=312784", "title": "Knock-out de xenes", "text": ""}
{"id": "312785", "revid": "89787", "url": "https://gl.wikipedia.org/wiki?curid=312785", "title": "Mestalla", "text": "Mestalla \u00e9 un barrio da cidade de Valencia (Espa\u00f1a), pertencente ao distrito do Pla del Real. Est\u00e1 situado no centro da cidade e limita o norte con Ciutat Universit\u00e0ria, ao leste con Amistat, Albors, Cam\u00ed Fondo e Penya-roja, ao sur co Pla del Remei e Gran Via e ao oeste con Exposici\u00f3. A s\u00faa poboaci\u00f3n en 2009 era de 15.235 habitantes.\nNel at\u00f3pase o Estadio de Mestalla, no que xoga os seus partidos o Valencia Club de F\u00fatbol."}
{"id": "312786", "revid": "1131", "url": "https://gl.wikipedia.org/wiki?curid=312786", "title": "Casa de la Ciutat de Barcelona", "text": "A Casa de la Ciutat de Barcelona \u00e9 o edificio e sede do Concello de Barcelona. At\u00f3pase no centro hist\u00f3rico da cidade, na pla\u00e7a de Sant Jaume, diante do Palau de la Generalitat de Catalunya. A s\u00faa construci\u00f3n tivo lugar durante varios s\u00e9culos. A s\u00faa fachada principal, situada na pla\u00e7a de Sant Jaume, data do ano 1847. Por\u00e9n, a s\u00faa orixe \u00e9 do ano 1369, intre no que se comezou a constru\u00edr o Sal\u00f3 de Cent, alicerce da historia do concello da cidade de Barcelona.\nO edificio \u00e9 un pazo. A s\u00faa fachada principal \u00e9 de estilo neocl\u00e1sico e foi dese\u00f1ada por Josep Mas i Vila, e a fachada que d\u00e1 \u00e1 r\u00faa Ciutat \u00e9 de estilo g\u00f3tico, creada per Arnau Bargu\u00e9s. O patio interior, tam\u00e9n de estilo g\u00f3tic mais con trazos renacentistas, data do ano 1391, e nel at\u00f3panse esculturas de autores como Josep Llimona, Joan Mir\u00f3 ou Josep Clar\u00e0. Outras estancias destacables son o Sal\u00f3 de Cent, o Sal\u00f3 de Cr\u00f2niques, o Sal\u00f3 de la Reina Regent e a Capella del Bon Consell."}
{"id": "312787", "revid": "27155", "url": "https://gl.wikipedia.org/wiki?curid=312787", "title": "Knock-down de xenes", "text": ""}
{"id": "312789", "revid": "1131", "url": "https://gl.wikipedia.org/wiki?curid=312789", "title": "Casa Lle\u00f3 Morera", "text": "A Casa Lle\u00f3 Morera \u00e9 un edificio modernista do arquitecto Llu\u00eds Dom\u00e8nech i Montaner situado no n\u00famero 35 do Passeig de Gr\u00e0cia de Barcelona. O proxecto foi unha encarga feita en 1902 por Francesca Morera para reformar a antiga Casa Rocamora constru\u00edda en 1864. \u00c1 s\u00faa morte, no ano 1904, o seu fillo Albert Lle\u00f3 i Morera continuou coas obras e deulle nome \u00f3 edificio. A obra rematou o 10 de marzo de 1905.\n\u00c9 un dos tres edificios feitos por grandes arquitectos modernistas -Gaud\u00ed, Puig i Cadafalch, Dom\u00e8nech i Montaner- que forman parte da chamada \"Mansana de la Disc\u00f2rdia\", xunto coa Casa Batll\u00f3 e a Casa Amatller. A Casa Lle\u00f3 i Morera \u00e9 a \u00fanica que conseguiu o premio do Concurs anual d'edificis art\u00edstics outorgado polo Concello de Barcelona, en concreto na edici\u00f3n de 1906.\nTr\u00e1tase dunha obra modernista que Llu\u00eds Permanyer cualificou como \u00abun Palau de la M\u00fasica Catalana a escala reducida\u00bb."}
{"id": "312791", "revid": "1131", "url": "https://gl.wikipedia.org/wiki?curid=312791", "title": "Aut\u00f3dromo Slovakia Ring", "text": "O Aut\u00f3dromo Slovakia Ring ou Slovakia Ring (en eslovaco: Automotodr\u00f3m Slovakia Ring) \u00e9 un aut\u00f3dromo situado en Orechov\u00e1 Pot\u00f4\u0148, no Distrito de Dunajsk\u00e1 Streda en Eslovaquia, a uns 30\u00a0km do Aeroporto de Bratislava. Constru\u00eduse entre os anos 2008 e 2009 e o trazado principal ten unha lonxitude de 5,922 quil\u00f3metros."}
{"id": "312792", "revid": "51078", "url": "https://gl.wikipedia.org/wiki?curid=312792", "title": "Slovakia Ring", "text": ""}
{"id": "312793", "revid": "1131", "url": "https://gl.wikipedia.org/wiki?curid=312793", "title": "Circu\u00edto urbano de Marrakech", "text": "O Circu\u00edto urbano de Marrakech ou oficialmente Circuit International Automobile Moulay El Hassan \u00e9 un circu\u00edto de carreiras urbano situado no distrito de Agdal na cidade de Marrakech en Marrocos. Este circu\u00edto ten unha lonxitude de 4624 metros. O circu\u00edto acolle os campionatos do World Touring Car Championship, da F\u00f3rmula 2 e do Auto GP."}
{"id": "312794", "revid": "51078", "url": "https://gl.wikipedia.org/wiki?curid=312794", "title": "World Touring Car Championship", "text": ""}
{"id": "312795", "revid": "1131", "url": "https://gl.wikipedia.org/wiki?curid=312795", "title": "Circu\u00edto da Gu\u00eda", "text": "O Circu\u00edto da Gu\u00eda \u00e9 un circu\u00edto urbano de carreiras situado nas r\u00faas de Macau. Este circu\u00edto urbano ten unha lonxitude de 6'2 quil\u00f3metros e posee un total de 19 xiros. O circu\u00edto tam\u00e9n presenta un gran cambio de altitude (ata 30 metros). Na actualidade, aqu\u00ed disp\u00fatanse a F\u00f3rmula 3, a Porsche Carrera Cup e outras carreiras motociclistas. A principal carreira do circu\u00edto era o Gran Premio de Macau pero este ano 2015 non se vai disputar. O Circu\u00edto da Gu\u00eda primitivo inventouse no ano 1954 e dende aquela o trazado segue sendo o mesmo ca o das s\u00faas orixes."}
{"id": "312796", "revid": "22570", "url": "https://gl.wikipedia.org/wiki?curid=312796", "title": "Jack Adams Award", "text": "O Jack Adams Award \u00e9 outorgado anualmente ao adestrador da National Hockey League (NHL) que foi \"considerado que contribu\u00edu m\u00e1is ao \u00e9xito do seu equipo\". O premio ao \"Adestrador do Ano\" foi entregado 39 veces a 34 adestradores distintos. O ga\u00f1ador \u00e9 seleccionado mediante unha votaci\u00f3n da National Hockey League Broadcasters Association ao final da liga regular. Catro adestradores ga\u00f1aron o trofeo d\u00faas veces, mentres que Pat Burns o ga\u00f1ou en tres ocasi\u00f3ns, o maior n\u00famero de calquera adestrador. O trofeo recibe o seu nome en honor a Jack Adams, un xogador dos Toronto Maple Leafs, Vancouver Canucks e Ottawa Senators introducido no Hall of Fame, e durante moito tempo adestrador e director xeral dos Detroit Red Wings. Foi entregado por primeira vez \u00e1 conclusi\u00f3n da liga regular da tempada 1973-74.\nJacques Demers \u00e9 o \u00fanico adestrador que ga\u00f1ou o trofeo en d\u00faas tempadas consecutivas. Catro adestradores ga\u00f1aron o trofeo con dous equipos diferentes: Jacques Lemaire, Pat Quinn, e Scotty Bowman o ga\u00f1aron d\u00faas veces, mentres que Pat Burns \u00e9 o \u00fanico adestrador que o ga\u00f1ou en tres ocasi\u00f3ns. As franqu\u00edas con m\u00e1is ga\u00f1adores do Jack Adams Award son os Philadelphia Flyers, os Detroit Red Wings e os Phoenix Coyotes con catro ga\u00f1adores cada un, a\u00ednda que os Coyotes te\u00f1en dous ga\u00f1adores pertencentes \u00e1 s\u00faa etapa en Winnipeg, antes de trasladarse a Arizona. Bill Barber, Bruce Boudreau e Ken Hitchcock son os \u00fanicos adestradores que conseguiron o trofeo logo de substitu\u00edr o adestrador que comezara a tempada. Barber substitu\u00edu a Craig Ramsay nos Flyers durante a tempada 2000-01, Boudreau substitu\u00edu a Glen Hanlon un mes nos Capitals durante a tempada 2007-08, mentres que Hitchcock ocupou o posto de Davis Payne un mes nos Blues na tempada 2011-12. A votaci\u00f3n m\u00e1is axustada tivo lugar na tempada 2005-06, cando o ga\u00f1ador Lindy Ruff superou a Peter Laviolette por un s\u00f3 punto."}
{"id": "312797", "revid": "1131", "url": "https://gl.wikipedia.org/wiki?curid=312797", "title": "Casa Trinxet", "text": "A casa Trinxet era un edificio obra de Josep Puig i Cadafalch localizado na r\u00faa C\u00f2rsega 268 de Barcelona. Foi constru\u00eddo entre 1902 e 1904 e foi derrubado en marzo de 1967 entre fortes protestas do sector cultural e dos profesionais da arquitectura, cunha grande atenci\u00f3n polos medios de comunicaci\u00f3n.\nTrat\u00e1base dunha obra de transici\u00f3n do per\u00edodo modernista cara \u00f3 racionalista do arquitecto Puig i Cadafalch cunha imaxe claramente influ\u00edda pola sezession e con influencia de Olbrich. Se ben a estrutura e distribuci\u00f3n eran pouco sofisticadas e base\u00e1banse na \"domus\" romana, a actividade do equipo de artes\u00e1ns habitual do arquitecto (Homar, Arnau, Rigalt, Ballarin e Juyol) fora tan intensa e rica como a que se pode ver noutras obras contempor\u00e1neas do autor como o palau del Bar\u00f3 de Quadras ou a casa Amatller. Neste caso, e por raz\u00f3ns familiares do propietario, elixiuse \u00f3 xove Joaquim Mir cunhas pinturas murais abraiantes e innovadoras."}
{"id": "312798", "revid": "1131", "url": "https://gl.wikipedia.org/wiki?curid=312798", "title": "Castelo de Verr\u00e8s", "text": "O castelo de Verr\u00e8s \u00e9 un dos monumentos medievais m\u00e1is famosos do Val de Aosta, lugar de paso entre Italia e o noroeste europeo. Foi constru\u00eddo no s\u00e9culo XIV como unha fortaleza militar de Ibleto de Challant (1330 - Verr\u00e8s, 1409), ilustre membro da li\u00f1axe Challant, que ostentaba o cargo de capit\u00e1n xeneral e gobernador do Piemonte entre 1379 e 1404, durante o reinado de tres condes Amedeos da Casa de Savoia: o VI, o VII e Amedeo VIII de Savoia|o VIII.\n\u00c9 un dos primeiros exemplos de castelo monobloque, \u00e9 dicir, constr\u00eddo nun \u00fanico edificio, a diferenza dos castelos m\u00e1is antigos formados por un conxunto de construci\u00f3ns protexidas por unha muralla. As obras duraron preto de vinte anos e en 1390 estaban rematadas. No s\u00e9culo XVI, aproveitando a orograf\u00eda, f\u00edxose unha cinta murada rodeando a edificaci\u00f3n para adaptala a novos usos militares. Presenta, ademais desta muralla, numerosos elementos que amosan o seu car\u00e1cter defensivo: portas fortificadas, portelas a diferentes andares, galer\u00eda exterior en beiril..."}
{"id": "312800", "revid": "2520", "url": "https://gl.wikipedia.org/wiki?curid=312800", "title": "Anticatalanismo", "text": ""}
{"id": "312801", "revid": "59564", "url": "https://gl.wikipedia.org/wiki?curid=312801", "title": "H\u00e9ctor Cajaraville", "text": "H\u00e9ctor Cajaraville Ara\u00fajo, nado en Santiago de Compostela o 5 de outubro de 1974, \u00e9 un xornalista, profesor e escritor galego.\nTraxectoria.\nLicenciado en Xornalismo pola Universidade de Santiago de Compostela (1996), desenvolveu a s\u00faa actividade profesional como responsable de prensa da Asociaci\u00f3n Galega de Cooperativas Agrarias, a Universidade de Santiago de Compostela (campus de Lugo) e o Concello de Santiago, as\u00ed como nos diarios galegos \"La Voz de Galicia\" ou \"De Luns a Venres\".\nNos anos acad\u00e9micos 2009/2010 e 2010/2011, respectivamente, cursou os m\u00e1sters en Ling\u00fc\u00edstica Galega e Edici\u00f3n da Universidade de Santiago de Compostela e reorientou a s\u00faa actividade cara ao \u00e1mbito editorial.\n\u00c9 profesor de secundaria na materia de Lingua e Literatura Galega."}
{"id": "312802", "revid": "5863", "url": "https://gl.wikipedia.org/wiki?curid=312802", "title": "Mosteiro de Sant Cugat", "text": "O mosteiro de Sant Cugat (en ) \u00e9 unha antiga abad\u00eda beneditina da localidade catal\u00e1 de Sant Cugat del Vall\u00e8s. O mosteiro, constru\u00eddo entre os s\u00e9culos IX e XIV, destaca polo seu impresionante claustro. Foi o mosteiro de maior importancia de todo o condado de Barcelona. O edificio foi declarado ben cultural de interese nacional no ano 1931. Forma parte do Museo de Sant Cugat."}
{"id": "312803", "revid": "23204", "url": "https://gl.wikipedia.org/wiki?curid=312803", "title": "Monestir de Sant Cugat", "text": ""}
{"id": "312804", "revid": "23204", "url": "https://gl.wikipedia.org/wiki?curid=312804", "title": "H\u00e9ctor Cajaraville Ara\u00fajo", "text": ""}
{"id": "312805", "revid": "22570", "url": "https://gl.wikipedia.org/wiki?curid=312805", "title": "Rupes", "text": "Na xeolox\u00eda planetaria, as escarpas que existen nos astros (exceptuando a Terra) do Sistema Solar reciben o nome de rupes (\"plural: rup\u0113es\"), que \u00e9 a palabra latina para escarpa ou acantilados (evidentemente sen mar)."}
{"id": "312806", "revid": "56817", "url": "https://gl.wikipedia.org/wiki?curid=312806", "title": "Vastitas", "text": "Na xeolox\u00eda planetaria, as grandes e extensas planicies a baixa altitudes que existen nos astros (exceptuando a Terra) do Sistema Solar reciben o nome de Vastitas (\"plural: Vastitates\"), que vir\u00eda a significar \"vasto ermo\" en lat\u00edn."}
{"id": "312807", "revid": "89787", "url": "https://gl.wikipedia.org/wiki?curid=312807", "title": "Mosteiro de Santo Domingo de Silos", "text": "O Mosteiro de Santo Domingo de Silos \u00e9 unha abad\u00eda beneditina localizada na parte oriental dun pequeno val, que o primeiro documento do Arquivo de Silos, do ano 954, xa o denomina \"valle de Tapadillo\" pertencente \u00f3 concello de Santo Domingo de Silos, na provincia de Burgos, comunidade aut\u00f3noma de Castela e Le\u00f3n. Est\u00e1 comunicado por tres estradas secundarias que desembocan, por Aranda de Duero e por Lerma, coa nacional A-1, e por Hacinas, coa N-234. O seu claustro \u00e9 unha das obras mestras do rom\u00e1nico espa\u00f1ol."}
{"id": "312809", "revid": "15490", "url": "https://gl.wikipedia.org/wiki?curid=312809", "title": "Benvenuto Cellini", "text": "Benvenuto Cellini, nado en Florencia o 3 de novembro de 1500 e finado na mesma cidade o 13 de febreiro de 1571, foi un artista do Renacemento, escultor, ourive e escritor italiano.\nTraxectoria.\nBenvenuto naceu en Florencia, onde a s\u00faa familia ti\u00f1a propiedades rurais durante tres xeraci\u00f3ns. O seu pai, Giovanni Cellini, constru\u00eda e tocaba instrumentos musicais. A s\u00faa nai era Maria Lisabetta Granacci. Era o segundo fillo. O seu pai desexaba que el o axudase a fabricar instrumentos, a pesar de que ti\u00f1a unha inclinaci\u00f3n para traballar metais. Finalmente decidiu aos quince anos que fose aprendera profesi\u00f3n de ourive con Antonio di Sandro, chamado \"Marcone\". Polos problemas que tivo durante a s\u00faa mocidade foi enviado por seis meses a Siena, onde traballou co ourive Francesco Castoro, chamado \"Fracastoro\". Mudouse logo a Bolo\u00f1a, onde fixo progresos na ourivar\u00eda e comezou a tocar a frauta. Despois de visitar Pisa e volver por d\u00faas veces a Florencia, foi a Roma, con dezanove anos.\nAtraeu a atenci\u00f3n con alg\u00fans traballos para o bispo de Salamanca, que o introduciu favorablemente perante o papa Clemente VII. Desa \u00e9poca \u00e9 un dos seus traballos m\u00e1is celebrados, o medall\u00f3n \"Leda e o Cisne\" (hoxe en Viena), co torso e a cabeza de Leda executados en pedra. O papa contratouno como frautista.\nNo ataque sobre Roma por Constable de Bourbon, Cellini tomou as armas para defender o papado. Segundo as s\u00faas propias palabras, foi el quen feriu o inimigo. A s\u00faa fama provocou a s\u00faa reconciliaci\u00f3n cos maxistrados de Florencia e puido volver visitar a s\u00faa cidade natal, onde traballou en varias medallas, as mais famosas \"H\u00e9rcules e o le\u00f3n de Nemeia\", e \"Atlas soportando o globo\", m\u00e1is tarde acabaron en poder de Francisco I de Francia. Despois dun paso por Mantua volveu a Roma, traballando en xoias e medallas. Retomando o seu lado belicoso, matou o asasino do seu irm\u00e1n en 1529 fuxindo cara a N\u00e1poles. Pola influencia de varios notables obtivo o perd\u00f3n e coa elevaci\u00f3n de Paulo III foi reinstalado no seu cargo, a pesar do homicidio dun ourive, mais por accidente que por malicia, que cometeu nese tempo. Amigo de Pierluigi Farnese, fillo natural do papa, conseguiu escapar dos seus perseguidores, mais acabou pasando un tempo preso no Castelo de Sant\u2019Angelo baixo a acusaci\u00f3n de trocar as xemas da tiara papal.\nCoa invitaci\u00f3n de Francisco I traballou en Fontainebleau e Par\u00eds, mais se envolveu nas intrigas da corte e acabou retornando en 1545 para Florencia, onde se ocupou de diversas obras e da rivalidade co tam\u00e9n escultor Baccio Bandinelli, que acabou acus\u00e1ndoo publicamente de sodom\u00eda. Involucrouse nas obras de fortificaci\u00f3n da s\u00faa cidade durante a guerra con Siena, e tam\u00e9n polas s\u00faas belas obras de arte, acaba tendo o seu valor reco\u00f1ecido polos duques e ga\u00f1ou a admiraci\u00f3n dos seus compatriotas. Cellini morreu en Florencia en 1571 e foi enterrado na igrexa de Nosa Se\u00f1ora da Anunciaci\u00f3n con gran pompa.\nOs mellores traballos.\nA m\u00e1is reverenciada escultura de Cellini \u00e9 o grupo en bronce de \"Perseo suxeitando a cabeza da Medusa\", encarga do duque Cosme I de Medici e hoxe exposto, tras ser restaurado, na \"Loggia dei Lanzi\", fronte \u00e1 Galleria degli Uffizi, en Florencia, sen d\u00favida un dos maiores monumentos do Renacemento. Outra obra importante \u00e9 un crucifixo en tama\u00f1o natural, de m\u00e1rmore, hoxe no mosteiro do Escorial, feito para o seu propio t\u00famulo, mais despois vendido aos Medici, que o mandaron a Espa\u00f1a.\nUn bot\u00f3n de ouro para a capa do Papa Clemente VII aparece nunha relaci\u00f3n de obxectos entregados polo papa P\u00edo VI a Napole\u00f3n en 1797, como indemnizaci\u00f3n polas campa\u00f1as militares do corso.\nUn saleiro en ouro representando a \"Netuno e Anfitrite\", actualmente en Viena, inn\u00fameras medallas e moedas, c\u00e1lices, xoias, moitas desaparecidas, demostraban a mestr\u00eda de Benvenuto Cellini cos metais preciosos.\nEscritor.\nCellini comezou a escribir, en Florencia, no ano de 1558, un libro de memorias autobiogr\u00e1ficas, mostrando as s\u00faas paix\u00f3ns, deleites, a s\u00faa arte, con autoeloxios e extravagancia, creou un dos m\u00e1is singulares libros xamais escrito, con pasaxes ver\u00eddicas e outras fantasiosas, crimes, anxos e demos, na que \u00e9 a m\u00e1is importante autobiograf\u00eda do Renacemento."}
{"id": "312810", "revid": "23204", "url": "https://gl.wikipedia.org/wiki?curid=312810", "title": "Stefania Sandrelli", "text": "Stefania Sandrelli, nada en Viareggio (Provincia de Lucca) o 5 de xu\u00f1o de 1946 \u00e9 unha actriz italiana.\nTraxectoria.\nSandrelli naceu na Toscana nunha familia de clase media, filla de Florida e Otello Sandrelli (que morreu cando ela ti\u00f1a oito anos), propietarios dunha co\u00f1ecida pensi\u00f3n en Viareggio. Tivo un irm\u00e1n, Sergio, sete anos m\u00e1is vello, que fixo unha carreira musical de \u00e9xito e finou en 2013. Cando era moza Stefania achegouse \u00e1 m\u00fasica, aprendendo a tocar o acorde\u00f3n e estudando ballet.\nEn 1960 ga\u00f1ou o concurso de beleza Miss Cinema Viareggio e apareceu na portada da revista \"Le Ore\". Logrou ent\u00f3n as s\u00faas primeiras oportunidades no cinema, aparecendo, entre outros, en \"Il federale\", de Luciano Salce. A s\u00faa carreira despuntou con \"Divorcio \u00e1 italiana\" (1961), de Pietro Germi, co que logo traballou outras tres veces, en \"Seddota e abbandonata\" (1963), \"L'immorale\" (1967) e \"Alfredo, Alfredo\" (1970).\nSandrelli converteuse en pouco tempo nunha estrela da commedia all'italiana, aparecendo en filmes de Mario Monicelli, Ettore Scola ou Bernardo Bertolucci. Traballou tam\u00e9n en produci\u00f3ns francesas.\nEn 1983 relanzou a s\u00faa carreira co filme er\u00f3tico \"A chave secreta\" de Tinto Brass. Tralo \u00e9xito interpretou unha serie de filmes er\u00f3ticos de \u00e9xito\nEn 2005 recibiu o Le\u00f3n de Ouro \u00e1 s\u00faa carreira no Festival de Venecia e en 2012 o t\u00edtulo de Cabaleiro da Ordre des Arts et des Lettres."}
{"id": "312811", "revid": "23204", "url": "https://gl.wikipedia.org/wiki?curid=312811", "title": "SNCF", "text": "A Soci\u00e9t\u00e9 nationale des chemins de fer fran\u00e7ais (en galego: \"Sociedade Nacional de Ferrocarr\u00eds Franceses\"), m\u00e1is co\u00f1ecida polas siglas SNCF, \u00e9 unha empresa estatal francesa que se encarga da explotaci\u00f3n dos ferrocarr\u00eds nese pa\u00eds baixo un r\u00e9xime de monopolio na pr\u00e1ctica. Forma parte, xunto a outras 49 filiais, do que se denomina \u00abGrupo SNCF\u00bb.\nA forma xur\u00eddica da SNCF \u00e9 a dunha empresa p\u00fablica de car\u00e1cter industrial e comercial (EPIC), que \u00e1 s\u00faa vez ten participaci\u00f3ns maioritarias ou totais en varias empresas privadas agrupadas no Grupo SNCF. A empresa emprega a preto de 160.000 persoas e facturou 17.800 mill\u00f3ns de euros en 2009. Exerce unha dobre actividade:\nA SNCF explota en torno a 32.000 quil\u00f3metros de li\u00f1as, 1.850\u00a0km de li\u00f1a de alta velocidade. Pon en circulaci\u00f3n unha media de 14.000 trens diarios e transporta 1.000 mill\u00f3ns de pasaxeiros ao ano. Polo seu volume de actividade \u00e9 a segunda empresa ferroviaria da Uni\u00f3n Europea tras a Deutsche Bahn."}
{"id": "312812", "revid": "98629", "url": "https://gl.wikipedia.org/wiki?curid=312812", "title": "Miyoshi Umeki", "text": "Miyoshi Umeki (\u6885\u6728 \u7f8e\u4ee3\u5fd7 ou \u30df\u30e8\u30b7\u30fb\u30a6\u30e1\u30ad), nada en Otaru (Hokkaido) o 8 de maio de 1929 e finada en Licking (Missouri) o 28 de agosto de 2007}} foi unha actriz e cantante xaponesa nacionalizada estadounidense. Foi a primeira e \u00fanica muller asi\u00e1tica ga\u00f1adora dun Oscar \u00e1 interpretaci\u00f3n.\nTraxectoria.\nNada en Otaru, Umeki foi a m\u00e1is pequena de nove irm\u00e1ns. O seu pai era o propietario dunha f\u00e1brica de ferro. Trala segunda guerra mundial Umeki comezou a s\u00faa carreira como cantante de club nocturno no Xap\u00f3n, usando o nome de Nancy Umeki, As s\u00faas influencias eran o teatro kabuki tradicional e a m\u00fasica pop estadounidense.\nEntre 1950 e 1954 gravou para a RCA Victor Japan e apareceu no filme \"Seishun Jazu Musume\". Gravou especialmente standards de jazz, que cantaba en parte en xapon\u00e9s e en parte en ingl\u00e9s ou unicamente en cada idioma. En 1955 instalouse nos Estados Unidos e tras aparecer en \"Arthur Godfrey Talent Scouts\" asinou un contrato con Mercury Records e gravou varios sinxelos e dous \u00e1lbums.\nAs s\u00faas intervenci\u00f3ns no programa de Godfrey chamaron a atenci\u00f3n do director Joshua Logan, que a contratou para \"Sayonara\". Umeki ga\u00f1ou o Oscar \u00e1 mellor actriz secundaria por este filme.\nEn 1958 foi candidata ao Tony polo musical \"Flower Drum Song\". Tam\u00e9n apareceu na adaptaci\u00f3n cinematogr\u00e1fica do mesmo musical e foi candidata ao Globo de Ouro.\nA\u00ednda que foi unha invitada habitual en programas televisivos, s\u00f3 apareceu en catro filmes desde 1962. Foi de novo candidata ao Globo de Ouro polo seu papel en \"The Courtship of Eddie's Father\" (1969-1972), mais tras acabar a serie retirouse da interpretaci\u00f3n.\nUmeki viviu durante varios anos en Sherman Oaks antes de mudarse a Licking, Missouri, para estar preto da s\u00faa familia. Faleceu dun cancro aos 78 anos."}
{"id": "312813", "revid": "1131", "url": "https://gl.wikipedia.org/wiki?curid=312813", "title": "Estaci\u00f3n de Huesca", "text": "A estaci\u00f3n de Huesca \u00e9 unha estaci\u00f3n de ferrocarril de Adif de car\u00e1cter terminal situada na cidade espa\u00f1ola de Huesca, en Arag\u00f3n. \u00c9 un recinto intermodal que alberga tam\u00e9n a estaci\u00f3n de autobuses da cidade cuxas d\u00e1rsenas est\u00e1n situados nos laterais deste.\nEn 2010 os seus servizos de Longa e Media Distancia foron usados por preto de 130.000 viaxeiros.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 88,536 da li\u00f1a f\u00e9rrea de ancho ib\u00e9rico que une Zaragoza con Francia por Canfranc, e no mesmo punto da li\u00f1a de ancho internacional que une Zaragoza con Huesca, a 458 metros de altitude.\nHistoria.\nFoi inaugurada no ano 2001, substitu\u00edndo \u00e1 antiga estaci\u00f3n, a primeira edificada na cidade con motivo da apertura da li\u00f1a Zaragoza-Huesca en 1864. A estaci\u00f3n antiga, que carec\u00eda de interese arquitect\u00f3nico e art\u00edstico, foi derrubada pouco despois da construci\u00f3n da nova.\nA estaci\u00f3n.\nA estaci\u00f3n actual \u00e9 de planta cadrada, co vest\u00edbulo a nivel de r\u00faa. Sobre el lev\u00e1ntanse d\u00faas torres de catro alturas que corresponden a un hotel e a sal\u00f3ns para banquetes.\nA estaci\u00f3n ten d\u00faas plataformas ademais da cabeceira propia das estaci\u00f3ns terminais e seis v\u00edas, d\u00faas de ancho internacional e catro de ancho ib\u00e9rico.\nServizos ferroviarios.\nLonga distancia.\n\"Actualizado a 8 de xullo de 2016.\"\nMedia distancia.\n\"Actualizado a 8 de xullo de 2016.\""}
{"id": "312814", "revid": "23204", "url": "https://gl.wikipedia.org/wiki?curid=312814", "title": "Red Buttons", "text": "Aaron Chwatt, nado en Nova York o 5 de febreiro de 1919 e finado nos \u00c1nxeles o 13 de xullo de 2006 foi un actor estadounidense co\u00f1ecido como Red Buttons.\nTraxectoria.\nButtons naceu co nome de Aaron Chwatt en Nova York, fillo dos inmigrantes xudeu Sophie Baker e Michael Chwatt. Aos dezaseis anos conseguiu un traballo como mozo de hotel en Ryan's Tavern en City Island, Bronx. A combinaci\u00f3n do seu pelo roibo e os grandes e brillantes bot\u00f3ns do seu uniforme inspiraron ao xefe da orquestra Charles \"Dinty\" Moore a chamalo \"Red Buttons\" (\"bot\u00f3ns vermellos\"), nome que m\u00e1is tarde actuou. Ese ano chegou a substitu\u00edr o mestre de cerimonias cando traballaba no Irvington Hotel de South Fallsburg, Nova York.\nEn 1939 comezou a actuar en Minsky's Burlesque e en 1941 Jos\u00e9 Ferrer escolleuno para actuar no seu espect\u00e1culo de Broadway \"The Admiral Had a Wife\", unha farsa ambientada en Pearl Harbor. Ti\u00f1a previsto a s\u00faa estrea o 8 de decembro dese ano, m\u00e1is nunca se estreou a causa do ataque xapon\u00e9s. Anos despois, Buttons fixo unha chanza dicindo que os xaponeses s\u00f3 atacaron Pearl Harbor para mantelo apartado de Broadway.\nFinalmente o debut de Buttons en Broadway chegou en setembro de 1942 en \"Vickie\" con Ferrer e Uta Hagen. A finais dese ano apareceu no espect\u00e1culo de Misky \"Wine, Women and Song\", que foi o \u00faltimo espect\u00e1culo de burlesque cl\u00e1sico na historia de Nova York, cando a administraci\u00f3n do alcalde La Guardia o pechou. Buttons estaba no escenario cando o espect\u00e1culo foi asaltado.\nRecrutado polas Forzas A\u00e9reas, apareceu en 1943 no espect\u00e1culo \"Winged Victory\", xunto con outras futuras estrelas coma Mario Lanza, John Forsythe, Karl Malden e Lee J. Cobb. O ano seguinte apareceu na versi\u00f3n cinematogr\u00e1fica da obra, dirixida por George Cukor. Buttons tam\u00e9n entretivo as tropas en Europa con Mickey Rooney.\nTrala guerra seguiu en Broadway e en 1952 recibiu o seu propio programa de televisi\u00f3n, \"The Red Buttons Show\", que durou tres anos con grande \u00e9xito.\nEn 1957 estreou o filme \"Sayonara\" que supuxo un cambio dram\u00e1tico en relaci\u00f3n cos seus traballos previos. No filme interpretaba a Joe Kelly, piloto estadounidense establecido en Kobe durante a Guerra de Corea e que casa con Katsumi, unha muller xaponesa interpretad por Miyoshi Umeki, que non lle permiten levar de volta ao seu pa\u00eds. Buttons e Umeki ga\u00f1aron o Oscar nas s\u00faas categor\u00eda.\nTralo premio, Buttons seguiu aparecendo en numerosos filmes, como \"Hatari!\", \"The Longest Day\" ou \"They Shoot Horses, Don't They?\" e en 1966 volveu protagonizar a s\u00faa propia serie en televisi\u00f3n, a comedia de esp\u00edas \"The Double Life of Henry Phyfe\".\nFaleceu en 2006 por complicaci\u00f3ns da arteriosclerose."}
{"id": "312815", "revid": "1131", "url": "https://gl.wikipedia.org/wiki?curid=312815", "title": "Estaci\u00f3n Internacional de Canfranc", "text": "A Estaci\u00f3n Internacional de Canfranc \u00e9 unha estaci\u00f3n de ferrocarril situada no municipio espa\u00f1ol de Canfranc, na provincia de Huesca, moi preto da fronteira con Francia. Foi inaugurada o 18 de xullo de 1928. Declarada Ben de Interese Cultural, est\u00e1 catalogada como monumento dende o 6 de marzo de 2002.\nDisp\u00f3n unicamente de servizos de Media Distancia operados por Renfe que a unen con Huesca e Zaragoza. Ofrec\u00eda tam\u00e9n conexi\u00f3ns internacionais con Francia pero estas quedaron suspendidas o 27 de marzo de 1970 cando un tren de mercador\u00edas descarrilou do lado franc\u00e9s provocando a derruba da ponte de L'Estanguet e a conseguinte interrupci\u00f3n do servizo entre ambos os dous pa\u00edses. O transporte de viaxeiros faise dende esa data por estrada cun autob\u00fas que pon a SNCF.\nSituaci\u00f3n ferroviaria.\nA estaci\u00f3n, que se atopa a 1194 metros de altitude, forma parte do trazado das seguintes li\u00f1as f\u00e9rreas:\nHistoria.\nA estaci\u00f3n internacional de Canfranc atopa a s\u00faa orixe na vontade de unir Francia e Espa\u00f1a atravesando os Pireneos por Somport. Para iso ambos os pa\u00edses asinaron diversos convenios, o primeiro en 1904, e protocolos posteriores que marcaron as li\u00f1as de actuaci\u00f3n. En 1915, conclu\u00edronse as obras do t\u00fanel ferroviario. En 1923, inici\u00e1ronse as obras da estaci\u00f3n seguindo o proxecto do enxe\u00f1eiro Ram\u00edrez de Dampierre. Devandito proxecto sufriu algunhas modificaci\u00f3ns por parte dos enxe\u00f1eiros do Ministerio de Fomento que decidiron substitu\u00edr a cachotar\u00eda das fachadas por formig\u00f3n.3 Tras cinco anos de obras, o 18 de xullo de 1928 o novo edificio foi oficialmente inaugurado en presenza do rei de Espa\u00f1a Afonso XIII e do presidente da Rep\u00fablica Francesa Gaston Doumergue.\nEn setembro de 1931, sufriu danos importantes debido a un incendio que se iniciou no vest\u00edbulo e que logo se propagou \u00e1 biblioteca destru\u00edndo na s\u00faa totalidade o restaurante da estaci\u00f3n e afectando ao teitume de madeira. A\u00ednda que inicialmente sinalouse que un curtocircu\u00edto fora o culpable do incendio posteriormente descartouse dita causa e falouse dun incendio casual.\nDurante a Guerra Civil Espa\u00f1ola pasou a ser controlada polo Ex\u00e9rcito franquista, sendo tapiado o t\u00fanel que a un\u00eda con Francia para evitar calquera tipo de penetraci\u00f3n desde o pa\u00eds veci\u00f1o. Entre 1940 e 1944, a segunda guerra mundial supuxo o seu peche ao tr\u00e1fico de viaxeiros e a chegada do ex\u00e9rcito nazi \u00e1 parte francesa da estaci\u00f3n. Isto xerou alg\u00fan rozamento cos militares espa\u00f1ois que segu\u00edan controlando a parte espa\u00f1ola do recinto. Por Canfranc transitaron os trens que transportaban o volframio que Alema\u00f1a empregaba para reforzar o aceiro dos seus tanques. A cambio, toneladas de ouro que vi\u00f1an de Su\u00edza entraban en Espa\u00f1a.\nO 27 de marzo de 1970 pechouse o tr\u00e1fico internacional tras o derrube da ponte de L'Estanguet froito do descarrilamento dun tren de mercador\u00edas franc\u00e9s. Isto xerou unha dr\u00e1stica reduci\u00f3n do tr\u00e1fico ferroviario e marcou o inicio da s\u00faa decadencia.\nProxecto de rehabilitaci\u00f3n.\nNo ano 2005 a Comisi\u00f3n Provincial de Patrimonio Cultural aprobou un proxecto de rehabilitaci\u00f3n da estaci\u00f3n de Canfranc que en 2007 derivou nun convenio entre o Ministerio de Fomento e a Deputaci\u00f3n Xeral de Arag\u00f3n froito do cal destin\u00e1ronse preto de 2 mill\u00f3ns de euros \u00e1 rehabilitaci\u00f3n do recinto.\nEste proxecto enmarc\u00e1base dentro dun de maior amplitude que non s\u00f3 buscaba restaurar a estaci\u00f3n para convertela en hotel de luxo sen\u00f3n tam\u00e9n a construci\u00f3n dunha nova estaci\u00f3n, a urbanizaci\u00f3n do terreo de uso ferroviario liberado e a edificaci\u00f3n dun museo ferroviario.\nDurante as fases I e II entre 2006 e 2009 realiz\u00e1ronse inicialmente labores de limpeza, saneamento e rebo para logo traballar sobre a propia estrutura do edificio restaurando a cuberta, a fachada, as molduras decorativas e o vest\u00edbulo. Procedeuse tam\u00e9n a reforzar a estrutura de formig\u00f3n.\nPlanificada tam\u00e9n para 2009 a fase III con todo non levou a cabo debido a problemas de financiamento. Estes mesmos problemas levaron a abandonar o proxecto de converter a estaci\u00f3n nun hotel de luxo.\nCompra da estaci\u00f3n.\nO 30 de marzo de 2012 a presidenta de Arag\u00f3n Luisa Fernanda Rudi anunciou que a Deputaci\u00f3n Xeral de Arag\u00f3n chegara a un acordo co Ministerio de Fomento (propietaria da estaci\u00f3n a trav\u00e9s de Adif) para comprar a mesma por un prezo simb\u00f3lico. Este acordo obrigou a modificar o convenio asinado anos atr\u00e1s.\nO 25 de abril de 2012, despois da reuni\u00f3n do Consorcio Urban\u00edstico Canfranc 2000, o conselleiro de Obras P\u00fablicas, Urbanismo e Transportes do Goberno de Arag\u00f3n, Rafael Fern\u00e1ndez de Alarc\u00f3n, anunciou que unha parte da estaci\u00f3n de Canfranc poder\u00edase visitar en 2014 e que emprendedores privados traballar\u00edan no edificio desde 2015 para dotar \u00e1 infraestrutura de usos hostaleiros, educativos, comerciais e culturais. Finalmente, o 15 de xaneiro de 2013 o Ministerio de Fomento vendeu a estaci\u00f3n por 310.000 euros ao Goberno de Arag\u00f3n.\nActualmente habilitouse o vest\u00edbulo central da estaci\u00f3n e real\u00edzanse diferentes visitas guiadas tem\u00e1ticas. En 2014 visitaron a estaci\u00f3n 22.300 persoas e est\u00e1 previsto que en 2015 contin\u00faen as obras de restauraci\u00f3n interior do vest\u00edbulo.\nAs\u00ed mesmo, procedeuse \u00e1 restauraci\u00f3n dalg\u00fans vag\u00f3ns de \u00e9poca ata agora abandonados en Canfranc.\nReapertura da li\u00f1a.\nNas \u00faltimas d\u00e9cadas houbo desexos de reapertura da li\u00f1a internacional e do t\u00fanel ferroviario do Somport para conectar ambos os lados dos Pireneos.\nEn 1993, varios sindicatos e asociaci\u00f3ns de diversa \u00edndole (en defensa do ferrocarril e ecoloxistas) fundaron a Coordinadora para a reapertura do ferrocarril Canfranc-Oloron (Crefco). Esta entidade ten como obxectivo a reapertura da li\u00f1a internacional para mellorar as conexi\u00f3ns con Francia e a preservaci\u00f3n do medio ambiente, promovendo o ferrocarril fronte ao transporte por estrada. Crefco ten unha asociaci\u00f3n hom\u00f3nima francesa, que traballa en com\u00fan e defende as mesmas posici\u00f3ns: Comit\u00e9 pour la r\u00e9overture da ligne Oloron-Canfranc (Creloc).\nO Concello de Canfranc organiza cada 18 de xullo unha recreaci\u00f3n-conmemoraci\u00f3n de \u00e9poca da inauguraci\u00f3n da Estaci\u00f3n Internacional de Canfranc de forma l\u00fadica e reivindicativa.\nOs sectores que apostan pola reapertura da conexi\u00f3n internacional han visto nos \u00faltimos anos impulsada a s\u00faa postura co comezo das obras de reapertura da li\u00f1a ferroviaria, financiadas pola Rexi\u00f3n de Aquitania, que une Oloron-Sainte-Marie con Bedous, a 37\u00a0km da estaci\u00f3n de Canfranc.\nA estaci\u00f3n.\nTr\u00e1tase dun edificio de planta alongada e estrutura sim\u00e9trica, articulado en cinco corpos, co central e os laterais adiantados e m\u00e1is elevados. Alcanza os 241 metros de lonxitude e pos\u00fae 75 portas en cada un dos seus lados dando lugar a un edificio de considerable tama\u00f1o.\nExteriormente segue modelos da arquitectura palacial francesa do s\u00e9culo XIX. Presenta un tratamento clasicista dos paramentos, cunha variada combinaci\u00f3n de materiais: formig\u00f3n, pedra, ferro e cristal, o que d\u00e1 lugar a un interesante xogo crom\u00e1tico acentuado pola presenza de cubertas de lousa.\nO interior \u00e9 luminoso, equilibrado e elegante, cunha distribuci\u00f3n funcional dos espazos a partir dun vest\u00edbulo central cuberto cunha gran c\u00fapula de fundici\u00f3n. Os diferentes espazos (billeter\u00eda, aduanas, bar, hotel etc.) \u00e1chanse claramente diferenciados tanto pola s\u00faa estrutura como pola s\u00faa decoraci\u00f3n.\nO primeiro piso do edificio at\u00f3pase aberto polas frontes oriental e occidental \u00e1s plataformas, cubertas por unha marquesi\u00f1a sobre columnas e alicerces met\u00e1licos. Sobre esta lev\u00e1ntase o segundo piso, aberto por vans de medio punto nos corpos adiantados e por vans adintelados nos retranqueados, os cales presentan ademais mansardas no tellado.\nServizos ferroviarios.\nMedia distancia.\nOs trens de Media Distancia operados por Renfe son os \u00fanicos que se dete\u00f1en na estaci\u00f3n. Enlazan Zaragoza con Canfranc a raz\u00f3n de d\u00faas relaci\u00f3ns diarias en ambos os dous sentidos.\nSe ben non existen conexi\u00f3ns ferroviarias con Francia, a SNCF disp\u00f3n de autobuses TER que cobren o traxecto Canfranc-Oloron."}
{"id": "312816", "revid": "10599", "url": "https://gl.wikipedia.org/wiki?curid=312816", "title": "Estaci\u00f3n de Canfranc", "text": ""}
{"id": "312817", "revid": "1131", "url": "https://gl.wikipedia.org/wiki?curid=312817", "title": "Estaci\u00f3n de Albacete-Los Llanos", "text": "Albacete-Los Llanos \u00e9 a estaci\u00f3n de ferrocarril da cidade espa\u00f1ola de Albacete, na comunidade aut\u00f3noma de Castela-A Mancha. Entrou en servizo o 18 de decembro de 2010, tres d\u00edas despois da inauguraci\u00f3n do tramo Madrid-Albacete/Valencia da Li\u00f1a de alta velocidade Madrid-Levante. Ten amplos servizos de alta velocidade, longa e media distancia operados por Renfe.\n\u00c9 a estaci\u00f3n de ferrocarril m\u00e1is grande de Castela-A Mancha. Est\u00e1 situada na r\u00faa Federico Garc\u00eda Lorca, ao final da Avenida da Estaci\u00f3n, moi preto da autov\u00eda A-31, nas inmediaci\u00f3ns da estaci\u00f3n de autobuses da capital, e a 10,5\u00a0km do aeroporto de Albacete."}
{"id": "312818", "revid": "10599", "url": "https://gl.wikipedia.org/wiki?curid=312818", "title": "Estaci\u00f3n de Madrid - Atocha", "text": ""}
{"id": "312821", "revid": "10599", "url": "https://gl.wikipedia.org/wiki?curid=312821", "title": "Estaci\u00f3n de Alacant", "text": ""}
{"id": "312822", "revid": "3711", "url": "https://gl.wikipedia.org/wiki?curid=312822", "title": "San Cibr\u00e1n de Paredes", "text": ""}
{"id": "312823", "revid": "3711", "url": "https://gl.wikipedia.org/wiki?curid=312823", "title": "San Cristovo de Mouricios", "text": ""}
{"id": "312830", "revid": "89787", "url": "https://gl.wikipedia.org/wiki?curid=312830", "title": "The Jungle Giants", "text": "The Jungle Giants \u00e9 un grupo australiano formado no 2011 en Brisbane, Queensland. Est\u00e1 formado por Sam Hales (Haley), vocalista e guitarra, Cesira Aitken (Ken), guitarra, Andrew Dooris, baixo e coros, e Keelan Bijker, bater\u00eda e tromb\u00f3n. No 2011, o grupo asinou co selo Create/Control."}
{"id": "312832", "revid": "1131", "url": "https://gl.wikipedia.org/wiki?curid=312832", "title": "Kindertotenlieder", "text": "Kindertotenlieder (en galego \"Canci\u00f3n \u00e1 morte dos nenos\") \u00e9 un ciclo de canci\u00f3ns composta por Gustav Mahler, base\u00e1ndose no ciclo po\u00e9tico do mesmo t\u00edtulo de Friedrich R\u00fcckert. A composici\u00f3n musical realizouse entre os anos 1900 e 1902. A estrea do ciclo aconteceu no 1905 en Viena.\nContexto.\nOs poemas orixinais foron escritos por R\u00fcckert trala morte dos seus dous fillos de 3 e 4 anos, no 1833. En total eran 423 poemas de car\u00e1cter privado, mais vanse publicar trala morte de R\u00fcckert. Neles refl\u00edctense os diferentes estadios psicol\u00f3xicos polos que atravesou o propio poeta: primeiro un sentimento de incredulidade. Segundo, descr\u00edbese coma o paso do tempo non dimin\u00fae a dor, sen\u00f3n que a aumenta debido as lembranzas xurdidas na vida coti\u00e1. E por \u00faltimo a negaci\u00f3n e a ilusi\u00f3n ficticia de que os fillos a\u00ednda est\u00e1n vivos. O ciclo remata cunha aceptaci\u00f3n consoladora do eterno repouso dos nenos. No Posromanticismo era moi com\u00fan \u00f3 culto \u00e1 dor e \u00f3 loito. No caso de Mahler, ademais, entend\u00edase a dor coma o cami\u00f1o necesario para a salvaci\u00f3n do artista.\nEstilo.\nAs canci\u00f3ns forman un ciclo coma tal, xa que hai ligaz\u00f3ns musicais, mot\u00edvicas, harm\u00f3nicas e de car\u00e1cter entre cada unha das canci\u00f3ns. Musicalmente aparece moi relacionada coa sexta sinfon\u00eda. Sorprende a utilizaci\u00f3n da sonoridade da celesta. Este instrumento empregouno por primeira vez o compositor Gustave Charpentier no ano 1900, na \u00f3pera Louise. Mahler dirixiu a estrea desta obra no 1905, e dende ent\u00f3n empregou o instrumento nos Kindertotenlieder, na sexta sinfon\u00eda e na s\u00faa obra \"Das Lied von der Erde\"."}
{"id": "312833", "revid": "89787", "url": "https://gl.wikipedia.org/wiki?curid=312833", "title": "Silverio Rivas", "text": "Silverio Rivas Alonso, nado en Ponteareas o 24 de novembro de 1942, \u00e9 un escultor galego con obradoiro en San Xo\u00e1n de Paramos (Tui).\nTraxectoria.\nComezou a traballar no taller de ebanister\u00eda do pai aos doce anos. Formouse na Escola Municipal de Artes e Oficios de Vigo cos mestres Carlos Sobrino Buhigas, Lu\u00eds Torras e Camilo Nogueira Mart\u00ednez; no taller de fundici\u00f3n de Xo\u00e1n Pi\u00f1eiro Nogueira; en Madrid, onde ingresou na Escola de Artes e Oficios da r\u00faa da Palma e asistiu \u00e1s clases nocturnas do C\u00edrculo de Belas Artes, e en Sargadelos, o que o levou a innovar con conxuntos articulados e desmontables de cer\u00e1mica. Traballou en Par\u00eds. Formou parte do movemento Atl\u00e1ntica desde 1980.\nPioneiro da abstracci\u00f3n escult\u00f3rica en Galicia e cun traballo que despuntou nos anos setenta. Domina un construtivismo org\u00e1nico que sempre ten en conta o xogo das formas e o espazo intr\u00ednseco e cambiable. Traballa con materiais diversos: granito, bronce, ferro, aceiro, chumbo, m\u00e1rmore, madeira, barro, fibra de poli\u00e9ster, gres...\nObras.\nRivas, presente no Museo Municipal Qui\u00f1ones de Le\u00f3n de Vigo, a Colecci\u00f3n Afundaci\u00f3n e no Museo de Belas Artes da Coru\u00f1a, ten obra en espazos p\u00fablicos en varias vilas de Galicia:\nEn 2012 participou, coa peza \"Barca solar\", na exposici\u00f3n \"Gallaecia Petrea\", na Cidade da Cultura de Galicia.\nReco\u00f1ecemento.\nEn 1992 recibiu o Premio da Cr\u00edtica Galicia de Ciencias e Artes da Representaci\u00f3n e en 2015 o Premio Laxeiro."}
{"id": "312834", "revid": "1888", "url": "https://gl.wikipedia.org/wiki?curid=312834", "title": "Manuel Moldes", "text": "Manuel Rodr\u00edguez Moldes (Manolo Moldes), nado en Pontevedra o 12 de novembro de 1949, e finado na mesma cidade o 3 de decembro de 2017, foi un pintor e profesor da Facultade de Belas Artes de Pontevedra.\nTraxectoria.\nFoi unha referencia inescusable e das m\u00e1is solitarias. A s\u00faa obra comezou na d\u00e9cada de 1970, en Madrid, participando na renovaci\u00f3n impulsada dende Galicia. Nos anos oitenta as s\u00faas obras mostraban unha pr\u00e1ctica desgarradora e visi\u00f3ns atormentadas que xiran \u00f3 redor dunha estabilidade onde se percebe as influencias de Pablo Picasso e Ingres.\nNa segunda metade da d\u00e9cada de 1980 propuxo unha ollada densa e ordenadora do \u00e1mbito galego, da s\u00faa paisaxe, arquitectura, xentes, materias... en cadros cada vez m\u00e1is f\u00edsicos.\nEn 1995 pasou a ser mestre de debuxo na Facultade de Belas Artes de Pontevedra. En 2005 ingresou como membro numerario na Real Academia Galega de Belas Artes.\nTe\u00f1en obra s\u00faa, entre outras instituci\u00f3ns, o Centro Galego de Arte Contempor\u00e1nea, o Museo Municipal Qui\u00f1ones de Le\u00f3n, o Museo de Arte Contempor\u00e1nea Gas Natural Fenosa, a Colecci\u00f3n Afundaci\u00f3n e a Fundaci\u00f3n Mar\u00eda Jos\u00e9 Jove.\nOpini\u00f3ns sobre a s\u00faa figura art\u00edstica.\nDavid Barro, ao comentar a s\u00faa exposici\u00f3n \"Vieiros de Luz\", en 1999, dic\u00eda que Manuel Moldes segu\u00eda \"o seu particular eterno retorno a unha sinuosidad barroca e pintura gestual, que o relacionan con mestres do expresionismo abstracto como Pollock\".\nO artista Guillermo Aymerich cualificou a Manolo Moldes como \"Un mago da forma, da luz, un alquimista da cor e da materia\". O seu papel como docente na facultade de Belas Artes de Pontevedra deixa unha gran pegada no humano e o art\u00edstico en moitos dos seus alumnos entre os que se contan , Jorge Perianes, Suso Fandi\u00f1o, Tamara Feijoo ou Rub\u00e9n Ramos Balsa.\nVida persoal.\nCasou con Carmen D\u00edaz Cacheda e foi pai de Manoel e Iria Rodr\u00edguez D\u00edaz."}
{"id": "312835", "revid": "26995", "url": "https://gl.wikipedia.org/wiki?curid=312835", "title": "Manuel Rodr\u00edguez Moldes", "text": ""}
{"id": "312836", "revid": "1131", "url": "https://gl.wikipedia.org/wiki?curid=312836", "title": "Din Matamoro", "text": "Eduardo Manuel Matamoro Irago, comunmente citado como Din Matamoro, nado en Vigo no 1958, \u00e9 un pintor galego.\nTraxectoria.\nNa primeira metade dos anos 80 chamaba a atenci\u00f3n pola facilidade dos seus debuxos, dominados por un car\u00e1cter expresivo e un gran sentido do ritmo.\nDespois foron cadros onde a materia amore\u00e1base creando diferentes capas que se superpo\u00f1\u00edan. Estancias en Nova York e Roma introduciron conceptos novos: unha visi\u00f3n ir\u00f3nica do seu oficio, unha valoraci\u00f3n do fragmentario e iconas pr\u00f3ximas \u00e1 banda dese\u00f1ada.\nTam\u00e9n ten realizado serigraf\u00edas, coma no conto \"Carmi\u00f1a\" de Manuel Rivas ou ilustraci\u00f3ns para diversos libros, coma por exemplo \"Feliz idade\" da poeta Olga Novo."}
{"id": "312837", "revid": "26995", "url": "https://gl.wikipedia.org/wiki?curid=312837", "title": "Tono Carbajo Villaverde", "text": ""}
{"id": "312838", "revid": "85894", "url": "https://gl.wikipedia.org/wiki?curid=312838", "title": "Tono Carbajo", "text": "Tono Carbajo, nado en Vigo no 1960, \u00e9 un pintor galego\nTraxectoria.\nPintor que gusta da narraci\u00f3n nas s\u00faas obras pl\u00e1sticas e dos exercicios. O seu comportamento entra de cheo nos canons do Expresionismo abstracto e da pintura de acci\u00f3n, con verdadeira implicaci\u00f3n do corpo.\nA Mediados dos anos 80, unha serie de pinturas nas que se mesturan o primitivismo e as formas infant\u00eds te\u00f1en unha boa acollida."}
{"id": "312839", "revid": "1131", "url": "https://gl.wikipedia.org/wiki?curid=312839", "title": "Dar\u00edo \u00c1lvarez Basso", "text": "Dar\u00edo \u00c1lvarez Basso, nado en Caracas o 12 de maio de 1966, \u00e9 un pintor galego.\nTraxectoria.\nFillo de Dar\u00edo \u00c1lvarez G\u00e1ndara, deuse a co\u00f1ecer na metade dos anos 80. A diferenza das xeraci\u00f3ns anteriores \u00e1 s\u00faa, non aspiraba \u00e1 actualizaci\u00f3n das linguaxes pl\u00e1sticos coma pretend\u00eda o Grupo Atl\u00e1ntica, se non que quixo inscribirse en ambientes m\u00e1is internacionais e rupturistas. \u00c9 un pintor intuitivo e autodidacta. Recibiu formaci\u00f3n tam\u00e9n nos Talleres de arte no C\u00edrculo de Bellas Artes de Madrid."}
{"id": "312842", "revid": "1131", "url": "https://gl.wikipedia.org/wiki?curid=312842", "title": "Mosteiro de La R\u00e1bida", "text": "O Mosteiro de Santa Mar\u00eda de La R\u00e1bida, m\u00e1is co\u00f1ecido como mosteiro de La R\u00e1bida \u00e9 un mosteiro franciscano situado no concello de Palos de la Frontera, na provincia de Huelva.\nErixido durante os s\u00e9culos XIV-XV, destaca polo seu interese art\u00edtico a igrexa de estilo g\u00f3tico-mud\u00e9xar, e tam\u00e9n as estancias decoradas con frescos de Daniel V\u00e1zquez D\u00edaz, o claustro e o museo, onde se conservan obxectos conmemorativos do descubrimento de Am\u00e9rica, e unha escultura de advocaci\u00f3n mariana baixo a que se atopa o convento, \"Nosa Se\u00f1ora dos Milagres\" (\"Nuestra Se\u00f1ora de los Milagros\") ou \"Santa Mar\u00eda de La R\u00e1bida\", imaxe de estilo g\u00f3tico do s\u00e9culo XIII aproximadamente esculpida en alabastro."}
{"id": "312843", "revid": "23204", "url": "https://gl.wikipedia.org/wiki?curid=312843", "title": "Mosteiro de Santa Mar\u00eda de La R\u00e1bida", "text": ""}
{"id": "312845", "revid": "15490", "url": "https://gl.wikipedia.org/wiki?curid=312845", "title": "Arqueta de Sant Cugat", "text": "A Arqueta de Sant Cugat \u00e9 un relicario de ourivar\u00eda de comezos do s\u00e9culo XIV, feito con placas de prata repuxada e cincelada en parte douradas e sobrepostas sobre unha arqueta de madeira, que representan escenas da vida e morte de san Covade. Os seus autores foron Joan de G\u00e8nova e Arnau Campredon. Durante o s\u00e9culo XVII procedeuse \u00e1 s\u00faa desmontaxe e constru\u00eduse unha nova de menor tama\u00f1o, na que se reutilizaron as placas de prata da anterior.\nConservouse no mosteiro de Sant Cugat dende o s\u00e9culo XIV at\u00e9 o ano 1835, que por mor da desamortizaci\u00f3n do mosteiro, a arqueta coas reliquias pasou a venerarse na igrexa de Sant Cugat del Rec, en Barcelona. Na actualidade pertence \u00e1 colecci\u00f3n do Museo Diocesano de Barcelona."}
{"id": "312846", "revid": "89787", "url": "https://gl.wikipedia.org/wiki?curid=312846", "title": "Raif Badawi", "text": "Raif Badawi (en , nome tam\u00e9n transcrito como Raef Badawi), nado o 13 de xaneiro de 1984, \u00e9 un escritor e activista saudita, e co creador da p\u00e1xina web Free Saudi Liberals.\nFoi arrestado no 2012 baixo os cargos de insultar o islam a trav\u00e9s de canles electr\u00f3nicas e foi levado a xu\u00edzo acusado de apostas\u00eda. Foi sentenciado a sete anos de c\u00e1rcere e a 600 lategazos no 2013, pena que m\u00e1is tarde aumentar\u00eda at\u00e9 1000 lategazos e 10 anos de cadea. Os lategazos realizar\u00edanse durante 20 semanas. Os primeiros 50 foron realizados o 9 de xaneiro de 2015. A segunda quenda foi posposta m\u00e1is de doce veces. As raz\u00f3ns das \u00faltimas posposici\u00f3n son desco\u00f1ecidas, pero nas semanas anterior foron por mor da pobre sa\u00fade de Badawi."}
{"id": "312847", "revid": "23204", "url": "https://gl.wikipedia.org/wiki?curid=312847", "title": "Raef Badawi", "text": ""}
{"id": "312848", "revid": "75439", "url": "https://gl.wikipedia.org/wiki?curid=312848", "title": "Erich Wolfgang Korngold", "text": "Erich Wolfgang Korngold, nado en Br\u00fcnn (hoxe Brno, na Rep\u00fablica Checa) o 29 de maio de 1897 e finado nos \u00c1nxeles foi un compositor austro-h\u00fangaro nacionalizado estadounidense. Mentres o seu estilo rom\u00e1ntico era considerado pasado de moda no tempo da s\u00faa morte, a s\u00faa m\u00fasica sufriu unha nova avaliaci\u00f3n recentemente espertando de novo o seu interese. \u00c9 considerado, xunto con compositores como Max Steiner e Alfred Newman, un dos fundadores da m\u00fasica do cinema.\nTraxectoria.\nKorngold naceu nunha familia xud\u00eda na actual Brno, segundo fillo do eminente cr\u00edtico musical Julius Korngold. Foi un neno prodixio que tocou a s\u00faa cantata \"Gold\" a Gustav Mahler en 1909; Mahler chamouno \"xenio musical\" e recomendoulle para estudar co compositor Alexander von Zemlinsky. Richard Strauss tam\u00e9n falou con eloxios del durante a s\u00faa mocidade.\nAos once anos compuxo o seu ballet \"Der Schneemann\", que foi unha sensaci\u00f3n ao ser estreado na \u00f3pera de Viena en 1910. A esta obra seguiu unha sonata para piano que Artur Schnabel interpretou por toda Europa. Nestes primeiros anos Korngold tam\u00e9n fixo gravaci\u00f3ns en vivo.\nA s\u00faa primeira peza para orquestra, \"Schauspiel Ouverture\", foi composta cando ti\u00f1a catorce anos. O ano seguinte apareceu a s\u00faa \"Sinfonietta\", e as primeiras d\u00faas \u00f3peras, \"Der Ring des Polykrates\", e \"Violanta\", en 1914. \"Die tote Stadt\", que foi un \u00e9xito internacional, chegou en 1920. Nese momento, con vinte e tres anos acadara o c\u00e9nit da s\u00faa fama como compositor de \u00f3peras e concertos. Tam\u00e9n comezou a arranxar e dirixir operetas para Johann Strauss e outros compositores mentres ensinaba \u00f3pera e composici\u00f3n na Vienna Staatsakademie. Korngold recibiu o t\u00edtulo de profesor \"honoris causa\" polo presidente de Austria.\nMax Reinhardt, con quen colaborara nas operetas \"Die Fledermaus\" e \"La belle Helene\", prop\u00faxolle ir a Hollywood en 1934 para adaptar a m\u00fasica de \"A Midsummer Night's Dream\", de Felix Mendelssohn, para a versi\u00f3n cinematogr\u00e1fica da obra. En 1938 estaba dirixindo \u00f3peras en Austria cando a Warner Brothers lle ofreceu volver a Hollywood e compo\u00f1er a banda sonora de \"As aventuras de Robin Hood\" (1938), con Errol Flynn. Aceptou e marchou en barco. Cando ao pouco de chegar se produciu o Anschluss a s\u00faa condici\u00f3n de xudeu en volveuse perigosa en Austria e Korngold quedou en Am\u00e9rica. Tempo despois afirmou: \"Pensabamos que eramos vieneses; Hitler f\u00edxonos xudeus.\" En 1943 nacionalizouse estadounidense.\nEn 1945 faleceu o seu pai, que nunca se sentira c\u00f3modo nos \u00c1nxeles nin aprobara a decisi\u00f3n do seu fillo de centrarse na composici\u00f3n cinematogr\u00e1fica. Nese tempo a guerra en Europa xa acabara e ademais Korngold comezou a desilusionarse cos novos filmes que se fac\u00edan en Hollywood, fac\u00e9ndolle decidir volver \u00e1 m\u00fasica para concertos e para teatro. Deixou de compo\u00f1er bandas sonoras en 1946, tras \"Deception\". Por\u00e9n, por unha petici\u00f3n de Republic Pictures adaptou a m\u00fasica de Richard Wagner para un filme biogr\u00e1fico sobre o compositor titulado \"Magic Fire\" (1955), dirixido por William Dieterle.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Compositores dos Estados Unidos de Am\u00e9rica]]\n[[Categor\u00eda:Compositores de Austria]]\n[[Categor\u00eda:Nados en Brno]]\n[[Categor\u00eda:Nados en 1897]]\n[[Categor\u00eda:Finados en 1957]]\n[[Categor\u00eda:Compositores de \u00f3pera]]\n[[Categor\u00eda:Nenos prodixio]]"}
{"id": "312849", "revid": "1888", "url": "https://gl.wikipedia.org/wiki?curid=312849", "title": "Jos\u00e9 Novo Pardo", "text": "Jos\u00e9 Novo Pardo, finado en Lugo o 8 de novembro de 1957, foi un pol\u00edtico e xornalista galego.\nTraxectoria.\nComandante de Cabaler\u00eda. Presidente do C\u00edrculo de Artes\u00e1ns. Foi administrador e despois director de \"El Eco de Villalba\" (1909). Foi tam\u00e9n director de \"A Xusticia\" (1917-1921) e \"Aurora\". Durante a ditadura de Primo de Rivera foi alcalde de Vilalba. Despois foi xu\u00edz municipal e axente comercial. Finou en Lugo o 8 de novembro de 1957.\nVida persoal.\nCasou con Elena Uriarte Guerra e foi pai de Hortensia, Berta, Jos\u00e9, Manuel, Amparo, Concepci\u00f3n e Elena Novo Uriarte."}
{"id": "312850", "revid": "22795", "url": "https://gl.wikipedia.org/wiki?curid=312850", "title": "Sander", "text": "Sander (anteriormente chamado \"Stizostedion\") \u00e9 un x\u00e9nero de peixes da familia dos p\u00e9rcidos. Te\u00f1en un aspecto intermedio entre as percas (coas que est\u00e1n estreitamente emparentados) e os lucios (da familia dos es\u00f3cidos, cos que non est\u00e1n estreitamente emparentados).\nEtimolox\u00eda.\nO seu nome procede da voz alem\u00e1 \"zander\" (nome com\u00fan da lucioperca).\nDistribuci\u00f3n xeogr\u00e1fica.\n\u00c9 un x\u00e9nero moi presente nas augas temperadas e fr\u00edas do hemisferio norte, no que est\u00e1n inclu\u00eddas tres especies de distribuci\u00f3n euroasi\u00e1tica e d\u00faas norteamericanas. A s\u00faa orixe parece ser europea, xa que se cre que unha emigraci\u00f3n de poboaci\u00f3ns desde Europa no Eoceno deu orixe \u00e1s especies norteamericanas.\nObservaci\u00f3ns.\nPola calidade da s\u00faa carne estes peixes son moi aprezados culinariamente e mesmo son criados en piscifactor\u00edas e granxas en Europa central e oriental. Non obstante, a s\u00faa introduci\u00f3n en ecosistemas para eles alleos causa grandes trastornos, xa que son depredadores voraces, como \u00e9 o caso da lucioperca, considerada especie invasora na Pen\u00ednsula Ib\u00e9rica.\nEspecies.\nO x\u00e9nero incl\u00fae as seguintes 5 especies:"}
{"id": "312851", "revid": "56817", "url": "https://gl.wikipedia.org/wiki?curid=312851", "title": "Pablo Caballero", "text": "Pablo Caballero pode referirse a:"}
{"id": "312852", "revid": "89787", "url": "https://gl.wikipedia.org/wiki?curid=312852", "title": "Bronces de Ben\u00edn", "text": "Os bronces de Ben\u00edn son unha colecci\u00f3n formada por m\u00e1is de 1\u00a0000 pezas conmemorativas que prove\u00f1en do pazo real do reino de Ben\u00edn. Foron creadas polo pobo Edo dende o s\u00e9culo XIII, e os brit\u00e1nicos fix\u00e9ronse coa maior\u00eda en 1897. 200 delas foron levadas \u00f3 Museo Brit\u00e1nico, mentres que o resto se repartiu entre outros museos. Actualmente unha parte a\u00ednda est\u00e1 no Museo Brit\u00e1nico, na sala 25 (secci\u00f3n de \u00c1frica). Outras partes da colecci\u00f3n est\u00e1n nos Estados Unidos de Am\u00e9rica e Alema\u00f1a, entre outras.\nOs bronces de Ben\u00edn fixeron aumentar o aprecio de Europa pola cultura africana e a arte tribal. Inicialmente, \u00f3s europeos do s\u00e9culo XIX parec\u00edalles imposible e incrible que xente que consideraban tan \"\u00abprimitiva\u00bb\" e \"\u00absalvaxe\u00bb\" fosen quen de crear obxectos tan desenvolvidos. Mesmo se chegou \u00e1 conclusi\u00f3n de que aprenderan eses co\u00f1ecementos dos portugueses. Por\u00e9n, s\u00e1bese que os bronces se fac\u00edan en Ben\u00edn dende o s\u00e9culo XIII, e que boa parte das colecci\u00f3ns datan dos s\u00e9culos XV e XVI. Crese que os dous per\u00edodos dourados da creaci\u00f3n de bronces foron o reinado de Esigie (~1550) e de Eresonye (1735-50).\nA\u00ednda que comunmente son chamados \"bronces\" de Ben\u00edn, non t\u00f3dalas pezas son deste material. Tam\u00e9n as hai feitas de lat\u00f3n, ou de aliaxes de bronce e lat\u00f3n; de madeira, cer\u00e1mica, marfil, etc. Est\u00e1n feitas empregando a t\u00e9cnica de cera perdida, e est\u00e1n consideradas as mellores esculturas feitas deste xeito."}
{"id": "312860", "revid": "23204", "url": "https://gl.wikipedia.org/wiki?curid=312860", "title": "Bothus podas", "text": "Bothus podas \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos b\u00f3tidos, co\u00f1ecida en galego como rapapelos de ollos grandes ou rasc\u00f3n de ollos grandes.\nTaxonom\u00eda.\nA especie foi descrita en 1809 polo m\u00e9dico e naturalista su\u00edzo Fran\u00e7ois-\u00c9tienne de La Roche, ou Delaroche, co nome de \"Pleuronectes podas\".\nSin\u00f3nimos.\nAo longo da historia, foi co\u00f1ecida, entre outros, ademais de polo seu nome v\u00e1lido actualmente,polos sin\u00f3nimos:\nSubespecies.\nSegundo o SIIT, reco\u00f1\u00e9cense d\u00faas subespecies, a\u00ednda que a maior\u00eda dos autores consideran estas como sin\u00f3nimos da especie\nCaracter\u00edsticas.\nAs principais caracter\u00edsticas morfol\u00f3xicas desta especies son:\nH\u00e1bitat e distribuci\u00f3n.\n\u00c9 un peixe mari\u00f1o, demersal, que vive en augas intertropicais, do Atl\u00e1ntico oriental e no Mediterr\u00e1neo, en fondos de entre os 15 e os 400 m de profundidade, entre os 45\u00b0 N e os 15\u00b0 S, e entre os 26\u00b0 W e os 36\u00b0 E, e a s\u00faa \u00e1rea de distribuci\u00f3n comprende as augas costeiras desde Portugal at\u00e9 Angola, inclu\u00edndo os arquip\u00e9lagos de Madeira e das Canarias, e as do mar Mediterr\u00e1neo.\nBiolox\u00eda.\nA especie vive en augas pouco profundaa sobre fondos areosos e lamacentos da plataforma continental.\nAlim\u00e9ntase de invertebrados e peixes bent\u00f3nicos.\nA reproduci\u00f3n ocorre entre os meses de maio e agosto.\nOs individuos xuven\u00eds ad\u00e1ptanse ben en acuarios, pero requiren suficientes zonas de fondos adecuados.\nPesca.\n\"Bothus podas\" \u00e9 unha especie comest\u00edbel, e p\u00e9scase nas zonas do Atl\u00e1ntico nordeste, centro-leste e sueste, e no mar Mediterr\u00e1neo."}
{"id": "312861", "revid": "27155", "url": "https://gl.wikipedia.org/wiki?curid=312861", "title": "Experimentos de Hershey-Chase", "text": ""}
{"id": "312862", "revid": "27155", "url": "https://gl.wikipedia.org/wiki?curid=312862", "title": "Experimento de Hershey e Chase", "text": ""}
{"id": "312863", "revid": "19415", "url": "https://gl.wikipedia.org/wiki?curid=312863", "title": "Trofeo Jack Adams", "text": ""}
{"id": "312864", "revid": "19415", "url": "https://gl.wikipedia.org/wiki?curid=312864", "title": "Premio Jack Adams", "text": ""}
{"id": "312865", "revid": "89787", "url": "https://gl.wikipedia.org/wiki?curid=312865", "title": "ADN origami", "text": "O ADN origami \u00e9 o pregamento a nanoescala do ADN coa finalidade de crear formas tridimensionais ou bidimensionais non arbitrarias de medidas nanom\u00e9tricas. A especificidade das interacci\u00f3ns entre pares de bases complementarias fan que o ADN sexa un \u00fatil material de construci\u00f3n ao poder dese\u00f1arse a s\u00faa secuencia de bases. O ADN \u00e9 un material ben co\u00f1ecido que \u00e9 axeitado para crear armaz\u00f3ns que soste\u00f1an outras mol\u00e9culas nun determinado lugar ou para crear estruturas por si mesmo. \"Origami\" \u00e9 unha palabra xaponesa que se usa al\u00ed para designar a arte do pregamento do papel ou papiroflexia, e que se usou por analox\u00eda para o pregamento do ADN.\nA aparici\u00f3n da tecnolox\u00eda do ADN origami causou grande interese e o ADN origami foi a portada do n\u00famero do 16 de marzo de 2006 da revista \"Nature\". Desde ent\u00f3n, o ADN origami pasou de ser unha forma de arte a ter diversas aplicaci\u00f3ns desde sistemas de entrega de f\u00e1rmacos en distintas partes do corpo a usarse como circuiter\u00eda en dispositivos plasm\u00f3nicos; por\u00e9n, a maior\u00eda das aplicaci\u00f3n permanecen a\u00ednda no estado de concepto ou na fase de ensaio.\nIntroduci\u00f3n.\nA idea de utilizar o ADN como material de construci\u00f3n foi presentada a comezos da d\u00e9cada de 1980 por Nadrian Seeman. O m\u00e9todo actual do ADN origami foi desenvolvido por Paul Rothemund no Instituto Tecnol\u00f3xico de California, o proceso implica o pregamento dunha febra simple longa de ADN vital axud\u00e1dose de moitas pequenas febras \"grampa\". Estas febras curtas \u00fanense \u00e1s m\u00e1is longas en varios lugares, o que d\u00e1 lugar a diversas formas, inclu\u00edndo, por exemplo, caras sorridentes (\"smiley\") e un mapa aproximado da China e as Am\u00e9ricas, xunto con moitas estruturas tridimensionais como cubos.\nPara producir a forma desexada, as imaxes deb\u00faxanse cun recheo de mapa de bits dunha mol\u00e9cula de ADN longa simple. Este dese\u00f1o \u00e9 despois introducido nun programa inform\u00e1tico que calcula a situaci\u00f3n das febras grampa individuais. Cada grampa \u00fanese a unha rexi\u00f3n espec\u00edfica do molde de ADN, e as\u00ed, debido ao apareamento de bases de Watson e Crick, as secuencias necesarias de todas as febras grampa son co\u00f1ecidas e mostradas. Mest\u00farase o ADN, despois qu\u00e9ntase e arrefr\u00edase. A medida que o ADN arrefr\u00eda, as diversas grampas tiran da febra longa para que tome a forma desexada. Os dese\u00f1os son directamente observables por varios m\u00e9todos, como o uso do microscopio electr\u00f3nico, microscopio de forza at\u00f3mica, ou microscopio de fluorescencia cando o ADN \u00e9 acoplado a materiais fluorescentes.\nOs m\u00e9todos de autoensamblaxe desde o principio (de abaixo a arriba) son consideradas alternativas prometedroas que ofrecen s\u00ednteses en paralelo baratas de nanoestruturas en condici\u00f3ns relativamente suaves.\nDesde a creaci\u00f3n deste m\u00e9todo, desenvolveuse software para axudar ao proceso usando o programa CAD. Isto permite aos investigadores usar un computador para determinar o modo de crear as grampas correctas necesarias para xerar unha certa forma. Un destes programas chamado caDNAno \u00e9 un programa de c\u00f3digo aberto para crear estruturas a partir do ADN. O uso de software non s\u00f3 facilitou o proceso sen\u00f3n que tam\u00e9n reduciu drasticamente os erros feitos por c\u00e1lculos manuais.\nAplicaci\u00f3ns.\nNa literatura suxer\u00edronse moitas aplicaci\u00f3ns comerciais, inclu\u00edndo a inmobilizaci\u00f3n de encimas, c\u00e1psulas que transportan f\u00e1rmacos, e autoensamblaxe nanotecnol\u00f3xica de materiais. A\u00ednda que o ADN non \u00e9 a elecci\u00f3n natural para a construci\u00f3n de estruturas activas para aplicaci\u00f3ns nanorrob\u00f3ticas (debido \u00e1 s\u00faa falta de versatilidade estrutural e catal\u00edtica), varias publicaci\u00f3ns examinaron a posibilidade de crear \"cami\u00f1antes\" moleculares sobre o origami e interruptores para a computaci\u00f3n algor\u00edtmica. A seguinte lista cont\u00e9n algunhas das aplicaci\u00f3ns levadas a cabo en laboratorios con potencial cl\u00ednico.\nEnfoques similares.\nTam\u00e9n se presentou a idea de usar o dese\u00f1o de prote\u00ednas para conseguir os mesmos obxectivos que co ADN origami. Os investigadores do Instituto Nacional de Qu\u00edmica de Eslovenia est\u00e1n traballando no uso do dese\u00f1o racional do pregamento das prote\u00ednas para crear estruturas moi similares \u00e1s orixinadas co ADN origami. O foco principal da investigaci\u00f3n actual no dese\u00f1o do pregamento de prote\u00ednas \u00e9 o campo da entrega de f\u00e1rmacos en partes determinadas, usando anticorpos unidos a prote\u00ednas como unha forma de crear un veh\u00edculo dirixido a puntos determinados."}
{"id": "312866", "revid": "27155", "url": "https://gl.wikipedia.org/wiki?curid=312866", "title": "DNA origami", "text": ""}
{"id": "312873", "revid": "85894", "url": "https://gl.wikipedia.org/wiki?curid=312873", "title": "Bautista Varela Balboa", "text": "Juan Bautista Varela Balboa, finado en Lugo o 24 de decembro de 1933, foi un avogado e escritor galego.\nTraxectoria.\nSecretario do Colexio de Avogados de Lugo. Foi presidente do Orfe\u00f3n Galego de Lugo e do Casino de Lugo.\nVida persoal.\nCasou con Isabel Fern\u00e1ndez."}
{"id": "312874", "revid": "1888", "url": "https://gl.wikipedia.org/wiki?curid=312874", "title": "Juan Bautista Varela Balboa", "text": ""}
{"id": "312875", "revid": "1888", "url": "https://gl.wikipedia.org/wiki?curid=312875", "title": "Jos\u00e9 Lorenzo Tom\u00e9", "text": ""}
{"id": "312876", "revid": "23204", "url": "https://gl.wikipedia.org/wiki?curid=312876", "title": "On the Road (filme)", "text": "On the Road (en ), \u00e9 un filme de 2012 dirixido por Walter Salles e baseado na novela de Jack Kerouac \"On the Road\". O filme contou coa participaci\u00f3n dos actores Garrett Hedlund, Sam Riley, Kristen Stewart, Alice Braga, Amy Adams, Tom Sturridge, Danny Morgan, Elisabeth Moss, Kirsten Dunst, e Viggo Mortensen. O produtor executivo foi Francis Ford Coppola. A rodaxe comezou o 4 de agosto de 2010 en Montreal, Quebec, cun orzamento de 25 mill\u00f3ns de d\u00f3lares. A historia base\u00e1se nos anos nos que Kerouac viaxou polos Estados Unidos a finais da d\u00e9cada de 1940 co seu amigo Neal Cassady e outras figuras da xeraci\u00f3n Beat coma William S. Burroughs ou Allen Ginsberg. O 23 de maio de 2012, o filme foi galardoada coa Palma de Ouro no Festival de Cannes dese ano. Tam\u00e9n foi premiada no Festival Internacional de Cinema de Toronto en setembro de 2012."}
{"id": "312877", "revid": "89787", "url": "https://gl.wikipedia.org/wiki?curid=312877", "title": "Art Ross Trophy", "text": "O Art Ross Trophy \u00e9 entregado ao xogador da National Hockey League (NHL) que liderou a liga en puntos anotados ao final da liga regular. Foi presentado \u00e1 liga polo ex xogador, General Manager, e adestrador Art Ross. O trofeo foi entregado 65 veces a 27 xogadores distintos dende a s\u00faa introduci\u00f3n na tempada 1947-48. Ross \u00e9 tam\u00e9n co\u00f1ecido polo seu dese\u00f1o do \"puck\" oficial da NHL, cos bordos lixeiramente biselados para un mellor control.\nO actual posuidor do trofeo \u00e9Jamie Benn, que anotou 87 puntos cos Dallas Stars na tempada 2014\u201315.\nHistoria.\nO Art Ross Trophy foi presentado \u00e1 National Hockey League (NHL) en 1947 por Arthur Howie \"Art\" Ross, antido General Manager e adestrador dos Boston Bruins e ex xogador introducido no Hockey Hall of Fame. Elmer Lach foi o ga\u00f1ador do primeiro Art Ross Trophy, que foi entregado ao finalizar a tempada 1947\u201348.\nXogadores dos Pittsburgh Penguins ga\u00f1aron o trofeo en 15 ocasi\u00f3ns (todas nun lapso de 26 tempadas entre 1988-2014); os xogadores dos Montreal Canadiens ga\u00f1\u00e1rono en nove ocasi\u00f3n; e xogadores dos Chicago Blackhawks ga\u00f1aron o premio oito veces. A\u00ednda que Joe Thornton, ga\u00f1ador do premio na tempada 2005-06, comezou a tempada xogando nos Boston Bruins, finalizouna cos San Jose Sharks, e o premio conta para os Sharks. Polo tanto, os Boston Bruins seguen aos Blackhawks con sete xogadores galardoados.\nDende 1963 ata 2001, Marcel Dionne e Bryan Trottier foron os \u00fanicos xogadores que ga\u00f1aron unha \u00fanica vez o premio ao m\u00e1ximo puntuador, mentres que Stan Mikita, Phil Esposito, Bobby Orr, Guy Lafleur, Wayne Gretzky, Mario Lemieux, e Jarom\u00edr J\u00e1gr o ga\u00f1aron en m\u00faltiples ocasi\u00f3ns. Durante d\u00faas d\u00e9cadas, dende 1981 ata 2001, s\u00f3 tres xogadores ga\u00f1aron o Art Ross Trophy: Gretzky, Lemieux e J\u00e1gr. A racha rematou cando Jarome Iginla ga\u00f1ou o trofeo en 2002.\nGretzky ga\u00f1ou o trofeo 10 veces, inclu\u00edndo sete consecutivas, durante a s\u00faa carreira de 20 anos na NHL. Gordie Howe e Lemieux ga\u00f1\u00e1rono en seis ocasi\u00f3ns, mentres que Esposito e J\u00e1gr o conseguiron cinco veces cada un. Jagr, da Rep\u00fablica Checa, \u00e9 o xogador non canadense que m\u00e1is veces ga\u00f1ou o trofe. Gretzky \u00e9 o \u00fanico xogador que ga\u00f1ou o treofeo con m\u00e1is dun equipo, mentres que Thornton \u00e9 o \u00fanico xogador que o ga\u00f1ou xogando para dous equipos nunha mesma tempada. Stan Mikita \u00e9 o \u00fanico xogador na historia da NHL que ga\u00f1ou os trofeos Art Ross, Hart e Lady Byng nunha mesma tempada, o que fixo en d\u00faas ocasi\u00f3ns (1966-67 e 1967-68). Orr \u00e9 o \u00fanico defensa que ga\u00f1ou o t\u00edtulo ao mellor puntuador, fac\u00e9ndoo en 1970 e 1975, e o \u00fanico xogador que ga\u00f1ou catro premios individuais ao ga\u00f1ar tam\u00e9n os trofeos Hart, Norris, e Conn Smythe en 1970.\nEn 2007, Sidney Crosby non s\u00f3 se converteu no xogador m\u00e1is novo en ga\u00f1ar o Art Ross Trophy aos 19 anos, converteuse no xogador m\u00e1is novo de todas as ligas profesionais americanas de calquera deporte en ga\u00f1ar o premio ao m\u00e1ximo anotador. Con case o dobre da idade de Crosby, Martin St. Louis converteuse no xogador m\u00e1is vello en ga\u00f1ar o Art Ross Trophy con 37 anos, tendo tam\u00e9n o maior lapso entre a consecuci\u00f3n de dous t\u00edtulos (nove anos).Henrik e Daniel Sedin son os dous \u00fanicos inrm\u00e1ns que ga\u00f1aron o premio, en 2010 e 2011, respectivamente. Dende 2001, s\u00f3 tres xogadores, Crosby, Evgeni Malkin, e St. Louis te\u00f1en ga\u00f1ado o premio en m\u00e1is dunha ocasi\u00f3n: Crosby en 2007 e 2014, Malkin en 2009 e 2012, e St. Louis en 2004 e 2013.\nAs regras da NHL estipula tres criterios de desempate en caso de que dous ou m\u00e1is xogadores estean empatados a puntos:\nOs empates en anotaci\u00f3n apareceron nas tempadas 1961\u201362, 1979\u201380, e 1994\u201395, todos eles foron decididos polo primeiro criterio de m\u00e1is goles anotados. O premio da NHL que reco\u00f1ece ao m\u00e1ximo goleador, o Maurice \"Rocket\" Richard Trophy, non ten criterios de desempate, permitindo que haxa varios xogadores reco\u00f1ecidos nunha mesma tempada."}
{"id": "312878", "revid": "19415", "url": "https://gl.wikipedia.org/wiki?curid=312878", "title": "Trofeo Art Ross", "text": ""}
{"id": "312879", "revid": "19415", "url": "https://gl.wikipedia.org/wiki?curid=312879", "title": "Art Ross Memorial Trophy", "text": ""}
{"id": "312880", "revid": "19415", "url": "https://gl.wikipedia.org/wiki?curid=312880", "title": "Trofeo Memorial Art Ross", "text": ""}
{"id": "312917", "revid": "56817", "url": "https://gl.wikipedia.org/wiki?curid=312917", "title": "Stefan He\u00dfe", "text": "Stefan He\u00dfe, nado o 7 de agosto de 1966 en Colonia (Alema\u00f1a), \u00e9 un eclesi\u00e1stico cat\u00f3lico latino, arcebispo metropolitano de Hamburgo dende 2015.\nTraxectoria.\nFoi ordenado sacerdote da arquidiocese de Colonia o 18 de xu\u00f1o de 1993 polo arcebispo Joachim Meisner.\nO 26 de xaneiro de 2015 o papa Francisco nomeouno arcebispo de Hamburgo. Recibiu a ordenaci\u00f3n episcopal o 14 de marzo de 2015 de mans do bispo de Osnabr\u00fcck Franz-Josef Hermann Bode."}
{"id": "312922", "revid": "15490", "url": "https://gl.wikipedia.org/wiki?curid=312922", "title": "Antonio Garrido", "text": "Antonio Garrido Benito, nado en Salteras (provincia de Sevilla) o 20 de agosto de 1971, \u00e9 un actor e presentador de televisi\u00f3n andaluz. \u00c9 fillo do xornalista Jos\u00e9 Luis Garrido Bustamante.\nTraxectoria profesional.\nActor.\nComo int\u00e9rprete participou episodicamente en varias series e formou parte do elenco de \"Al filo de la ley\" (2005), en TVE, \"Los simuladores\" (2006-07), en Cuatro, e \"La chica de ayer\" (2009), en Antena 3 (interpretando o papel de \"Joaqu\u00edn Gallardo\", un inspector da polic\u00eda). Dende xaneiro de 2010, ata 2012, interpretou a \"Mario Castillo\", o pai de familia da serie \"Los protegidos\", en Antena 3. En 2013, fichou pola segunda tempada da serie \"Amar es para siempre\", en Antena 3.\nA s\u00faa traxectoria no cinema foi algo m\u00e1is curta, destacando as s\u00faas intervenci\u00f3ns en \"Camar\u00f3n\" (2005), de Jaime Ch\u00e1varri, \"Desde que amanece apetece\" (2005), de Antonio del Real, \"El camino de los ingleses\" (2006), de Antonio Banderas, e \"Diario de una ninf\u00f3mana\" (2008). En 2011 foi inclu\u00eddo no elenco de actores de \"La chispa de la vida\", un filme dirixido por \u00c1lex de la Iglesia.\nIniciouse profesionalmente como actor no teatro \u00f3 participar na obra \"Bajarse al moro\", de Jos\u00e9 Luis Alonso de Santos. A ela segu\u00edronlle, entre outras, \"Breve Brecht\", \"Un novo mundo\", \"El barbero de Sevilla\", \"R\u00e9quiem de Berl\u00edn\" e \"El otro lado de la cama\", que lle proporcionou, en 2005, unha candidatura aos Premios da Uni\u00f3n de Actores como mellor actor secundario na categor\u00eda de teatro.\nPresentador.\nComo presentador debutou na cadea local Onda Giralda (agora Giralda TV) co programa de cultura cofradiera \"A\u00f1oranza\" no 1998. Un ano m\u00e1is tarde pasou a Canal Sur cos programa \"El d\u00eda E\", \"Vamos de fiesta\" e \"Andaluc\u00eda directo\" dende 1999. En 2007 pasou a Cuatro para presentar o concurso \"Gente de mente\" (2007) e posteriormente a TVE po\u00f1\u00e9ndose \u00e1 fronte do concurso \"Identity\" (2007-08) e o espazo divulgativo \"Hijos de Babel\" (2008). Dende o 18 de maio de 2009 e durante uns meses presentou unha nova edici\u00f3n do concurso \"\u00bfQui\u00e9n quiere ser millonario?\" en Antena 3. Foi un dos catro presentadores do programa especial de Noitevella da TVE no ano 2007. En 2012, conduciu para as cadeas integradas na FORTA o concurso \"El duelo\".\nVida persoal.\nMantivo unha relaci\u00f3n sentimental con Araceli \u00c1lvarez de Sotomayor durante moitos anos, coa que casou o 12 de xullo de 2008 na igrexa de Santa Mari\u00f1a de C\u00f3rdoba, cidade natal da moza. En febreiro de 2010 divorci\u00e1ronse, e en abril comezou a sa\u00edr coa compostel\u00e1 Luc\u00eda D\u00edaz. O 19 de setembro de 2012 tiveron un fillo chamado Antonio Jos\u00e9. En 2019 naceu o seu segundo fillo."}
{"id": "312924", "revid": "1410", "url": "https://gl.wikipedia.org/wiki?curid=312924", "title": "Tumba de Bibi Jawindi", "text": "A Tumba de Bibi Jawindi \u00e9 un dos cinco monumentos de Uch, Punjab, Paquist\u00e1n que est\u00e1n na lista do Patrimonio da Humanidade da UNESCO. Datando do s\u00e9culo XV, o santuario foi constru\u00eddo en 1493 polo pr\u00edncipe iraniano, Dilshad, para Bibi Jawindi, que foi a bisneta de Jahaniyan Jahangasht, un famoso santo Suf\u00ed.\nLocalizaci\u00f3n.\nO monumento fica no suroeste de Uch, unha cidade hist\u00f3rica fundada por Alexandre o Grande, na provincia de Punjab, Paquist\u00e1n."}
{"id": "312927", "revid": "6939", "url": "https://gl.wikipedia.org/wiki?curid=312927", "title": "Premio Pl\u00e1cido Castro", "text": ""}
{"id": "312928", "revid": "6939", "url": "https://gl.wikipedia.org/wiki?curid=312928", "title": "Premio Pl\u00e1cido Castro de Traduci\u00f3n", "text": ""}
{"id": "312929", "revid": "51821", "url": "https://gl.wikipedia.org/wiki?curid=312929", "title": "Tomba de Bibi Jawindi", "text": ""}
{"id": "312930", "revid": "27155", "url": "https://gl.wikipedia.org/wiki?curid=312930", "title": "Terapia x\u00e9nica", "text": "A terapia x\u00e9nica consiste en enviar unha mol\u00e9cula de \u00e1cido nucleico ao interior das c\u00e9lulas do paciente para que funcione como un f\u00e1rmaco que sirva para tratar a s\u00faa doenza. O \u00e1cido nucleico poden ser expresado como prote\u00ednas, interferir coa expresi\u00f3n de prote\u00ednas, ou corrixir mutaci\u00f3ns xen\u00e9ticas.\nA forma m\u00e1is com\u00fan de terapia x\u00e9nica utiliza ADN que codifica un xene terap\u00e9utico funcional que substituir\u00e1 a un xene mutado do paciente, que lle est\u00e1 a causar unha doenza xen\u00e9tica. O \u00e1cido nucleico est\u00e1 empaquetado dentro dun \"vector\", que ten a misi\u00f3n de o transportar dentro del e levalo \u00e1s c\u00e9lulas.\nA terapia x\u00e9nica foi conceptualizada en 1972, por autores que instaban a ter precauci\u00f3n antes de comezar os estudos de terapia x\u00e9nica en humanos. O primeiro experimento de terapia x\u00e9nica foi aprobado en 1990 (pola FDA dos Estados Unidos) para tratar un paciente con deficiencia de adenosina desaminase-inmunodeficiencia combinada grave (ADA-SCID). Ata xaneiro de 2014, foran realizados ou aprobados uns 2.000 ensaios cl\u00ednicos sobre terapia x\u00e9nica no mundo.\nOs primeiros fracasos cl\u00ednicos levaron \u00e1 desestimaci\u00f3n da terapia x\u00e9nica durante un tempo. Pero os \u00e9xitos conseguidos desde 2006 volveron a atraer \u00f3 interese dos investigadores cara a esta t\u00e9cnica; con todo en 2014 a\u00ednda era principalmente unha t\u00e9cnica experimental. Entre os ensaios realizados incl\u00faese o tratamento da enfermidade da retina amaurose conx\u00e9nita de Leber, a inmunodeficiencia combinada grave ligada ao X, a xa mencionada ADA-SCID, a adrenoleucodistrofia, a leucemia linfoc\u00edtica cr\u00f3nica, a leucemia linfoc\u00edtica aguda, o mieloma m\u00faltiple, a hemofilia e a enfermidade de Parkinson.\nA primeira terapia x\u00e9nica comercial, chamada Gendicine, foi aprobada na China en 2003 para o tratamento de certos cancros. En 2012 Glybera, un tratamento para un raro trastorno hereditario, poder\u00eda converterse nun tratamento para uso cl\u00ednico en Europa e os Estados Unidos despois da aprobaci\u00f3n da s\u00faa comercializaci\u00f3n pola Comisi\u00f3n Europea.\nEnfoques.\nDespois de produc\u00edrense os primeiros avances en enxe\u00f1ar\u00eda xen\u00e9tica de bacterias, c\u00e9lulas e pequenos animais, os cient\u00edficos empezaron a considerar como aplicalos \u00e1 medicina. Consider\u00e1ronse dous enfoques principais: a substituci\u00f3n ou a alteraci\u00f3n de xenes defectuosos. Os cient\u00edficos centr\u00e1ronse nas doenzas causadas por trastornos debidos a un s\u00f3 xene, como a fibrose qu\u00edstica, hemofilia, distrofia muscular, talasemia e anemia falciforme. O f\u00e1rmaco actual Glybera trata unha doenza dese tipo, causada por un defecto na lipoprote\u00edna lipase.\nO ADN debe ser administrado ao paciente, chegar \u00e1s c\u00e9lulas danadas, entrar na c\u00e9lula e expresar ou afectar a unha prote\u00edna. Explor\u00e1ronse moitas t\u00e9cnicas para a entrega do f\u00e1rmaco no lugar axeitado. Os intentos iniciais incorporaban o ADN nun virus producido por enxe\u00f1ar\u00eda para que este cedese o ADN preparado que portaba a un cromosoma. Tam\u00e9n se exploraron m\u00e9todos que utilizaban ADN espido, especialmente no contexto do desenvolvemento da aplicaci\u00f3n de vacinas.\nNa maior\u00eda dos estudos de terapia c\u00e9nica, unha copia do xene funcional ins\u00edrese no xenoma para compensar o defectivo. Se esta copia simplemente se introduce no h\u00f3spede, tr\u00e1tase dunha terapia x\u00e9nica de adici\u00f3n. Se o que se pretende, por medio da recombinaci\u00f3n hom\u00f3loga, \u00e9 eliminar a copia defectiva e cambiala pola funcional, tr\u00e1tase dunha terapia de substituci\u00f3n. A prote\u00edna codificada polo xene funcional ou terap\u00e9utico debe corrixir o defecto que causaba a doenza.\nPor tanto, xeralmente, os esforzos est\u00e1n centrados en administrar un xene que causa a expresi\u00f3n dunha prote\u00edna funcional que se necesita. M\u00e1is recentemente, aproveitouse a mellor comprensi\u00f3n que actualmente se ten do funcionamento das nucleases para facer unha \"edici\u00f3n\" do ADN m\u00e1is directa, utilizando t\u00e9cnicas como o uso de nucleases de dedo de cinc e CRISPR. O vector incorpora xenes en cromosomas. As nucleases expresadas \"editan\" despois o cromosoma. En 2014 estes enfoques implicaban a extracci\u00f3n de c\u00e9lulas dos pacientes, a modificaci\u00f3n dun cromosoma e a devoluci\u00f3n das c\u00e9lulas transformadas aos pacientes.\nOutras tecnolox\u00edas empregan \u00e1cidos nucleicos antisentido, ARN interferente pequeno e outros ADN. Estas tecnolox\u00edas non alteran o ADN, sen\u00f3n que interaccionan directamente con mol\u00e9culas como o ARN, polo que non act\u00faan igual que a \"terapia x\u00e9nica\" cl\u00e1sica.\nTipos.\nA terapia x\u00e9nica pode clasificarse en dous tipos segundo o tipo de c\u00e9lul\u00e1s \u00e1s que se aplique:\nEn c\u00e9lulas som\u00e1ticas.\nNa terapia x\u00e9nica en c\u00e9lulas som\u00e1ticas os xenes terap\u00e9uticos son transferidos a unha c\u00e9lula do corpo que non \u00e9 un gameto, c\u00e9lula da li\u00f1a xerminal, ou c\u00e9lula nai indiferenciada. Calquera destas modificaci\u00f3ns afectan s\u00f3 ao paciente individual, e non van ser herdadas pola proxenie. A terapia de c\u00e9lulas som\u00e1ticas representa a li\u00f1a principal en investigaci\u00f3n b\u00e1sica e cl\u00ednica, na cal se utiliza un ADN terap\u00e9utico (xa sexa integrado no xenoma ou en forma dun episoma ou pl\u00e1smido externo) para tratar a doenza.\nS\u00f3 nos Estados Unidos hai uns 600 ensaios cl\u00ednicos en marcha que utilizan terapia x\u00e9nica de c\u00e9lulas som\u00e1ticas. A maior\u00eda c\u00e9ntranse en trastornos xen\u00e9ticos, como inmunodeficiencias, hemofilia, talasemia e fibrose qu\u00edstica. Estes trastornos debidos a un s\u00f3 xene son bos candidatos para este tipo de terapia. A correcci\u00f3n completa dun trastorno xen\u00e9tico ou a substituci\u00f3n de moitos xenes non \u00e9 a\u00ednda posible. S\u00f3 uns poucos ensaios est\u00e1n en fase avanzada.\nNesta terapia t\u00e9\u00f1ense proposto d\u00faas li\u00f1as de actuaci\u00f3n:\nNa li\u00f1a xerminal.\nNa terapia x\u00e9nica da li\u00f1a xerminal, as c\u00e9lulas da li\u00f1a xerminal (espermatozoides ou \u00f3vulos) son modificadas pola introduci\u00f3n de xenes funcionais nos seus xenomas. A modificaci\u00f3n dunha c\u00e9lula xerminal fai que todas as c\u00e9lulas do organismo que se enxendre con elas leven o xene modificado. O cambio \u00e9, por tanto, herdable e pasa \u00e1s seguintes xeraci\u00f3ns. En pa\u00edses como Australia, Canad\u00e1, Alema\u00f1a, Israel, Su\u00edza e os Pa\u00edses Baixos prohibiron a aplicaci\u00f3n en humanos da terap\u00eda x\u00e9nica na li\u00f1a xerminal, por raz\u00f3ns t\u00e9cnicas e \u00e9ticas, como son o insuficiente co\u00f1ecemento que temos sobre os seus posibles riscos para as futuras xeraci\u00f3ns e o seu maior risco comparada coa terapia x\u00e9nica en c\u00e9lulas som\u00e1ticas. Outros pa\u00edses, como EUA non te\u00f1en controis federais espec\u00edficos sobre a modificaci\u00f3n xen\u00e9tica humana (\u00e1 parte das regulaci\u00f3ns da FDA sobre as terapias en xeral).\nVectores.\nO transporte e cesi\u00f3n do ADN \u00e1s c\u00e9lulas poden facelo distintos vectores ou veh\u00edculos. Os dous tipos principais de m\u00e9todos son o uso de virus recombinantes (\u00e1s veces chamados nanopart\u00edculas biol\u00f3xicas ou vectores virais) ou m\u00e9todos non virais con ADN como o ADN espido ou complexos de ADN.\nVirus.\nPara replicarse, os virus introducen o seu material xen\u00e9tico na c\u00e9lula h\u00f3spede, enganando \u00e1 maquinaria da c\u00e9lula h\u00f3spede para usala para copiar as prote\u00ednas virais. Os cient\u00edficos aproveitan isto para substitu\u00edr o material xen\u00e9tico do virus por un ADN terap\u00e9utico. (O termo \"ADN\" pode ser unha simplificaci\u00f3n xa que alg\u00fans virus conte\u00f1en ARN, que tam\u00e9n se pode utilizar na terapia x\u00e9nica.) Na terapia x\u00e9nica humana utiliz\u00e1ronse varios virus, como retrovirus, adenovirus, lentivirus, herpes simplex, vaccinia e virus adeno-asociados. Igual que o material xen\u00e9tico dos virus (ADN ou ARN), O ADN terap\u00e9utico pode ser dese\u00f1ado para simplemente servir como unha copia temporal que \u00e9 degradada naturalmente ou (polo menos teoricamente) entra no xenoma do h\u00f3spede, convert\u00e9ndose nunha parte permanente do ADN do h\u00f3spede nas c\u00e9lulas infectadas.\nNon viral.\nOs m\u00e9todos non virais presentan certas vantaxes sobre os m\u00e9todos virais, como a produci\u00f3n a grande escala e a baixa inmunoxenicidade no h\u00f3spede. Por\u00e9n, os m\u00e9todos non virais produc\u00edan inicialmente menores niveis de transfecci\u00f3n e expresi\u00f3n x\u00e9nica, e as\u00ed menor eficacia terap\u00e9utica.\nEntre os m\u00e9todos de terapia x\u00e9nica non viral est\u00e1n a inxecci\u00f3n de ADN espido, a electroporaci\u00f3n, o can\u00f3n de xenes (disparan sobre as c\u00e9lulas part\u00edculas de ouro recubertas de ADN), a sonoporaci\u00f3n, a magnetofecci\u00f3n, o uso de oligonucle\u00f3tidos, lipoplexes, dendr\u00edmeros, e nanopart\u00edculas org\u00e1nicas (ver vectores en terapia x\u00e9nica).\nProblemas.\nAlg\u00fans dos problemas a\u00ednda non resoltos que presenta esta terapia son:\nMortes.\nNos ensaios cl\u00ednicos de terapia x\u00e9nica produciuse a morte de tres pacientes, o que puxo todo ese campo de experimentaci\u00f3n en observaci\u00f3n. O primeiro caso tivo lugar en 1999 nun paciente afectado por deficiencia de ornitina transcarbamilase, unha doenza xen\u00e9tica hep\u00e1tica ligada ao X. Un paciente de X-SCID morreu de leucemia en 2003. En 2007, un paciente de artrite reumatoide morreu por unha infecci\u00f3n, mais a subseguinte investigaci\u00f3n conclu\u00edu que a morte non estaba relacionada coa terapia x\u00e9nica.\nHistoria.\nD\u00e9cada de 1970 e antes.\nEn 1972 Friedmann e Roblin escribiron un artigo en \"Science\" titulado \"Gene therapy for human genetic disease?\" Rogers (1970) foi citado por propo\u00f1er que se usase \"ADN bo ex\u00f3xeno\" para substitu\u00edr o ADN defectuoso en persoas que padecen defectos xen\u00e9ticos.\nD\u00e9cada de 1980.\nEn 1984 dese\u00f1ouse un sistema vector de retrovirus que pod\u00eda inserir eficazmente xenes en cromosomas humanos.\nD\u00e9cada de 1990.\nEn 1990 realizouse a primeira terapia x\u00e9nica aprobada nos Estados Unidos nos NIH, baixo a direcci\u00f3n de William French Anderson. Un rapaz de catro anos recibiu un tratamento para un defecto xen\u00e9tico que lle produc\u00eda deficiencia de adenosina desaminase-inmunodeficiencia combinada grave (ADA-SCID). Os efectos foron s\u00f3 temporais, pero positivos.\nA terapia do cancro de glioblastoma multiforme, o tumor cerebral humano m\u00e1is com\u00fan, cuxo resultado adoita ser fatal, empezou en 1992/93. A estratexia utilizaba un vector que expresaba ARN de IGF-I antisentido, e mostrou resultados prometedores en ensaios cl\u00ednicos. Esta estratexia foi efectiva debido ao mecanismo antitumoral do IGF-I antisentido, que est\u00e1 relacionado con fortes fen\u00f3meros inmunes e apopt\u00f3ticos. A supervivencia media chegou a 21 meses, e nalg\u00fans casos, tres ou catro anos.\nEn 1992 Claudio Bordignon que traballaba na Vita-Salute San Raffaele University, realizou o primeiro procedemento de terapia x\u00e9nica usando c\u00e9lulas nai hematopo\u00e9ticas como vectores para entregar os xenes cos que se pretend\u00eda corrixir doenzas hereditarias. En 2002 este traballo serviu para publicar o primeiro tratamento de terapia x\u00e9nica exitoso para o SCID. O \u00e9xito dun ensaio en moitos centros para tratar nenos con SCID (ou doenza dos \"nenos burbulla\") desde 2000 e 2002, foi cuestionado cando dous dos nenos tratados desenvolveron unha leucemia. Os ensaios cl\u00ednicos par\u00e1ronse temporalmente en 2002, pero reinici\u00e1ronse despois de que se revisase a regulaci\u00f3n do protocolo nos Estados Unidos, Reino Unido, Francia, Italia e Alema\u00f1a.\nEn 1993 extraeuse sangue do cord\u00f3n umbilical e placenta da nai dun neno que nacera con SCID (cuxa condici\u00f3n xa fora detectada nun diagn\u00f3stico prenatal), para obter c\u00e9lulas nai. Obtiv\u00e9ronse os alelos correctos que codifican a adenosina desaminase (ADA) e inser\u00edronse nun retrovirus. Mestur\u00e1ronse os retrovirus e as c\u00e9lulas nai, e os virus inseriron o xene nos comosomas das c\u00e9lulas nai. As c\u00e9lulas nai as\u00ed transformadas foron inxectadas no sangue do neno (e tam\u00e9n inxecci\u00f3ns semanais do encima ADA). Durante catro anos c\u00e9lulas T orixinadas a partir das c\u00e9lulas nai, fabricaron un encima ADA funcional utilizando o xene ADA. Posteriormente foi necesario m\u00e1is tratamento.\nA morte dun paciente nos ensaios da terapia x\u00e9nica nos Estados Unidos en 1999 impediu continuar coa terapia x\u00e9nica nese pa\u00eds durante un tempo. Como resultado a FDA suspendeu varios ensaios cl\u00ednicos para reavaliar as pr\u00e1cticas procedimentais e \u00e9ticas.\nD\u00e9cada de 2000.\nAno 2002.\nA anemia falciforme pode ser tratada en ratos, que te\u00f1en esencialmente o mesmo defecto que causa os casos humanos. Nestes ratos usouse un vector viral para inducir a produci\u00f3n de hemoglobina fetal (HbF), que normalmente se deixa de producir pouco despois do nacemento. Nos humanos, o uso de hidroxiurea para estimular a produci\u00f3n de HbF alivia temporalmente os s\u00edntomas da anemia falciforme. Os investigadores demostraron que este tratamento \u00e9 un medio m\u00e1is permanente para incrementar a produci\u00f3n de HbF terap\u00e9utica.\nUn novo enfoque de terapia x\u00e9nica reparou erros en ARN mensaxeiro derivado de xenes defectuosos. Esta t\u00e9cnica ten o potencial de servir para tratar a talasemia, a fibrose qu\u00edstica e alg\u00fans cancros.\nCre\u00e1ronse liposomas de 25 nan\u00f3metros de di\u00e1metro que poden transportar ADN terap\u00e9utico a trav\u00e9s dos poros da membrana nuclear.\nAno 2003.\nEn 2003 un equipo de investigaci\u00f3n inseriu xenes no cerebro por primeira vez. Utilizaron liposomas cubertos cun pol\u00edmero chamado polietilenglicol (PEG), os cales, a diferenza dos vectores virais, son pequenos dabondo como para poder cruzar a barreira hematoencef\u00e1lica.\nAs c\u00e9lulas utilizan fragmentos curtos de ARN bicatenario (ARN interferente pequeno) para degradar ARN que te\u00f1a unha determinada secuencia. Se un ARN interferente pequeno se dese\u00f1a de modo que sexa complementario do ARN transcrito a partir dun xene defectuoso, ent\u00f3n o produto proteico dese xene non se producir\u00e1.\nGendicine \u00e9 unha terapia x\u00e9nica do cancro que entrega \u00e1s c\u00e9lulas o xene supresor de tumores p53 usando un adenovirus modificado por enxe\u00f1ar\u00eda. En 2003, aprobouse na China para o tratamento de carcinoma de c\u00e9lulas escamosas de pescozo e cabeza.\nAno 2006.\nNese ano anunciouse o \u00e9xito do uso da terapia x\u00e9nica para tratar dous pacientes adultos con enfermidade granulomatosa cr\u00f3nica ligada ao X, unha doenza que afecta \u00e1s c\u00e9lulas mieloides e causa danos no sistema inmunitario. O estudo \u00e9 o primeiro que mostrou que a terapia x\u00e9nica pode tratar o sistema mieloide.\nOutro equipo informou dun modo co que se pod\u00eda previr que o sistema inmunitario rexeite un xene novo que se entrega \u00e1s c\u00e9lulas. De xeito similar ao que ocorre co transplante de \u00f3rganos, a terapia x\u00e9nica foi moi afectada por este problema. O sistema inmunitario normalmente reco\u00f1ece o novo xene como unha substancia allea e rexeita as c\u00e9lulas que o levan. Os investigadores utilizaron unha rede de xenes regulada por microARNs. Esta funci\u00f3n natural agacha selectivamente os seus xenes terap\u00e9uticos en c\u00e9lulas do sistema inmunitario e prot\u00e9xeos de ser descubertos. Os ratos infectados co xene que cont\u00e9n unha secuencia diana de microARN de c\u00e9lula inmunitaria non rexeitan o xene.\nOutro grupo tratou con \u00e9xito o melanoma metast\u00e1tico en dous pacientes utilizando c\u00e9lulas T citot\u00f3xicas re-dirixidas xeneticamente para atacar a c\u00e9lulas cancerosas.\nOutros investigadores informaron do uso de VRX496, que \u00e9 unha inmunoterapia baseada en xenes para o tratamento do VIH que utiliza un lentivirus como vector para entregar \u00e1s c\u00e9lulas un xene antisentido contra a envoltura do VIH. Foron tratados en ensaios cl\u00ednicos en fase I cinco suxeitos con infecci\u00f3n por VIH cr\u00f3nica que non responderan a polo menos dous r\u00e9ximes antirretrovirais. Toleraron ben unha soa infusi\u00f3n intravenosa de c\u00e9lulas T CD4 aut\u00f3logas modificadas xeneticamente con VRX496. Todos os pacientes presentaron unha carga viral decrecente ou estable; catro dos cinco pacientes ti\u00f1an un reconto de c\u00e9lulas T CD4 incrementado ou estable. Os cinco pacientes tiveron unha resposta inmunitaria aumentada ou estable ao ant\u00edxeno do VIH e outros pat\u00f3xenos.\nAno 2007.\nEn 2007 anunciouse o primeiro ensaio de terapia x\u00e9nica para unha enfermidade retinal hereditaria. A primeira operaci\u00f3n levouse a cabo nun home brit\u00e1nico de 23 anos.\nAno 2008.\nA amaurose conx\u00e9nita de Leber \u00e9 unha enfermidade que causa cegueira orixinada por mutaci\u00f3ns no xene RPE65. Public\u00e1ronse ese ano os resultados dun pequeno ensaio cl\u00ednico en nenos. A entrega de xenes por virus adeno-asociados (AAV) recombinantes que levaban RPE65 deu resultados positivos. Despois, outros dous grupos informaron resultados positivos en ensaios independentes utilizando terapia x\u00e9nica para tratar esta condici\u00f3n. Nos tres ensaios cl\u00ednicos mencionados, os pacientes recuperaron unha visi\u00f3n funcional sen aparentes efectos colaterais.\nAno 2009.\nRealizouse con \u00e9xito un tratamento de terapia x\u00e9nica para proporcionar visi\u00f3n tricrom\u00e1tica a monos esqu\u00edos (\"Saimiri\"). Noutro ensaio, os investigadores detiveron a progresi\u00f3n dun trastorno xen\u00e9tico mortal chamado adrenoleucodistrofia en dous nenos utilizando un vector lentivirus para entregar unha versi\u00f3n funcional do xene ABCD1, que est\u00e1 mutato nese trastorno.\nD\u00e9cada de 2010.\nAno 2010.\nNun experimento de terapia x\u00e9nica aplicado a cans con acromatopsia (cegueira \u00e1s cores) e dirixido aos fotrreceptores conos, a funci\u00f3n dos conos e a visi\u00f3n di\u00farna foron restaurados durante polo menos 33 meses en dous esp\u00e9cimes xoves. A terapia foi menos eficiente en cans m\u00e1is vellos.\nUn paciente de 18 anos con beta-talasemia maior foi tratado con \u00e9xito con terapia x\u00e9nica en Francia. A beta-talasemia maior \u00e9 unha doenza sangu\u00ednea herdada na cal se perde a beta hemoglobina e os pacientes son dependentes da administraci\u00f3n regular durante toda a s\u00faa vida de transfusi\u00f3ns de sangue. A t\u00e9cnica usou un vector lentiviral para transducir o xene humano da \u00df-globina en sangue purificado e c\u00e9lulas de medula obtidas do paciente en 2007. Os niveis de hemoglobina do paciente foron estables en de 9 a 10 g/dL. Aproximadamente un terzo da hemoglobina conti\u00f1a a forma introducida polo vector viral e non foi necesario facer transfusi\u00f3ns de sangue. Plan\u00e9anse novos ensaios cl\u00ednicos. Actualmente, os tranasplantes de medula \u00f3sea son a \u00fanica cura para a talasemia, pero ata o 75% dos pacientes non encontran un doante compatible.\nAno 2011.\nA comunidade m\u00e9dica aceptou en 2011 a curaci\u00f3n dun paciente con infecci\u00f3n polo VIH que fora tratado en 2007 e 2008 por medio de transplantes de c\u00e9lulas nai hematopo\u00e9ticas con mutaci\u00f3n dobre-delta-32 que inutiliza o receptor CCR5. Requiriu unha ablaci\u00f3n completa da s\u00faa medula \u00f3sea, o cal \u00e9 moi debilitante.\nNoutro estudo piloto confirmouse que dous de tres suxeitos foran curados de leuceia linfoc\u00edtica cr\u00f3nica. A terapia usou c\u00e9lulas T xeneticamente modificadas para atacar c\u00e9lulas que expresaban a prote\u00edna CD19 para loitar contra a doenza. En 2013, os investigadores anunciaron que 26 dun total de 59 pacientes conseguiran unha completa remisi\u00f3n e o paciente orixinal permanec\u00eda libre de tumores.\nA terapia de ADN de p\u00e1smidos HGF humana de cardiomiocitos foi examinada como un tratamento potencial para a enfermidade arterial coronaria e o tratamento dos danos sufridos polo coraz\u00f3n despois dun infarto de miocardio.\nAno 2012.\nEn 2012 a FDA aprobou ensaios cl\u00ednicos en fase I sobre a talasemia maior no que participaron 10 pacientes norteamericanos. Esp\u00e9rase que o estudo contin\u00fae ata 2015.\nA Axencia de Medicamentos Europea recomendou a aprobaci\u00f3n dun tratamento de terapia x\u00e9nica por primeira vez en Europa ou Estados Unidos. O tratamento usaba Alipogene tiparvovec (Glybera) para compensar a deficiencia de lipoprote\u00edna lipase, que pode causar unha grave pancreatite. A recomendaci\u00f3n foi adoptada pola Comisi\u00f3n Europea en novembro de 2012 e comezou o seu lanzamento comercial a finais de 2014.\nNoutro estudo 10 de 13 pacientes con mieloma m\u00faltiple estaban en remisi\u00f3n \"ou moi pr\u00f3ximos a iso\" tres meses despois de que lles inxectaran un tratamento que afectaba a c\u00e9lulas T modificadas por enxe\u00f1ar\u00eda xen\u00e9tica tomando como dianas as prote\u00ednas NY-ESO-1 e LAGE-1, que existen soamente en c\u00e9lulas de mieloma cancerosas.\nAno 2013.\nEn 2013 informouse que nun estudo tres de cinco suxeitos que ti\u00f1an leucemia linfoc\u00edtica aguda (unha leucemia de c\u00e9lulas B) tiveran unha remisi\u00f3n durante entre 5 meses e dous anos despois de ser tratados con c\u00e9lulas T xeneticamente modificadas para que atacasen a c\u00e9lulas que expresasen na s\u00faa superficie o ant\u00edxeno CD19, \u00e9 dicir, a todas as c\u00e9lulas B, cancerosas ou non. Os investigadores cren que o sistema inmunitario dos pacientes producir\u00eda c\u00e9lulas T e B normais un par de meses despois do tratamento. Tam\u00e9n lles foi trasplantada medula \u00f3sea. Un paciente recaeu e morreu e outro morreu por un co\u00e1gulo sangu\u00edneo non relacionado coa doenza.\nNoutro estudo, despois de facer un ensaio cl\u00ednico en fase 1 prometedor, iniciose en varios hospitais un ensaio en fase 2 (que se chamou CUPID2 e SERCA-LVAD) en 250 pacientes para combater as enfermidades card\u00edacas. A terapia foi dese\u00f1ada para incrementar os niveis da prote\u00edna SERCA2a no m\u00fasculo card\u00edaco, para mellorar a s\u00faa funci\u00f3n muscular. A FDA inclu\u00eduno nun programa de desenvolvemento r\u00e1pido para acelerar os ensaios e aprobar o proceso.\nNoutro estudo informouse dos resultados en seis nenos con d\u00faas doenzas hereditarias graves que foron tratadas cun lentivirus desactivados parcialmente para substitu\u00edr un xene defectuoso, que eran prometedores entre 7 e 32 meses despois do tratamento. Tres dos nenos ti\u00f1an leucodistrofia metacrom\u00e1tica, que causa unha perda cognitiva e de habilidades motoras. Os outros nenos ti\u00f1an s\u00edndrome de Wiskott-Aldrich, que facilita as infecci\u00f3ns, a autoinmunidade e o cancro. Ensaios posteriores de terapia x\u00e9nica con outros seis nenos con s\u00edndrome de Wiskott-Aldrich tam\u00e9n foron esperanzadores.\nNoutro ensaio dous nenos que naceran con ADA-SCID e foran tratados con c\u00e9lulas nai modificadas xeneticamente, 18 meses despois mostraron nos seus sistemas inmunitarios signos de total recuperaci\u00f3n. Outros tres nenos estaban mellorando. En 2014 outros 18 nenos mais con ADA-SCID foron curados con terapia x\u00e9nica. Os nenos con ADA-SCID te\u00f1en un sistema inmunitario non funcional e denom\u00ednanse \u00e1s veces \"nenos burbulla\".\nNun ensaio con seis pacientes hemof\u00edlicos iniciado en 2011 usando un virus adeno-asociado, comprobouse que dous anos despois (2013) todos eles produc\u00edan o factor de coagulaci\u00f3n necesario.\nInformouse tam\u00e9n dos datos sobre tres ensaios sobre terapia x\u00e9nica aplicada ao xene regulador da condutancia transmembrana (CFTR) defectuoso (do que dependende a fiibrose qu\u00edstica t\u00f3pica). Os resultados non apoian o seu uso cl\u00ednico en forma de nebulizaci\u00f3n inhalada polos pulm\u00f3ns con axentes de transferencia do xene CFTR para tratar aos pacientes de fibrose qu\u00edstica con infecci\u00f3ns pulmonares.\nAno 2014.\nEn 2014 informouse que seis pacientes de coroideremia foran tratados cun virus adeno-asociado que levaba unha copia de REP1, os cales durante un per\u00edodo entre seis meses e dous anos melloraran a s\u00faa vista. A coroideremia \u00e9 unha enfermidade xen\u00e9tica ocular para a que non hai tratamento, que orixina unha perda da visi\u00f3n.\nInformouse tam\u00e9n en 2014 dos esperanzadores resultados doutro ensaio feito en 12 pacientes con infecci\u00f3n por VIH que vi\u00f1an sendo tratados desde 2009 cun virus modificado xeneticamente, que presentaban unha rara mutaci\u00f3n (deficiencia de CCR5), que se sabe que protexe contra o VIH.\nInici\u00e1ronse en 2014 ensaios cl\u00ednicos de terapia x\u00e9nica para a anemia falciforme, a\u00ednda que unha \"revisi\u00f3n\" non conseguiu atopar informes de datos de ning\u00fan ensaio cl\u00ednico sobre esa doenza de tipo aleatorio ou case aleatorio (inclu\u00edndo ensaios relevantes en fase 1, 2 ou 3), polo que se conclu\u00eda que eran necesarios ensaios deste tipo para esa doenza.\nAno 2015.\nEn 2015 un ensaio cl\u00ednico sobre o tratamento de terapia x\u00e9nica con LentiGlobin BB305 para a beta-talasemia obtivo o status de \"avance importante\" da FDA para o seu inicio r\u00e1pido despois de que varios pacientes puideran grazas a el prescindir das frecuentes transfusi\u00f3ns de sangue que xeralmente se requiren para tratar esa doenza.\nNoutro estudo feito en monos os investigadores administraron un xene recombinante que codificaba un anticorpo amplamente neutralizante en monos infectados co virus VIH simio; as c\u00e9lulas dos monos empezaron a producir o anticorpo, que eliminou do seu sangue o VIH. A t\u00e9cnica denominouse inmunoprofilaxe por transferencia x\u00e9nica (IGT). Est\u00e1n en marcha probas en animais para anticorpos contra o \u00e9bola, malaria, gripe e hepatite.\nEn marzo de 2015 un amplo grupo de investigadores, entre os que estaba o inventor do CRISPR, instaron a establecer unha moratoria a nivel mundial sobre a terapia na li\u00f1a xerminal, e deixaron escrito que \"os cient\u00edficos deber\u00edan evitar mesmo o intento, en xurisdici\u00f3ns laxas, da modificaci\u00f3n da li\u00f1a xerminal para aplicaci\u00f3ns cl\u00ednicas en humanos\" ata que as s\u00faas plenas implicaci\u00f3ns \u201csexan discutidas entre as organizaci\u00f3ns cient\u00edficas e gobernamentais\u201d.\nTam\u00e9n en 2015 foi aprobado o f\u00e1rmaco Glybera para a s\u00faa comercializaci\u00f3n no mercado alem\u00e1n.\nUsos especulativos.\nUsos especulativos que se propuxeron para a terapia x\u00e9nica e enxe\u00f1ar\u00eda xen\u00e9tica en humanos son:\nDopaxe de xenes.\nOs atletas poder\u00edan utilizar as tecnolox\u00edas da terapia x\u00e9nica para mellorar o seu rendemento. Non se co\u00f1ecen casos polo momento de dopaxe de xenes.\nEnxe\u00f1ar\u00eda xen\u00e9tica humana.\nA enxe\u00f1ar\u00eda xen\u00e9tica poder\u00eda utilizarse para cambiar a aparencia f\u00edsica, o metabolismo, e mesmo mellorar as capacidades f\u00edsicas e mentais como a memoria e a intelixencia. Os partidarios da enxe\u00f1ar\u00eda xen\u00e9tica aplicada \u00e1 li\u00f1a xerminal sinalan que os nenos poder\u00edan nacer libres de doenzas que se poden prever. Nos adultos, estas t\u00e9cnicas poder\u00edan ser como outro modo de mellorar como as dietas, exercicio, cosm\u00e9tica ou cirurx\u00eda pl\u00e1stica.\nHai unha gran discusi\u00f3n sobre os aspectos \u00e9ticos deste tipo de intervenci\u00f3ns. En xeral desde o principio destas tecnolox\u00edas a comunidade cient\u00edfica op\u00faxose a modificar a li\u00f1a xerminal humana. Coa chegada de novas t\u00e9cnicas como CRISPR en 2015 moitos cient\u00edficos propuxeron unha prohibici\u00f3n mundial deste tipo de aplicaci\u00f3ns na li\u00f1a xerminal. En abril de 2015 creouse unha gran pol\u00e9mica cando investigadores chineses informaron dos resultados en investigaci\u00f3n b\u00e1sica de experimentos para \"editar\" o ADN de embri\u00f3ns humanos non viables usando CRISPR.\nRegulaci\u00f3ns.\nAs regulaci\u00f3ns que afectan \u00e1 modificaci\u00f3n xen\u00e9tica son parte das directrices xerais sobre a investigaci\u00f3n biom\u00e9dica aplicada a humanos.\nA Declaraci\u00f3n de Helsinqui (Principios \u00c9ticos para a Investigaci\u00f3n M\u00e9dica que Implica a Suxeitos Humanos) foi emendada pola Asemblea Xeral de 2008 da Asociaci\u00f3n M\u00e9dica Mundial. Este documento proporciona principios que os m\u00e9dicos e investigadores deben considerar cando est\u00e1n impicados seres humanos nas s\u00faas investigaci\u00f3ns. A declaraci\u00f3n sobre a investigaci\u00f3n en terapia x\u00e9nica iniciada pola Organizaci\u00f3n do Xenoma Humano (HUGO, \"Human Genome Organization\") en 2001 proporciona unha base legal para todos os pa\u00edses. O documento de HUGO enfatiza a liberdade humana e a adhesi\u00f3n aos dereitos humanos, e ofrece recomendaci\u00f3ns para a terapia x\u00e9nica som\u00e1tica, inclu\u00edndo a importancia de reco\u00f1ecer publicamente a preocupaci\u00f3n sobre esas investigaci\u00f3ns."}
{"id": "312931", "revid": "1131", "url": "https://gl.wikipedia.org/wiki?curid=312931", "title": "Mona Imai", "text": "Mona Imai, nada en 1978, \u00e9 unha tradutora profesional de orixe nipoa residente en Vigo e co\u00f1ecida por verter libros da literatura xaponesa cara ao galego e ao castel\u00e1n. \u00c9 licenciada en Ciencias do Mar.\nTraxectoria.\nEntre as s\u00faas traduci\u00f3ns ao galego, destacan autores como Haruki Murakami, Junichiro Tanizaki, Takeshi Kitano, Banana Yoshimoto, Yasunari Kawabata ou Natsume Soseki, cuxa versi\u00f3n de \"Botchan\", foi a obra distinguida en 2015 co premio Pl\u00e1cido Castro \u00e1 mellor traduci\u00f3n. As editoriais galegas coas que traballa habitualmente son editorial Galaxia (en t\u00e1ndem co tradutor galego Gabriel \u00c1lvarez Mart\u00ednez) e Rinoceronte editora."}
{"id": "312932", "revid": "839", "url": "https://gl.wikipedia.org/wiki?curid=312932", "title": "Victor Pelevin", "text": ""}
{"id": "312933", "revid": "839", "url": "https://gl.wikipedia.org/wiki?curid=312933", "title": "Gleb Uspenski", "text": ""}
{"id": "312934", "revid": "839", "url": "https://gl.wikipedia.org/wiki?curid=312934", "title": "Iv\u00e1n Goncharov", "text": ""}
{"id": "312936", "revid": "839", "url": "https://gl.wikipedia.org/wiki?curid=312936", "title": "Alexander Uli\u00e1nov", "text": ""}
{"id": "312937", "revid": "839", "url": "https://gl.wikipedia.org/wiki?curid=312937", "title": "Alexander Baranov", "text": ""}
{"id": "312938", "revid": "839", "url": "https://gl.wikipedia.org/wiki?curid=312938", "title": "Nikolay Semyonov", "text": ""}
{"id": "312939", "revid": "839", "url": "https://gl.wikipedia.org/wiki?curid=312939", "title": "Pyotr Kapitsa", "text": ""}
{"id": "312940", "revid": "839", "url": "https://gl.wikipedia.org/wiki?curid=312940", "title": "Aleksandr Iv\u00e1novich Oparin", "text": ""}
{"id": "312941", "revid": "839", "url": "https://gl.wikipedia.org/wiki?curid=312941", "title": "V\u00edktor Chernomyrdin", "text": ""}
{"id": "312942", "revid": "839", "url": "https://gl.wikipedia.org/wiki?curid=312942", "title": "Mikhail Tomsky", "text": ""}
{"id": "312943", "revid": "839", "url": "https://gl.wikipedia.org/wiki?curid=312943", "title": "Alexander Nikolaevich Yakovlev", "text": ""}
{"id": "312945", "revid": "22795", "url": "https://gl.wikipedia.org/wiki?curid=312945", "title": "Paralichthyidae", "text": ""}
{"id": "312948", "revid": "98629", "url": "https://gl.wikipedia.org/wiki?curid=312948", "title": "Gran Premio do Reino Unido de 2015", "text": "O Gran Premio de Inglaterra de 2015 (co\u00f1ecido oficialmente como o 2015 Formula 1 Santander British Grand Prix) foi unha carreira de F\u00f3rmula 1 que se celebrou o 5 de xullo de 2015, no Circu\u00edto de Silverstone, Northamptonshire e Buckinghamshire, Inglaterra, Reino Unido. A carreira foi a novena rolda da tempada de F\u00f3rmula 1, a 70\u00ba edici\u00f3n do Gran Premio do Reino Unido, e a 51\u00ba vez que a carreira disputouse no Circu\u00edto de Silverstone.\nLewis Hamilton chega ao evento cunha vantaxe de dez puntos sobre o seu compa\u00f1eiro Nico Rosberg.\nA carreira marca o 900\u00ba Gran Premio dun coche cun motor Ferrari.\nResumo.\nAntecedentes.\nNa carreira de Silverstone, Force India presentou unha nova versi\u00f3n (\"B-spec\") do seu VJM08. Logo de que un problema cunha porca causara problemas a Sebastian Vettel na carreira anterior en Austria, Ferrari optou por revisar o seu sistema de Wheelnut para o Gran Premio de Gran Breta\u00f1a. Manor logrou un novo patrocinador antes da carreira, cambiando as\u00ed a s\u00faa librea.\nPneum\u00e1ticos.\nPirelli escolleu os seus dous compostos m\u00e1is duros de seco para o evento; o composto medio con bandas brancas como a selecci\u00f3n option, e o composto duro con bandas laranxa ser\u00eda o prime. A compa\u00f1\u00eda tam\u00e9n fornecer\u00e1 os seus dous pneum\u00e1ticos de mollado, como o fan para todos os eventos; o pneum\u00e1tico intermedio de bandas verde e o pneum\u00e1tico de mollado con bandas azuis.\nPr\u00e1ctica libre.\nDe acordo cos regulamentos da tempada de . Celebr\u00e1ronse tres sesi\u00f3ns pr\u00e1cticas, d\u00faas sesi\u00f3ns de hora e media o venres e outra sesi\u00f3n dunha hora antes da cualificaci\u00f3n do s\u00e1bado. Na primeira sesi\u00f3n de adestramentos libres do venres pola ma\u00f1\u00e1, Nico Rosberg marcou o mellor tempo, logo de recuperarse duns problemas hidr\u00e1ulicos que obrigaron ao seu equipo a cambiar a s\u00faa caixa de cambios. O alem\u00e1n foi finalmente sete cent\u00e9simas de segundo m\u00e1is r\u00e1pido que o seu compa\u00f1eiro de equipo Lewis Hamilton. Max Verstappen quedou terceiro 1,2 segundos detr\u00e1s de Rosberg, o que demostrou que o chasis Toro Rosso era competitivo para a fin de semana. Varios pilotos de probas participaci\u00f3n na primeira pr\u00e1ctica, foron Jolyon Palmer, en substituci\u00f3n de Romain Grosjean en Lotus, Susie Wolff que terminou 13\u00ba substitu\u00edndo a Valtteri Bottas no Williams FW37 e Raffaele Marciello de Sauber en lugar de Marcus Ericsson.\nA segunda sesi\u00f3n da tarde do venres viu unha bandeira vermella ao principio, cando Romain Grosjean quedou atascado nunha trampa de grava na curva Luffield. Nico Rosberg foi unha vez m\u00e1is o m\u00e1is r\u00e1pido por diante dos dous Ferrari e do seu compa\u00f1eiro de equipo Hamilton, que se queixou da configuraci\u00f3n do seu coche. McLaren e Sauber soportaron sesi\u00f3ns dif\u00edciles, terminando soamente por diante dos dous Manor. O piloto de Manor Roberto Merhi sacou unha segunda bandeira vermella, cando o seu autom\u00f3bil quedou atascado no mesmo lugar que Grosjean anteriormente Os pilotos de Williams terminaron d\u00e9cimo e duod\u00e9cimo, Felipe Massa declarou que o seu equipo estaba detr\u00e1s de Red Bull.\nNa terceira e \u00faltima sesi\u00f3n de adestramentos, celebrada o s\u00e1bado pola ma\u00f1\u00e1, o campi\u00f3n do mundo Lewis Hamilton marcou o mellor tempo, medio segundo por diante do seu compa\u00f1eiro de equipo, que pasou a maior parte da sesi\u00f3n no garaxe mentres o seu equipo investigaba un posible escape de aceite na caixa de cambios. Detr\u00e1s dos Mercedes quedaron os dous Ferrari e os dous Toro Rosso, con soamente Kimi R\u00e4ikk\u00f6nen dentro do segundo do tempo de Hamilton. Mentres tanto, Fernando Alonso lim\u00edtase a s\u00f3 seis voltas, terminando a s\u00faa sesi\u00f3n pronto.\nCualificaci\u00f3n.\nAs eliminatorias divid\u00edronse en tres quendas de 18, 15 e 12 minutos de duraci\u00f3n, respectivamente, con cinco pilotos eliminados da competici\u00f3n logo de cada quenda. Antes de que comezase a cualificaci\u00f3n, os directores da carreira advertiron aos pilotos de que respectaran os l\u00edmites da pista, sobre todo na curva Copse. A\u00ednda as\u00ed, once finalmente once pilotos, perderon tempos de volta ao sa\u00edrse da pista coas catro rodas na devandita curva no transcurso da cualificaci\u00f3n. Pastor Maldonado perdeu dous dos seus tempos de volta, inclu\u00edndo o seu mellor tempo na Q1. Na Q1 quedaron eliminados os dous McLaren, os dous Manors e o Sauber de Felipe Nasr. Mentres tanto, Kimi Raikkonen foi o m\u00e1is r\u00e1pido da sesi\u00f3n.\nA segunda parte da cualificaci\u00f3n (Q2) viu aos dous pilotos de Lotus eliminados, do mesmo xeito que Max Verstappen que se queixou da falta de agarre traseiro. Sergio P\u00e9rez cualificou und\u00e9cimo mentres que Grosjean 12\u00aa viu anulado o seu mellor tempo por exceder os l\u00edmites da pista. A\u00ednda que, o seu segundo mellor tempo foi suficiente para manter a s\u00faa posici\u00f3n.\nA Q3 viu aos dez primeiros pilotos competindo pola pole position, que finalmente foi para Lewis Hamilton, superando ao seu compa\u00f1eiro Rosberg por 0,122 segundos. Os dous pilotos de Mercedes foron incapaces de mellorar os seus primeiros tempos establecidos na sesi\u00f3n, con Hamilton abortando a volta e regresar a boxes antes de que a sesi\u00f3n terminara. Logo de lograr dous podios nas d\u00faas \u00faltimas carreiras, Williams confirmou a s\u00faa gran forma e logrou a segunda fila da grella, con Massa por diante de Bottas. Foi a vix\u00e9sima pole consecutiva de Mercedes, quedando a catro carreiras da marca lograda por Williams en - .\nResumo da carreira.\nA carreira celebrouse fronte unha multitude de 140.000 seareiros. No cami\u00f1o \u00e1 grella, Felipe Nasr experimentou problemas na caixa de cambios e tivo que retirarse. Logo de apagar as luces, os dous pilotos de Mercedes non sa\u00edron ben, o que permitiu aos dous Williams de Massa e Bottas colocarse primeiro e terceiro, respectivamente, co finland\u00e9s case adiantando a Lewis Hamilton. M\u00e1is atr\u00e1s, Nico H\u00fclkenberg tam\u00e9n fixo unha boa sa\u00edda pasando do noveno ao quinto lugar a costa de Daniil Kvyat e os dous Ferrari. No fondo da grella, Daniel Ricciardo tocou a Romain Grosjean na curva 3, facendo que o franc\u00e9s chocara co seu compa\u00f1eiro de equipo Pastor Maldonado. Fernando Alonso, tivo que apartarse para evitar o accidente, chocou co seu compa\u00f1eiro Jenson Button, que xunto aos pilotos de Lotus tivo que retirarse. Mentres Alonso entrou en boxes para cambiar o morro, o incidente sacou o coche de seguridade, o que liderou a carreira ata o inicio da cuarta volta. Hamilton inmediatamente atacou a Felipe Massa, pero abriuse na curva Vale, permitindo a Bottas tomar a 2\u00aa posici\u00f3n no interior da curva Club. Pola s\u00faa banda, Sergio P\u00e9rez superou a Sebastian Vettel no noveno posto, mentres que Max Verstappen retirouse logo dun trompo na grava.\nDurante as seguintes d\u00faas voltas, Williams ordenou a seus pilotos evitar carreiras entre eles para afastarse dos Mercedes. O finland\u00e9s queixouse de que era m\u00e1is r\u00e1pido e pediu permiso para adiantar a Massa, que Williams concedeu. O ritmo de Bottas non mellorou, pero os catro primeiros afast\u00e1ronse do resto, o que deixou a Nico Hulkenberg na quinta posici\u00f3n a sete segundos na volta 13. Os dous Ferraris cambiaron pneum\u00e1ticos cedo, nas voltas 14 e 15, ao parecer cunha estratexia de d\u00faas paradas. Na volta 20, Lewis Hamilton optou polo undercut, e entrou en boxes para montar un novo xogo de pneum\u00e1ticos. A Continuaci\u00f3n Massa, en 1\u00aa posici\u00f3n, e Rosberg, en 4\u00aa entraron unha volta m\u00e1is tarde. \u00c1 sa\u00edda, ambos loitaron roda a roda no pit lane, pero a vantaxe de Massa resultou suficiente. Bottas entrou unha volta m\u00e1is tarde, pero volta de sa\u00edda de Hamilton, o m\u00e1is r\u00e1pido da carreira, viu o campi\u00f3n do mundo po\u00f1erse por diante, con Bottas en 3\u00aa posici\u00f3n entre Massa 2\u00ba e Rosberg cuarto. Daniel Ricciardo retirouse cunha falla el\u00e9ctrica na volta 23.\nA metade da carreira, avisouse aos pilotos que esper\u00e1base choiva antes do final da carreira. Carlos Sainz Jr. perdeu velocidade e retirouse da carreira debido a un fallo el\u00e9ctrico, a carreira viu un breve coche de seguridade virtual (VSC) entre as voltas 33 e 34, logo do cal as primeiras pingas de choiva caeron no circu\u00edto, que s\u00f3 afectaron \u00e1 zona en torno \u00e1 r\u00faa de boxes. Na volta 38, os pilotos comezaron a perder tracci\u00f3n. Sebastian Vettel logrou superar ao seu compa\u00f1eiro de equipo R\u00e4ikk\u00f6nnen na volta 39, este \u00faltimo con picadas nos pneum\u00e1ticos intermedios no final da volta, como resultado dunha mala elecci\u00f3n xa que a pista non estaba o suficientemente mollada. Mentres, Rosberg tomou o terceiro lugar a Bottas na mesma volta. D\u00faas voltas m\u00e1is tarde, pasou a Massa na curva 4, para po\u00f1erse 2\u00ba. R\u00e4ikk\u00f6nnen caeu ata o noveno posto cos seus pneum\u00e1ticos intermedios. Rosberg, cos slicks, apertou e reduciu a vantaxe de Hamilton, a s\u00f3 3,7 segundos por detr\u00e1s na volta 43. En resposta o brit\u00e1nico entrou en boxes para montar pneum\u00e1ticos intermedios, o que Vettel imitou. A estratexia resultou efectiva, xa que a choiva empezou nese momento, Rosberg e os dous Williams entraron a boxes nas voltas seguintes, pero as paradas foron demasiado tarde, Massa e Bottas caeron detr\u00e1s de Vettel, Hamilton aumentou a s\u00faa vantaxe a nove segundos sobre Rosberg.\nNa volta 49, Will Stevens bateu contra as barreiras, perdendo o seu aler\u00f3n dianteiro. Foi capaz de continuar, pero o cambio do morro deixouno no \u00faltimo lugar. Hamilton aferrouse \u00e1 s\u00faa vantaxe nas \u00faltimas d\u00faas voltas, ga\u00f1ando en Silverstone por terceira vez (os dous \u00faltimos Grandes Premios de forma consecutiva e o primeiro que se ga\u00f1a sa\u00edndo da pole desde 1994). Ao facelo, tam\u00e9n superou a marca de 45 anos de antig\u00fcidade de Jackie Stewart de voltas lideradas en dezaoito Grandes Premios consecutivos. Alonso terminou d\u00e9cimo e logrou o seu primeiro punto desde o seu regreso a McLaren, mentres que o novo Force India B-spec logrou acabar nos puntos con Hulkenberg e P\u00e9rez s\u00e9timo e noveno, respectivamente."}
{"id": "312949", "revid": "98629", "url": "https://gl.wikipedia.org/wiki?curid=312949", "title": "Campionato do Mundo de Superbikes 2015", "text": "O Campionato do Mundo de Superbikes 2015 foi a 28\u00aa edici\u00f3n do Campionato do mundo de Superbikes. A tempada comezou o 22 de febreiro no Circu\u00edto de Phillip Island en Australia e rematou o 18 de outubro no Circu\u00edto Internacional de Losail en Qatar, logo de disputarse 26 carreiras en 13 grandes premios. Jonathan Rea levou o t\u00edtulo de pilotos e Kawasaki o de marcas.\nClasificaci\u00f3ns.\nClasificaci\u00f3n de marcas.\nPara a puntuaci\u00f3n da clasificaci\u00f3n do campionato de marcas s\u00f3 serven os puntos que consegue o piloto con mellor resultado na carreira correspondente.\nV\u00e9xase tam\u00e9n.\nLigaz\u00f3ns externas.\n&lt;/small&gt;"}
{"id": "312950", "revid": "25871", "url": "https://gl.wikipedia.org/wiki?curid=312950", "title": "Yukimura Sanada", "text": ", nome actual: , foi un guerreiro samurai xapon\u00e9s do Per\u00edodo Sengoku. Foi especialmente co\u00f1ecido como o xeneral l\u00edder do lado defensor do Cerco de Osaka.\nYukimura foi chamado \"O heroe que aparece unha vez en cen anos\", \"Demo escarlata da guerra\" e \"O derradeiro heroe do Sengoku.\" Shimazu Tadatsune chamouno o \"Guerreiro n\u00famero un do Xap\u00f3n\"|\u65e5\u672c\u4e00\u306e\u5175}}.\nPrimeiros pasos.\nSanada Yukimura foi o segundo fillo de Sanada Masayuki e a s\u00faa muller (Kansh\u00f4-in\u3000\u5bd2\u677e\u9662); sendo Nobuyuki o seu irm\u00e1n maior. Os Sanada foron leais vasalos de Takeda Shingen, daimyo da provincia de Kai.\nEn 1585 a disputa entre o seu pai, Masayuki, e H\u00f4j\u00f4 Ujimasa sobre o Castelo Numata chegou a un punto cr\u00edtico e Tokugawa Ieyasu fixo plans para atacar o Castelo Ueda, constru\u00eddo por Masayuki e en posesi\u00f3n dos Sanada. En resposta, Masayuki fixo proposici\u00f3ns a Uesugi Kagekatsu da provincia de Echigo e enviou a Yukimura como ref\u00e9n, onde foi intensamente vixiado polo xeneral de Uesugi, Suda Mitsuchika. Unha carta s\u00faa datada o 29 de agosto menciona a chegada de Yukimura e di que, a cambio, un ex\u00e9rcito ser\u00e1 enviado para axudar ao clan Sanada na s\u00faa querela contra os Tokugawa provocando que o ataque de Ieyasu no Castelo Ueda fora un fracaso absoluto. Cara ao fin do ano Masayuki negociou con Toyotomi Hideyoshi garantindo un r\u00e1pido fin \u00e1 disputa con Ieyasu. Quizais se someteu a Hideyoshi porque Yukimura puido sa\u00edr do control dos Uesugi, quen tam\u00e9n se aliara cos Hideyoshi.\nYukimura serviu a Hideyoshi e casou coa filla de \u00d4tani Yoshitsugu, servo de Toyotomi. En 1594 baixo as ordes de Hideyoshi, Yukimura, xunto co seu pai e co seu irm\u00e1n, tivo que prover de homes para a construci\u00f3n do Castelo Fushimi.\nBatalla de Sekigahara e exilio.\nEn 1600, no preludio da batalla de Sekigahara, o clan Sanada, agora aliados dos Tokugawa, comezaron o seu avance contra os Uesugi (que foran recolocados en Aizu). Por\u00e9n, o 17 de xullo Ishida Mitsunari dirixiu unha acusaci\u00f3n de 13 cargos a Ieyasu, respaldada por tres dos rexentes bugy\u00f4 que gobernaban no nome do herdeiro de Hideyoshi, Toyotomi Hideyori. Ieyasu converteuse no inimigo do Estado e Mitsunari enviou unha invitaci\u00f3n aos Sanada para repensar o seu actual apoio a Ieyasu e unirse \u00e1s forzas do oeste, a coalici\u00f3n anti-Tokugawa. Ante un dilema complexo na v\u00e9spera do enfrontamento entre Ieyasu e Mitsunari, Masayuki cumpriu cos desexos de Mitsunari e retirou inmediatamente as s\u00faas forzas do campo de batalla e enviounas a Ueda, levando a Yukimura con el. Deixou ao seu fillo maior con Ieyasu, presumiblemente para asegurar a supervivencia do Clan Sanada independentemente do bando ga\u00f1ador (Yukimura era o xenro \u00d4tani Yoshitsugu quen \u00eda apoiar a Mitsunari mentres que Nobuyuki casara coa filla biol\u00f3xica de Honda Tadakatsu, poderoso guerreiro moi pr\u00f3ximo a Ieyasu).\nTras cambiar de bando, Tokugawa Hidetada, fillo de Ieyasu, atacou a pai e fillo no Castelo Ueda (Segundo Cerco de Ueda) no seu cami\u00f1o a Sekigahara a dar apoio ao seu pai. O Cerco de Ueda finalizou en 8 d\u00edas coa derrota de Hidetada, cuxa forza de 38.000 homes chegou demasiado tarde po\u00f1endo en perigo a vitoria do seu pai.\nA vitoria de Ieyasu converteuno no dono e se\u00f1or do reino e, por suposto, de Masayuki e Yukimura, quen se atopaban nunha precaria situaci\u00f3n por terse oposto a el. Afortunadamente, Nobuyuki intercedeu no seu nome evitando as mortes do seu pai e do seu irm\u00e1n. Por\u00e9n, cara o final do 1600, Masayuki e Yukimura foron exiliados a Kudoyama no Monte Koya (provincia de Kii). Yukimura ti\u00f1a daquela 32 anos.\nExisten cartas de Yukimura da s\u00faa \u00e9poca en Kudoyama, escritas ao seu irm\u00e1n ou a serventes da familia. Entre outras cousas, dic\u00eda que estaba aprendendo a gozar do renga, se ben era complicado xa que el comezara tarde. O seu pai Masayuki morrera en Kudoyama en 1611.\nUnha vida dedicada ao lecer no exilio non satisfac\u00eda a Yukimura. En 1614 Toyotomi Hideyori comezou a reunir ronin para apoialo en contra do inminente ataque que Ieyasu planeaba e Yukimura respondeu. Fuxiu de Kudoyama no d\u00e9cimo mes e partiu para o Castelo de \u00d4saka, onde se converter\u00eda nun dos comandantes principais de Hideyori. \u00c9 aqu\u00ed, no Castelo de \u00d4saka, onde Yukimura forxar\u00eda un lugar na historia do Xap\u00f3n como unha das figuras m\u00e1is afoutas e ador\u00e1beis do Per\u00edodo Sengoku.\nCerco de Osaka.\nCerco de inverno (1614).\nAs forzas de Toyotomi non estableceron nin unha estrutura nin unha estratexia s\u00f3lidas. No canto de interceptar a Tokugawa no seu traxecto cara a \u00d4saka, Hideyori decidiu permanecer dentro da cidadela do Castelo de \u00d4saka po\u00f1\u00e9ndose, as\u00ed, \u00e1 defensiva. Yukimura traballou no trazado dunha estratexia defensiva que empregara os seus talentos que lle permitiran aguantar cercos cunha forza similar \u00e1 que tivera no Castelo Ueda xunto ao seu pai. As forzas de Tokugawa eran considerablemente superiores (uns 194.000 soldados fronte aos 113.000 samurais e ronin do bando de Toyotomi.\nAmplamente protexido por r\u00edos e canais polo norte, o leste e o oeste, o castelo de \u00d4saka era m\u00e1is vulner\u00e1bel aos ataques polo sur. Sendo consciente disto, as forzas de Toyotomi cavaron unha foxa que foi fortificada con cercas de madeira. No interior constru\u00edron foxas para dificultar o paso polas v\u00edas m\u00e1is importantes. No linde oriental, aproximadamente un quil\u00f3metro ao sur da entrada ao castelo de Tamatsukuriguchi, constru\u00eduse un castelo auxiliar con forma de media l\u00faa reforzado con muros de madeira. Dende esta posici\u00f3n Yukimura valentemente comandar\u00eda 5.000 homes contra as forzas de Tokugawa, recibindo a barbac\u00e1 o nome de \"Sanada-maru\" (hoxe en d\u00eda co\u00f1ecida como \"Sanada-yama Park\").\nA mediados de und\u00e9cimo mes de 1614, as forzas de Tokugawa comezaron a atacar o Castelo de Osaka. Como sinalamos anteriormente, o flanco sur do castelo era o m\u00e1is feble polo que Tokugawa fixo un asalto total en Sanada-maru o cuarto d\u00eda do duod\u00e9cimo mes (3 de xaneiro de 1615). O primeiro asalto foi liderado por Maeda Toshitsune (1593-1658) que comandou 12.000 soldados que se retiraron despois de que moitos foran liquidados nun tiroteo mortal de arcabuces de fogo e fuxiran dos muros de Sanada-maru. Unha segunda tentativa con 10.000 soldados baixo as ordes do neto de Ieyasu, Matsudaira Tadanao (1595-1650) xunto con outros 10.000 portando as famosas armaduras vermellas do clan Ii, comandados por Ii Naotaka (1590-1659) foi recibida por unha chuvia de balas por parte dos defensores de Sanada-maru. Por\u00e9n, a forza Matsudaira-Ii logrou soportar o aluvi\u00f3n de disparos o suficiente como para romper a porta do Castelo Hachomeguchi, onde se toparon con 8.000 soldados de Toyotomi liderados por Kimura Shigenari (1593-1615). Presionados polas forzas de Kimura e polo constante tiroteo dos soldados de Sanada, a forza Matsudaira-Ii non tardou en retirarse \u00e1s s\u00faas li\u00f1as. A tropa de Kimura deulles caza, e procederon a derrotar polo cami\u00f1o unha forza adicional de Tokugawa de 700 soldados dirixidos por Matsukura Shigemasa (1574-1630) e Terazawa Hirotaka (1563-1633).\nO seguinte d\u00eda, o quinto do duod\u00e9cimo mes (4 de xaneiro), Tokugawa continuou co seu ataque en Sanada-maru e unha forza de 4.000 homes baixo as ordes de T\u00f4d\u00f4 Takatora (1556-1630) correu para a porta Tanimachiguchi (\u8c37\u753a\u53e3\u9580), ao oeste da porta Hachomeguchi. T\u00f4d\u00f4 rapidamente conseguiu destru\u00edr o muro do castelo, mais un feroz contraataque de 5.000 homes de Ch\u00f4sokabe Morichika (1575-1615), obrigou a T\u00f4d\u00f4 a retirarse.\nDebido \u00e1 resistente defensa de Sanada-maru, f\u00edxose evidente para os Tokugawa que o Castelo de Osaka non pod\u00eda ser tomada enviando fato tras fato de soldados ao castelo. Cumpr\u00eda un cambio t\u00e1ctico e Ieyasu escolleu traer artillar\u00eda. Malia que a cortina de fogo da artillar\u00eda que comezou o noveno d\u00eda do duod\u00e9cimo mes (8 de xaneiro) non tivo un efecto destrutivo abafador, provocou o efecto psicol\u00f3xico desexado. Incapaz de soportar o bombardeo, a nai de Hideyori, Yodo-gimi, exerceu presi\u00f3n sobre o seu fillo para alcanzar un acordo de paz con Ieyasu. As murallas do Castelo de Osaka foron m\u00e1is fortes que a a s\u00faa vontade e Hideyori finalmente cedeu aos degoiros da s\u00faa nai e negociou un armisticio 10 d\u00edas despois do comezo do bombardeo. O vix\u00e9simo segundo d\u00eda do duod\u00e9cimo mes (21 de xaneiro) o cerco de inverno de Osaka rematou oficialmente.\nCerco de ver\u00e1n (1615).\nSen sequera dar tempo a que a tinta do acordo se secara, o Sh\u00f4gun Tokugawa Hidetada baixo as ordes do seu pai comezou a demoler as defensas externas do Castelo de \u00d4saka. Hideyori protestou pero os seus rogos foron f\u00fatiles. Ieyasu empregou como pretexto o intento de Hideyori de reconstru\u00edr as s\u00faas murallas e foxas para aniquilalo dunha vez por todas. Alegando que Hideyori fora incapaz de cumprir o acordo de paz reforzando o castelo e levantando un ex\u00e9rcito de r\u00f4nin, Tokugawa recompuxera as s\u00faas forzas en Kyoto prepar\u00e1ndose para marchar de novo a \u00d4saka.\nSabendo que era in\u00fatil permanecer detr\u00e1s dos muros da debilitada cidadela agardando a que a tropa de Tokugawa se amosara, as forzas de Toyotomi decidiron ir \u00e1 ofensiva. O primeiro enfrontamento notable do cerco de ver\u00e1n ocorreu o vix\u00e9simo s\u00e9timo d\u00eda do cuarto mes (24 de maio) en Kashii, onde 5.000 soldados de Tokugawa baixo as ordes de Asano Nagaakira (1586-1632) derrotaron a 3.000 homes liderados por Ono Harufusa mentres se dirix\u00edan cara ao forte pro-Tokugawa do Castelo de Wakayama (\u548c\u6b4c\u5c71).\nA seguinte disputa importante produciuse na br\u00e9tema a primeira hora do sexto d\u00eda do quinto mes (2 de xu\u00f1o) en D\u00f4my\u00f4-ji (\u9053\u660e\u5bfa), preto das kobun (sepulturas) imperiais xaponesas. As tropas de Yukimura e Tokugawa pugnaban por terreo na aba de Komatsuyama (\u5c0f\u677e\u5c71). Aqu\u00ed, os soldados de Yukimura (ao redor de 3.000) enfront\u00e1ronse a 10.000 homes comandados polo afamado \u201cDrag\u00f3n dun s\u00f3 ollo de Sendai\u201d, Date Masamune (1567-1636) preto do santuario de Hachiman na aldea de Konda (\u8a89\u7530\u516b\u5e61\u795e\u793e). Co luscofusco preto, Sanada deuse conta que combater m\u00e1is era in\u00fatil e decidiu retirarse cara ao Castelo de \u00d4saka. Tokugawa Tadateru, sexto fillo se Ieyasu, ordenou perseguilos. Pero os seus 9.000 homes estaban tam\u00e9n exhaustos pola abrupta marcha para reforzar as posici\u00f3ns en D\u00f4my\u00f4-ji e botouse para atr\u00e1s, permitindo a Yukimura fuxir un d\u00eda m\u00e1is.\nO s\u00e9timo d\u00eda do quinto mes (3 de xu\u00f1o) tivo lugar unha das batallas m\u00e1is dram\u00e1ticas e feroces, a batalla de Tenn\u00f4-ji (\u5929\u738b\u5bfa). Despois da airosa retirada ao Castelo de \u00d4saka, Yukimura atopouse cunha forza masiva de 150.000 preparando o asalto final ao castelo. Como as unidades de Ieyasu a\u00ednda estaban mudando de formaci\u00f3n, os soldados de Toyotomi lanzaron unha ofensiva desesperada cunha forza de, aproximadamente, entre 54.000 a 60.000 que esperaban toparse cos homes de Tokugawa coa garda baixa. Como a vangarda do flanco esquerdo de Tokugawa baixo as ordes de Matsudaira Tadanao partiu \u00e1s s\u00faas posici\u00f3ns, as unidades de Yukimura cargaron dende Chausuyama (\u8336\u81fc\u5c71) e loitaron con destemperanza co continxente de Mori Katsunaga. Como a li\u00f1a de Matsudaira comezou a derrubarse, o ex\u00e9rcito personal de Ieyasu irrompeu para apoiar a Matsudaira, Yukimura viu a s\u00faa oportunidade para arrasar o centro. Se era capaz de manter ocupado ao centro da forza de Tokugawa suficiente tempo, Hideyori poder\u00eda sa\u00edr do castelo e liderar un ex\u00e9rcito que cargara contra o flanco desprotexido de Tokugawa, o ex\u00e9rcito de Toyotomi poder\u00eda, quizais, ter unha oportunidade de vitoria. Por conseguinte, Yukimura enviou ao seu fillo, Sanada Daisuke, de volta ao castelo para instar a Hideyori a aproveitar o momento e sa\u00edr. Mais Hideyori tardou demasiado. Como a batalla se propagaba en torno a el, Yukimura, agotado, colapsou. Nishio Nizaemon, un samurai de Tokugawa, reco\u00f1eceu a Yukimura e retouno. Incapaz de recobrar a forza suficiente para combater, Yukimura admitiu quen era e sacou o seu helmo. Segundos m\u00e1is tarde, a s\u00faa vida chegou a unha abrupta fin.\nA morte de Yukimura sucedeu \u00e1 vista de moitos dos seus homes. As novas da s\u00faa morte propag\u00e1ronse entre os seus soldados e o ataque minguou. Eles tam\u00e9n estaban cansos pola batalla do d\u00eda anterior en D\u00f4my\u00f4-ji e o elevado ritmo da s\u00faa retirada a \u00d4saka. Para cando Hideyori sa\u00edu, os estandartes de Tokugawa xa ondeaban dende as foxas externas do Castelo de \u00d4saka ata a porta Sakura.\nAo d\u00eda seguinte, o castelo de \u00d4saka estaba en chamas e Hideyori e Yodo-gimi suicid\u00e1ronse. A eliminaci\u00f3n dos Toyotomi e das posibles ameazas \u00e1 dinast\u00eda Tokugawa estaba agora completa, iniciando a longa era do Shogunato Tokugawa que durar\u00eda ata 1868.\nLendas e representaci\u00f3n popular.\nDe acordo a fontes hist\u00f3ricas primarias e cartas persoais, el nunca se referiu como Yukimura. Ese nome xurdiu nunha novela militar escrita durante o Per\u00edodo Edo e popularizouse en xogos modernos, libros, novelas, e diferentes medios de comunicaci\u00f3n de entretemento. Os documentos hist\u00f3ricos empregan o seu nome hist\u00f3rico \u201cNobushige\". Unha teor\u00eda \u00e9 que o nome \u201cYukimura\u201d \u00e9 unha am\u00e1lgama de Masa\"yuki\" (o seu pai) e Date Tsuna\"mura\".\nUnha lenda di que Yukimura liderou dez heroes que exerceron un papel activo nas batallas do Castelo de \u00d4saka, estes foron chamados os Dez Afoutos de Sanada, Era un grupo de ninja, comprendido por:\nOutro mito di que el logrou asasinar a Ieyasu, pero o Ogosh\u014d foi reemplazado por un kagemusha chamado Ogasawara Hidemasa aos ollos do mundo. O mito \u00e9 unha testemu\u00f1a do actual respecto que os xaponeses te\u00f1en polas habilidades de Yukimura como comandante militar.\nCultura popular.\nNo manga popular \"Tenisu no \u014cjisama\" o seu nome foi usado en dous personaxes pertencentes ao mesmo equipo, Rikkaidai: Genchiro Sanada e Seichii Yukimura. Na versi\u00f3n anime desta obra de Konomi Takeshi tam\u00e9n aparecen ditos personaxes.\nYukimura xoga un papel relevante e carism\u00e1tico no manga e anime Samurai D\u012bp\u0101 Ky\u014d.\nYukimura \u00e9 o personaxe principal de \"Hyakka Ryouran\".\n\u00c9 un personaxe utiliz\u00e1bel en:\nNo xogo de Tecmo Koei para PlayStation Vita, T\u014dkiden, Sanada Yukimura pode obterse como mitama."}
{"id": "312957", "revid": "624", "url": "https://gl.wikipedia.org/wiki?curid=312957", "title": "Khagan", "text": ""}
{"id": "312960", "revid": "98629", "url": "https://gl.wikipedia.org/wiki?curid=312960", "title": "Gran Khan", "text": "Gran khan ou Khagan ou khakan (en turco: ka\u0263an; mongol: \u0445\u0430\u0433\u0430\u043d; chin\u00e9s:\u53ef\u6c57; pinyin: k\u00e8h\u00e1n) \u00e9 un t\u00edtulo equivalente ao de emperador nas linguas mongol e turca. O t\u00edtulo l\u00e9vao quen dirixe un \"khaganato\" (\"imperio\", m\u00e1is grande que un \"khanat\"). \"Khagan\" tam\u00e9n se pode traducir por \"Khan dos Khans\", \u00e9 dicir, rei dos reis. A s\u00faa orixe atopar\u00edase nos juanjuan. En Europa chegou cos \u00e1varos no s\u00e9culo VI (lat\u00edn \"kaganus\")"}
{"id": "312962", "revid": "56817", "url": "https://gl.wikipedia.org/wiki?curid=312962", "title": "Apocrisiario", "text": "Un apocrisiario (do grego \u1f00\u03c0\u03bf\u03ba\u03c1\u03b9\u03c3\u03b9\u03ac\u03c1\u03b9\u03bf\u03c2 \"apokrisi\u00e1rios\") era un alto cargo diplom\u00e1tico durante a Alta Idade Media. O seu equivalente moderno \u00e9 embaixador ou nuncio.\nO apocrisiario era un cl\u00e9rigo que actuaba como representante dun Patriarca ante o emperador de Bizancio, a\u00ednda que o t\u00edtulo se utilizaba tam\u00e9n para facer referencia ao representante dun arcebispo metropolitano na corte do seu correspondente Patriarca, en Constantinopla, Alexandr\u00eda, Antioqu\u00eda ou Xerusal\u00e9n.\nOs apocrisiarios m\u00e1is soados foron os enviados desde 452 at\u00e9 743 polo Papa, como Patriarca de Roma, a Constantinopla, a capital do Imperio Bizantino, ou Imperio Romano de Oriente. Este posto foi desempe\u00f1ado por cl\u00e9rigos not\u00e1beis, como os futuros papas Gregorio I, Sabiniano, Bonifacio III e Marti\u00f1o I. Tam\u00e9n hab\u00eda un apocrisiario do Papa na corte do exarca de R\u00e1vena. En contrapartida, polo menos durante o papado de Gregorio I, o arcebispo de R\u00e1vena tivo un \"responsalis\" especial na corte papal.\nDesde os tempos de Carlomagno na corte dos reis francos houbo apocrisiarios, pero eran s\u00f3 arquicapel\u00e1ns reais, a\u00ednda que ostentasen o t\u00edtulo dos antigos enviados papais.\nLista de apocrisiarios papais en Constantinopla (452-743):"}
{"id": "312964", "revid": "1131", "url": "https://gl.wikipedia.org/wiki?curid=312964", "title": "Santuario de Santa Columba das P\u00edas", "text": "O santuario de Santa Columba das P\u00edas \u00e9 un santuario situado na parroquia de Codesoso pertencente \u00f3 concello de Sobrado.\nDescrici\u00f3n.\nA Igrexa, dunha soa nave con muros de cantar\u00eda e cachoter\u00eda con tellado de tella, \u00e1chase no medio dunha carballeira centenaria. No seu interior cont\u00e9n un retablo de madeira policromada creado por Tom\u00e1s de Fachal e Pedro Otero, escultores de Santiago de Compostela. Acaroada \u00f3 santuario hai unha pequena capela de 1710 consagrada a Santa Columba que cont\u00e9n unha imaxe da mesma en pedra. Na s\u00faa festa, en Pentecoste, re\u00fanense miles de persoas que se achegan a renderlle culto e gozar da celebraci\u00f3n.\nNeste mesmo lugar at\u00f3pase a fonte das P\u00edas, con sona de ter propiedades milagreiras e empregada tradicionalmente para remediar as dores de cabeza, de pes, da gorxa, da vista e para afecci\u00f3ns cutaneas. \u00c9 pos\u00edbel que a fonte fose antigamente venerada como lugar de nacemento do r\u00edo Mandeo. "}
{"id": "312965", "revid": "785", "url": "https://gl.wikipedia.org/wiki?curid=312965", "title": "Premio Eixo Atl\u00e1ntico", "text": "O Eixo Atl\u00e1ntico do Noroeste Peninsular convoca dous premios, un de pintura e outro de narrativa, co fin de galardoar a artistas galegos e portugueses. O certame de pintura cel\u00e9brase desde 1997 e os artistas premiados foron os seguintes :\nO certame literario conv\u00f3case tam\u00e9n desde 1997 co obxectivo de premiar as mellores narrativas en lingua galega ou lingua portuguesa. Est\u00e1 patrocinado polo Eixo Atl\u00e1ntico do Noroeste Peninsular e os peri\u00f3dicos \"La Voz de Galicia\" e \"P\u00fablico\". O certame est\u00e1 dotado cunha cuant\u00eda econ\u00f3mica e coa publicaci\u00f3n da obra en galego, portugu\u00e9s e castel\u00e1n. As novelas galardoadas foron as seguintes :"}
{"id": "312967", "revid": "1888", "url": "https://gl.wikipedia.org/wiki?curid=312967", "title": "Premio eixo atl\u00e1ntico de narrativa galega e portuguesa", "text": ""}
{"id": "312968", "revid": "1093", "url": "https://gl.wikipedia.org/wiki?curid=312968", "title": "Karjaa", "text": ""}
{"id": "312970", "revid": "89787", "url": "https://gl.wikipedia.org/wiki?curid=312970", "title": "Premio Passo Fundo Zaffari &amp; Bourbon de Literatura", "text": "O Premio Passo Fundo Zaffari &amp; Bourbon de Literatura \u00e9 un premio literario do Brasil, institu\u00eddo no 1999 po Tania R\u00f6sing e promovido pola Universidade de Passo Fundo e pola Prefeitura Municipal dentro do contexto das \"Jornadas de Literatura\", creadas na cidade de Passo Fundo en 1981. A creaci\u00f3n do premio anunciouse na 7\u00aa \"Jornada de Literatura\". O premio distrib\u00fae de forma bianual 150\u00a0000 R$ en premios."}
{"id": "312974", "revid": "25871", "url": "https://gl.wikipedia.org/wiki?curid=312974", "title": "Paralict\u00edidos", "text": "A dos paralict\u00edidos (\"Paralichthyidae\") \u00e9 unha familia de peixes tele\u00f3steos acantopterixios da orde dos pleuronectiformes e suborde dos pleuronectoideos.\nComprende numerosas especies principalmente mari\u00f1as, a\u00ednda que algunhas son habitantes de estuarios e incluso dos r\u00edos, que est\u00e1n distribu\u00eddas polos oc\u00e9anos Atl\u00e1ntico, \u00cdndico e Pac\u00edfico.\nApareceron por primeira vez no rexistro f\u00f3sil no mioceno, durante o terciario superior.\nVarias das s\u00faas especies te\u00f1en certa importancia pesqueira, tanto para a pesca comercial coma a deportiva.\nEtimolox\u00eda.\nO nome da familia, \"Paralichthyidae\", est\u00e1 formado sobre a base do x\u00e9nero tipo, \"Paralichthys\", coa desinencia do lat\u00edn cient\u00edfico\" \u00b4-idae\", empregada para formar os nomes das familias de animais.\nO nome \"Paralichthys\", pola s\u00faa parte, est\u00e1 formado polo elemento do lat\u00edn cient\u00edfico \"paral-\", derivado do termo do grego antigo \u03c0\u03b1\u03c1\u03ac\u03bb\u03b9\u03bf\u03c2 \"par\u00e1lios\", que significa \"situado canda o mar\", \"costeiro\" (como adxectivo), e \" costa\", \"ribeira\" (como substantivo), e o termo grego \u1f30\u03c7\u03b8\u03cd\u03c2 \"ichth\u00fds\", \"peixe\". Literlamente: \"os peixes que viven na beira do mar\".\nCaracter\u00edsticas.\nA desova prod\u00facese con abandono da posta dos ovos, os cales te\u00f1en na xema un \u00fanico gl\u00f3bulo de aceite.\nTaxonom\u00eda.\nSegundo o WoRMS, a familia foi establecida en 1810 polo icti\u00f3logo ingl\u00e9s Charles Tate Regan en \"The origin and evolution of the teleostean fishes of the order Heterosomata\", \"Annals and Magazine of Natural History\" 8: 484-496. Por\u00e9n, outros autores atrib\u00faenlle a s\u00faa autor\u00eda, en 1937 ao franc\u00e9s Paul Chabanaud.\nNa actualidade reco\u00f1\u00e9cense n a familia os seguintes x\u00e9neros."}
{"id": "312975", "revid": "624", "url": "https://gl.wikipedia.org/wiki?curid=312975", "title": "Guerra g\u00f3tica", "text": ""}
{"id": "312976", "revid": "7523", "url": "https://gl.wikipedia.org/wiki?curid=312976", "title": "CF Pobla de Mafumet", "text": ""}
{"id": "312977", "revid": "7523", "url": "https://gl.wikipedia.org/wiki?curid=312977", "title": "CF La Pobla de Mafumet", "text": ""}
{"id": "312978", "revid": "89787", "url": "https://gl.wikipedia.org/wiki?curid=312978", "title": "Aleix Vidal", "text": "Aleix Vidal Parreu, nado o 21 de agosto de 1989 en Valls, \u00e9 un futbolista catal\u00e1n. Xoga de centrocampista e o seu actual club \u00e9 o Sevilla FC.\nTraxectoria.\nPrimeiros anos.\nVidal asinou co RCD Espanyol en 2007 pero non chegou a debutar co primeiro equipo, rematando a s\u00faa \u00fanica tempada no equipo cunha cesi\u00f3n \u00f3 Panthrakikos grego. O 31 de agosto de 2009, asinou co Gimn\u00e0stic de Tarragona da Segunda Divisi\u00f3n, pero pasou a maior parte da tempada no seu filial, o Pobla de Mafumet.\nNo ver\u00e1n de 2010, Vidal fichou polo RCD Mallorca B da Segunda Divisi\u00f3n B. \u00d3 remate da tempada, tras o descenso do equipo, fichou por outro filial, a UD Almer\u00eda B.\nAlmer\u00eda.\nVidal fixo o seu debut co primeiro equipo do Almer\u00eda o 27 de agosto de 2011 contra o C\u00f3rdoba CF. Pouco despois incorporouse de forma definitiva \u00f3 primeiro equipo. Na s\u00faa segunda tempada, anotou catro goles en 37 partidos para axudar \u00f3 equipo a volver \u00e1 Primeira Divisi\u00f3n dous anos despois.\nO 6 de agosto de 2013, Vidal renovou o seu contrato co Almer\u00eda ata o ano 2017. Fixo o seu debut na Primeira Divisi\u00f3n o 19 de agosto de 2013 na derrota do Almer\u00eda por 2-3 contra o Villarreal CF, e anotou o seu primeiro gol un mes m\u00e1is tarde, na derrota por 2-4 contra o Atl\u00e9tico de Madrid.\nSevilla.\nO 16 de xu\u00f1o de 2014, Vidal fichou polo Sevilla FC a cambio de 3 mill\u00f3ns de euros, e asinou co equipo andaluz un contrato de catro anos. En Sevilla conseguiu a UEFA Europa League na tempada 2014-15, tras a vitoria por 3-2 contra o Dnipro Dnipropetrovsk.\nBarcelona.\nO 7 de xu\u00f1o de 2015, Vidal asinou un contrato de cinco anos co FC Barcelona, despois de que o equipo catal\u00e1n pagase 18 mill\u00f3ns de euros polo seu traspaso."}
{"id": "312979", "revid": "89787", "url": "https://gl.wikipedia.org/wiki?curid=312979", "title": "Paralichthys", "text": "Paralichthys \u00e9 unha x\u00e9nero de peixes tele\u00f3steos da orde dos pleuronectiformes, suborde dos pleuronectoideos, o x\u00e9nero tipo da familia dos paralict\u00edidos.\nO x\u00e9nero comprende de 15 a 20 especies, segundo os autores, propias das costas atl\u00e1nticas e pac\u00edficas do continente americano e das asi\u00e1ticas do Pac\u00edfico centrooriental, moitas delas de interese pesqueiro.\nTaxonom\u00eda.\nO x\u00e9nero foi descrito en 1858 polo zo\u00f3logo estadounidense de orixe francesa Charles Fr\u00e9d\u00e9ric Girard.\nEtimolox\u00eda.\n\"Paralichthys\" est\u00e1 formado polo elemento do lat\u00edn cient\u00edfico \"paral-\", derivado do termo do grego antigo \u03c0\u03b1\u03c1\u03ac\u03bb\u03b9\u03bf\u03c2 \"par\u00e1lios\", que significa \"situado canda o mar\", \"costeiro\" (como adxectivo), e \"costa\", \"ribeira\" (como substantivo), e o termo grego \u1f30\u03c7\u03b8\u03cd\u03c2 \"ichth\u00fds\", \"peixe\". Literlamente: \"os peixes que viven na beira do mar\".\nEspecies.\nNa actuadlidade, no x\u00e9nero reco\u00f1\u00e9cense as seguintes especies:"}
{"id": "312980", "revid": "89787", "url": "https://gl.wikipedia.org/wiki?curid=312980", "title": "Xestur", "text": "Unha Xestur \u00e9 unha sociedade an\u00f3nima de \u00e1mbito provincial que se encarga da xesti\u00f3n do solo galego. Son dependentes das instituci\u00f3ns galegas, de xeito que un 80% do seu capital \u00e9 xestionado pola Xunta de Galicia, a trav\u00e9s do Instituto Galego da Vivenda e Solo (IGVS); e un 20% do capital pertence \u00e1s diferentes deputaci\u00f3ns provinciais.\nObxectivos das Xestur.\nAs Xestur foron creadas pola Xunta de Galicia coa fin de descentralizar a xesti\u00f3n do solo. As\u00ed, existen catro xestures, unha por cada provincia galega.\nOs principais obxectivos destes organismos son:"}
{"id": "312981", "revid": "1131", "url": "https://gl.wikipedia.org/wiki?curid=312981", "title": "IES Pedro Floriani", "text": "O Instituto de Ensinanza Secundaria Pedro Floriani, tam\u00e9n co\u00f1ecido coma Floriani, \u00e9 un centro de ensinanza secundaria e bacharelato pertencente \u00e1 rede p\u00fablica de institutos da Xunta de Galicia, situado en Redondela.\nOferta educativa.\nNo IES Pedro Floriani imp\u00e1rtense todos os cursos da Educaci\u00f3n Secundaria Obrigatoria. Tam\u00e9n oferta d\u00faas li\u00f1as de bacharelato, en Ciencias e Tecnolox\u00eda e en Humanidades e Ciencias Sociais.\nEn canto \u00e1 formaci\u00f3n profesional, oferta os seguintes ciclos formativos:\nNo centro tam\u00e9n se imparte a Educaci\u00f3n Secundaria de Adultos (ESA)."}
{"id": "312982", "revid": "23204", "url": "https://gl.wikipedia.org/wiki?curid=312982", "title": "Hippoglossina", "text": "Hippoglossina \u00e9 unha x\u00e9nero de peixes tele\u00f3steos da orde dos pleuronectiformes, suborde dos pleuronectoideos, o x\u00e9nero tipo da familia dos paralict\u00edidos.\nO x\u00e9nero comprende sete especies, segundo os autores, propias das costas do Pac\u00edfico de ambas as Am\u00e9ricas.\nPor\u00e9n, unha \u00fanica especie, \"H. oblonga\", o rapante de catro ollos, enc\u00f3ntrase ao longo da costa atl\u00e1ntica do Canad\u00e1 e os Estados Unidos, e est\u00e1 clasificada por moitos autores no x\u00e9nero \"Paralichthys\", como \"Paralichthys oblongus\" .\nMoitas das s\u00faas especies son de interese pesqueiro.\nTaxonom\u00eda.\nO x\u00e9nero foi descrito en 1876 polo zo\u00f3logo austr\u00edaco Franz Steindachner.\nEtimolox\u00eda.\nO nome \"Hippoglossina\" \u00e9 un diminutivo feminino do lat\u00edn cient\u00edfico do x\u00e9nero \"Hippoglossus\", que incl\u00fae ao halibut (e a varios flet\u00e1ns), que \u00e9 un peixe similar, pero de moito maior tama\u00f1o.\nSin\u00f3nimo.\nAdemais de polo nome \"Hippoglossina\" que lle deu Steindachner, o x\u00e9nero co\u00f1\u00e9cese polo sin\u00f3nimo \"Lioglossina\" .\nEspecies.\nNa actualidade dentro do x\u00e9nero \"Hippoglossina\" reco\u00f1\u00e9cense as seguintes sete especies:"}
{"id": "312983", "revid": "89787", "url": "https://gl.wikipedia.org/wiki?curid=312983", "title": "Redondela Pode", "text": "Redondela Pode (PODER), \u00e9 un partido pol\u00edtico de \u00e1mbito municipal do concello pontevedr\u00e9s de Redondela. Fundouse no ano 2015, present\u00e1ndose ese mesmo ano \u00e1s elecci\u00f3ns municipais e acadando un concelleiro.\nA s\u00faa l\u00edder, Raquel Quint\u00e1ns, \u00e9 con 19 anos a concelleira m\u00e1is nova de Galicia.\nElecci\u00f3ns 2015.\nNas elecci\u00f3ns municipais de 2015, Redondela Pode acadou 849 votos, o que representa un 5,33% do total de sufraxios, val\u00e9ndolle para ter un representante local."}
{"id": "312984", "revid": "132242", "url": "https://gl.wikipedia.org/wiki?curid=312984", "title": "Intercambiador de calor", "text": "Un intercambiador de calor \u00e9 un dispositivo dese\u00f1ado para transferir calor entre dous medios separados por unha barreira ou que se encontren en contacto. Son parte esencial dos dispositivos de calefacci\u00f3n, refrixeraci\u00f3n, climatizaci\u00f3n, produci\u00f3n de enerx\u00eda e procesamento qu\u00edmico.\nEntre outras aplicaci\u00f3ns un intercambiador de calor permite mellorar o rendemento dunha instalaci\u00f3n frigor\u00edfica ao subenfriar o l\u00edquido que admite a v\u00e1lvula de expansi\u00f3n. Por outra banda implica que o sobrequentamento dos vapores que chegan ao compresor sexa m\u00e1is importante.\nClasificaci\u00f3n.\nOs intercambiadores de calor poden clasificarse en:\nSistemas de transmisi\u00f3n de calor.\nTransmisi\u00f3n de calor por conduci\u00f3n.\nA conduci\u00f3n de calor \u00e9 a forma en que ten lugar a transferencia de enerx\u00eda a escala molecular. Cando as mol\u00e9culas absorben enerx\u00eda t\u00e9rmica vibran sen desprazarse, aumentando a amplitude da vibraci\u00f3n conforme aumenta o nivel de enerx\u00eda. Esta vibraci\u00f3n transm\u00edtese dunhas mol\u00e9culas a outras sen que te\u00f1a lugar movemento ning\u00fan de traslaci\u00f3n. Na transmisi\u00f3n de calor por conduci\u00f3n non hai movemento de materia. A conduci\u00f3n \u00e9 o m\u00e9todo m\u00e1is habitual de transmisi\u00f3n de calor en procesos de quentamento/arrefriamento de materiais s\u00f3lidos opacos. Se existe unha gradiente de temperatura nun corpo, ter\u00e1 lugar unha transmisi\u00f3n de calor dende a zona de alta temperatura cara \u00e1 que est\u00e1 a temperatura m\u00e1is baixa. O fluxo de calor ser\u00e1 proporcional ao gradiente de temperatura.\nTransmisi\u00f3n de calor por convecci\u00f3n.\nCando un flu\u00eddo circula ao redor dun s\u00f3lido, por exemplo polo interior dunha canalizaci\u00f3n, se existe unha diferenza de temperatura entre ambos os dous, ten lugar un intercambio de calor entre eles. Esta transmisi\u00f3n de calor d\u00e9bese ao mecanismo de convecci\u00f3n. O quentamento e arrefriamento de gases e l\u00edquidos son os exemplos m\u00e1is habituais de transmisi\u00f3n de calor por convecci\u00f3n. Dependendo de se o fluxo do flu\u00eddo \u00e9 provocado artificialmente ou non, dist\u00ednguense dous tipos: forzada e libre (tam\u00e9n chamada natural). A convecci\u00f3n forzada implica o uso dalg\u00fan medio mec\u00e1nico, como unha bomba ou un ventilador, para provocar o movemento do flu\u00eddo. Ambos os dous mecanismos poden provocar movemento laminar ou movemento turbulento do flu\u00eddo."}
{"id": "312985", "revid": "12452", "url": "https://gl.wikipedia.org/wiki?curid=312985", "title": "Aleks\u00e9i Aleks\u00e9yevich Abrik\u00f3sov", "text": ""}
{"id": "312986", "revid": "839", "url": "https://gl.wikipedia.org/wiki?curid=312986", "title": "Gueorgui Zhukov", "text": ""}
{"id": "312987", "revid": "839", "url": "https://gl.wikipedia.org/wiki?curid=312987", "title": "Yelena Davidova", "text": ""}
{"id": "312988", "revid": "839", "url": "https://gl.wikipedia.org/wiki?curid=312988", "title": "Konstantin Tsiolkovsky", "text": ""}
{"id": "312989", "revid": "839", "url": "https://gl.wikipedia.org/wiki?curid=312989", "title": "Andri\u00e1n Grig\u00f3rievich Nikol\u00e1yev", "text": ""}
{"id": "312992", "revid": "1131", "url": "https://gl.wikipedia.org/wiki?curid=312992", "title": "Motorsport Arena Oschersleben", "text": "O Motorsport Arena Oschersleben (antigamente chamado Motopark Oschersleben) \u00e9 un aut\u00f3dromo localizado na vila de Oschersleben (a uns 30\u00a0km da cidade de Magdeburgo), Saxonia-Anhalt, Alema\u00f1a. O trazado principal do aut\u00f3dromo conta cunha lonxitude total de 3'667 quil\u00f3metros e cun n\u00famero total de 14 curvas.\nO d\u00eda 25 de xullo do ano 1997 o circu\u00edto foi inaugurado co nome de \"Motopark Oschersleben\". Naquel tempo, este aut\u00f3dromo foi o terceiro circu\u00edto permanente de toda Alema\u00f1a despois de N\u00fcrburgring e de Hockenheimring.\nNo pasado, o \"Motorsport Arena Oschersleben\" foi sede do Campionato Mundial de Turismos entre o 2005 e o 2011, do Campionato Europeo de Turismos entre 2001 e 2004 e tam\u00e9n doutros campionatos de prestixio como o Campionato FIA GT1 ou o Campionato do mundo de Superbikes noutras datas. Actualmente o circu\u00edto s\u00f3 acolle unha competici\u00f3n de grande importancia: o DTM."}
{"id": "312993", "revid": "22570", "url": "https://gl.wikipedia.org/wiki?curid=312993", "title": "Hippoglossina oblonga", "text": "Hippoglossina oblonga \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos paralict\u00edidos, co\u00f1ecida en galego como rapante de catro ollos.\nEsta especie foi situada no x\u00e9nero \"Paralichthys\" por algunhas autoridades.\nTaxonom\u00eda.\nA especie foi definida en 1815 polo m\u00e9dico e naturalista estadounidense Samuel Latham Mitchill, co nome de \"Pleuronectes oblongus\", polo que se co\u00f1ece polos sin\u00f3nimos:\nPor outra parte, varios autores sit\u00faan a especie dentro do x\u00e9nero \"Paralichthys\", polo que tam\u00e9n e co\u00f1ece con nome \"Paralichthys oblongus\" .\nCatacter\u00edsticas.\nComo o maior\u00eda dos peixes planos sinistros (os que te\u00f1en ambois os ollos no lado esquedo do corpo) pode cambiar a coloraci\u00f3n do lado pigmentado para imitar o do fondo circundante, e tam\u00e9n \u00e9 capaz de escavar rapidamente en fondos lamacentos ou areosos.\nA parte posterior do corpo, de cor que pode variar en xeral parda clara a gris escura, est\u00e1 marcada por catro grandes e conspicuas manchas negras cos bordos dunha cor moito m\u00e1is clara, a xeito de \"ollos\", d\u00faas delas situadas en cada marxe do corpo, ao que alude o seu nome vulgar \"de catro ollos\" en varias linguas.\nOs dentes son afiados e est\u00e1n ben desenvolvidos.\nO lado cego \u00e9 de cor rosada p\u00e1lida, case transparente en certas \u00e1reas.\nDatos recollidos dos arrastreiros de pesca suxiren que os adultos miden por termo medio entre os 25 e os 30\u00a0cm de lonxitude, sendo probabelmente o seu tama\u00f1o m\u00e1ximo duns 40\u00a0cm.\nOs adultos son depredadores, sobre todo pisc\u00edvoros, comendo calquera peixe pequeno bent\u00f3nico, e tam\u00e9n cefal\u00f3podos.\nH\u00e1bitat e distribuci\u00f3n.\nHabita en fondos areosos e fangosos, a profundidades de polo menos 20 m, at\u00e9 o bordo da plataforma continental. A s\u00faa \u00e1rea de dispersi\u00f3n vai dede o golfo de Maine e, quizais, como l\u00edmite norte, as costas da Nova Escocia, at\u00e9 as da Florida. As migraci\u00f3ns e a reproduci\u00f3n desta especie son pouco co\u00f1ecidas.\nPesca.\nO rapante de catro ollos p\u00e9scase na zona pesqueira 21 (noroeste do Atl\u00e1ntico), onde o apa\u00f1an os arrastreiros. Debido ao seu pequeno tama\u00f1o e a s\u00faa escaseza cerca da costa non \u00e9 aprezado ou incluso co\u00f1ecido polos pescadores deportivos, que a mi\u00faido poden confundilo co seu parente \"Paralichthys dentatus\" (o rapante de ver\u00e1n), co que comparte \u00e1rea de distribuci\u00f3n, aparencia e h\u00e1bitos alimentarios. Por\u00e9n, pode distinguirse del, \u00e1 parte polos catro \"ollos\", tam\u00e9n pola s\u00faa forma un pouco m\u00e1is alongada e polos ollos \"aut\u00e9nticos\" proporcionalmente maiores. A s\u00faa carne \u00e9 branca e de sabor moi suave, semellante ao do rapante de ver\u00e1n e a de \"Paralichthys lethostigma\"."}
{"id": "312994", "revid": "1576", "url": "https://gl.wikipedia.org/wiki?curid=312994", "title": "Alexander Cummings", "text": ""}
{"id": "312995", "revid": "22795", "url": "https://gl.wikipedia.org/wiki?curid=312995", "title": "Paralichthys oblongus", "text": ""}
{"id": "312997", "revid": "47401", "url": "https://gl.wikipedia.org/wiki?curid=312997", "title": "The Pagemaster", "text": ""}
{"id": "312998", "revid": "1131", "url": "https://gl.wikipedia.org/wiki?curid=312998", "title": "Moscow Raceway", "text": "O Moscow Raceway \u00e9 un aut\u00f3dromo de carreiras localizado no distrito moscovita de Volokolamsk (a uns 97\u00a0km da capital do pa\u00eds) en Rusia. O trazado principal do circu\u00edto mide 3'955 quil\u00f3metros e posee un n\u00famero total de 15 curvas. Ademais do trazado principal, o circu\u00edto tam\u00e9n presenta outras tres variantes de trazado para ser utilizadas nos diferentes campionatos que alberga o aut\u00f3dromo.\nO aut\u00f3dromo inaugurouse o 13 de xullo do 2013 e na actualidade alberga gran cantidade de campionatos automobil\u00edsticas e motociclistas. Eses campionatos son: o DTM, o Campionato Ruso de Turismos, o Campionato do mundo de Superbikes, as World Series by Renault e o Campionato Mundial de Turismos."}
{"id": "312999", "revid": "89787", "url": "https://gl.wikipedia.org/wiki?curid=312999", "title": "Carcin\u00f3xeno", "text": "Un carcin\u00f3xeno \u00e9 calquera substancia, radiois\u00f3topo, ou radiaci\u00f3n que funciona como un axente que est\u00e1 directamente implicado en causar un cancro. Isto pode deberse \u00e1 s\u00faa capacidade de danar o xenoma ou de afectar a procesos metab\u00f3licos celulares. Varias substancias radioactivas consid\u00e9ranse carcin\u00f3xenos, pero a s\u00faa actividade carcinox\u00e9nica \u00e9 directamente atribu\u00edda \u00e1 radiaci\u00f3n, como raios gamma e part\u00edculas alfa que emiten. Outros carcin\u00f3xenos non son radioactivos, como por exemplo o asbesto inhalado, certas dioxinas, e o fume do tabaco. A\u00ednda que en xeral moita xente asocia a carcinoxenicidade cos compostos qu\u00edmicos sint\u00e9ticos, \u00e9 igual de probable que a produzan tanto as substancias naturais coma as sint\u00e9ticas. Os carcin\u00f3xenos non son necesariamente t\u00f3xicos de forma inmediata, polo que os seus efectos poden ser insidiosos.\nO cancro \u00e9 unha doenza na que as c\u00e9lulas normais est\u00e1n danadas, div\u00eddense moi rapidamente por mitose e non sofren unha morte celular programada. Os carcin\u00f3xenos poden incrementar o risco de cancro ao alterar o metabolismo celular ou danar o ADN directmente nas c\u00e9lulas, o cal interfire con procesos biol\u00f3xicos, e induce a divisi\u00f3n maligna incontrolada, que finalmente d\u00e1 orixe a un tumor. Xeralmente, os danos no ADN graves levan \u00e1 apoptose, pero se a v\u00eda da morte celular programada est\u00e1 danada, ent\u00f3n a c\u00e9lula non pode impedir converterse nunha c\u00e9lula cancerosa.\nHai moitos carcin\u00f3xenos naturais. A aflatoxina B1, que produce o fungo \"Aspergillus flavus\" cando crece en cereais almacenado, noces e manteiga de cacahuete, \u00e9 un exemplo de potente carcin\u00f3xeno natural de orixe microbiana. Certos virus como o da hepatite B e o virus do papiloma humano causan cancro en humanos. O primeiro virus que se viu causaba cancros en animais foi o virus do sarcoma de Rous, descuberto en 1910 por Peyton Rous. Outros organismos infecciosos que causan cancro en humanos son algunhas bacterias (por exemplo, \"Helicobacter pylori\" ) e vermes (como \"Opisthorchis viverrini\" e \"Clonorchis sinensis\").\nAs dioxinas e compostos similares \u00e1 dioxina, o benceno, o clordecona, o EDB, e o asbesto foron clasificados como carcin\u00f3xenos. Xa na d\u00e9cada de 1930, o fume industrial e o do tabaco foron identificados como fontes de ducias de carcin\u00f3xenos, como o benzo[\"a\"]pireno, as nitrosaminas espec\u00edficas do tabaco como a nitrosonornicotina, e aldehidos reactivos como o formaldehido, que \u00e9 tam\u00e9n perigoso nos embalsamamentos e na fabricaci\u00f3n de pl\u00e1sticos. O cloruro de vinilo, a partir do cal se fabrica o PVC, \u00e9 un carcin\u00f3xeno e perigoso durante a produci\u00f3n de PVC.\nOs cocarcin\u00f3xenos son compostos qu\u00edmicos que non necesariamente causan cancros por si mesmos, pero promoven a actividade doutros carcin\u00f3xenos para causaren cancro.\nUnha vez que un carcin\u00f3xeno entra no corpo, o corpo fai un intento de eliminalo por medio dun procedo chamado biotransformaci\u00f3n. O prop\u00f3sito destas reacci\u00f3ns \u00e9 facer ao carcin\u00f3xeno m\u00e1is hidrosoluble para que poida ser eliminado m\u00e1is facilmente do corpo. Por\u00e9n, nalg\u00fans casos, estas reacci\u00f3ns poden tam\u00e9n converter un carcin\u00f3xeno menos t\u00f3xico nun carcin\u00f3xeno m\u00e1is t\u00f3xico.\nO ADN \u00e9 nucleof\u00edlico, e, por tanto, os electr\u00f3filos de carbono solubles son carcin\u00f3xenos, porque o ADN os ataca. Por exemplo, alg\u00fans alquenos son convertidos en m\u00e1is t\u00f3xicos (toxicaci\u00f3n) por encimas humanos para producir un ep\u00f3xido electrof\u00edlico. O ADN ataca o ep\u00f3xido, e est\u00e1 permanentemente unido a el. Este \u00e9 o mecanismo que est\u00e1 detr\u00e1s da carcinoxenicidade do benzo[\"a\"]pireno do fume do tabaco, doutros compostos arom\u00e1ticos, da aflatoxina e do gas mostaza.\nDefinici\u00f3n da IUPAC: Carcinoxenicidade: Capacidade ou tendencia de producir cancro. Nota: En xeral, os pol\u00edmeros non son carcin\u00f3xenos ou mut\u00e1xenos, por\u00e9n, os mon\u00f3meros residuais ou aditivos poden causar mutaci\u00f3ns xen\u00e9ticas.\nRadiaci\u00f3ns.\nConsid\u00e9rase que todos os radiois\u00f3topos (ou radion\u00faclidos) son potencialmente carcin\u00f3xenos, a\u00ednda que o perigo potencial est\u00e1 determinado pola natureza da radiaci\u00f3n emitida (part\u00edcula alfa, beta, gamma, ou neutr\u00f3n) e a forza radioactiva, a s\u00faa consecuente capacidade de causar ionizaci\u00f3n en tecidos, e a magnitude da exposici\u00f3n \u00e1 radiaci\u00f3n. A carcinoxenicidade da radiaci\u00f3n depende do tipo de radiaci\u00f3n, tipo de exposici\u00f3n, e penetraci\u00f3n. Por exemplo, a radiaci\u00f3n alfa ten unha baixa penetraci\u00f3n e non \u00e9 perigosa f\u00f3ra do corpo, pero os emisores destas part\u00edculas son carcin\u00f3xenos cando son inhalados ou inxeridos.\nPor exemplo, Thorotrast, unha suspensi\u00f3n (incidentalmente radioactiva) utilizada previamente como medio de contraste en diagn\u00f3sticos por raios X, \u00e9 un potente carcin\u00f3xeno en humanos debido \u00e1 s\u00faa retenci\u00f3n en varios \u00f3rganos do corpo e a s\u00faa persistente amisi\u00f3n de part\u00edculas.\nNon todos os tipos de radiaci\u00f3n electromagn\u00e9tica son carcin\u00f3xenos. As ondas de baixa enerx\u00eda do espectro electromagn\u00e9tico como as ondas de radio, microondas, radiaci\u00f3n infravermella e luz visible consid\u00e9rase que non o son, porque te\u00f1en insuficiente enerx\u00eda para poder romper enlaces qu\u00edmicos. As probas dos efectos carcin\u00f3xenos da radiaci\u00f3n non ionizante non son xeralmente conclu\u00edntes, a\u00ednda que hai certos casos documentados de t\u00e9cnicos de radar que tiveron unha exposici\u00f3n alta e prolongada que experimentaron unha incidencia de cancros significativamente maior do normal. A radiaci\u00f3n de alta enerx\u00eda, como a radiaci\u00f3n ultravioleta (presente na luz solar), raios X, e a radiaci\u00f3n gamma, xeralmente \"\u00e9\" carcin\u00f3xena, se se reciben doses suficientemente grandes.\nA radiaci\u00f3n ionizante de baixo nivel pode inducir danos no ADN irreparables (que orixinen erros na replicaci\u00f3n e transcrici\u00f3n necesarios para que se desencadee unha neoplasia ou pode orixinar interacci\u00f3ns virais) o que pode dar lugar a un envellecemento prematuro ou cancro.\nOs alimentos irradiados con electr\u00f3ns ou radiaci\u00f3ns electromagn\u00e9ticas (como microondas, raios X ou gamma) non son carcin\u00f3xenos. Pero, ao contrario, a radiaci\u00f3n de neutr\u00f3ns non electromagn\u00e9tica producida dentro de reactores nucleares pode producir unha radiaci\u00f3n secundaria por medio de transmutaci\u00f3n nuclear.\nEn comida coci\u00f1ada.\nCoci\u00f1ar a comida a altas temperaturas, por exemplo carnes \u00e1 grella ou en churrascada, pode levar \u00e1 formaci\u00f3n de pequenas cantidades de carcin\u00f3xenos moi potentes, que son comparables \u00e1s que se atopan no fume dos cigarros (por exemplo, benzo[\"a\"]pireno). O proceso no que se produce carne queimada lembra a pir\u00f3lise do tabaco e do coci\u00f1ado, e produce carcin\u00f3xenos similares. Hai varios produtos de pir\u00f3lise carcin\u00f3xenos, como os hidrocarburos arom\u00e1ticos polic\u00edclicos, que son convertidos por encimas humanos en ep\u00f3xidos, que se unen permanentemente ao ADN. As carnes precoci\u00f1adas nun forno de microondas durante de 2 a 3 minutos antes de po\u00f1elos \u00e1 grella acortan o tempo que te\u00f1en que pasar na pota quente, e eliminan as aminas heteroc\u00edclicas precursoras, o que pode axudar a minimizar a formaci\u00f3n destes carcin\u00f3xenos.\nO co\u00f1ecido carcin\u00f3xeno acrilamida pode xerarse en comidas con carbohidratos sobrequentados ou fritidos (como as patacas fritidas). Hai estudos en marcha para avaliar o seu risco potencial para os humanos realizados polas axencias regulatorias europeas e norteamericanas (FDA).\nEn cigarros.\nNo fume dos cigarros est\u00e1n presentes polo menos 19 carcin\u00f3xenos. Os seguintes son alg\u00fans dos carcin\u00f3xenos m\u00e1is potentes:\nMecanismos de carcinoxenicidade.\nOs carcin\u00f3xenos poden clasificarse como xenot\u00f3xicos ou non xenot\u00f3xicos. As xenotoxinas causan danos xen\u00e9ticos irreversibles ou mutaci\u00f3ns ao unirse ao ADN. Entre as xenotoxinas est\u00e1n axentes qu\u00edmicos como N-nitroso-N-metilurea (NMU) ou axentes non qu\u00edmicos como a luz ultravioleta e a radiaci\u00f3n ionizante. Certos virus poden tam\u00e9n actuar como carcin\u00f3xenos ao interaccionaren co ADN.\nOs que non son xenotoxinas non afectan directamente ao ADN pero act\u00faan doutros modos promovendo o crecemento. Entre estes hai hormonas e alg\u00fans compostos org\u00e1nicos.\nClasificaci\u00f3n.\nAxencia Internacional para a Investigaci\u00f3n do Cancro (IARC).\nA Axencia Internacional para a Investigaci\u00f3n do Cancro (IARC, \"International Agency for Research on Cancer\") \u00e9 unha axencia intergubernamental creada en 1965, que forma parte da Organizaci\u00f3n Mundial da Sa\u00fade das Naci\u00f3ns Unidas con sede en Li\u00f3n, Francia. Desde 1971 v\u00e9n publicando unha serie de \"Monograf\u00edas sobre a Avaliaci\u00f3n dos Riscos Carcinox\u00e9nicos para os Humanos\" que exerceron grande influencia na clasificaci\u00f3n de posibles carcin\u00f3xenos.\nSistema Harmonizado Globalmente (GHS).\nO Sistema Harmonizado Globalmente de Clasificaci\u00f3n e Etiquetado de Compostos Qu\u00edmicos (GHS, \"Globally Harmonized System of Classification and Labelling of Chemicals\") \u00e9 unha iniciativa das Naci\u00f3ns Unidas para intentar harmonizar os diversos sistemas de avaliaci\u00f3n do risco qu\u00edmico que existen actualmente (en 2009) en todo o mundo. Clasifica os carcin\u00f3xenos en d\u00faas categor\u00edas, das cales a primeira pode subdividirse en subcategor\u00edas se as\u00ed o desexa a autoridade reguladora competente:\nUni\u00f3n Europea (UE).\nA clasificaci\u00f3n da Uni\u00f3n Europea dos carcin\u00f3xenos aparece na Directiva de Substancias Perigosas (67/548/EEC) e na Directiva de Preparaci\u00f3ns Perigosas. Comprende tres categor\u00edas:\nEste esquema de avaliaci\u00f3n est\u00e1 a ser substitu\u00eddo gradualmente polo esquema GHS mencionado antes, ao cal \u00e9 moi parecido en canto \u00e1s definici\u00f3ns das categor\u00edas.\nProcarcin\u00f3xeno.\nUn procarcin\u00f3xeno \u00e9 un precursor dun carcin\u00f3xeno. Un exemplo son os nitritos que se toman na dieta. Non son carcin\u00f3xenos de seu, pero conv\u00e9rtense en nitrosaminas dentro do corpo, que son carcin\u00f3xenas.\nCarcin\u00f3xenos com\u00fans.\nCarcin\u00f3xenos laborais.\nOs carcin\u00f3xenos laborais son axentes que presentan un risco de producir cancros que est\u00e1n presentes en varios tipos de traballo espec\u00edficos. Son os da t\u00e1boa:\nPrincipais carcin\u00f3xenos implicados nos catro tipos de cancros m\u00e1is com\u00fans no mundo.\nNeste cap\u00edtulo describiranse brevemente os principais axentes causantes implicados nos catro tipos de cancro m\u00e1is com\u00fans en todo o mundo. estes catro cancros son o de pulm\u00f3n, mama, colon, e est\u00f3mago. En conxunto, estes catro cancros supo\u00f1en un 41% da incidencia de cancro en todo o mundo e un 42% das mortes por cancro (para m\u00e1is detalles sobre estes carcin\u00f3xenos poden verse as seguintes referencias).\nCancro de pulm\u00f3n.\nO cancro de pulm\u00f3n \u00e9 o cancro m\u00e1is com\u00fan no mundo, tanto en canto ao n\u00famero de casos (1,6 mill\u00f3ns de casos; 12,7% do total de casos de cancro) coma de mortes (1,4 mill\u00f3ns de mortes; 18,2% das mortes totais por cancro). O cancro de pulm\u00f3n \u00e9 producido en gran medida polo fume do tabaco; nalg\u00fans pa\u00edses, como EUA, esta causa consid\u00e9rase responsable do 90% dos cancros de pulm\u00f3n. Outros factores que est\u00e1n implicados poden interaccionar de forma sin\u00e9rxica co h\u00e1bito de fumar, polo que o risco atribu\u00edble total chegar\u00eda ao 100%. Entre estes factores est\u00e1n a exposici\u00f3n laboral a carcin\u00f3xenos (un 9-15%), ao radon (10%) e a poluci\u00f3n ao aire libre (1-2%). O fume do tabaco \u00e9 unha mestura complexa de m\u00e1is de 5.300 compostos qu\u00edmicos identificados. A maior\u00eda dos carcin\u00f3xenos do fume de tabaco foron determinados por medio dun enfoque centrado na \u201cMarxe de Exposici\u00f3n\u201d. Usando este enfoque, os compostos tumorix\u00e9nicos importantes do fume do tabaco son, en orde de importancia, a acrole\u00edna, formaldehido, acrilonitrilo, 1,3-butadieno, cadmio, acetaldehido, \u00f3xido de etileno e isopreno. A maior\u00eda deses compostos causan danos no ADN ao formar adutos do ADN ou inducen outras alteraci\u00f3ns no ADN. Os danos no ADN est\u00e1n suxeitos a reparaci\u00f3ns do ADN propensas a erros ou poden causar erros de replicaci\u00f3n. Ditos erros na reparaci\u00f3n ou replicaci\u00f3n poden orixinar mutaci\u00f3ns en xenes supresores de tumores e oncoxenes que causan cancro.\nCancro de mama.\nO cancro de mama \u00e9 o segundo cancro m\u00e1is com\u00fan [(1,4 mill\u00f3ns de casos, 10,9%), pero est\u00e1 no 5\u00ba posto como causa de morte (458.000, 6,1%)]. O incremento do risco de cancro de mama est\u00e1 asociado con niveis persistentemente elevados en sangue de estr\u00f3xenos. Os estr\u00f3xenos parecen contribu\u00edr \u00e1 carcinox\u00e9nese na mama por medio de tres procesos: (1) o metabolismo dos estr\u00f3xenos no que se forman carcin\u00f3xenos mutax\u00e9nicos e xenot\u00f3xicos, (2) a estimulaci\u00f3n do crecemento dos tecidos, e (3) a represi\u00f3n de encimas de detoxificaci\u00f3n de fase II que metabolizan especies reactivas do ox\u00edxeno que orixinan un incremento de danos oxidativos no ADN. O principal estr\u00f3xeno en humanos \u00e9 o estradiol, que pode metabolizarse dando derivados de quinonas que forman adutos co ADN. Estes derivados poden causar despurinaci\u00f3n, a eliminaci\u00f3n de bases da cadea de enlaces fosfodi\u00e9ster do ADN, seguida de reparaci\u00f3ns inexactas ou a replicaci\u00f3n do sitio apur\u00ednico que orixina mutaci\u00f3ns e finalmente cancro. Este mecanismo xenot\u00f3xico pode interaccionar sinerxicamente coa proliferaci\u00f3n celular persistente mediada polo receptor de estr\u00f3xenos para finalmente causar cancro de mama. O fondo xen\u00e9tico, as pr\u00e1cticas diet\u00e9ticas e factores ambientais probablemente contrib\u00faen tam\u00e9n \u00e1 incidencia dos danos no ADN e ao risco de aparici\u00f3n do cancro de mama.\nCancro de colon.\nO cancro colorrectal \u00e9 o terceiro cancro m\u00e1is com\u00fan [1,2 mill\u00f3ns de casos (9,4%), 608.000 mortes (8,0%)]. Nalg\u00fans pa\u00edses, como EUA, est\u00edmase que o fume do tabaco pode ser responsable de ata o 20% dos cancros colorrectais. Ademais, hai probas substanciais que implican aos \u00e1cidos biliares como factores importantes no cancro de colon. Doce estudos (resumidos por Bernstein et al.) indican que os \u00e1cidos biliares \u00e1cido desoxic\u00f3lico e o \u00e1cido litoc\u00f3lico inducen a produci\u00f3n de especies reactivas do ox\u00edxeno que danan o ADN e especies reactivas do nitr\u00f3xeno en c\u00e9lulas do colon humanas e animais. Ademais, 14 estudos mostraron que os \u00e1cidos desoxic\u00f3lico e litoc\u00f3lico inducen danos no ADN en c\u00e9lulas de colon. Ademais, outros 27 estudos informaron que os \u00e1cidos biliares causan unha morte celular programada (apoptose). Un incremento da apoptose pode ter como resultado a supervivencia selectiva das c\u00e9lulas que son resistentes \u00e1 induci\u00f3n da apoptose. As c\u00e9lulas do colon con capacidade reducida de sufrir apoptose en resposta aos danos no ADN tender\u00edan a acumular mutaci\u00f3ns, e ditas c\u00e9lulas poden orixinar un cancro de colon. Varios estudos epidemiol\u00f3xicos atoparon que as concentraci\u00f3ns de \u00e1cido biliar nas feces increm\u00e9ntanse en poboaci\u00f3ns cunha alta incidencia de cancro de colon. Os incrementos dietarios en graxas totais ou graxas saturadas dan lugar a unha elevaci\u00f3n dos niveis de \u00e1cidos desoxic\u00f3lico e litoc\u00f3lico nas feces e unha exposici\u00f3n maior do epitelio do colon a eses \u00e1cidos biliares. Cando o \u00e1cido desoxic\u00f3lico se engadiu a unha dieta est\u00e1ndar de ratos de tipo silvestre induciuse un cancro de colon invasivo no 56% dos animais pasados de 8 a 10 meses. En conxunto, as probas dispo\u00f1ibles indican que os \u00e1cidos desoxic\u00f3lico e litoc\u00f3lico te\u00f1en unha importancia central como carcin\u00f3xenos que danan o ADN no cancro de colon.\nCancro de est\u00f3mago.\nO cancro de est\u00f3mago \u00e9 o cuarto cancro m\u00e1is com\u00fan [990.000 casos (7,8%), 738.000 mortes (9,7%)]. A infecci\u00f3n pola bacteria Helicobacter pylori \u00e9 o principal factor causante do cancro de est\u00f3mago. A gastrite cr\u00f3nica (inflamaci\u00f3n) causada por \"H. pylori\" \u00e9 de longa duraci\u00f3n se non se trata. A infecci\u00f3n de c\u00e9lulas epiteliais g\u00e1stricas por \"H. pylori\" incrementa a produci\u00f3n de especies reactivas do ox\u00edxeno. Ditos compostos causan danos oxidativos no ADN entre os que est\u00e1n a alteraci\u00f3n de bases na que se forma 8-hidroxidesoxiguanosina (8-OHdG). A 8-OHdG resultante da acci\u00f3n das especies reactivas do ox\u00edxeno increm\u00e9ntase na gastrite cr\u00f3nica. Estas bases do ADN alteradas poden causar erros durante a replicaci\u00f3n do ADN que te\u00f1en potencial carcinox\u00e9nico e mutax\u00e9nico. Deste modo, as especies reactivas do ox\u00edxeno inducidas por \"H. pylori\" parecen ser os maiores carcin\u00f3xenos no cancro de est\u00f3mago polos mencionados danos oxidativos que causan ao ADN que dan lugar a mutaci\u00f3ns carcinox\u00e9nicas."}
{"id": "313001", "revid": "51078", "url": "https://gl.wikipedia.org/wiki?curid=313001", "title": "Circu\u00edto de Moscova", "text": ""}
{"id": "313002", "revid": "51078", "url": "https://gl.wikipedia.org/wiki?curid=313002", "title": "Circu\u00edto de Oschersleben", "text": ""}
{"id": "313003", "revid": "27155", "url": "https://gl.wikipedia.org/wiki?curid=313003", "title": "Term\u00f3stato", "text": "Un term\u00f3stato \u00e9 o compo\u00f1ente dun sistema de control simple que abre ou pecha un circu\u00edto el\u00e9ctrico en funci\u00f3n da temperatura ambiente. Util\u00edzase habitualmente en calefacci\u00f3n para acender ou apagar unha caldeira ou en climatizaci\u00f3n para arrancar ou parar un compresor. Outro exemplo pod\u00e9molo atopar nos motores de combusti\u00f3n interna,onde o term\u00f3stato controla o fluxo de refrixerante l\u00edquido que regresa ao radiador dependendo da temperatura do motor.\nClasificaci\u00f3n.\nBimet\u00e1licos.\nConsiste en d\u00faas l\u00e1minas de metal, con diferente coeficiente de dilataci\u00f3n, que est\u00e1n unidas. Cando a temperatura ambiente cambia a forma da l\u00e1mina tam\u00e9n o fai actuando sobre uns contactos que pechan un circu\u00edto el\u00e9ctrico. Poden ser normalmente abertos ou normalmente pechados cambiando o seu estado cando a temperatura alcanza o valor prefixado.\nManuais.\nSon os que requiren de intervenci\u00f3n humana para volver ao seu estado inicial, como os term\u00f3statos de seguridade que realizan a funci\u00f3n en caso de que a temperatura alcance niveis perigosos.\nAutom\u00e1ticos.\nRetornan ao seu estado inicial sen necesidade de intervenci\u00f3n humana. Act\u00faan de forma totalmente autom\u00e1tica, de a\u00ed a s\u00faa aplicaci\u00f3n actual en gran parte dos fogares. Hai dous tipos.\nDe gas encerrado.\nConsiste nun gas pechado dentro dun tubo met\u00e1lico. Cando a temperatura sobe, o gas exp\u00e1ndese e empurra a v\u00e1lvula, que realiza unha determinada funci\u00f3n. Para a regulaci\u00f3n modif\u00edcase o volume do gas no tubo variando a presi\u00f3n.\nDe parafina.\nEmpregado en v\u00e1lvulas de control de flu\u00eddos, conten unha parafina encapsulada que se expande ao aumentar a temperatura, esta a s\u00faa vez empurra un disco que permite o paso do flu\u00eddo. Cando a temperatura do flu\u00eddo dimin\u00fae, un resorte fai tornar o disco \u00e1 s\u00faa posici\u00f3n inicial pechando o paso. Un exemplo \u00e9 o usado no sistema de arrefriamento de motores.\nElectr\u00f3nicos.\nOs electr\u00f3nicos son cada vez m\u00e1is habituais debido as s\u00faas vantaxes xa que poden estar libres de partes mec\u00e1nicas polo que se evitan deterioraci\u00f3ns, p\u00f3dense configurar cunha temperatura con \"limiar\" ou tempo m\u00ednimo entre activaci\u00f3ns, p\u00f3dense integrar doadamente nun sistema con m\u00e1is funci\u00f3ns como un programador horario. Utilizando un controlador PID pode facer unha xesti\u00f3n m\u00e1is intelixente."}
{"id": "313004", "revid": "23204", "url": "https://gl.wikipedia.org/wiki?curid=313004", "title": "Paralichthys dentatus", "text": "Paralichthys dentatus \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos paralict\u00edidos, co\u00f1ecida en galego como rapante de ver\u00e1n.\n\u00c9 un peixe plano mari\u00f1o que se encontra no oc\u00e9ano Atl\u00e1ntico nororiental, na costa leste do Canad\u00e1 e os Estados Unidos.\nTaxonom\u00eda.\nA especie foi descrita por primeira vez en 1766 polo naturalista sueco Carolus Linnaeus, na 12\u00aa edici\u00f3n do seu \"Systema Naturae\", co nome de \"Pleuronectes dentatus\".\nPor iso tam\u00e9n se co\u00f1ece polo sin\u00f3nimo de \"Pleironectes dentatus\" .\nCaracter\u00edsticas.\n\u00c9 un peixe plano de corpo ovalado, deprimido, sinistro (\u00e9 dicir, cos dous ollos situados no lado esquerdo do corpo), de at\u00e9 94\u00a0cm de lonxitude, e un peso m\u00e1ximo rexistrado de 12\u00a0kg.\nDistribuci\u00f3n.\nDistrib\u00faese pola costa leste do Canad\u00e1 e os Estados Unidos, entre os 45\u00b0 N e os 29\u00b0 N, desde o sur do golfo de Maine (e quizais desde as costas da Nova Escocia) at\u00e9 Carolina do Sur, e ocasionalmente at\u00e9 a Florida, sendo especialmente abundante nas augas desde Massachusetts at\u00e9 Carolina do Norte.\nH\u00e1bitat e biolox\u00eda.\nVive en fondos areosos e lamacentos de ba\u00edas e estuarios desde finais da primavera a principios do outono; por\u00e9n, os esp\u00e9cimes m\u00e1is grandes permanecen m\u00e1is lonxe da costa, a profundidades de 70 a 155 m ou m\u00e1is. Tam\u00e9n se encontra en marismas e prader\u00edas de faner\u00f3gamas mari\u00f1as con substratos limosos e, en ocasi\u00f3ns, en cursos de auga doce.\nLonxevidade.\nO exemplar m\u00e1is vello capturado ti\u00f1a 9 anos.\nPesca e utilizaci\u00f3n.\nPesca.\nO rapante de ver\u00e1n p\u00e9scase na zona pesqueira 21 (noroeste do Atl\u00e1ntico), onde o apa\u00f1an os arrastreiros. Os pescadores deportivos, debido ao seu parecido co seu parente \"Hippoglossina oblonga\" (o rapante de catro ollos), co que comparte \u00e1rea de distribuci\u00f3n, aparencia e h\u00e1bitos alimentarios. Por\u00e9n, pode distinguirse del, pola s\u00faa forma un pouco menos alongada e polos ollos \"aut\u00e9nticos\" proporcionalmente menores. A s\u00faa carne \u00e9 branca e de sabor moi suave, semellante ao do rapante de catro ollos e a de \"Paralichthys lethostigma\".\nUsos.\nEste peixe cons\u00f3mese fresco ou conxelado. Pode cocerse ao vapor, fritirse, cocerse, asado ao forno e no microondas. Exp\u00f3rtase en fresco ao Xap\u00f3n, para \"sashimi\".\nEstado de conservaci\u00f3n.\nNa actualidade (2015) a Uni\u00f3n Internacional para a Conservaci\u00f3n da Natureza e dos Recursos Naturais (UICN), cualificou o status da especie como \"LC\" (pouco preocupante), debido a que, a\u00ednda que \u00e9 explotada comercialmente, a\u00ednda \u00e9 abundantes en toda a s\u00faa \u00e1rea de distribuci\u00f3n, e os \u00edndices de biomasa indican que as s\u00faas poboaci\u00f3ns non est\u00e1n diminu\u00edndo."}
{"id": "313005", "revid": "56817", "url": "https://gl.wikipedia.org/wiki?curid=313005", "title": "Bridge Burning", "text": "\"Bridge Burning\" \u00e9 unha canci\u00f3n da banda estadounidense de rock alternativo Foo Fighters. \u00c9 o quinto sinxelo do seu s\u00e9timo \u00e1lbum \"Wasting Light\". Foi escrita por Dave Grohl e co-producida por Butch Vig. A canci\u00f3n aparece na banda sonora do videoxogo \"Madden NFL 12\"."}
{"id": "313007", "revid": "89787", "url": "https://gl.wikipedia.org/wiki?curid=313007", "title": "K. J. McDaniels", "text": "Kevin \"K. J.\" McDaniels Jr., nado o 9 de febreiro de 1993 en Birmingham (Alabama), \u00e9 un xogador estadounidense de baloncesto profesional.\nTraxectoria profesional.\nO 26 de xu\u00f1o de 2014, McDaniels foi seleccionado na 32\u00aa posici\u00f3n do Draft da NBA de 2014 polos Philadelphia 76ers. Na s\u00faa etapa nos Sixers, McDaniels disputou 52 partidos nos que acadou 9.2 puntos, 3.8 rebotes e 1.3 tap\u00f3ns en 25.4 minutos por encontro.\nO 19 de febreiro de 2015, McDaniels foi traspasado \u00f3s Houston Rockets a cambio de Isaiah Canaan e unha elecci\u00f3n da segunda rolda do Draft de 2015.\nO 23 de febreiro de 2017, McDaniels foi traspasado \u00f3s Brooklyn Nets."}
{"id": "313008", "revid": "7523", "url": "https://gl.wikipedia.org/wiki?curid=313008", "title": "KJ McDaniels", "text": ""}
{"id": "313009", "revid": "98629", "url": "https://gl.wikipedia.org/wiki?curid=313009", "title": "Roger Crozier Saving Grace Award", "text": "O Roger Crozier Saving Grace Award, oficialmente denominado por motivos de patrocinio MBNA/MasterCard Roger Crozier Saving Grace Award, foi un trofeo de h\u00f3ckey sobre xeo outorgado anualmente pola National Hockey League (NHL) ao porteiro que finalizou a liga regular coa mellor porcentaxe de paradas. S\u00f3 os porteiros que xogaron 25 partidos ou m\u00e1is na tempada eran elixibles para o trofeo. A porcentaxe de paradas dun porteiro representa a porcentaxe de tiros a porta que para, e calc\u00falase dividindo o n\u00famero de goles polo n\u00famero total de tiros a porta.\nO premio foi entregado por primeira vez ao final da tempada 1999-00, e recibiu o seu nome en honor ao antigo porteiro dos Detroit Red Wings, Buffalo Sabres e Washington Capitals Roger Crozier, un ga\u00f1ador dos trofeos Calder e Conn Smythe Trophy que xogou na NHL entre 1964 e 1977. Foi presentado pola empresa MBNA en memoria de Crozier, que traballou para o MBNA America Bank despois da s\u00faa retirada como xogador, e morreu o 11 de xaneiro de 1996. O ga\u00f1ador do trofeo recib\u00eda un trofeo conmemorativo de cristal e recib\u00eda a cantidade de 25.000 d\u00f3lares para doar a h\u00f3ckey xuvenil ou a outros programas educativos da s\u00faa elecci\u00f3n.\nA partir de 2007, despois da cal deixou de ser entregado, o premio foi entregado a seis xogadores diferentes en sete ocasi\u00f3ns. Marty Turco \u00e9 o \u00fanico porteiro que ga\u00f1ou d\u00faas veces o trofeo. Os Dallas Stars ga\u00f1aron o trofeo tres veces, mentres que os Montreal Canadiens e os Minnesota Wild o ga\u00f1aron en d\u00faas ocasi\u00f3ns. O premio non foi entregado en 2005, xa que a tempada 2004-05 foi suspendida a causa do \"Lockout da NHL 2004\u201305\".\nGa\u00f1adores.\nL\u00edderes en porcentaxe de paradas (1982\u20131999).\nAntes do 2000, non hab\u00eda ning\u00fan premio para os l\u00edderes da liga en porcentaxe de paradas. A NHL comezou a contar este dato estat\u00edstico en 1982, e esta lista enumera a todos os l\u00edderes dende que se comezou a contar a porcentaxe de paradas ata a introduci\u00f3n do trofeo."}
{"id": "313010", "revid": "5863", "url": "https://gl.wikipedia.org/wiki?curid=313010", "title": "Encyclopedia of Life", "text": "Encyclopedia of Life (\"Enciclopedia da Vida\"), abreviadamente EOL \u00e9 un proxecto de enciclopedia cooperativa en li\u00f1a, que ten como prop\u00f3sito constru\u00edr unha enciclopedia que conte\u00f1a un artigo para cada unha das especies de seres vivos existentes no planeta Terra.\nCada artigo poder\u00e1 conter sons, v\u00eddeos, imaxes, gr\u00e1ficos e textos.\nDispo\u00f1\u00eda inicialmente dun fondo de 50 mill\u00f3ns de d\u00f3lares provenientes de cinco grandes instituci\u00f3ns cient\u00edficas, encabezadas pola Fundaci\u00f3n McArthur.\nA p\u00e1xina web de internet da enciclopedia cont\u00e9n informaci\u00f3n do proxecto, FAQs e p\u00e1xinas de demostraci\u00f3n.\nO comit\u00e9 directivo do proxecto est\u00e1 composto por membros veter\u00e1ns de: \nO proxecto non permite achegas directas dos usuarios, como ocorre na Wikipedia."}
{"id": "313011", "revid": "22795", "url": "https://gl.wikipedia.org/wiki?curid=313011", "title": "EOL", "text": ""}
{"id": "313017", "revid": "29398", "url": "https://gl.wikipedia.org/wiki?curid=313017", "title": "Luis Milla", "text": "Luis Milla Aspas, nado en Teruel o 12 de marzo de 1966, \u00e9 un exfutbolista e actual adestrador profesional de f\u00fatbol espa\u00f1ol. Como xogador desenvolv\u00edase na posici\u00f3n de medio defensivo, tendo sido xogador do FC Barcelona, Real Madrid e Valencia CF, as\u00ed como internacional coa selecci\u00f3n espa\u00f1ola. Como adestrador destaca a s\u00faa traxectoria nas categor\u00edas inferiores da selecci\u00f3n espa\u00f1ola, onde ga\u00f1ou a Eurocopa e os Xogos do Mediterr\u00e1neo. Actualmente adestra \u00e1 selecci\u00f3n de Indonesia. En 1999, fixo unha incursi\u00f3n na pol\u00edtica present\u00e1ndose polo Partido Aragon\u00e9s (PAR) \u00e1s elecci\u00f3ns municipais do 13 de xu\u00f1o na s\u00faa cidade natal.\nTraxectoria.\nComo xogador.\nFormouse na canteira do F. C. Barcelona e alcanzou o primeiro equipo no ano 1988, a\u00ednda que xa debutara na tempada 1984-85, \u00e1 idade de dezaoito anos, contra o Real Zaragoza. Tras consolidarse no Barcelona e ser convocado para xogar con , en 1990 fichou polo Real Madrid C.F., onde xogou at\u00e9 1997. Disputou os \u00faltimos anos da s\u00faa carreira para o Valencia C.F. ata que se retirou no ano 2001. En doce tempadas en Primeira Divisi\u00f3n anotou seis goles: dous co Barcelona, tres co Real Madrid e un co Valencia.\nComo adestrador.\nAdestrou a U.D. Pu\u00e7ol na tempada 2006-07 conseguindo un 12.\u00ba posto en Terceira Divisi\u00f3n, unha das mellores tempadas da historia do equipo valenciano. Ao finalizar a tempada foi chamado por Michael Laudrup para que fose o seu segundo adestrador no Getafe Club de F\u00fatbol da Primeira Divisi\u00f3n. Posteriormente, traballou na Real Federaci\u00f3n Espa\u00f1ola de F\u00fatbol como t\u00e9cnico nas categor\u00edas inferiores, onde destacou como adestrador da selecci\u00f3n sub-21.\nEn febreiro de 2013, firma co Al Jazira, segundo clasificado do campionato dos Emiratos \u00c1rabes Unidos, regresando aos bancos tras a amarga experiencia nos Xogos Ol\u00edmpicos de Londres, onde non logrou conducir \u00e1 selecci\u00f3n espa\u00f1ola m\u00e1is al\u00f3 da primeira fase. Foi destitu\u00eddo o 25 de outubro. O 8 de xu\u00f1o de 2015 conf\u00edrmase a s\u00faa incorporaci\u00f3n como adestrador Club Deportivo Lugo da Segunda Divisi\u00f3n cun contrato de tres temporadas. Por\u00e9n, o 24 de febreiro renuncia ao posto por motivos persoais, sendo substitu\u00eddo no cargo por Jos\u00e9 Dur\u00e1n."}
{"id": "313019", "revid": "121631", "url": "https://gl.wikipedia.org/wiki?curid=313019", "title": "Gran Premio do Reino Unido de 1984", "text": "O Gran Premio do Reino Unido de 1984 (oficialmente o XXXVII John Player British Grand Prix) foi unha carreira de automobilismo de F\u00f3rmula Un, celebrada o 22 de xullo de 1984 no circu\u00edto de Circu\u00edto de Brands Hatch cerca de Swanley, Kent, Inglaterra. Foi a d\u00e9cima carreira do Campionato do Mundo da tempada de , a carreira, disputada sobre 71 voltas, foi ga\u00f1ada por Niki Lauda para o equipo McLaren, logo de sa\u00edr desde a terceira posici\u00f3n. Derek Warwick terminou segundo nun Renault, e Ayrton Senna terceiro para o equipo Toleman.\nResumo da carreira.\nAntecedentes.\nO Gran Premio foi disputado por catorce equipos, cada un con dous pilotos. Os equipos, tam\u00e9n co\u00f1ecidos como Construtores, foron Brabham, McLaren, Lotus, Williams, Renault, Ferrari, ATS, Arrows, Alfa Romeo , Ligier, Osella, RAM, Spirit e Tyrrell.\nAo inicio da carreira, o piloto de McLaren Alain Prost lideraba o Campionato de Pilotos con 34\u00b45 puntos, por diante do seu compa\u00f1eiro de equipo Niki Lauda con 24 puntos e Elio de Angelis con 23\u00b45. Ren\u00e9 Arnoux era cuarto con 22\u00b45 puntos, mentres que Keke Rosberg era quinto con 20 puntos. No Campionato Mundial de Construtores, McLaren era o l\u00edder con 58\u00b45 puntos, Ferrari e Lotus eran segundo e terceiro, con 31\u00b45 e 29\u00b45 puntos respectivamente, mentres que Williams con 24 e Brabham con 21 puntos loitaban polo cuarto lugar.\nAntes da carreira, a Federaci\u00f3n Internacional do Autom\u00f3bil (FIA) anunciou que Tyrrell ser\u00eda descualificado do Campionato Mundial polo uso de combustible e lastre ilegal nos seus coches. A decisi\u00f3n deu lugar a que todos os puntos anotados por Tyrrell durante toda a tempada quit\u00e1ronselle. Ao propietario de Tyrrell Ken Tyrrell conced\u00e9uselle un permiso do Tribunal Superior para que os seus coches competiran na sesi\u00f3n de clasificaci\u00f3n do venres.\nCualificaci\u00f3n.\nJohnny Cecotto rompeuse ambas pernas logo dun forte choque durante a cualificaci\u00f3n. Nunca m\u00e1is puido competir na F\u00f3rmula Un. Nelson Piquet logrou a pole position. A vitoria de Niki Lauda co McLaren converteuno no m\u00e1ximo anotador de puntos na historia da F\u00f3rmula Un, pasando os 390 de Jackie Stewart.\nO piloto de Renault Derek Warwick deu aos fans brit\u00e1nicos algo que celebrar cando terminou 42 segundos detr\u00e1s de Lauda no segundo lugar, mentres que Ayrton Senna o compa\u00f1eiro de Cecotto en Toleman terminou terceiro, 21 segundos detr\u00e1s de Warwick. O piloto de Lotus - Renault Elio de Angelis mantivo vivas as s\u00faas esperanzas no campionato ao terminar unha volta atr\u00e1s no cuarto lugar. Foi seguido polos dous Ferraris de Michele Alboreto e Ren\u00e9 Arnoux nas posici\u00f3ns dos puntos finais.\nA vitoria deulle a Lauda 33 puntos e recortou a vantaxe co seu compa\u00f1eiro de equipo Alain Prost a s\u00f3 1\u00b45 puntos. Con 67\u00b45 puntos, McLaren logrou case o dobre da cantidade de puntos no campionato de construtores que o segundo clasificado, Ferrari que estaba en 34\u00b45 puntos.\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "313020", "revid": "23204", "url": "https://gl.wikipedia.org/wiki?curid=313020", "title": "Maurice &quot;Rocket&quot; Richard Trophy", "text": "O Maurice \"Rocket\" Richard Trophy, tam\u00e9n co\u00f1edico como Maurice Richard Trophy, \u00e9 entregado anualmente ao m\u00e1ximo goleador da National Hockey League (NHL). Foi doado \u00e1 NHL polos Montreal Canadiens na tempada 1998-99 e recibe o seu nome en honor do lendario \u00e1 dereito dos Canadiens Maurice \"Rocket\" Richard e foi ga\u00f1ado por primeira vez por Teemu Sel\u00e4nne. O actual ga\u00f1ador \u00e9 Alexander Ovechkin, dos Washington Capitals, que anotou 53 goles durante a tempada 2014\u201315.\nHistoria.\nO Maurice \"Rocket\" Richard Trophy foi doado polos Montreal Canadiens \u00e1 NHL en 1999, e foi entregado por primeira vez ao finalizar a tempada 1998-99. \u00c9 un dos trofeos da NHL m\u00e1is novos e recibe o seu nome en honor do lendario \u00e1 dereito Maurice \"Rocket\" Richard, que pasou os 18 anos da s\u00faa carreira nos Canadiens. Richard liderou a t\u00e1boa de goleadores en cinco ocasi\u00f3ns e foi o primeiro xogador da NHL en superar a barreira dos 500 goles. Na tempada 1944\u201345, Richard converteuse tam\u00e9n no primeiro xogador na historia da NHL en marcar 50 goles nunha tempada, facelo en s\u00f3 50 partidos, o \u00faltimo rexistro foi conseguido s\u00f3 por un pu\u00f1ado de xogadores dende aquela. Con todo, o t\u00edtulo ao m\u00e1ximo goleador eludiu a Richard, e o t\u00edtulo m\u00e1is pr\u00f3ximo que conseguiu foi na tempada 1954-55.\nA\u00ednda que o xogador ao cal se entrega o Art Ross Trophy ao m\u00e1ximo puntuador adoita ga\u00f1ar o Hart Memorial Trophy ao xogador m\u00e1is valioso, s\u00f3 Alexander Ovechkin e Corey Perry ga\u00f1aron o Richard e o Hart na mesma tempada; Ovechkin o fixo en tres ocasi\u00f3ns, na tempada 2007-08, tempada 2008-09 e tempada 2012-13. Once xogadores ga\u00f1aron o Hart Trophy na mesma tempada na que lideraron a liga en goles antes de que se entregara o Richard Trophy por primeira vez.\nAo contrario do que ocorre no Art Ross Trophy, no Richard Trophy non hai criterios de desempate. Isto fai que sexa posible que varios xogadores ga\u00f1en o trofeo, como cando na tempada 2003-04 houbo un triplo empate entre Jarome Iginla, Ilya Kovalchuk e Rick Nash. A segunda vez que se produdiu un empate neste trofeo foi na tempada 2009-10, canto Sidney Crosby e Steven Stamkos anotaron 51 goles para ga\u00f1ar o premio. Rick Nash \u00e9 o xogador m\u00e1is novo que ga\u00f1ou o trofeo, contando con 19 anos despois de recibilo. Alexander Ovechkin \u00e9 o \u00fanico xogador que ga\u00f1ou o trofeo canto menos en tres ocasi\u00f3ns."}
{"id": "313022", "revid": "89787", "url": "https://gl.wikipedia.org/wiki?curid=313022", "title": "Liber chronicarum", "text": "As Cr\u00f3nicas de N\u00faremberg (t\u00edtulo en lat\u00edn: Liber Chronicarum -\"Libro das cr\u00f3nicas\"-, t\u00edtulo en alem\u00e1n: Die Schedelsche Weltchronik -\"Cr\u00f3nica do mundo de Schedel\"-) \u00e9 un libro impreso en 1493, que foi editado en d\u00faas versi\u00f3ns: unha latina (impresa o 12 de xu\u00f1o de 1493) e outra alem\u00e1 (impresa o 23 de decembro de 1493 -ambas preparadas de maneira simult\u00e1nea-), o que lle permitiu que se difundise amplamente por toda Europa. Narra a historia universal base\u00e1ndose no relato da Biblia; \u00e9 co\u00f1ecido polos seus numerosos gravados de cidades da \u00e9poca e por conter o primeiro mapa de Alema\u00f1a impreso.\n\u00c9 un dos m\u00e1is prezados incunables (do lat\u00edn \"incunabulum\" -\"berce\" ou \"comezo\"-, nome que se d\u00e1 aos primeiros libros sa\u00eddos da recentemente creada imprenta -entre 1450 e 1500-). De aproximadamente 600 p\u00e1xinas \"in-folio\" (formato de aproximadamente 44x67 cm), est\u00e1 moi ricamente ilustrado con 1804 xilograf\u00edas (gravados mediante ferros de madeira). A edici\u00f3n est\u00e1 moi coidada e as s\u00faas xilograf\u00edas son de gran valor art\u00edstico.\nOs estudosos estiman que se fixeron entre 1.400 e 1.500 copias en lat\u00edn e entre 700 e 1.000 en alem\u00e1n. Un documento de 1509 rexistra que 539 das latinas e 60 das alem\u00e1s quedaron sen vender para esa data. Aproximadamente 400 latinas e 300 alem\u00e1s sobreviven no s\u00e9culo XXI. \u00c1chanse dispersas en museos e colecci\u00f3ns de todo o mundo (Academia de San Fernando de Madrid, Abad\u00eda do Sacromonte de Granada, Biblioteca Palafoxiana de Puebla -M\u00e9xico-, Museo de Belas Artes de Boston, Biblioteca Nacional de Chile en Santiago, \u00c1rea Cultural do Banco da Rep\u00fablica de Colombia -C\u00facuta-, Biblioteca Central P\u00fablica Durango, etc.) En abril de 2011 o anticuario norteamericano Ken Sanders atopou casualmente na pequena localidade de Sandy (ao sur de Salt Lake, Utah) un exemplar da primeira edici\u00f3n en lingua alem\u00e1.\n\"As Cr\u00f3nicas\" como texto literario \u00e9 o resultado dunha compilaci\u00f3n obra do m\u00e9dico Hartmann Schedel. Os gravados foron responsabilidade de Michael Wolgemuth e Wilhelm Pleydenwurff. O impresor e editor respons\u00e1bel da publicaci\u00f3n foi Anton Koberger, financiado pola iniciativa de Sebald Schreyer e Sebastian Kammermaister. A traduci\u00f3n do \"Liber Chronicarum\" ao alem\u00e1n foi realizada por Georg Alt, que axudara a Schedel na compilaci\u00f3n da versi\u00f3n latina inicial.\nOs ilustradores Wolgemut e Pleydenwurff eran artistas de renome, e un dos seus aprendices era Alberto Durero, que en pouco tempo converter\u00edase nun dos m\u00e1is importantes gravadores e pintores de Europa. Con 645 ferros xilogr\u00e1ficas obtiveron as 1.804 ilustraci\u00f3ns, discrepancia causada polo feito de que varias das ferros se repiten no libro para ilustrar diferentes partes. As ilustraci\u00f3ns combinan a t\u00e9cnica xilogr\u00e1fica, a impresi\u00f3n por tipo e o traballo manual para a iluminaci\u00f3n das xilograf\u00edas ou algunha parte manuscrita.\nT\u00edtulo.\nComo era habitual naquela \u00e9poca, o libro non ti\u00f1a unha portada con t\u00edtulo. Os lectores da obra en lat\u00edn utilizaban para referirse ao libro a expresi\u00f3n \"Liber Chronicarum\" (\"o libro das cr\u00f3nicas\") xa que esta frase aparece na introduci\u00f3n do \u00edndice da edici\u00f3n latina. En Alema\u00f1a denomin\u00e1bana \"Die Schedelsche Weltchronik\" (\"A cr\u00f3nica do mundo de Schedel\" ou \"A historia universal de Schedel\"), polo nome do seu autor. En ingl\u00e9s ad\u00f3itase denominar The Nuremberg Chronicles (\"As cr\u00f3nicas de N\u00faremberg\"), pola cidade onde foi publicado.\nContido.\nAs Cr\u00f3nicas son unha historia ilustrada da humanidade, desde a s\u00faa creaci\u00f3n at\u00e9 o ano 1490. Seguen unha tradici\u00f3n medieval que representaba \u00e1 historia humana en seis idades; as Cr\u00f3nicas de N\u00faremberg engaden unha s\u00e9tima -o Xu\u00edzo Final- tras deixar algunhas p\u00e1xinas en branco ao final da sexta.\nNarran a historia da Igrexa, a historia laica, a antig\u00fcidade cl\u00e1sica, e acontecementos medievais (sin\u00e1lanse por exemplo os pasos dos cometas) e contempor\u00e1neos mesturados con mitos, lendas e f\u00e1bulas. Retrata a personaxes importantes tales como reis, membros do clero (xa sexan pag\u00e1ns, xudeus ou cristi\u00e1ns), pensadores e fil\u00f3sofos.\nAs sete idades en que est\u00e1n divididas son:\nConsideraci\u00f3ns formais.\nUn aspecto interesante da obra reside en mostrarnos como evolucionou a arte de realizar libros nos inicios da imprenta."}
{"id": "313027", "revid": "89787", "url": "https://gl.wikipedia.org/wiki?curid=313027", "title": "Barcelona en Com\u00fa", "text": "Barcelona en Com\u00fa, inicialmente denominada Guanyem Barcelona, \u00e9 unha plataforma cidad\u00e1, constitu\u00edda en partido pol\u00edtico, co obxectivo de presentarse \u00e1s elecci\u00f3ns municipais de 2015 na cidade de Barcelona. A s\u00faa candidata \u00e1 alcald\u00eda e unha dos seus principais impulsores \u00e9 a activista Ada Colau, ex voceiro da Plataforma de Afectados pola Hipoteca (PAH).\nConfl\u00faen no proxecto os partidos Iniciativa per Catalunya Verds, Esquerra Unida i Alternativa, Equo, Proc\u00e9s Constituent e Podem.\nA formaci\u00f3n foi a lista m\u00e1is votada nas elecci\u00f3ns de 2015 en Barcelona cun concelleiro m\u00e1is que CiU, a segunda forza."}
{"id": "313029", "revid": "23204", "url": "https://gl.wikipedia.org/wiki?curid=313029", "title": "Gundeperga", "text": "Gundeperga, finada despois de 652, foi ra\u00ed\u00f1a dos longobardos e ra\u00ed\u00f1a de Italia do 625 ao 652.\nTraxectoria.\nFilla de Axilulfo e de Teodolinda, naceu cara ao ano 600 e creceu na corte longobarda de Monza. Foi educada na fe cat\u00f3lica e foi a esposa de Arioaldo, o duque de Tur\u00edn que conduciu a oposici\u00f3n ariana \u00e1 pol\u00edtica filocat\u00f3lica e filorromana do rei Adaloaldo, irm\u00e1n de Gundeperga.\nArioaldo botou do trono ao seu cu\u00f1ado entre o 625 e o 626, elevando a Gundeperga ao rango de ra\u00ed\u00f1a; pronto, en cambio, sospeitou que apoiaba a rebeli\u00f3n de Tas\u00f3n, duque de Fri\u00fal, e reclu\u00eduna no castelo de Lomello. En seguida, con todo, liberouna e iniciou unha pol\u00edtica de equilibrio entre arianos e cat\u00f3licos, na que Gundeperga colaborou. \u00c1 morte de Arioaldo (636), segundo unha tradici\u00f3n ben radicada na monarqu\u00eda longobarda, transmitiu o poder ao segundo marido, elixido certamente de acordo coa aristocracia. A elecci\u00f3n caeu sobre o duque de Brescia, Rotario, que proseguiu a pol\u00edtica de Arioaldo. Gundeperga protexeu o mosteiro de Bobbio e fundou, en Pavia, a bas\u00edlica de San Xo\u00e1n. Morto tam\u00e9n Rotario (652), foi rexente do xove sucesor Rodoaldo, ao que, con todo, mataron poucos meses despois. O trono pasou ent\u00f3n a Ariperto I, curm\u00e1n de Gundeperga. A ra\u00ed\u00f1a continuou vivindo na corte ou ben retirouse nun mosteiro. Desco\u00f1\u00e9cese a data da s\u00faa morte. Foi sepultada na bas\u00edlica que fundara."}
{"id": "313030", "revid": "624", "url": "https://gl.wikipedia.org/wiki?curid=313030", "title": "Tas\u00f3n, duque de Fri\u00fal", "text": ""}
{"id": "313032", "revid": "15490", "url": "https://gl.wikipedia.org/wiki?curid=313032", "title": "Proc\u00e9s Constituent a Catalunya", "text": "Proc\u00e9s Constituent a Catalunya (\"Proceso Constitu\u00ednte en Catalu\u00f1a\") \u00e9 o nome dun movemento social e independentista catal\u00e1n, feito p\u00fablico o 10 de abril de 2013 e creado para promover un cambio de modelo pol\u00edtico, econ\u00f3mico e social que implique o fin do capitalismo e a independencia de Catalu\u00f1a.\nHistoria.\nOs seus promotores iniciais foron Arcadi Oliveres e Teresa Forcades, que publicaron o \"Manifesto pola convocatoria dun proceso constitu\u00ednte en Catalu\u00f1a\" coa intenci\u00f3n de que se adherise o m\u00e1ximo n\u00famero posible de persoas ao proxecto. Nos primeiros nove d\u00edas recibiron 25.000 adhesi\u00f3ns.\nO 13 de outubro de 2013 realizaron o acto central de presentaci\u00f3n en Montju\u00efc, onde asistiron ao redor de 4.000 persoas.\nElecci\u00f3ns.\nA intenci\u00f3n dos promotores da iniciativa \u00e9 articular unha candidatura o m\u00e1is ampla posible para os pr\u00f3ximas elecci\u00f3ns ao Parlamento de Catalu\u00f1a, co obxectivo de defender a convocatoria dunha asemblea constitu\u00ednte para definir un novo modelo de estado e de organizaci\u00f3n socioecon\u00f3mico para Catalu\u00f1a.\nEn xullo de 2014 sumouse ao proxecto da plataforma Guanyem Barcelona para intentar formar unha candidatura unitaria e rupturista nas elecci\u00f3ns municipais de 2015 na capital catal\u00e1. O proxecto concretouse en febreiro de 2015 baixo a marca Barcelona en Com\u00fa e a confluencia de ICV, EUiA, Equo, Podem e o propio Proc\u00e9s Constituent. Na lista, encabezada por Ada Colau como alcaldable, figuran varios activistas de Proc\u00e9s Constituent como Gerardo Pisarello (n\u00famero 2), Jaume Asens (4) e Josep Bel (13). A formaci\u00f3n foi a lista m\u00e1is votada nas elecci\u00f3ns."}
{"id": "313033", "revid": "10599", "url": "https://gl.wikipedia.org/wiki?curid=313033", "title": "Guanyem Barcelona", "text": ""}
{"id": "313034", "revid": "10599", "url": "https://gl.wikipedia.org/wiki?curid=313034", "title": "Proc\u00e9s Constituent", "text": ""}
{"id": "313036", "revid": "197", "url": "https://gl.wikipedia.org/wiki?curid=313036", "title": "Li\u00f1aceiro", "text": ""}
{"id": "313040", "revid": "785", "url": "https://gl.wikipedia.org/wiki?curid=313040", "title": "Lista de monarcas de Arag\u00f3n", "text": "Lista de reis de Arag\u00f3n\nReino de Arag\u00f3n.\nCasa de Austria.\nUni\u00f3n din\u00e1stica da Coroa de Arag\u00f3n con Castela. O goberno f\u00edxose a trav\u00e9s de vicerreis."}
{"id": "313041", "revid": "10599", "url": "https://gl.wikipedia.org/wiki?curid=313041", "title": "Rei de Arag\u00f3n", "text": ""}
{"id": "313042", "revid": "10599", "url": "https://gl.wikipedia.org/wiki?curid=313042", "title": "Reina de Arag\u00f3n", "text": ""}
{"id": "313043", "revid": "10599", "url": "https://gl.wikipedia.org/wiki?curid=313043", "title": "Lista de reis de Arag\u00f3n", "text": ""}
{"id": "313044", "revid": "10599", "url": "https://gl.wikipedia.org/wiki?curid=313044", "title": "Alguer", "text": ""}
{"id": "313045", "revid": "5864330", "url": "https://gl.wikipedia.org/wiki?curid=313045", "title": "Altiplano, Murcia", "text": "O Altiplano \u00e9 a comarca m\u00e1is setentrional da Rexi\u00f3n de Murcia. Limita ao leste co Alt Vinalop\u00f3 e o Vinalop\u00f3 Mitj\u00e0 (na provincia de Alacant); ao sur coa Comarca Oriental e a Vega Alta del Segura, ao oeste \u00e1 Comarca de Campos de Hell\u00edn, e ao norte \u00e1 Comarca de Almansa (na provincia de Albacete).\nEst\u00e1 constitu\u00edda polos municipios de Yecla e Jumilla e conta con 56.134 habitantes. Yecla ten a aldea de Raspay e Jumilla ten 13 pedanias o aldeas : A Estacada, a Alquer\u00eda, Santa Ana, Fuente del pino, Ca\u00f1ada del trigo, Torre del Rico, Carche, a Raja, As Encebras, A Zarza, A Alberquilla, Rom\u00e1n, T\u00e9rmino de Arriba entre outras casas r\u00fasticas Est\u00e1 formada por anchos vales de certa altitude relativa atravesados por unha rede de corgos, a maior\u00eda das cales verten as s\u00faas augas ao r\u00edo Segura a trav\u00e9s dos corgos do Jud\u00edo e do Muro. Os vales do Altiplano est\u00e1n rodeados por diversas serras pertencentes ao sistema preb\u00e9tico, entre as que destaca a Serra do Carche como m\u00e1xima altitude. Destaca pola s\u00faa vitivinicultura."}
{"id": "313048", "revid": "22570", "url": "https://gl.wikipedia.org/wiki?curid=313048", "title": "Alto Guadalent\u00edn", "text": "O Alto Guadalent\u00edn \u00e9 unha comarca da Rexi\u00f3n de Murcia, situada no curso alto do r\u00edo Guadalent\u00edn. A s\u00faa capital \u00e9 Lorca.\nAntigamente cham\u00e1base Comarca de Lorca ou Campo de Lorca e inclu\u00eda tam\u00e9n o concello de Mazarr\u00f3n.\nLimita ao norte coa comarca do Noroeste, ao leste coas comarcas do R\u00edo Mula e Bajo Guadalent\u00edn, ao sur co mar Mediterr\u00e1neo e ao oeste coas comarcas de Los V\u00e9lez e Levante Almeriense, as d\u00faas na provincia de Almer\u00eda."}
{"id": "313049", "revid": "22570", "url": "https://gl.wikipedia.org/wiki?curid=313049", "title": "Bajo Guadalent\u00edn", "text": "O Bajo Guadalent\u00edn \u00e9 unha comarca da Rexi\u00f3n de Murcia, situada no curso baixo do r\u00edo Guadalent\u00edn. A s\u00faa capital \u00e9 Totana e a cidade m\u00e1is poboada \u00e9 Mazarr\u00f3n.\nLimita ao norte coa comarca do R\u00edo Mula, ao nord\u00e9s coa Huerta de Murcia, ao leste co Campo de Cartagena, ao sur co mar Mediterr\u00e1neo e ao oeste co Alto Guadalent\u00edn."}
{"id": "313051", "revid": "22570", "url": "https://gl.wikipedia.org/wiki?curid=313051", "title": "Campo de Cartagena", "text": "O Campo de Cartagena \u00e9 unha comarca da Rexi\u00f3n de Murcia, situada nunha chaira entre a serra de Carrascoy e o mar Mediterr\u00e1neo. A s\u00faa capital \u00e9 Cartaxena.\nLimita ao norte coa Huerta de Murcia e a comarca do Mar Menor, ao leste co Mar Menor, ao sur co mar Mediterr\u00e1neo e ao oeste co Bajo Guadalent\u00edn.\nTradicionalmente co\u00f1eceuse como Campo de Cartagena ao territorio formado pola actual comarca, a Comarca do Mar Menor e o concello de Mazarr\u00f3n."}
{"id": "313052", "revid": "10599", "url": "https://gl.wikipedia.org/wiki?curid=313052", "title": "Campo de Cartaxena", "text": ""}
{"id": "313054", "revid": "56817", "url": "https://gl.wikipedia.org/wiki?curid=313054", "title": "Comarca do Mar Menor", "text": "A Comarca do Mar Menor \u00e9 unha comarca da Rexi\u00f3n de Murcia, situada a car\u00f3n do Mar Menor. A s\u00faa capital \u00e9 San Javier.\nLimita ao noroeste coa Huerta de Murcia, ao nord\u00e9s coa Vega Baja del Segura, na provincia de Alacant, ao leste co Mar Menor e ao sur co Campo de Cartagena."}
{"id": "313058", "revid": "56817", "url": "https://gl.wikipedia.org/wiki?curid=313058", "title": "Vega Alta del Segura", "text": "A Vega Alta del Segura \u00e9 unha comarca da Rexi\u00f3n de Murcia, atravesada polo r\u00edo Segura. A s\u00faa capital \u00e9 Cieza.\nLimita ao norte con Campos de Hell\u00edn (Albacete) e o Altiplano, ao leste coa Comarca Oriental e a Vega Media del Segura, ao sur co Valle de Ricote e ao oeste coa comarca do Noroeste."}
{"id": "313060", "revid": "1131", "url": "https://gl.wikipedia.org/wiki?curid=313060", "title": "Semana santa", "text": ""}
{"id": "313062", "revid": "1410", "url": "https://gl.wikipedia.org/wiki?curid=313062", "title": "Uch", "text": "Uch ou Uch Sharif (en \u200e) \u00e9 unha antiga cidade de Paquist\u00e1n a uns 60 quil\u00f3metros ao sueste de Bahawalpur, na provincia de Punjab. Antigamente ficaba na confluencia dos r\u00edos Indus e Chenab, mais na actualidade fica a uns 100 quil\u00f3metros da confluencia. No s\u00e9culo XIIi constr\u00faense a Tumba de Bibi Jawindi, a Tumba de Bahaal-Halim e a Tumba de Djalal al-Din Bukhari, consideradas pezas mestras da arquitectura musulm\u00e1 e est\u00e1n inclu\u00eddas na lista do Patrimonio da Humanidade da UNESCO. A poboaci\u00f3n no 1901 era de 7.583 habitantes nun conxunto de tres pobos pequenos.\nHistoria.\n\u00c9poca moderna.\nUnha inundaci\u00f3n a principios do s\u00e9culo XIX provocou danos importantes nas tumbas, inclu\u00edndo problemas estruturais e deterioraci\u00f3ns. Como os problemas persistiron, o \"Complexo Monumental de Uch\" foi inclu\u00eddo na lista de observaci\u00f3n da World Monuments Fund en 1998, 2000 e 2002."}
{"id": "313064", "revid": "1410", "url": "https://gl.wikipedia.org/wiki?curid=313064", "title": "Joachim Meisner", "text": "Joachim Meisner, nado o 25 de decembro de 1933 en Breslau (Baixa Silesia, Alema\u00f1a) e finado o 5 de xullo de 2017 en Bad F\u00fcssing, foi un eclesi\u00e1stico cat\u00f3lico latino, cardeal dende 1983 e arcebispo metropolitano de Colonia dende 1988 at\u00e9 2014.\nTraxectoria.\nPrimeiros anos.\nJoachim Meisner naceu no distrito de Lissa, en Breslau, ent\u00f3n parte de Alema\u00f1a (hoxe en Polonia) o 25 de decembro de 1933, nunha familia cat\u00f3lica con 3 fillos m\u00e1is. Logo da expulsi\u00f3n da s\u00faa familia da Silesia en 1945 e do falecemento do seu pai no mesmo ano, os Meisner viviron en K\u00f6rner (Turinxia). Logo dun per\u00edodo como profesional da banca, Joachim Meisner entrou en 1951 no seminario para adultos de Magdeburgo. Entre 1959 e 1962 estudou Filosof\u00eda e Teolox\u00eda en Erfurt, onde foi ordenado di\u00e1cono o 8 de abril de 1962. Foi ordenado sacerdote o 22 de decembro de 1962 polo bispo auxiliar de Fulda Joseph Freusberg. En 1969 doutorouse en Teolox\u00eda pola Pontificia Universidade Gregoriana.\nBispo auxiliar de Erfurt-Meiningen.\nO 17 de marzo de 1975 foi nomeado bispo auxiliar de Erfurt-Meiningen e bispo titular de Vina. Recibiu a ordenaci\u00f3n episcopal o 17 de maio de mans do administrador apost\u00f3lico Hugo Aufderbeck; Meisner tomou como lema episcopal \"Spes nostra firma\", da segunda ep\u00edstola aos corintios de san Paulo.\nO 22 de abril de 1980 foi nomeado bispo de Berl\u00edn. O papa Xo\u00e1n Paulo II creouno cardeal, co t\u00edtulo de Cardeal-Presb\u00edtero de Santa Pudenziana no consistorio do 2 de febreiro de 1983.\nO 20 de decembro de 1988 foi nomeado arcebispo de Colonia, cargo no que permaneceu at\u00e9 o seu retiramento o 28 de febreiro de 2014, con 80 anos. Finou o 5 de xullo de 2017 en Bad F\u00fcssing."}
{"id": "313066", "revid": "98629", "url": "https://gl.wikipedia.org/wiki?curid=313066", "title": "Paralichthys olivaceus", "text": "Paralichthys olivaceus \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos paralict\u00edidos, co\u00f1ecida en galego como rapante xapon\u00e9s.\n\u00c9 un peixe plano mari\u00f1o propia das augas temperadas do noroeste do oc\u00e9ano Pac\u00edfico que pode alcanzar m\u00e1is de 1 m de lonxitude e un peso de 9\u00a0kg. \n\u00c9 o peixe plano m\u00e1is altamente estimado no Xap\u00f3n.\nTaxonom\u00eda.\nA especie foi descrita por primeira vez en 1846 polo zo\u00f3logo dan\u00e9s Coenraad Jacob Temminck e polo seu colega alem\u00e1n Hermann Schlegel, que a denoimnaron \"Hippoglossus olivaceus\".\nPor iso tam\u00e9n se co\u00f1ece polo sin\u00f3nimo de \"Hippoglossus olivacues\" \nDescrici\u00f3n.\n\u00c9 un peixe plano de corpo ovalado, deprimido, sinistro (\u00e9 dicir, cos dous ollos situados no lado esquerdo do corpo), de at\u00e9 103\u00a0cm de lonxitude, e un peso m\u00e1ximo rexistrado de 9,1\u00a0kg. \nA s\u00faa columna vertebral est\u00e1 fomada por 30 v\u00e9rtebras. A aleta dorsal ten de 77 a 81 raios, e a anal entre 59 e 61.\n\u00c9 unha especie mari\u00f1a, demersal, ocean\u00f3droma, que vive en fondos de entre os 10 e os 200 m de profundidade.\nDistribuci\u00f3n.\nDistrib\u00faese polo Pac\u00edfico occidental, desde os 62\u00b0 N e 1\u00b0 N, e os 99\u00b0 L e 163\u00b0 L, nas costas do Xap\u00f3n, Sakhalin, as illas Kuriles, a pen\u00ednsula de Corea at\u00e9 o mar da China Meridional.\nPesca.\nO rapante xapon\u00e9s \u00e9unha especie comest\u00edbel e moi aprezada gastronomicamente, que \u00e9 obxecto de activa pesca na s\u00faa \u00e1rea de distribuci\u00f3n, a zona pesqueirea 61, o Pac\u00edfico noroeste.\nAcuicultura.\nEsta \u00e9 a especie m\u00e1is com\u00fan dos peixes criados en acuicultura en Corea, ademais d cultivarse tam\u00e9n no Xap\u00f3n e na China. A cr\u00eda en catividade comezou a finais dos anos 1980, su a s\u00faa produci\u00f3n comercial a grande escala non comezou en Corea at\u00e9 a d\u00e9cada de 1990.\nNo ano 2001 a produci\u00f3n do rapante xapon\u00e9s, ou oliv\u00e1ceo, en Corea, alcanzou o 56,1 % da produci\u00f3n total de peixes en acuicultura, que nese ano foi dun todal de 29.297 t, cun valor de 2.935 bill\u00f3ns de wons surcoreanos."}
{"id": "313067", "revid": "1131", "url": "https://gl.wikipedia.org/wiki?curid=313067", "title": "Cala Tuent", "text": "Cala Tuent \u00e9 unha cala do concello de Escorca, na illa de Mallorca, nas Illas Baleares.\nSit\u00faase entre La Costera e Sa Calobra, no p\u00e9 do Puig Major.\nA cala contou cun proxecto de urbanizaci\u00f3n dos anos 60 que inclu\u00eda dous hoteis, finalmente converteuse en chan r\u00fastico protexido polo Plan Territorial de Mallorca, quedando como a maior das calas da Serra de Tramuntana que non foi gravemente transformada, a pesar de ter acceso por estrada, diversas edificaci\u00f3ns unifamiliares e gran parte dos viais previstos."}
{"id": "313070", "revid": "89787", "url": "https://gl.wikipedia.org/wiki?curid=313070", "title": "James Norris Memorial Trophy", "text": "O James Norris Memorial Trophy \u00e9 un trofeo entregado anualmente pola National Hockey League (NHL) ao mellor \"defensa que demostrou ao longo da tempada a maior capacidade integral na posici\u00f3n\". O James Norris Memorial Trophy foi entregado 60 veces a 25 xogadores distintos dende a s\u00faa introduci\u00f3n en 1954. Ao final de cada tempada, membros da Professional Hockey Writers' Association votan para elixir ao xogador que foi o mellor defensor durante a liga regular.\nHistoria.\nO trofeo recibe o nome en honor a James E. Norris, propietaro dos Detroit Red Wings da National Hockey League dende 1932 ata 1952. O trofeo foi entregado por primeira vez \u00e1 conclusi\u00f3n da tempada 1953-54.\nBobby Orr, dos Boston Bruins, ga\u00f1ou o premio cun r\u00e9cord de oito veces consecutivas entre 1968 e 1975. Doug Harvey e Nicklas Lidstr\u00f6m ga\u00f1aron o trofeo sete veces, mentres que Ray Bourque o conseguiu en cinco ocasi\u00f3ns. Os xogadores dos Boston Bruins son os que m\u00e1is xogadores ga\u00f1aron o Norris Trophy cun total de 14 veces; os xogadores dos Montreal Canadiens son os segundos m\u00e1is laureados co Norris Trophy, cun total de 12.\nTan s\u00f3 dous xogadores ga\u00f1aron o Norris Trophy e o Hart Memorial Trophy (entregado ao MVP da liga) na mesma tempada: Bobby Orr, que ga\u00f1ou os dous trofeos nas tempadas 1969\u201370, 1970\u201371 e 1971\u201372, e Chris Pronger, que ga\u00f1ou o Hart e o Norris na tempada 1999\u201300.\nSeis defensas diferentes ga\u00f1aron o Hart Trophy antes da introduci\u00f3n do Norris Trophy: Herb Gardiner, Eddie Shore (catro veces), Albert \"Babe\" Siebert, Ebbie Goodfellow, Tommy Anderson e Babe Pratt.\nA votaci\u00f3n real\u00edzase ao final da liga regular por membros da Professional Hockey Writers Association, e cada votante clasifica aos seus cinco candidatos segundo un sistema de 10\u20137\u20135\u20133\u20131 puntos. Nom\u00e9anse tres finalistas e o trofeo \u00e9 entregado na cerimonia de entrega de trofeos da NHL logo da finalizaci\u00f3n dos \"play-offs\"."}
{"id": "313071", "revid": "19415", "url": "https://gl.wikipedia.org/wiki?curid=313071", "title": "Trofeo Memorial James Norris", "text": ""}
{"id": "313072", "revid": "19415", "url": "https://gl.wikipedia.org/wiki?curid=313072", "title": "James Norris Trophy", "text": ""}
{"id": "313073", "revid": "19415", "url": "https://gl.wikipedia.org/wiki?curid=313073", "title": "Trofeo James Norris", "text": ""}
{"id": "313074", "revid": "19415", "url": "https://gl.wikipedia.org/wiki?curid=313074", "title": "Norris Trophy", "text": ""}
{"id": "313075", "revid": "19415", "url": "https://gl.wikipedia.org/wiki?curid=313075", "title": "Trofeo Norris", "text": ""}
{"id": "313077", "revid": "1131", "url": "https://gl.wikipedia.org/wiki?curid=313077", "title": "San Cremenzo, Cacabelos", "text": "San Cremenzo (en castel\u00e1n: \"San Clemente\") \u00e9 unha localidade e pedan\u00eda pertencente \u00f3 concello de Cacabelos, sit\u00faada na comarca do Bierzo. Segundo o INE en 2012 ti\u00f1a 36 habitantes (19 homes e 17 mulleres).\nFica na estrada a Vilaboa dende Cacabelos."}
{"id": "313079", "revid": "89787", "url": "https://gl.wikipedia.org/wiki?curid=313079", "title": "Myioborus torquatus", "text": "Myioborus torquatus \u00e9 unha especie de ave paseriforme da familia Parulidae que habita en Am\u00e9rica Central, onde as aves deste x\u00e9nero reciben o nome de \"candelitas\".\nDescrici\u00f3n.\nMide arredor de 12,5\u00a0cm de longo e pesa unha media de 11\u00a0g. A parte superior do seu p\u00edleo \u00e9 casta\u00f1a avermellada e est\u00e1 enmarcada polo negro do resto do p\u00edleo e a fronte. O seu dorso \u00e9 de cor gris escura e o resto das s\u00faas partes superiores son anegradas, coas plumas exteriores da cola brancas. A cara e as partes inferiores son de cor amarela intensa, ag\u00e1s unha banda anegrada que cruza pola parte superior do pescozo con forma de colar.\nAmbos os sexos te\u00f1en un aspecto similar, e os individuos xuven\u00eds te\u00f1en unha plumaxe menos rechamante, co dorso pardacento, e a cabeza negra, sen os tons amarelos e casta\u00f1o avermellados dos adultos, as s\u00faas partes inferiores son dun amarelo m\u00e1is apagado e carecen da mancha avermellada do p\u00edleo.\nDistribuci\u00f3n e h\u00e1bitat.\nEsta especie \u00e9 end\u00e9mica das monta\u00f1as de Costa Rica e o oeste de Panam\u00e1. Enc\u00f3ntrase nas selvas de monta\u00f1a entre os 1500\u00a0m e o l\u00edmite superior do bosque, ademais de nos barrancos e pasteiros adxacentes.\nComportamento.\nAlim\u00e9ntase de insectos, e con frecuencia estende a s\u00faa cola mentres persegue as s\u00faas presas. Adoita formar parte de bandadas mixtas de alimentaci\u00f3n e con frecuencia segue ao gando para apa\u00f1ar os insectos que espantan os mam\u00edferos.\nA s\u00faa \u00e9poca de cr\u00eda \u00e9 entre marzo e maio. Constr\u00fae un ni\u00f1o cuberto no chan ou un terrapl\u00e9n costento, agochado entre a vexetaci\u00f3n ou baixo un tronco ca\u00eddo. Constr\u00fae o seu ni\u00f1o cunha entrada redonda e utiliza herbas, codias de \u00e1rbores, fibras vexetais e follas. A femia pon dous ou tres ovos brancos ou de cor crema con pequenas pinti\u00f1as pardas. Choca os ovos durante unhas d\u00faas semanas."}
{"id": "313080", "revid": "47401", "url": "https://gl.wikipedia.org/wiki?curid=313080", "title": "Richie Rich (filme)", "text": ""}
{"id": "313081", "revid": "5604041", "url": "https://gl.wikipedia.org/wiki?curid=313081", "title": "Grand Tour", "text": "Grand Tour foi o nome dado a unha viaxe tradicional por Europa, feito polos ricos mozos arist\u00f3cratas europeos no s\u00e9culo XVII, dirixida a mellorar os seus co\u00f1ecementos con sa\u00edda e chegada nunha mesma cidade. Esta viaxe poder\u00eda durar desde alg\u00fans meses a varios anos. O destino final era comunmente Italia, ou, a\u00ednda que m\u00e1is raramente, Grecia. Esta pr\u00e1ctica desenvolveuse desde aproximadamente 1600 ata a aparici\u00f3n do tr\u00e1fico ferroviario en grande escala, nos anos de 1840, e adoitaba estar sempre asociado a un itinerario espec\u00edfico. A tradici\u00f3n a\u00ednda continuou despois de que as viaxes por tren e barco a vapor facilitaran os desprazamentos, e mozos americanos e doutros lugares do mundo tam\u00e9n a realizaron. Mozos e ricos empezaron a realizar unha viaxe trav\u00e9s de Europa, en busca de arte, cultura e das ra\u00edces da civilizaci\u00f3n occidental. Con fondos case ilimitados, conexi\u00f3ns aristocr\u00e1ticas e meses (ou anos) dispo\u00f1\u00edbeis, encargaban pinturas, melloraban os seus dotes ling\u00fc\u00edsticos e mestur\u00e1banse coa nobreza local."}
{"id": "313082", "revid": "98629", "url": "https://gl.wikipedia.org/wiki?curid=313082", "title": "Burl Ives", "text": "Burl Icle Ivanhoe Ives, nado en Jasper County (Illinois) o 14 de xu\u00f1o de 1909 e finado en Anacortes (Washington) o 14 de abril de 1995 foi un actor, guionista e cantante de m\u00fasica folk estadounidense.\nTraxectoria.\nIves naceu preto de Hunt City. O seu pai Levi \"Frank\" Ives (1880\u20131947) primeiro foi granxeiro e logo contratista par o condado e para outros. Un d\u00eda Ives estaba a cantar no xard\u00edn coa s\u00faa nai, Cordelia \"Dellie\" White (1882\u20131954), e o\u00edunos o seu t\u00edo, que invitou o seu sobri\u00f1o a cantar nunha reuni\u00f3n de veteranos en Hunt City. Al\u00ed impresionou o p\u00fablico.\nEntre 1927 e 1929 asistiu \u00e1 universidade en Charleston, Illinois, onde xogou ao f\u00fatbol americano. No seu primeiro ano, sentado na clase de ingl\u00e9s escoitando unha lecci\u00f3n sobre \"Beowulf\" decatouse de que estaba a perder o tempo: andou cara a porta, o profesor fixo un comentario sarc\u00e1stico e Ives deu un portazo tras del. Sesenta anos despois a escola deu a un edificio o nome do m\u00e1is famoso dos seus alumnos que abandonaron os estudos.\nDurante a d\u00e9cada de 1930 viaxou como cantante polos Estados Unidos, facendo di\u00f1eiro con pequenos traballos e co seu banjo. En Mona, Utah, foi encarcerado por vagabundo e por cantar \"Foggy Dew\", que as autoridades consideraron que era unha canci\u00f3n obscena. Arredor de 1931 comezou a cantar na radio e volveu \u00e1 universidade en Indiana e en Juilliard School en Nova York.\nEn 1940 conseguiu o seu propio programa de radio, titulado \"The Wayfaring Stranger\" por unha das s\u00faas baladas. Na d\u00e9cada seguinte popularizou canci\u00f3ns tradicionais. Tivo relaci\u00f3n cos Almanac Singers (Almanacs), grupo folk activo no movemento oposto \u00e1 entrada dos Estados Unidos na segunda guerra mundial, mais en xu\u00f1o de 1941 Ives and the Almanacs volveron gravar algunhas das s\u00faas canci\u00f3ns para reflectir a nova posici\u00f3n do grupo a favor da entrada do pa\u00eds na guerra.\nA principios de 1942 foi recrutado polo ex\u00e9rcito. En Camp Upton uniuse ao elenco de \"This Is the Army\", de Irving Berlin. En setembro de 1943 foi licenciado con honores, aparentemente por motivos m\u00e9dicos.\nIves foi identificado no panfleto de 1950 \"Red Channels\" e entrou na lista negra de Hollywood polos seus supostos nexos comunistas. En 1952 cooperou co House Un-American Activities Committee (HUAC) e testificou, co que abandonou a lista negra, mais deu lugar a un amargo distanciamento con outros cantantes, inclu\u00edndo Pete Seeger. Reun\u00edronse corenta e un anos despois durante un concerto ben\u00e9fico en Nova York, onde cantaron xuntos \"Blue Tail Fly\".\nNa d\u00e9cada de 1950 aumentou o n\u00famero de aparici\u00f3ns de Ives no cinema. En 1958 ga\u00f1ou o Oscar ao mellor actor por \"Horizontes de grandeza\". Nas d\u00e9cadas seguintes cantou m\u00fasica country con maior frecuencia e actuou en programas de televisi\u00f3n.\nIves era fumador de pipa e cigarros. No ver\u00e1n de 1994 diagnostic\u00e1ronlle cancro de boca. Tras varias operaci\u00f3ns sen \u00e9xito decidiu non seguir coa cirurx\u00eda. Caeu en coma e morreu o 14 de abril de 1995 na s\u00faa casa de Anacortes, Washington."}
{"id": "313083", "revid": "27155", "url": "https://gl.wikipedia.org/wiki?curid=313083", "title": "Doxorrubicina", "text": "A doxorrubicina (DCI) ou hidroxildaunorrubicina (nome comercial adriamicina) \u00e9 un f\u00e1rmaco amplamente utilizado na quimioterapia do cancro. \u00c9 un antibi\u00f3tico da familia das antraciclinas, cunha estrutura moi similar \u00e1 da daunomicina (ou daunorrubicina), e, igual que esta \u00e9 un axente intercalante do ADN. \u00dasase habitualmente no tratamento de moitas formas de cancro.\nO f\u00e1rmaco admin\u00edstrase por medio de inxecci\u00f3n. Comercial\u00edzase coas marcas Adriamicina PFS, Adriamicina RDF, ou Rubex. Ademais, Doxil \u00e9 unha forma de administraci\u00f3n de doxorrubicina encapsulada en liposomas creada polos Laboratorios Ben Venue de Johnson &amp; Johnson (Myocet \u00e9 unha forma do anterior non PEGilada, \u00e9 dicir, non unida a polietilenglicol ou PEG). Os principais beneficios desta forma de administraci\u00f3n consisten nunha reduci\u00f3n da cardiotoxicidade. \u00c9 un material fotosensible e \u00e1s veces rec\u00f3brese cun envoltorio de aluminio para evitar que lle afecte a luz.\nHistoria.\nO descubrimento da doxorrubicina foi precedido do da daunorrubicina. A s\u00faa historia rem\u00f3ntase \u00e1 d\u00e9cada de 1950, cando unha compa\u00f1\u00eda de investigaci\u00f3n italiana, Farmitalia Research Laboratories, comezou unha li\u00f1a de investigaci\u00f3n que ti\u00f1a o obxectivo de atopar compostos anticancerosos en microbios do solo. Illouse unha mostra de solo dos arredores de Castel del Monte, unha fortaleza italiana do s\u00e9culo XIII. Neses traballos illouse unha nova cepa de \"Streptomyces peuceticus\" que produc\u00eda un pigmento de cor vermella brillante. Trat\u00e1base dun antibi\u00f3tico que mostraba unha boa actividade contra tumores murinos. Como un grupo de investigadores franceses descubriu o mesmo composto aproximadamente \u00e1 vez, ambos os equipos acordaron chamar ao composto daunorrubicina, combinando o nome \"Daunos\", unha tribo prerromana que habitaba na \u00e1rea onde o composto fora illado, coa palabra francesa para rub\u00ed, \"rubis\", en alusi\u00f3n \u00e1 cor. Os ensaios cl\u00ednicos comezaron na d\u00e9cada de 1960, encontr\u00e1ndose que o f\u00e1rmaco trataba con \u00e9xito a leucemia aguda e alg\u00fans linfomas. Por\u00e9n, en 1967 observouse que a daunorrubicina poder\u00eda producir efectos cardiot\u00f3xicos letais.\nOs investigadores de Farmitalia axi\u00f1a descubriron que se pod\u00edan efectuar cambios na actividade biol\u00f3xica mediante pequenos cambios na estrutura do composto. F\u00edxose mutar unha cepa de \"Streptomyces\" utilizando N-nitroso-N-metiluretano e esta nova cepa produciu un antibi\u00f3tico novo, tam\u00e9n de cor vermella. Cham\u00f3uselle a este novo composto adriamicina polo Mar Adri\u00e1tico, e posteriormente se lle cambiou o nome a doxorrubicina conforme ao establecido na convenci\u00f3n de nomes. A doxorrubicina mostrou unha mellor actividade que a daunorrubicina contra tumores murinos, en especial tumores s\u00f3lidos, pero a\u00ednda mostraba cardiotoxicidade.\nA doxorrubicina e a daunorrubicina poden considerarse os compostos protot\u00edpicos das antraciclinas. As posteriores investigaci\u00f3ns deron lugar a outros antibi\u00f3ticos da familia das antraciclinas e actualmente est\u00edmase que existen uns 2000 an\u00e1logos da doxorrubicina. En 1991 avali\u00e1ranse 553 deles nun programa de rastrexo do National Cancer Institute (NCI).\nBios\u00edntese.\nA doxorrubicina \u00e9 unha versi\u00f3n 14-hidroxilada da daunorrubicina, o seu precursor inmediato na ruta de bios\u00edntese. A daunorrubicina \u00e9 m\u00e1is abondosa como produto natural, xa que a producen varias cepas silvestres de \"Streptomyces\". En contraste con isto, s\u00f3 se encontrou incicialmente unha cepa non silvestre que produza doxorrubicina, \"Streptomyces peuceticus\" subespecie \"caesius\" ATCC 27952. Esta cepa foi creada por Arcamone e col. en 1969 mediante mutaci\u00f3n dunha cepa produtora de daunorrubicina, a\u00ednda que non de doxorrubicina, polo menos en cantidades detectables. Posteriormente, o grupo de Hutchingson mostrou que en condici\u00f3ns ambientais especiais, ou realizando modificaci\u00f3ns xen\u00e9ticas, outras cepas de \"Streptomyces\" pod\u00edan producir doxorrubicina. Este grupo tam\u00e9n clonou moitos dos xenes necesarios para a produci\u00f3n de doxorrubicina, a\u00ednda que non todos eles foron completamente caracterizados. En 1996, o grupo de Strohl descubriu, illou e caracterizou o xene dox A, que codifica o encima que converte a daunorrubicina en doxorrubicina. En 1999, produciron unha Dox A recombinante, unha citocromo P450 oxidase, e encontraron que catalizaba m\u00faltiples pasos na bios\u00edntese de doxorrubicina (DXR), inclu\u00edndo pasos que levan \u00e1 daunorrubicina. Isto era significativo porque deixaba claro que todas as cepas produtoras de daunorrubicina ti\u00f1an os xenes necesarios para producir doxorrubicina, que \u00e9 con diferenza a que ten m\u00e1is importancia terap\u00e9utica das d\u00faas. O grupo de Hutchinson continuou desenvolvendo m\u00e9todos para mellorar o rendemento da produci\u00f3n de doxorrubicina para o proceso de fermentaci\u00f3n industrial que se usa na s\u00faa produci\u00f3n comercial, non s\u00f3 introducindo pl\u00e1smidos que codifican a doxorrubicina, sen\u00f3n tam\u00e9n introducindo mutaci\u00f3ns para desactivar encimas que que detraen precursores do produto para orixinar outros menos \u00fatiles, como por exemplo os glic\u00f3sidos do tipo baumicina. Alg\u00fans mutantes triplos que tam\u00e9n sobreexpresan Dox A ti\u00f1an a capacidade de dobraren a produci\u00f3n de doxorrubicina. Isto ten un interese que trascende o acad\u00e9mico, xa que inicialmente a produci\u00f3n ti\u00f1a un custo de 1,37 mill\u00f3ns de d\u00f3lares por kg, e en 1999 a produci\u00f3n era de 225\u00a0kg ao ano. Outras t\u00e9cnicas de produci\u00f3n m\u00e1is eficaces reduciron o prezo a 1,1 mill\u00f3ns de d\u00f3lares por kg para a formulaci\u00f3n non lipos\u00f3mica. A\u00ednda que a doxorrubicina pode producirse semisinteticamente a partir da daunorrubicina, o proceso implica bromuraci\u00f3n electrof\u00edlica, m\u00faltiples pasos, e o rendemento \u00e9 pobre. Como a daunorrubicina se produce mediante fermentaci\u00f3n, ser\u00eda ideal que as bacterias puideran completar a s\u00edntese de doxorrubicina de forma m\u00e1is eficaz. \nMecanismo de acci\u00f3n.\nO mecanismo de acci\u00f3n da doxorrubicina \u00e9 complexo e a\u00ednda non est\u00e1 plenamente esclarecido, a\u00ednda que se pensa que act\u00faa mediante intercalaci\u00f3n no ADN. Ao intercalarse inhibe a bios\u00edntese de \u00e1cidos nucleicos, porque dificulta o avance do encima topoisomerase II, que desenrola o ADN na transcrici\u00f3n A doxorrubicina estabiliza este complexo topoisomerase II despois de que se abra a cadea de ADN, evitando que se libere a dobre h\u00e9lice e det\u00e9ndo as\u00ed o proceso de replicaci\u00f3n.\nA porci\u00f3n crom\u00f3fora arom\u00e1tica planar da mol\u00e9cula interc\u00e1lase entre dous pares de bases consecutivos do ADN, mentres que o azucre daunosamina se sit\u00faa no suco menor, interaccionando cos pares de bases situados a ambos os lados do lugar onde se intercala, tal e como puxo de manifesto a estrutura cristalina.\nUso cl\u00ednico.\nA doxorrubicina util\u00edzase habitualmente no tratamento dalgunhas leucemias e no linfoma de Hodgkin, e nos cancros de vexiga, de mama, est\u00f3mago, pulm\u00f3n, ovarios, tiroide, sarcoma de tecido brando, mieloma m\u00faltiple e outros. Alg\u00fans r\u00e9ximes de quimioterapia nos que podemos atopala son:\nO Doxil (administraci\u00f3n encapsulada en liposomas) empr\u00e9gase principalmente no tratamento do cancro ov\u00e1rico cando a doenza progresou ou presenta recorrrencia tras quimioterapia con cisplatino, ou para o tratamento do sarcoma de Kaposi derivado da sida.\nTerapia experimental.\nUnha terapia combinada de doxorrubicina con sirolimus (rapamicina), un potente f\u00e1rmaco inmunosupresor, mostrou efectos prometedores no tratamento de linfomas AKT positivos en ratos.\nAlgunhas investigaci\u00f3ns nas que se acopla un anticorpo monoclonal de rato coa doxorrubicina para formar un inmunoconxugado mostraron a s\u00faa capacidade de eliminar unha infecci\u00f3n por VIH-1 tam\u00e9n en rato. Os tratamentos actuais con f\u00e1rmacos antirretrovirais a\u00ednda deixan reservorios de VIH no h\u00f3spede. Os inmunoconxugados poder\u00edan proporcionar un tratamento complementario a estes \u00faltimos para erradicar os linfocitos T que expresan os ant\u00edxenos do virus.\nEfectos secundarios.\nEntre os efectos secundarios agudos da doxorrubicina est\u00e1n a n\u00e1usea, o v\u00f3mito e as arritmias. Tam\u00e9n pode producir neutropenia (un descenso do reconto de leucocitos), e alopecia completa. Cando a dose acumulada de doxorrubicina atinxe os 550\u00a0mg/m\u00b2, o risco de desenvolver efectos secundarios card\u00edacos increm\u00e9ntase drasticamente. A cardiotoxicidade por doxorrubicina caracter\u00edzase por un declive dependente da dose no n\u00famero de mitocondrias e da fosforilaci\u00f3n oxidativa. As especies reactivas do ox\u00edxeno, xeradas pola interacci\u00f3n da doxorrubicina co ferro poden danar os cardiomiocitos (c\u00e9lulas card\u00edacas), provocando a perda de miofibrilas e a vacuolizaci\u00f3n citoplasm\u00e1tica. Ademais, alg\u00fans pacientes poden desenvolver eritrodisestesia palmo-plantar, ou s\u00edndrome man-p\u00e9, caracterizada por erupci\u00f3ns cut\u00e1neas nas palmas da man e plantas dos p\u00e9s, con tumefacci\u00f3n, dor e eritema.\nDebido a estes efectos secundarios e \u00e1 s\u00faa cor vermella, a doxorrubicina ten ben merecido o seu apelativo de \"demo vermello\"."}
{"id": "313084", "revid": "1888", "url": "https://gl.wikipedia.org/wiki?curid=313084", "title": "Xos\u00e9 Villaamil y Castro", "text": ""}
{"id": "313086", "revid": "23204", "url": "https://gl.wikipedia.org/wiki?curid=313086", "title": "Arquivo Hist\u00f3rico Provincial de Lugo", "text": "O Arquivo Hist\u00f3rico Provincial de Lugo \u00e9 un centro de titularidade estatal e xesti\u00f3n transferida dende 1989 \u00e1 Comunidade Aut\u00f3noma de Galicia. Depende organicamente da Xefatura Territorial da Conseller\u00eda de Cultura, Educaci\u00f3n e Ordenaci\u00f3n Universitaria de Lugo e, funcionalmente, da Subdirecci\u00f3n Xeral de Arquivos, dentro da Secretar\u00eda Xeral de Cultura. Actualmente, custodia uns 18.000 m de documentaci\u00f3n, procedente de todos os \u00e1mbitos e sectores da provincia. Presta servizo ao p\u00fablico, \u00e1 administraci\u00f3n e aos investigadores. Ten a s\u00faa sede nun edificio funcional situado na r\u00faa Cambria, nas proximidades do centro da cidade. \nHistoria.\nO Arquivo Hist\u00f3rico Provincial de Lugo foi creado pola Orde do Ministerio de Educaci\u00f3n Nacional do 10 de maio de 1951, como resultado dun longo proceso iniciado en 1938 polo Padroado Provincial de Arquivos, Bibliotecas e Museos, a partir da publicaci\u00f3n do Decreto conxunto dos ministerios de Xustiza e Instruci\u00f3n P\u00fablica e Belas Artes do 12 de novembro de 1931, polo que se crean os arquivos hist\u00f3ricos provinciais.\nInstalouse provisionalmente nuns locais cedidos pola Deputaci\u00f3n no Pazo Provincial, provisionalidade que se mantivo ao longo de 37 anos, dende 1951 ata 1988, data na que se constr\u00fae un edificio propio.\nCoa construcc\u00f3n deste edificio, o Arquivo Hist\u00f3rico Provincial de Lugo disp\u00f3n de espazo para exercer os seus labores de custodia e servizo. Ata ent\u00f3n, e a causa do exiguo dos dep\u00f3sitos, s\u00f3 pod\u00eda recoller os protocolos notariais do distrito de Lugo, do arquivo municipal da capital e das contador\u00edas de hipotecas da cidade, pero os novos locais perm\u00edtenlle cumprir desafogadamente coas s\u00faas funci\u00f3ns.\nDe titularidade estatal e xesti\u00f3n transferida \u00e1 Comunidade Aut\u00f3noma de Galicia, de acordo coa lexislaci\u00f3n vixente, o Arquivo Hist\u00f3rico Provincial de Lugo, \u00e9 o encargado de recibir, custodiar e servir a documentaci\u00f3n producida polos \u00f3rganos da Administraci\u00f3n perif\u00e9rica do Estado na provincia de Lugo, a documentaci\u00f3n xudicial e tam\u00e9n a producida polos \u00f3rganos perif\u00e9ricos da Xunta de Galicia en Lugo. Ademais recolle documentaci\u00f3n mediante compra, doaz\u00f3n ou dep\u00f3sito de fondos privados ou colecci\u00f3ns documentais. Forma parte do Sistema de Arquivos de Galicia e do Sistema Estatal de Arquivos.\nEdificio.\nO edificio ten seis plantas, tres subterr\u00e1neas, todas elas coas instalaci\u00f3ns e coas medidas de seguridade precisas para o \u00f3ptimo cumprimento das s\u00faas funci\u00f3ns, as\u00ed como accesos e servizos para discapacitados.\nNos tres andares a nivel do chan at\u00f3panse os locais de traballo e de servizo ao p\u00fablico. Na planta baixa, sit\u00faase o dique de recepci\u00f3n de documentos, a sala de limpeza e desinfecci\u00f3n e a zona de usos m\u00faltiples, para exposici\u00f3ns e actividades de difusi\u00f3n. Na primeira planta, oficinas, despachos, sala de repograf\u00eda, mecanizaci\u00f3n, sala de investigadores e biblioteca auxiliar. No segundo andar, at\u00f3pase a sala de clasificaci\u00f3n de documentos, os laboratorios de restauraci\u00f3n, as salas de fotograf\u00eda e microfilmaci\u00f3n e as salas de traballo t\u00e9cnico.\nOs dep\u00f3sitos sit\u00faanse nas tres plantas subterr\u00e1neas, capaces de albergar uns 20.000 metros de documentos nos compactos de que est\u00e1n dotados.\nCada planta est\u00e1 dividida en tres dep\u00f3sitos, cada un de aproximadamente 200 m2, con pintura ign\u00edfuga e antifungos, con portas antiincendios, instalaci\u00f3n el\u00e9ctrica en tubos antideflagrantes, sistema de ventilaci\u00f3n mec\u00e1nica, control de temperatura e humidade, sistema de detecci\u00f3n para fumes e extinci\u00f3n de incendios autom\u00e1tica por auga micronizada. O acceso, que est\u00e1 nitidamente separado da zona de uso p\u00fablico, real\u00edzase a trav\u00e9s de escaleiras e de montacargas, exteriores aos dep\u00f3sitos para evitar riscos.\nFins.\nA finalidade do Arquivo bas\u00e9ase en tres preceptos recollidos na Constituci\u00f3n Espa\u00f1ola de 1978:\nObxectivos e funci\u00f3ns.\nO Arquivo naceu para recoller, servir e custudiar os protocolos notariais da provincia e, en virtude da lexislaci\u00f3n que desenvolve as s\u00faas funci\u00f3ns, foi asumindo progresivamente outros fondos e documentos, como os dos \u00f3rganos xudiciais provinciais ou os das administraci\u00f3ns central e auton\u00f3mica na provincia.\nCustodia tam\u00e9n documentos de procedencia privada (asociaci\u00f3ns, empresas, familias...) e, en dep\u00f3sito, os do Concello de Lugo.\nCronoloxicamente, os seus fondos documentais abarcan dende o s\u00e9culo XV ata o s\u00e9culo XX, pero existe alg\u00fan documento datado no s\u00e9culo XIV.\nO arquivo responde \u00e1 tipolox\u00eda de arquivo intermedio e hist\u00f3rico e o \u00e1mbito territorial que agrangue \u00e9 o da provincia de Lugo.\nFondos documentais.\n\"Fondos p\u00fablicos:\"\n\"Fondos privados:\"\n\"Colecci\u00f3ns:\"\nNa actualidade, o arquivo re\u00fane m\u00e1is de 90 fondos diferentes que comprenden 19\u00a0km de documentaci\u00f3n.\nLocalizaci\u00f3n e Servizos.\nLocalizaci\u00f3n.\nR\u00faa Cambria, s/n27002 Lugo (Espa\u00f1a)Tel\u00e9fono:+34 982 227 956Fax:+34 982 225 806Correo electr\u00f3nico: ahp.lugo.informacion @ xunta.esSitio web: https://arquivosdegalicia.xunta.gal/gl/arquivo-historico-lugoPersoa de contacto: M\u00aa Dolores Pereira Oliveira (Directora)."}
{"id": "313091", "revid": "27155", "url": "https://gl.wikipedia.org/wiki?curid=313091", "title": "Hidroxildaunorrubicina", "text": ""}
{"id": "313092", "revid": "27155", "url": "https://gl.wikipedia.org/wiki?curid=313092", "title": "Adriamicina", "text": ""}
{"id": "313093", "revid": "89787", "url": "https://gl.wikipedia.org/wiki?curid=313093", "title": "O'Brien Trophy", "text": "O O'Brien Trophy, ou O'Brien Cup, como se designa no propio trofeo, \u00e9 un trofeo retirado de h\u00f3ckey sobre xeo que era entregado nas ligas National Hockey Association (NHA) e a National Hockey League (NHL) dende 1910 ata 1950. Foi orixinalmente doado \u00e1 NHA polo senador canadense M. J. O'Brien en honor ao seu fillo, Ambrose O'Brien. A Copa foi fabricada empregando prata dunha mina de O'Brien.\nA Copa ten sido entregada baixo catro definici\u00f3ns. Dende 1910 ata 1917, foi entregada ao campi\u00f3n da NHL. En 1921, a Copa foi transferida \u00e1 NHL e foi entregada ao campi\u00f3n da liga ata 1927. Dende 1928 ata 1938, foi entregada ao campi\u00f3n da Canadian Division. Dende a tempada 1938\u201339, foi entregado ao finalista dos \"play-offs\" da NHL. En 1950, a Copa foi retirada e non se entrega dende aquela. En total, a Copa foi entregada en 41 tempadas a 20 equipos diferentes. Actualmente a Copa forma parte da colecci\u00f3n do Hockey Hall of Fame.\nHistoria.\nA copa foi doada \u00e1 National Hockey Association polo senador canadense Michael J. O'Brien en honor ao seu fillo, Ambrose O'Brien, que foi acreditado coa formaci\u00f3n da National Hockey Association, a precursora da NHL. A Copa foi orixinalmente entregada ao equipo campi\u00f3n da NHA. Feita por completo de prata da mina de O'Brien, o valor do trofeo foi estimado en 600 d\u00f3lares canadenses (sobre CDN $11,015 en d\u00f3lares de 2015). Como a Stanley Cup, fideicomisarios foron nomeados para o trofeo. Eses foron os executivos da NHL Harry Trihey, Emmett Quinn e T. Yates Foster. Posteriormente, o fideicomisario da Stanley Cup William Foran pasar\u00eda a ser o \u00fanico depositario da O'Brien Cup. O 2 de decembro de 1911, a NHA designou oficialmente ao trofeo como o trofeo do campi\u00f3n da liga.\nCando a NHA foi suspendida en 1917, a copa estaba en mans dos Montreal Canadiens. Permaneceu ao seu cargo ata 1921. En novembro de 1921, anunciouse que a Copa ser\u00eda entregada \u00e1 National Hockey League para ser entregada anualmente aos campi\u00f3ns da NHL. O presidente da NHL Frank Calder arranxou con Ambrose O'Brien unha nova escritura de doaz\u00f3n. A Copa, que Calder asegurara a ra\u00edz da morte do presidente de Montreal George Kennedy, foi ent\u00f3n presentada aos campi\u00f3ns da NHL, os Ottawa Senators. En 1925, a NHL inaugurou o Prince of Wales Trophy, que tam\u00e9n foi presentado aos campi\u00f3ns da NHL.\nDende a tempada 1927\u201328 en diante, un ano despois da ampliaci\u00f3n da NHL a d\u00faas divisi\u00f3ns en 1926, a Copa foi entregada ao campi\u00f3n da Canadian Division, mentres que o Prince of Wales Trophy foi entregado ao ga\u00f1ador da American Division. Ser\u00eda entregado baixo esta definici\u00f3n ata o final da tempada 1937\u201338.\nA tempada 1938-39 viu o regreso da NHL a unha soa divisi\u00f3n, e dende este momento a copa foi foi entregada ao finalista dos \"play-offs\". A Copa non foi entregada formalmente dende 1939 ata 1943 e non foi ata 1944 cando os equipos ga\u00f1adores neste per\u00edodo foron inscritos no trofeo. Ao final da tempada 1949-50 o trofeo foi retirado en non foi entregado dende aquela. Actualmente se encontra na colecci\u00f3n do Hockey Hall of Fame en Toronto (Ontario, Canad\u00e1) e se encontra na exposici\u00f3n xunto con outros trofeos hist\u00f3ricos na entrada do Panasonic Hometown Hockey.\nOs Montreal Canadiens son o equipo que m\u00e1is veces ga\u00f1ou o trofeo, tendo conseguido a Copa 11 veces. Os Toronto Maple Leafs son o segundo equipo m\u00e1is laureado, cun total de oito veces, seis como Maple Leafs, unha como St. Patricks e outra como Toronto. Os Detroit Red Wings son o equipo estadounidense que m\u00e1is veces ga\u00f1ou a Copa con cinco t\u00edtulos.\nCampi\u00f3ns.\nFinalista dos \"play-offs\" da NHL.\nFonte: Fischler(1983), p.\u00a034."}
{"id": "313094", "revid": "89787", "url": "https://gl.wikipedia.org/wiki?curid=313094", "title": "Citharichthys", "text": "Citharichthys \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos e familia dos paralict\u00edidos.\nApareceron no rexistro f\u00f3sil no mioceno tard\u00edo.\nEtimolox\u00eda.\nO nome cient\u00edfico \"Citharichthys\" est\u00e1 formadoormado pola uni\u00f3n dos termos do grego antigo \u03ba\u03b9\u03b8\u03ac\u03c1\u03b1 \"kith\u00e1ra\", que significa \"c\u00edtara\", e \u1f30\u03c7\u03b8\u03cd\u03c2 \"ichth\u00fds\", \"peixe\". Literlamente: \"os peixes con forma de c\u00edtara\".\nDescrici\u00f3n.\nSon peixes planos sinistros, \u00e9 dicir, que te\u00f1en ambos os ollos no lado esquerdo da cabeza. Son demersais, e a maior\u00eda das especies son mari\u00f1as, que habitan a profundidades relativamente baixas, pero o x\u00e9nero tam\u00e9n incl\u00fae especies que se encontran en augas profundas (at\u00e9 polo menos os 2.000 m), e outras que entran en cursos de auga doce.\nA maior das especies do x\u00e9nero \u00e9 \"Citharichthys sordidus\", do Pac\u00edfico, de cor parda clara salferido con manchas m\u00e1is escuras, mesmo negras, e \u00e1s veces amarelas ou alaranxadas, que pode alcanzar os 41\u00a0cm de lonxitude.\nDistribuci\u00f3n.\nAs especies deste x\u00e9nero son propias dos oc\u00e9anos que ba\u00f1an as cosatas das Am\u00e9ricas, cunha soa especie, \"C. stampflii\", o rapapelos liso, que vive na costa occidental africana.\nEspecies.\nO x\u00e9nero foi fundado en 1862 polo icti\u00f3logo neerland\u00e9s Pieter Bleeker.\nNa actuadlidade, no x\u00e9nero reco\u00f1\u00e9cense as seguintes 24 especies: "}
{"id": "313109", "revid": "92340", "url": "https://gl.wikipedia.org/wiki?curid=313109", "title": "Eduardo Lago", "text": "Eduardo Lago Mart\u00ednez, nado en Madrid o 15 de xu\u00f1o de 1954, \u00e9 un escritor, tradutor e cr\u00edtico espa\u00f1ol.\nBiograf\u00eda.\nReside en Nova York dende 1987, onde se doutorou en literatura. \u00c9 mestre de literatura comparada no Sarah Lawrence College de Nova York e foi director do Instituto Cervantes de Nova York (2006-2011).\nA s\u00faa primeira novela, \"Ll\u00e1mame Brooklyn\" (2006), foi elixida a mellor obra de ficci\u00f3n do ano por El cultural do xornal El Mundo, traduciuse a unha ducia de linguas e obtivo o Premio da Cr\u00edtica de narrativa castel\u00e1, o Premio Nadal, o Ciutat de Barcelona e o premio da Fundaci\u00f3n Lara \u00e1 novela con mellor acollida cr\u00edtica. Tam\u00e9n \u00e9 autor de \"Cuentos dispersos\" (2000), do libro de viaxes \"Cuaderno de M\u00e9jico\" (2000), da colecci\u00f3n de relatos \"Ladr\u00f3n de mapas\" (2008) e da novela \"Siempre supe que volver\u00eda a verte, Aurora Lee\" (2013).\n\u00c9 tradutor de Henry James, Sylvia Plath, John Barth e moitos outros autores do eido angloamericano e \u00e9 membro fundador da Orde do Finnegans, dedicada \u00f3 estudo humor\u00edstico da obra de James Joyce. Ga\u00f1ador do Premio Bartolom\u00e9 March no 2001 por un estudo sobre as traduci\u00f3ns \u00f3 castel\u00e1n do \"Ulises\" de Joyce, entre os traballos de xornalismo literario de Lago destacan as entrevistas en profundidade feitas a escritores como Don DeLillo, Philip Roth, Czeslaw Milosz, Salman Rushdie, Bret Easton Ellis, Norman Mailer ou Paul Auster."}
{"id": "313110", "revid": "23204", "url": "https://gl.wikipedia.org/wiki?curid=313110", "title": "Eduardo Lago Mart\u00ednez", "text": ""}
{"id": "313111", "revid": "22570", "url": "https://gl.wikipedia.org/wiki?curid=313111", "title": "Vega Media del Segura", "text": "A Vega Media del Segura \u00e9 unha comarca da Rexi\u00f3n de Murcia, atravesada polo r\u00edo Segura. A s\u00faa capital \u00e9 Molina de Segura.\nLimita ao noroeste coa Vega Alta del Segura, ao nord\u00e9s coa Comarca Oriental, ao leste e sur coa Huerta de Murcia, ao suroeste coa comarca do R\u00edo Mula e ao oeste co Valle de Ricote.\nDed\u00edcase fundamentalmente \u00e1 agricultura de regad\u00edo (c\u00edtricos e hortalizas), ademais da industria conserveira que desta deriva."}
{"id": "313112", "revid": "22570", "url": "https://gl.wikipedia.org/wiki?curid=313112", "title": "Comarca do Noroeste", "text": "A Comarca do Noroeste \u00e9 unha comarca da Rexi\u00f3n de Murcia, atravesada polo r\u00edo Segura. A s\u00faa capital \u00e9 Caravaca de la Cruz.\nLimita ao norte coa provincia de Albacete, ao leste coas provincias de Granada e Almer\u00eda, ao sur co Alto Guadalent\u00edn e ao leste coa Vega Alta del Segura e a Comarca do R\u00edo Mula."}
{"id": "313113", "revid": "56817", "url": "https://gl.wikipedia.org/wiki?curid=313113", "title": "Comarca Oriental", "text": "A Comarca Oriental \u00e9 unha comarca da Rexi\u00f3n de Murcia, situada no l\u00edmite coa provincia de Alacant. A s\u00faa capital \u00e9 Fortuna.\nLimita coas comarcas alacantinas de Vinalop\u00f3 Mitj\u00e0 ao nord\u00e9s e a Vega Baja del Segura ao sueste. Tam\u00e9n limita coas comarcas murcianas da Huerta de Murcia ao sur, coa Vega Media del Segura ao oeste, coa Vega Alta del Segura ao noroeste e coa comarca do Altiplano ao norte."}
{"id": "313114", "revid": "23204", "url": "https://gl.wikipedia.org/wiki?curid=313114", "title": "Traga Estopa", "text": ""}
{"id": "313115", "revid": "23204", "url": "https://gl.wikipedia.org/wiki?curid=313115", "title": "Xos\u00e9 o dos Monecos", "text": ""}
{"id": "313116", "revid": "22570", "url": "https://gl.wikipedia.org/wiki?curid=313116", "title": "Comarca do R\u00edo Mula", "text": "A Comarca do R\u00edo Mula \u00e9 unha comarca da Rexi\u00f3n de Murcia, situada na beira do r\u00edo Mula. A s\u00faa capital \u00e9 Mula.\nLimita coa Vega Alta del Segura e o Valle de Ricote ao norte, coa Vega Media del Segura e a Huerta de Murcia ao leste, co Bajo Guadalent\u00edn ao sur, co Alto Guadalent\u00edn ao suroeste e coa comarca do Noroeste ao oeste."}
{"id": "313118", "revid": "22795", "url": "https://gl.wikipedia.org/wiki?curid=313118", "title": "Achiropsettidae", "text": ""}
{"id": "313119", "revid": "22570", "url": "https://gl.wikipedia.org/wiki?curid=313119", "title": "Planitia", "text": "Normalmente na xeolox\u00eda planetaria, as cuncas planas (coma o leito mari\u00f1o oce\u00e1nico) ou planicies que est\u00e1n a unha altitude baixa nos astros (exceptuando a Terra) do Sistema Solar reciben o nome de planitia (\"plural: planitiae\"), que \u00e9 a palabra latina para chaira."}
{"id": "313121", "revid": "54334", "url": "https://gl.wikipedia.org/wiki?curid=313121", "title": "Rainer Maria Woelki", "text": "Rainer Maria Woelki, nado o 18 de agosto de 1956 en Colonia, \u00e9 un eclesi\u00e1stico cat\u00f3lico latino, cardeal dende 2012 e arcebispo metropolitano de Colonia dende 2014.\nTraxectoria.\nFoi ordenado sacerdote da arquidiocese de Colonia o 14 de xu\u00f1o de 1985 polo arcbispo Joseph H\u00f6ffner.\nO 24 de febreiro de 2003 foi nomeado bispo auxiliar de Colonia. Recibiu a ordenaci\u00f3n episcopal o 30 de marzo de mans do cardeal Joachim Meisner.\nO 2 de xullo de 2011 foi nomeado arcebispo de Berl\u00edn. O papa Bieito XVI creouno cardeal, co t\u00edtulo de Cardeal-Presb\u00edtero de San Giovanni Maria Vianney no consistorio do 18 de febreiro de 2012.\nO 11 de xullo de 2014 foi nomeado arcebispo de Colonia."}
{"id": "313126", "revid": "98629", "url": "https://gl.wikipedia.org/wiki?curid=313126", "title": "Aquirops\u00e9tidos", "text": "A dos Aquirops\u00e9tidos (\"Achiropsettidae\") \u00e9 unha pequena familia de peixes oste\u00edctios da orde dos pleuronectiformes e suborde dos pleuronectoideos que abrangue unhas poucas especies distribu\u00eddas por augas ant\u00e1rticas e subant\u00e1rticas.\nEtimolox\u00eda.\nO nome cient\u00edfico \"Achiropsettidae\" est\u00e1 formado pola ra\u00edz do termo grego antigo \u03ac\u03c7\u03b5\u03b9\u03c1\u03bf\u03c2 \"\u00e1cheiros\", \"sen mans\" (de \u03b1- \"a-\" elemento privativo, e \u03c7\u03b5\u03af\u03c1 \"che\u00edr\", \"man\"), o elemento \"-psett-\", do nome cient\u00edfio \"Psetta\" (\"rodaballo\"), e a desinencia \"\u00b4-idae\", propia dos nomes das familias de animais. Literalmente: \"os rodaballos mancos\", aludindo \u00e1 brevidade ou ausencia das aletas pectoriais destes peixes.\nCaracter\u00edsticas.\nAs peincipais caracater\u00edstiocas morfol\u00f3xicas destes peixes son:\nH\u00e1bitat e distribuci\u00f3n xeogr\u00e1fica.\nAs especies desta familia son bent\u00f3nicas, e distrib\u00faense por augas ant\u00e1rticas e subant\u00e1rticas.\nClasificaci\u00f3n.\nSegundo o WoRMS e a FishBase a familia comprende tan s\u00f3 catro x\u00e9neros monoespec\u00edfiocos:"}
{"id": "313129", "revid": "1888", "url": "https://gl.wikipedia.org/wiki?curid=313129", "title": "L'Homme Machine", "text": "L'Homme Machine (O Home M\u00e1quina) \u00e9 unha obra fil\u00f3sofica de Julien Offray de La Mettrie que apareceu an\u00f3nimamente en Leiden en 1748. \u00c9 o exemplo m\u00e1is radical do s\u00e9culo XVIII en canto a produci\u00f3n de materia de explicaci\u00f3n mecanicista e materialista do home. O libro foi moi mal acollido na s\u00faa \u00e9poca e desencadeou tempestades entre os medios eclesi\u00e1sticos, o que produciu que os ecos da obra non traspasaran o l\u00edmite do seu tempo e que o autor fora perseguido por Holanda.\nPunto de vista fil\u00f3sofico.\nPara La Mettrie a materia est\u00e1 dotada dunha tendencia esencial cara o movemento. O autor ap\u00f3iase nas experiencias dos bi\u00f3logos contempor\u00e1neos como por exemplo: Trembley, R\u00e9amur e Haller. O proxecto desta obra de inspiraci\u00f3n cartesiana \u00e9 diferente do que Descartes estableceu; unha ruptura entre o animal (m\u00e1quina) e o home (uni\u00f3n substancial da alma e o corpo).\nO autor extrae de aqu\u00ed consecuencias sobre a posibilidade de educar aos primeiros primates, para establecer semellanza cos homes. A moral da obra est\u00e1 de acordo co materialismo mec\u00e1nico. Non existe ning\u00fan valor moral absoluto e transcendente, polo tanto a \u00e9tica non pode estar fundada m\u00e1is que na natureza e na sociedade. A sociedade recompensa e castiga en funci\u00f3n do interese que se encontra no comportamento, por iso, non se po\u00f1en obxeci\u00f3ns na xerarqu\u00eda de valores nin no sistema de sanci\u00f3ns.\nA moral social oponse \u00e1 moral fundada na natureza e nos ditados da raz\u00f3n. A moral do pracer busca felicidade, que ven a ser para La Mettrie, gozar de sensaci\u00f3ns agradables.\nContido.\nA obra desenvolve unha tese de identidade entre as funci\u00f3ns ps\u00edquicas e os estados corporais. Radicalizou a posici\u00f3n de Descartes que consideraba o corpo vivo dos animais como m\u00e1quinas e estendeuno ata o ser humano.\nEn continuidade coa historia natural da alma, La Mettrie reafirma a s\u00faa teor\u00eda materialista. A diferenza entre o home e o animal \u00e9 gradual e non esencial; se o home se dotou de linguaxe, non debe verse m\u00e1is ca un simple accidente da materia. Al\u00ed onde outros falaban de esencia e finalidade, La Mettrie non admit\u00eda que era un accidente na materia sen\u00f3n que era unha virtude do monismo materialista que se d\u00e1 no home na unidade do f\u00edsico e do moral.\nO \u00fanico principio que gobernaba o ser humano \u00e9 a sensaci\u00f3n que sup\u00f3n facer algo en concreto. Tam\u00e9n reco\u00f1ece que a alma, a raz\u00f3n e a vontade non constit\u00faen os valores principais."}
{"id": "313130", "revid": "23204", "url": "https://gl.wikipedia.org/wiki?curid=313130", "title": "Julien Offray de La Mettrie", "text": "Julien Offray de La Mettrie nado en Saint-Malo en 1709 e finado en Berl\u00edn en 1751, foi un m\u00e9dico e fil\u00f3sofo franc\u00e9s.\nTraxectoria.\nNado no seo dunha familia de comerciantes, foi educado cos xesu\u00edtas e estudou medicina en Par\u00eds e Reims. Despois de estudar teolox\u00eda e ser un fervente xansenista, marchou a Leiden en 1733, e, baixo a gu\u00eda do famoso m\u00e9dico e fisi\u00f3logo Herman Boerhave, seguidor das doutrinas de Spinoza, dedicouse a estudar medicina; isto conduciuno ao materialismo, ao que lle dar\u00eda a forma m\u00e1is sistem\u00e1tica e l\u00f3xica. M\u00e9dico militar en Par\u00eds en 1742, enemistouse con todos os seus colegas a causa dalg\u00fans despectivos textos pol\u00e9micos.\nA s\u00faa primeira obra filos\u00f3fica, \"Historia natural da alma\", foi publicada en 1745 na Haya, por conflitos cos medios eclesi\u00e1sticos tivo que sa\u00edr de Francia. Causou pol\u00e9mica a s\u00faa interpretaci\u00f3n materialista dos fen\u00f3menos f\u00edsicos, que o levou a negar a existencia de Deus e a alma humana. Refuxiado nos Pa\u00edses Baixos, foi igualmente expulsado deste pa\u00eds trala publicaci\u00f3n do seu libro \"O home m\u00e1quina\". Finalmente viuse ben acollido na corte de Frederico II de Prusia, da que foi m\u00e9dico, quen o introduciu na Academia de Berl\u00edn. Por\u00e9n, pouco despois e de forma inesperada, faleceu dunha indixesti\u00f3n.\nPensamento.\nO mecanicismo radical quedou exposto na obra \"O home m\u00e1quina\", ensaio no que interpreta o pensamento como o resultado da acci\u00f3n dos compo\u00f1entes do cerebro e prop\u00f3n unha continuidade entre os animais e o home. Tam\u00e9n propuxo considerar a certos criminais como enfermos. Tipicamente ilustrado, o seu pensamento pon unha fe sen l\u00edmites no progreso cient\u00edfico e ataca con sa\u00f1a a relixi\u00f3n e a ignorancia m\u00e9dica. Entre as s\u00faas obras de medicina destaca \"Observaci\u00f3ns de medicina pr\u00e1ctica\".\nA partir do seu tratado sobre a alma, o materialismo de La Mettrie aparece fundamentado en observaci\u00f3ns fisiol\u00f3xicas e, en consecuencia, procedentes da f\u00edsica de Newton. A vida org\u00e1nica e incluso os actos da conciencia, mera funci\u00f3n f\u00edsico-qu\u00edmica do cerebro, poden quedar suficientemente explicados pola materia. Iso excl\u00fae, en cuanto que in\u00fatil hip\u00f3tese, a alma como substancia.\nLa Mettrie considera a existencia de Deus como unha suposici\u00f3n innecesaria, que se comprace nunha moral libremente materialista, que exalta por riba de todos os restantes o pracer dos sentidos, a\u00ednda cando tam\u00e9n deduce do mesmo individualismo (a trav\u00e9s do sentimento da honra) o criterio da subordinaci\u00f3n do interese privado cara o p\u00fablico, e, en consecuencia, a posibilidade dunha norma de conduta moral.\nObras.\nNa obra \"O home m\u00e1quina\" a s\u00faa obra m\u00e1is famosa, La Mettrie funda toda a actividade consciente do home na teor\u00eda do automatismo animal, e est\u00e9ndese ao ser humano o que Descartes considerara evidente s\u00f3 nas bestas; convencido do desenvolvemento dos \u00f3rganos mediante o exercicio e a educaci\u00f3n, La Mettrie xulga incluso a ensinanza da linguaxe dos monos.\nPosteriormente escribiu \"O home-planta\" (1748), onde afirma que os vexetais pos\u00faen, como o home, a sensibilidade, e \"Les animaux plus que machines\" (1750), para demostrar, en oposici\u00f3n a Descartes, que a conciencia dos animais ten a mesma natureza que a humana."}
{"id": "313131", "revid": "89787", "url": "https://gl.wikipedia.org/wiki?curid=313131", "title": "Andr\u00e9 Bazin", "text": "Andr\u00e9 Bazin ([baz\u025b\u0303]), nado en Angers o 18 de abril de 1918 e finado en Nogent-sur-Marne o 11 de novembro de 1958 foi un influente cr\u00edtico e te\u00f3rico do cinema franc\u00e9s.\nTraxectoria.\nNaceu en 1918 en Angers.\nBazin comezou a escribir sobre cinema en 1943 e foi cofundador da revista \"Cahiers du cin\u00e9ma\" en 1951, con Jacques Doniol-Valcroze e Joseph-Marie Lo Duca. Foi editor \"Cahiers\" ata a s\u00faa morte e unha colecci\u00f3n dos seus escritos foi publicada postumamente co t\u00edtulo de \"Qu'est-ce que le cin\u00e9ma?\" (\"Que \u00e9 o cinema?\").\nFaleceu en 1958, aos corenta anos, v\u00edtima da leucemia."}
{"id": "313132", "revid": "98629", "url": "https://gl.wikipedia.org/wiki?curid=313132", "title": "Mancopsetta", "text": "Mancopsetta \u00e9 un x\u00e9nero de peixe oste\u00edctio da orde dos pleuronectiformes, suborde dos pleuronectoideos e familia dos aquirops\u00e9tidos que abrangue unha soa especie, \"Mancopsetta maculata\" distribu\u00edda por augas ant\u00e1rticas e subant\u00e1rticas.\nTaxonom\u00eda.\nO x\u00e9nero foi establecido en 1881 polo icti\u00f3logo estadounidense Theodore Gill.\nA especie foi descrita por primeira vez en 1880 polo zo\u00f3logo brit\u00e1nico de orixe alem\u00e1 Albert G\u00fcnther, quen a denominou \"Lepidopsetta maculata\", sendo despois reclasificada dentro do x\u00e9nero \"Mancopsetta\", polo que o nome v\u00e1lido actual \u00e9 \"Mancopsetta maculata\" (G\u00fcnther, 1880).\nAdemais de polo nome orixinario, e o actual, ao longo do tempo esta especie foi co\u00f1ecida polos sin\u00f3nimos:\nO nome cient\u00edfico \"Mancopsetta\" est\u00e1 formado polo adxectivo latino \"mancus, -a, -um\", \"manco\", e o nome cient\u00edfio \"Psetta\" [nome feminino] (\"rodaballo\"). O nome espec\u00edfico, \"maculata\" deriva da forma feminina doutro adxectivo latino, \"macul\u0101tus, -a, -um\", \"manchado\" (derivado de \"mac\u01d4la, -ae\", \"mancha\"). Literalmente: \"o rodaballo manco\" [aludino \u00e1 ausencia ou brevidade das aletas pectorias dos membros da famil\u00f1ia dos \"Achiropsettidae\"] \"manchado\".\nNa actualidade na especie alg\u00fans autores reco\u00f1ecen, como o SIIT, (non as\u00ed no WoRMS, nin na FishBase) d\u00faas subespecies:\nCaracter\u00edsticas.\nAs peincipais caracater\u00edstiocas morfol\u00f3xicas deste peixe son:\nH\u00e1bitat e distribuci\u00f3n xeogr\u00e1fica.\n\u00c9 un peixe mari\u00f1o bent\u00f3nico, demersal, que vive a profundidades de entre os 100 e os 1.115 m, entre os 37\u00b0 S e os 67\u00b0 S, no oc\u00e9ano Ant\u00e1rtico e no sur do Atl\u00e1ntico e do \u00cdndico. Chega polo norte at\u00e9 a plataforma continental e o talude continental da Arxentina, as Malvinas e \u00e1 illa do Pr\u00edncipe Eduardo. Tam\u00e9n fopi rexistrado en Chile.\nOs adultos habitan nas plataformas continentais, e as larvas e os xuven\u00eds en augas m\u00e1is superficiais.\nPesca.\n\"Mancopsetta maculata\" \u00e9 unha especie comercial. que se pesca activamente no sur dos oc\u00e9anos Atl\u00e1ntico e \u00cdndico."}
{"id": "313133", "revid": "22795", "url": "https://gl.wikipedia.org/wiki?curid=313133", "title": "Mancopsetta maculata", "text": ""}
{"id": "313134", "revid": "22795", "url": "https://gl.wikipedia.org/wiki?curid=313134", "title": "Mancopsetta maculata antarctica", "text": ""}
{"id": "313135", "revid": "1888", "url": "https://gl.wikipedia.org/wiki?curid=313135", "title": "O home m\u00e1quina", "text": ""}
{"id": "313137", "revid": "23204", "url": "https://gl.wikipedia.org/wiki?curid=313137", "title": "George Brown Goode", "text": "George Brown Goode, nado en New Albany, Indiana, (Estados Unidos de Am\u00e9rica) o 13 de febreiro de 1851, e finado en Washington o 6 de setembro de 1896, foi un icti\u00f3logo estadounidense, que pasou a maior parte da s\u00faa vida no \"Museo de Historia Natural\" do Instituto Smithsoniano.\nAdemais, estivo interesado no estudo da historia da ciencia e, en particular, do desenvolvemento da ciencia nos Estados Unidos.\nTraxectoria.\nComezou os seus estudos na Universidade Wesleyana, en Middeltown (Connecticut), antes de pasar un ano na Universidade de Harvard, onde asistiu a cursos incl\u00edndo os que ditaba Louis Agassiz (1807-1873). Dirixiu o \"Orange Judd Museum of Natural History\" desde 1871 at\u00e9 1877.\nComezou a traballar en 1872 con Spencer Fullerton Baird (1823-1887). Paralelamente \u00e1s s\u00faas investigaci\u00f3ns con Baird, tam\u00e9n ttraballou desde 1874 no \"Servizo de Pesca e Vida Silvestre dos Estados Unidos\".\nA partir de 1887 dirixiu a reorganizaci\u00f3n cient\u00edfica e a catalogaci\u00f3n das colecci\u00f3ns do Museo Nacional de Historia Natural do Instituto Smithsoniano. Tam\u00e9n organizou numerosas exposici\u00f3ns no Instituto Smithsoniano, entre elas as de Filadelfia en 1876 e a de Chicago en 1893. Pasou a maior parte da s\u00faa carreira como director do Museo do Smitsoniano. Al\u00ed publicou varios traballos co seu colega Tarleton Hoffman Bean.\nAdemais, estivo interesado no estudo da historia da ciencia e, sobre todo, no desenvolvemento da ciencia nos Estados Unidos.\nEponimia.\nO x\u00e9nero \"Goodea\" foi dedicado ao seu nome por David Starr Jordan (1851-1931) en 1880, nome que ser\u00eda posteriormente dado \u00e1 familia dos \"Goodeidae\".\nEspecies.\nEntre as especies que levan o seu nome est\u00e1n as seguintes:\nAbreviatura.\nA abreviatura Goode empr\u00e9gase para indicar a como autoridade na descrici\u00f3n e taxonom\u00eda en zoolox\u00eda."}
{"id": "313138", "revid": "29398", "url": "https://gl.wikipedia.org/wiki?curid=313138", "title": "Miguel Torrecilla", "text": ""}
{"id": "313139", "revid": "23204", "url": "https://gl.wikipedia.org/wiki?curid=313139", "title": "Monolene microstoma", "text": "Monolene microstoma \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos b\u00f3tidos, co\u00f1ecida en galego como rapapelos de boca pequena.\nDescrici\u00f3n.\nTr\u00e1tase dun peixe plano duns 20\u00a0cm de lonxitude, sinistro (\u00e9 dicir, con dos ollos situados no lado esquerdo da cabeza), mari\u00f1o, bent\u00f3nico, demersal (batipel\u00e1xico), que vive a profundidades de entre os 25 e os 460 m, que habita nas costas do Atl\u00e1ntico oriental, desde Senegal e o golfo da Guinea at\u00e9 Namibia.\nPesca.\nO rapapelos de boca pequena \u00e9 unha especie comest\u00edbel, e p\u00e9scase nas zonas pesqueiras 34 e 47 (Atl\u00e1ntico centro-leste e Atl\u00e1ntico sueste)."}
{"id": "313140", "revid": "1987", "url": "https://gl.wikipedia.org/wiki?curid=313140", "title": "R\u00edo Guadalent\u00edn", "text": "O Guadalent\u00edn, co\u00f1ecido tam\u00e9n como Sangonera, \u00e9 un r\u00edo do sueste da pen\u00ednsula Ib\u00e9rica que transcorre pola provincia de Almer\u00eda e a Rexi\u00f3n de Murcia cun curso de 121\u00a0km. \u00c9 o principal afluente pola dereita do r\u00edo Segura.\nO seu nome ven do \u00e1rabe \"Oued al Iznain\", \u00absegundo r\u00edo\u00bb, ou \"Oued al Lentin\", \u00abr\u00edo de lodo\u00bb.\nCurso.\nNace na Serra de Mar\u00eda, na provincia de Almer\u00eda. Recibe \u00e1 rambla de Chirivel no Pantano de Pontes, xa na Rexi\u00f3n de Murcia. No mesmo pantano desembocan os r\u00edos Luchena e Turrilla, e dende al\u00ed dir\u00edxese ao sueste pasando por Lorca, onde entra no amplo val do Guadalent\u00edn orixinado por unha foxa tect\u00f3nica, cambiando o rumbo cara ao nord\u00e9s. Recibe \u00e1 rambla Nogalte, que pasa por Puerto Lumbreras, para discorrer despois polos termos de Totana, Alhama de Murcia e Librilla, recibindo tan s\u00f3 a achega de diversas ramblas. Na pedan\u00eda do Paret\u00f3n de Totana comeza unha canle alternativa que desv\u00eda as s\u00faas augas, en caso de enchentes, cara \u00e1 rambla de las Moreras, de Mazarr\u00f3n, de modo que se reduza o caudal no seu curso baixo e a achega ao Segura minimizando o perigo de inundaci\u00f3ns.\n\u00danese ao r\u00edo Segura na Huerta de Murcia, dentro do termo municipal de Murcia, na localidade de Beniaj\u00e1n e augas abaixo da capital. Faino por medio dunha canle artificial chamada canle do Reguer\u00f3n, singular obra de enxe\u00f1ar\u00eda proxectada no s\u00e9culo XVIII por Sebasti\u00e1n Fering\u00e1n, enxe\u00f1eiro militar director das obras do Arsenal de Cartagena, co fin de previr as avenidas xa que a confluencia orixinal estaba augas arriba da cidade de Murcia. Existe unha canle alternativa denominada Reguer\u00f3n Viejo, que desv\u00eda as augas do Guadalent\u00edn en \u00e9poca de crecida ata un punto m\u00e1is baixo, xa na provincia de Alacant, evitando as\u00ed as inundaci\u00f3ns na s\u00faa afluencia co Segura, o que afecta directamente \u00e1s poboaci\u00f3ns de Beniel e Orihuela.\nCaudal.\nO caudal do Guadalent\u00edn \u00e9 moi variable, sendo capaz de pasar dunha sequidade extrema \u00e1 maior das enchentes en apenas cuesti\u00f3n de horas. Por iso \u00e9 co\u00f1ecido como \u00abo r\u00edo m\u00e1is salvaxe de Europa\u00bb. Sen afluentes de importancia, pode clasificarse como un r\u00edo-rambla da zona \u00e1rida do sueste peninsular. O seu reducido r\u00e9xime permanente \u00e9 retido nos pantanos lorquinos de Puentes e Valdeinfierno, onde as augas embalsadas se aproveitan para o regad\u00edo.\nComo consecuencia de chuvias torrenciais, o Guadalent\u00edn alcanza periodicamente caudais espectaculares que causan grandes danos no seu val."}
{"id": "313141", "revid": "10599", "url": "https://gl.wikipedia.org/wiki?curid=313141", "title": "Guadalent\u00edn", "text": ""}
{"id": "313142", "revid": "25871", "url": "https://gl.wikipedia.org/wiki?curid=313142", "title": "Die Austreibung", "text": "Die Austreibung (\"A expulsi\u00f3n\") \u00e9 un filme mudo alem\u00e1n de 1923, dirixido por F. W. Murnau."}
{"id": "313146", "revid": "98629", "url": "https://gl.wikipedia.org/wiki?curid=313146", "title": "Johann Ambrosius Bach", "text": "Johann Ambrosius Bach, nado en Erfurt o 22 de febreiro de 1645 e finado en Eisenach o 20 de febreiro de 1695, foi un m\u00fasico alem\u00e1n, pai do compositor Johann Sebastian Bach.\nTraxectoria.\nO fillo de Christoph Bach (1613\u20131661), Ambrosius naceu en Erfurt, en Turinxia (actualmente en Alema\u00f1a e daquela pertencente ao Sacro Imperio Romano Xerm\u00e1nico), sendo irm\u00e1n xemelgo de Johann Christoph Bach (1645\u20131693). Ambrosius foi empregado como violinista na s\u00faa cidade natal.\nEn 1671 trasladouse a Eisenach (Turinxia), onde entrou a traballar como trompetista da corte e director dos m\u00fasicos da cidade. O 1 de abril de 1668 casou coa s\u00faa primeira muller, Maria Elisabeth L\u00e4mmerhirt, coa que tivo oito fillos, dos cales catro se converteron en m\u00fasicos, entre eles Johann Sebastian. Maria Elisabeth morreu o 3 de maio de 1694, e o 27 de novembro dese mesmo ano casou con Barbara Margaretha (nada Keul, xa enviudara d\u00faas veces). Johann Ambrosius morreu en Eisenach menos de tres meses despois, e seus dous fillos, Johann Jacob Bach e Johann Sebastian Bach, traslad\u00e1ronse a Ohrdruf co seu irm\u00e1n m\u00e1is vello, Johann Christoph Bach.\nFillos.\nJohann Ambrosius tivo oito fillox do seu matrimonio con Maria Elisabeth L\u00e4mmerhirt, deles todos morreron pasado o ano 1700 ag\u00e1s o primeiro fillo, que morreu aos seis meses:"}
{"id": "313148", "revid": "7802", "url": "https://gl.wikipedia.org/wiki?curid=313148", "title": "Condado de Cervera", "text": "O Condado de Cervera \u00e9 un t\u00edtulo nobiliario, que creado por primeira vez polo rei Pedro IV de Arag\u00f3n, actualmente \u00e9 un dos t\u00edtulos vinculados tradicionalmente ao herdeiro da Coroa de Espa\u00f1a, sendo a s\u00faa titular Leonor de Borb\u00f3n.\nHistoria.\nT\u00edtulo creado e\no 27 de xaneiro de 1353 polo rei de Arag\u00f3n, Pedro o Ceremonioso, para o seu fillo e herdeiro, o infante Xo\u00e1n. Este t\u00edtulo, propio dos herdeiros ao trono da Coroa de Arag\u00f3n ir\u00e1 sempre unido ao de Pr\u00edncipe de Xirona dende 1414, compartindo as mesmas vicisitudes.\nDende o 21 de xaneiro de 1977 os t\u00edtulos do herdeiro da antiga Coroa de Arag\u00f3n ostentados de feito polo pr\u00edncipe Filipe de Borb\u00f3n, se ben o real decreto de nomeamento (RD 54/1977, BOE do 22 de xaneiro de 1977) especifica de forma expl\u00edcita o de \"Pr\u00edncipe de Asturias e outros t\u00edtulos vinculados tradicionalmente ao sucesor da Coroa de Espa\u00f1a\". En cuesti\u00f3n sucesoria, a Constituci\u00f3n espa\u00f1ola de 1978 (t\u00edtulo II, art.\u00ba 57.2) indica: \"O Pr\u00edncipe herdeiro, dende o seu nacemento ou dende que se produza o feito que orixine o chamamento ter\u00e1 a dignidade de Pr\u00edncipe de Asturias e os demais t\u00edtulos vinculados tradicionalmente ao sucesor da Coroa de Espa\u00f1a.\"\nEn 1996, nunha visita oficial a Cervera, o Pr\u00edncipe Filipe de Borb\u00f3n asumiu o t\u00edtulo nunha cerimonia de homenaxe popular. Dende a supresi\u00f3n da Coroa de Arag\u00f3n a principios do s\u00e9culo XVIII \u00e9 o primeiro herdeiro real que o ostenta, se ben non fixo uso p\u00fablico del salvo nas ocasionais visitas a Catalu\u00f1a e na cerimonia da s\u00faa voda.\nO 19 de xu\u00f1o de 2014 accede ao trono tras a abdicaci\u00f3n do seu pai Xo\u00e1n Carlos I co nome de Filipe VI, polo que a s\u00faa filla, Leonor de Borb\u00f3n herdou todos os t\u00edtulos vinculados ao herdeiro da Coroa e que antes pertenc\u00edan ao seu pai."}
{"id": "313149", "revid": "10599", "url": "https://gl.wikipedia.org/wiki?curid=313149", "title": "Conde de Cervera", "text": ""}
{"id": "313150", "revid": "10599", "url": "https://gl.wikipedia.org/wiki?curid=313150", "title": "Condesa de Cervera", "text": ""}
{"id": "313151", "revid": "56817", "url": "https://gl.wikipedia.org/wiki?curid=313151", "title": "Se\u00f1or\u00edo de Balaguer", "text": "O Se\u00f1or\u00edo de Balaguer \u00e9 un t\u00edtulo nobiliario, que creado por primeira vez polo rei Afonso V de Arag\u00f3n, actualmente \u00e9 un dos t\u00edtulos vinculados tradicionalmente ao herdeiro da Coroa de Espa\u00f1a, sendo a s\u00faa titular Leonor de Borb\u00f3n.\nHistoria.\nT\u00edtulo creado en 1418 polo rei de Arag\u00f3n Afonso o Magn\u00e1nimo para o seu irm\u00e1n Xo\u00e1n vinculado simbolicamente \u00e1 cidade que fora capital do suprimido condado de Urgell, o dominio do gran rival dos Trast\u00e1mara pola posesi\u00f3n da coroa durante o interregno de Xaime de Urgell. Cando Xo\u00e1n herdou o trono do reino en 1458 outorgou este t\u00edtulo ao seu segundox\u00e9nito, o infante Fernando, que o ostentou cando se presentou para acceder ao trono en 1479. Dende ent\u00f3n foi un t\u00edtulo propio dos herdeiros da Coroa de Arag\u00f3n, sempre unido ao de Pr\u00edncipe de Xirona.\nSituaci\u00f3n actual.\nDende o 21 de xaneiro de 1977 os t\u00edtulos do herdeiro da antiga Coroa de Arag\u00f3n ostentados de feito polo pr\u00edncipe Filipe de Borb\u00f3n, se ben o real decreto de nomeamento (RD 54/1977, BOE do 22 de xaneiro de 1977) especifica de forma expl\u00edcita o de \"Pr\u00edncipe de Asturias e outros t\u00edtulos vinculados tradicionalmente ao sucesor da Coroa de Espa\u00f1a\". En cuesti\u00f3n sucesoria, a Constituci\u00f3n espa\u00f1ola de 1978 (t\u00edtulo II, art.\u00ba 57.2) indica: \"O Pr\u00edncipe herdeiro, dende o seu nacemento ou dende que se produza o feito que orixine o chamamento ter\u00e1 a dignidade de Pr\u00edncipe de Asturias e os demais t\u00edtulos vinculados tradicionalmente ao sucesor da Coroa de Espa\u00f1a.\"\nEn 1990, nunha visita oficial a Balaguer, o Pr\u00edncipe Filipe de Borb\u00f3n asumiu o t\u00edtulo nunha cerimonia de homenaxe popular. Dende a supresi\u00f3n da Coroa de Arag\u00f3n a principios do s\u00e9culo XVIII \u00e9 o primeiro herdeiro real que o ostenta, se ben non fixo uso p\u00fablico del salvo nas ocasionais visitas a Catalu\u00f1a e na cerimonia da s\u00faa voda.\nO 19 de xu\u00f1o de 2014 accede ao trono tras a abdicaci\u00f3n do seu pai Xo\u00e1n Carlos I co nome de Filipe VI, polo que a s\u00faa filla, Leonor de Borb\u00f3n herdou todos os t\u00edtulos vinculados ao herdeiro da Coroa e que antes pertenc\u00edan ao seu pai."}
{"id": "313152", "revid": "10599", "url": "https://gl.wikipedia.org/wiki?curid=313152", "title": "Se\u00f1or de Balaguer", "text": ""}
{"id": "313153", "revid": "10599", "url": "https://gl.wikipedia.org/wiki?curid=313153", "title": "Se\u00f1ora de Balaguer", "text": ""}
{"id": "313154", "revid": "56817", "url": "https://gl.wikipedia.org/wiki?curid=313154", "title": "Comarcas da Rexi\u00f3n de Murcia", "text": "A Rexi\u00f3n de Murcia \u00e9 unha comunidade aut\u00f3noma espa\u00f1ola. O punto segundo do artigo 3 do Estatuto de Autonom\u00eda da Rexi\u00f3n de Murcia prev\u00e9 a creaci\u00f3n de comarcas:\nNon obstante, a Asemblea Rexional de Murcia a\u00ednda non aprobou unha lei de comarcalizaci\u00f3n.\nComarcas.\nA seguinte divisi\u00f3n comarcal foi realizada polo Consello Rexional de Murcia, ente preauton\u00f3mico, en 1980, antes da aprobaci\u00f3n do actual Estatuto de Autonom\u00eda, base\u00e1ndose no informe do seu gabinete t\u00e9cnico. Esta divisi\u00f3n comarcal \u00e9 a que con frecuencia utiliza a administraci\u00f3n rexional."}
{"id": "313158", "revid": "56817", "url": "https://gl.wikipedia.org/wiki?curid=313158", "title": "Huerta de Murcia", "text": "A Huerta de Murcia \u00e9 unha comarca da Rexi\u00f3n de Murcia, situada no interior leste da comunidade, no l\u00edmite coa provincia de Alacant. A s\u00faa capital \u00e9 a cidade de Murcia.\nLimita ao noroeste coa Vega Media del Segura, ao norte coa Comarca Oriental, ao leste coa Vega Baja del Segura (Alacant), ao sur coa comarca do Mar Menor e o Campo de Cartagena, e ao oeste co Bajo Guadalent\u00edn e a comarca do R\u00edo Mula."}
{"id": "313159", "revid": "56817", "url": "https://gl.wikipedia.org/wiki?curid=313159", "title": "Valle de Ricote", "text": "O Valle de Ricote, tam\u00e9n co\u00f1ecido como \"Valle Morisco\", \u00e9 unha comarca da Rexi\u00f3n de Murcia, situada ao norte da comunidade e na conca media do Segura. A s\u00faa capital \u00e9 a cidade de Archena.\nLimita ao norte coa Vega Alta del Segura, ao leste e sueste coa Vega Media del Segura e ao suroeste e oeste coa comarca do R\u00edo Mula."}
{"id": "313160", "revid": "1131", "url": "https://gl.wikipedia.org/wiki?curid=313160", "title": "Porto de Valencia", "text": "O porto de Valencia \u00e9 un porto mar\u00edtimo e industrial situado ao leste da cidade de Valencia, na costa mediterr\u00e1nea.\nLimita ao norte coas praias de les Arenes e a Malva-rosa. Ao sur at\u00f3panse a nova terminal e a zona lox\u00edstica (ZAL), limitando co porto deportivo xunto \u00e1 nova canle do r\u00edo Turia en Pinedo.\nO acceso sur ao porto real\u00edzase pola V-30 Circunvalaci\u00f3n de Valencia, onde comeza a autov\u00eda. Na actualidade est\u00e1 proxectado o acceso norte ao porto en subterr\u00e1neo dende a A-7."}
{"id": "313161", "revid": "1131", "url": "https://gl.wikipedia.org/wiki?curid=313161", "title": "Porto de Alacant", "text": "O porto de Alacant \u00e9 un porto mar\u00edtimo espa\u00f1ol situado na cidade de Alacant, no mar Mediterr\u00e1neo, con actividades comerciais, con transporte de mercador\u00edas e de viaxeiros, pesqueiras e de recreo.\nA declaraci\u00f3n da cidade de Alacant como Porto P\u00fablico do Mediterr\u00e1neo rem\u00f3ntase a 1271, segundo o privilexio outorgado por Afonso X o Sabio. O porto como obra de enxe\u00f1ar\u00eda, un espig\u00f3n de pedra que se interna no mar, non empezar\u00e1 a constru\u00edrse ata 1476, durante o reinado de Xo\u00e1n II de Castela."}
{"id": "313162", "revid": "1131", "url": "https://gl.wikipedia.org/wiki?curid=313162", "title": "Porto de Borriana", "text": "O Porto de Borriana \u00e9 un porto pesqueiro, comercial e deportivo, situado na zona dos Poblats Mar\u00edtims pertencente ao municipio de Borriana, na provincia de Castell\u00f3.\nO porto de Borriana conta cunha superficie total adscrita aprobada de 895.454 m\u00b2, dos cales 203.527 m\u00b2 corresponden \u00e1 zona de servizo en terra. O calado na bocana do porto \u00e9 de 7 metros e dist\u00ednguense 3 usos principais: o pesqueiro, o n\u00e1utico-deportivo e a \u00e1rea de usos complementarios, esta \u00faltima ocupada por unha zona t\u00e9cnica de reparaci\u00f3n naval (estaleiros) e por actividades vinculadas \u00e1 acuicultura.\nO acceso natural ao porto real\u00edzase a trav\u00e9s da estrada CV-185 que une Vila-real con Borriana e cos seus Poblats Mar\u00edtims (do que dista 2\u00a0km).\nO porto de Borriana foi transferido polo Estado \u00e1 Generalitat mediante o Real Decreto 3059/1982, do 24 de xullo, de 1982."}
{"id": "313164", "revid": "56817", "url": "https://gl.wikipedia.org/wiki?curid=313164", "title": "Alternativa por Arz\u00faa", "text": "Alternativa por Arz\u00faa \u00e9 un partido pol\u00edtico local creado no concello de Arz\u00faa polo alcalde e exmembro do Bloque Nacionalista Galego Xos\u00e9 Lu\u00eds Garc\u00eda L\u00f3pez. Nas elecci\u00f3ns locais de 2015 obtivo o 47,42% do voto e 7 de 13 concelleiros na corporaci\u00f3n municipal, tendo as\u00ed a maior\u00eda absoluta."}
{"id": "313166", "revid": "89787", "url": "https://gl.wikipedia.org/wiki?curid=313166", "title": "Pseudorhombus", "text": " \nPseudorhombus \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos e familia dos paralict\u00edidos.\nTr\u00e1tase dun x\u00e9nero de peixes planos que comprenmde varias especies que presentan unha boca dotada de grandes dentes e que, coa excepci\u00f3n de \"P. binii\", encontrado nas augas do Pac\u00edfico suroriental, nas costas do Per\u00fa, habitan na rexi\u00f3n Indo-Pac\u00edfica. A especie m\u00e1is grande do x\u00e9nero alcanza os 40\u00a0cm de lonxitude.\nAlgunhas das s\u00faas especies son de interese pesqueiro.\nTaxonom\u00eda.\nO x\u00e9nero foi descrito en 1862 polo m\u00e9dico e icti\u00f3logo dan\u00e9s Pieter Bleeker, nun trabllo publicado en \"Versl. Meded. Akad. Wet. Amsterdam\", 13, 426.\nEtimolox\u00eda.\nO nome \"Pseudorhombus\" est\u00e1 formado polo elemento do lat\u00edn cient\u00edfico \"pseudo-\", derivado do grego antigo \u03c8\u03b5\u1fe6\u03b4\u03bf\u03c2 \"pse\u1eefdos\", \"falso\", e do nome espec\u00edfico \"rhombus\", do peixe \"Scophthalmus rhombus\" (o curuxo), para indicar que, a\u00ednda que parecidos, non son igguais. Pola s\u00faa parte, \"rhombus\", \"rombo\", deriva do grego antigo \u1fe5\u03cc\u03bc\u03b2\u03bf\u03c2 \"rh\u00f3mbos\", que significa \"algo que xira\", que deriva do verbo \u03c1\u03ad\u03bc\u03b2\u03c9 \"rh\u00e9mb\u014d\", \"xirar en redondo e redondo\", palabra que foi utilizada por Euclides e Arquimedes, queusaron o termo \"rombo s\u00f3lido\" para describir a figura de dous conos que compart\u00edan a base, da que deriva o noso \"rombo\", figura xeom\u00e9trica\".\nSin\u00f3nimo.\nAdemais de polo nome \"Pseudorhombus\" que lle deu Bleeker, o x\u00e9nero co\u00f1\u00e9cese polo sin\u00f3nimo \"Spinirhombus\" (rombo espi\u00f1ento).\nEspecies.\nNa actualidade dentro do x\u00e9nero \"Pseudorhombus\" a Fishase reco\u00f1ece as seguintes 25 especies: \nPor\u00e9n, outras autoridades, como o WoRMS e a EOL, admiten unha especie m\u00e1is."}
{"id": "313167", "revid": "98629", "url": "https://gl.wikipedia.org/wiki?curid=313167", "title": "Pseudorhombus cinnamoneus", "text": "Pseudorhombus cinnamoneus \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos paralict\u00edidos, co\u00f1ecida en galego como rapante do \u00cdndico.\nTaxonom\u00eda.\nA especie foi descrita por primeira vez en 1846 polos naturalistas Coenraad Jacob Temminck (neerland\u00e9s) e Hermann Schlegel (alem\u00e1n), co nome de \"Rhombus cinnamoneus\", sendo posteriormente reclasificada no x\u00e9nero \"Pseudorhombus\".\nPor iso tamn\u00e9n se co\u00f1ece polo sin\u00f3nimo de \"Rhombus cinnamoneus\" .\nCaracter\u00edsticas.\nAs principis caracter\u00edsticas deste peixe son:\nDistribuci\u00f3n.\nEnc\u00f3ntrase no oc\u00e9ano Pac\u00edfico occidental, nas costas do mar da China Meridional, entre os 34\u00b0 N e os 4\u00b0 N, desde o sur da China e as Filipinas. e nas do Xap\u00f3n, a profundidades de entre os 20 aos 164 m.\nH\u00e1bitat e biolox\u00eda.\nHabita en fondos de areosos e lamacentos das costas pouco profundas ou ba\u00edas at\u00e9 os 164 m de profuincidade. Alim\u00e9ntase de pequenos peixes e crust\u00e1ceos bent\u00f3nicos.\nLonxevidade.\nO exemplar m\u00e1is vello capturado ti\u00f1a 5 anos.\nPesca e utilizaci\u00f3n.\nCapt\u00farase con redes de arrastre de fondo, nas zonas pesqueiras 61 e 71 (Pac\u00edfico]] noroste e centro-oeste, respectivamente.\nComercial\u00edzase principalmente en fresco."}
{"id": "313168", "revid": "85894", "url": "https://gl.wikipedia.org/wiki?curid=313168", "title": "Cecilia V\u00e1zquez", "text": "Cecilia V\u00e1zquez Su\u00e1rez, nada en Betanzos en 1977, \u00e9 unha avogada e pol\u00edtica galega do PPdeG.\nTraxectoria.\nLicenciada en dereito pola Universidade de Vigo. Responsable da Oficina transfronteiriza de informaci\u00f3n xuvenil Galicia-Norte de Portugal (2009-2010), foi presidenta da asociaci\u00f3n xuvenil Brigantium (1999-2012) e coordinadora da rede galega de dinamizaci\u00f3n xuvenil (2011-2015). Foi nomeada directora xeral de Xuventude, Participaci\u00f3n e Voluntariado en xu\u00f1o de 2015. Foi cesada en decembro de 2018, ao ser candidata polo PPdeG \u00e1 alcald\u00eda de Betanzos, sendo substitu\u00edda por Cristina Pichel Toimil."}
{"id": "313169", "revid": "89787", "url": "https://gl.wikipedia.org/wiki?curid=313169", "title": "Syacium", "text": "Scyacium \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos e familia dos paralict\u00edidos.\nCatacter\u00edsticas.\nTr\u00e1tase dun x\u00e9nero de peixes planos que comprende varias especies que presentan unha boca dotada de grandes dentes e que habitan nas costas dos oc\u00e9anos Atl\u00e1ntico e Pac\u00edfico.\nCoa excepci\u00f3n de \"S. guineensis\", da costa atl\u00e1ntica de \u00c1frica, todas as especies son prop\u00ecas das augas das Am\u00e9ricas.\nA especie m\u00e1is grande do x\u00e9nero alcanza os 40\u00a0cm de lonxitude.\nAlgunhas das s\u00faas especies son de interese pesqueiro.\nTaxonom\u00eda.\nO x\u00e9nero foi descrito en 1842 polo naturalista italiano Camillo Ranzani.\nSin\u00f3nimos.\nAdemais de polo nome \"Syacium\" que lle deu Ranzani, o x\u00e9nero co\u00f1\u00e9cese polos sin\u00f3nimos:\nEspecies.\nNa actualidade dentro do x\u00e9nero \"Syacium\" a FishBase reco\u00f1ece as seguintes 8 especies: "}
{"id": "313170", "revid": "23204", "url": "https://gl.wikipedia.org/wiki?curid=313170", "title": "Lingua fon", "text": "A lingua fon (nome nativo: \"f\u0254\u0300ngb\u00e8\") \u00e9 unha lingua gbe que pertence \u00e1 pola volta-n\u00edxer das linguas n\u00edxer-congo. O fon f\u00e1lase en Ben\u00edn por case 1,7 mill\u00f3ns de persoas da etnia fon. \u00d3 igual que outras linguas gbe, o fon \u00e9 unha lingua anal\u00edtica cunha orde de palabras suxeito verbo obxecto."}
{"id": "313171", "revid": "23204", "url": "https://gl.wikipedia.org/wiki?curid=313171", "title": "Fon gb\u00e8", "text": ""}
{"id": "313172", "revid": "23204", "url": "https://gl.wikipedia.org/wiki?curid=313172", "title": "Camillo Ranzani", "text": "Camillo Ranzani, nado o 22 de xu\u00f1o de 1775 en Bolo\u00f1a, Emilia-Roma\u00f1a, e finado na mesma cidade o 23 de abril de 1841, foi un abade e naturalista italiano.\nTraxectoria.\nDesde 1824 a 1826 foi profesor de ciencias naturais na universidade de Bolo\u00f1a, onde o entom\u00f3logo belga Pierre L\u00e9onard Van Der Linden foi un dos seus alumnos.\nDescribiu e nomeou diversos taxons, entre eles:\nAbreviatura.\nA abreviatura Ranzani empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "313173", "revid": "89787", "url": "https://gl.wikipedia.org/wiki?curid=313173", "title": "Bachfest Leipzig", "text": "O Bachfest Leipzig (en galego Festival Bach de Leipzig) \u00e9 un festival de m\u00fasica que se celebra anualmente na cidade de Leipzig (Saxonia, Alema\u00f1a), onde J. S. Bach traballou como Thomaskantor dende 1723 ata a s\u00faa morte en 1750.\nHistoria.\nA cidade acolleu por primeira vez o festival en 1904, organizado pola Neue Bachgesellschaft, e despois formalmente dende 1908. Frecuentemente faise referencia ao festival como \"Bachwochen\" (Semanas de Bach) ou \"Bachtage\" (D\u00edas de Bach). Dende 1999, o festival \u00e9 organizado polo Bach-Archiv en representaci\u00f3n da cidade de Leipzig, que para cada edici\u00f3n prop\u00f3n un tema diferente.\nCada ano hai aproximadamente 100 eventos individuais durante o Bachfest, que comeza co concerto de inauguraci\u00f3n dirixido por quen ostente o cargo de Thomaskantor nese momento (actualmente Georg Christoph Biller). O concerto final tradicionalmente \u00e9 unha interpretaci\u00f3n da \"Misa en si menor de Bach na Thomaskirche (Igrexa de Santo Tom\u00e1s) de Leipzig."}
{"id": "313174", "revid": "89787", "url": "https://gl.wikipedia.org/wiki?curid=313174", "title": "Internationale Bachakademie Stuttgart", "text": "A Internationale Bachakademie Stuttgart \u00e9 unha fundaci\u00f3n con sede en Stuttgart, creada en 1981 por Helmuth Rilling para fomentar concertos internacionais e obradoiros, entre eles o Musikfest Stuttgart, adicado especialmente \u00e1 m\u00fasica de Johann Sebastian Bach en relaci\u00f3n coa composici\u00f3n dos nosos d\u00edas. Hans-Christoph Rademann foi designado director da fundaci\u00f3n o 1 de xu\u00f1o de 2013.\nMusikfest Stuttgart.\nA fundaci\u00f3n ten organizado numerosas series de concertos entre as que se incl\u00fae o \"Musikfest Stuttgart\" (ata 2008 \"Europ\u00e4isches Musikfest Stuttgart\"), celebrado con car\u00e1cter anual.\n\"Ensembles\".\nTen apoiado aos \"ensembles\" G\u00e4chinger Kantorei, Bach-Collegium Stuttgart e o anual Festivalensemble Stuttgart, e levou a cabo clases maxistrais e recitais con car\u00e1cter did\u00e1ctico.\nInternational collaboration.\nA Bachakademie Stuttgart ten colaborado co Oregon Bach Festival e outras Academias Bach en Caracas, Buenos Aires, Toquio, Osaca, Sendai, Budapest, Cluj-Napoca, Cracovia, Krasnoyarsk, Moscova, Praga, Riga, Tal\u00edn, Atenas, e tam\u00e9n coa Israel Philharmonic Orchestra.\nEn 1994 a Internationale Bachakademie Stuttgart recibiu o \"UNESCO Music Prize\" do International Music Council.\nEncargos.\nEncargou composici\u00f3ns coma o \"Requiem of Reconciliation\" en 1995, en 2000 obras para o proxecto \"Passion 2000\" de Sofia Gubaidulina (\"Johannes-Passion\"), Tan Dun (\"Water Passion After St. Matthew\"), Osvaldo Golijov (\"La Pasi\u00f3n seg\u00fan San Marcos\"), e Wolfgang Rihm, ou en 2009 \"Messiah\" de Sven-David Sandstr\u00f6m, estreada no Oregon Bach Festival e tam\u00e9n interpretada no Rheingau Musik Festival e no Berliner Philharmonie.\nGravaci\u00f3ns.\nNo ano 2000 publicou unha \"Edition Bachakademie\u201c con todas as obras de Bach en 172 CDs co selo H\u00e4nssler Classic de H\u00e4nssler Verlag, posteriormente en 2010 para o 75\u00ba aniversario de Rilling como un iPod Bach."}
{"id": "313175", "revid": "98629", "url": "https://gl.wikipedia.org/wiki?curid=313175", "title": "Hulk (filme)", "text": "Hulk \u00e9 un filme estadounidense dirixido por Ang Lee que se estreou no 2003. Bas\u00e9ase no personaxe de banda dese\u00f1ada de Marvel Comics Hulk. Est\u00e1 protagonizado por Eric Bana, que interpreta o Dr. Bruce Banner, por Jennifer Connelly, Sam Elliott, Josh Lucas e Nick Nolte. O filme explora a orixe de Bruce Banner, que despois dun accidente de laboratorio no que queda exposta a radiaci\u00f3n gamma adquire a habilidade de converterse nun monstro xigante verde cando se anoxa.\nUnha reestrea baseada no mesmo personaxe, titulada \"The Incredible Hulk\", foi estreada o 13 de setembro de 2008."}
{"id": "313176", "revid": "89787", "url": "https://gl.wikipedia.org/wiki?curid=313176", "title": "Th\u00fcringer Bachwochen", "text": "O Th\u00fcringer Bachwochen (en galego Semanas Bach de Turinxia) \u00e9 un festival de m\u00fasica barroca en honor ao compositor Johann Sebastian Bach. \u00c9 o maior festival de m\u00fasica cl\u00e1sica de Turinxia, Alema\u00f1a. O seu director art\u00edstico dende 2004 \u00e9 o organista da Catedral de Erfurt Silvius von Kessel.\nHistoria.\nEn 1992, celebrouse por primeira vez o Th\u00fcringer Bachwochen. Despois de ser abandonado, foi recuperado en 2005, comezando coa fundaci\u00f3n do novo programado e reorganizado \"Thuringia Bach Festival e. V.\". Dende aquela, converteuse nun importante festival de m\u00fasica. A inclusi\u00f3n de lugares aut\u00e9nticos relacionados con Bach faino \u00fanico m\u00e1is al\u00f3 de Turinxia. En 2011 o Th\u00fcringer Bachwochen recibiu o premio de mercadotecnia \"Leuchtt\u00fcrme der Tourismuswirtschaft\" outorgado pola industria do turismo, e en 2012 o \"Tourismuspreis\" por parte do goberno de Turinxia. O 50 % dos 15.800 visitantes ese ano eran turistas.\nBuscouse achegar a m\u00fasica cl\u00e1sica aos m\u00e1is novos coa creaci\u00f3n dos concertos denominados \"Generation Bach\". Isto foi feito por exemplo coa inclusi\u00f3n de concertos \"crossover\" en sedes infrecuentes do festival (\"Variaci\u00f3ns Goldberg\" con DJ e cantante gospel, cine, concertos en escolas, entre outros).\nPolo festival te\u00f1en pasado destacados artistas como Ton Koopman, Olivier Latry, a Cappella Amsterdam, Martin Stadtfeld, Sol Gabetta, os Berliner Barock Solisten, o Collegium Vocale Gent dirixido por Philippe Herreweghe, o T\u00f6lzer Knabenchor e o Dresdner Kreuzchor.\nLocalizaci\u00f3ns.\nAs sedes do festival var\u00edan cada ano. Entre elas est\u00e1n:"}
{"id": "313187", "revid": "1131", "url": "https://gl.wikipedia.org/wiki?curid=313187", "title": "Johann Balthasar Held", "text": "Johann Balthasar Held, finado en 1709, foi un respectado construtor de \u00f3rganod en L\u00fcneburg e Stettin.\nTraxectoria.\nHeld foi traballador do taller de Georg Nitrowski en Gda\u0144sk (Danzig) entre 1672 e 1675, e posteriormente mestre traballador do taller de Arp Schnitger. Entre outros traballos, Held axudou na construci\u00f3n do \u00f3rgano de St.-Katharinenkirche. Logo de traballar no \u00f3rgano de Martinikerk en Groningen entre 1691 e 1692, Held trasladouse a L\u00fcbeck, onde levou a cabo varios proxectos de \u00f3rganos, as\u00ed como reparar o \u00f3rgano de Dietrich Buxtehude en 1695. En 1701, co\u00f1eceu a Johann Sebastian Bach en L\u00fcneburg mentres realizaba reparaci\u00f3ns no \u00f3rgano da Igrexa de San Miguel da cidade alem\u00e1. Con el o xove Bach aprendeu m\u00e1is sobre a construci\u00f3n de \u00f3rganos. Morreu en 1709."}
{"id": "313191", "revid": "23204", "url": "https://gl.wikipedia.org/wiki?curid=313191", "title": "Dornheim", "text": "Dornheim \u00e9 un concello do distrito de Ilm-Kreis, en Turinxia (Alema\u00f1a). Forma parte do Verwaltungsgemeinschaften de Riechheimer Berg.\nA principal atracci\u00f3n da vila \u00e9 a s\u00faa igrexa, onde o 17 de outubro de 1707 o compositor alem\u00e1n Johann Sebastian Bach casou coa s\u00faa primeira muller, Maria Barbara Bach."}
{"id": "313199", "revid": "1888", "url": "https://gl.wikipedia.org/wiki?curid=313199", "title": "Resultados de BRM", "text": "Resultados do equipo BRM no Campionato Mundial de F\u00f3rmula Un e dos coches BRM noutros equipos.\nResultados completos no Campionato Mundial de F\u00f3rmula Un.\nResultados do equipo oficial.\nA seguinte t\u00e1boa detalla os resultados completos nos grandes premios do Campionato Mundial para o equipo BRM de f\u00f3rmula 1.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2020 Pilotos que non terminaron o Gran Premio, pero se clasificaron ao completar m\u00e1is do 90% da distancia de carreira.\nOutros coches BRM.\nResultados nos Grandes Premios do Campionato Mundial logrados polos equipos que utilizaron coches BRM non oficiais. Os puntos anotados por estes coches contan para o campionato de construtores de BRM.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nV\u00e9xase tam\u00e9n.\nOutros artigos.\nBRM"}
{"id": "313208", "revid": "98629", "url": "https://gl.wikipedia.org/wiki?curid=313208", "title": "Syacium micrurum", "text": "Syacium micrurum \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos paralict\u00edidos, co\u00f1ecida en galego como rapapelos de escamas pequenas ou rasc\u00f3n de escamas pequenas.\nTaxonom\u00eda.\nA especie foi descrita por primeira vez en 1842 polo naturalista italiano Camillo Ranzani.\nSin\u00f3nimos.\nAdemais do nome que lle deu Ranzani, e que \u00e9 o actualmente v\u00e1lido, ao longo do tempo a especie co\u00f1eceuse tam\u00e9n polos seguintes sin\u00f3nimos:\nCaracter\u00edsticas.\nAs principis caracter\u00edsticas deste peixe son:\nH\u00e1bitat, distribuci\u00f3n e biolox\u00eda.\nTr\u00e1tase dun peixe mari\u00f1o, batipel\u00e1xico, que habita a profundidades de entre 1 e 412 m, sobre fondos de grava, lama ou area da plataforma continental, no Atl\u00e1ntico occidental, entre os 30\u00b0 N e os 23\u00b0 S, desde o Canad\u00e1 at\u00e9 a Florida (Estados Unidos) e, por Suram\u00e9rica, at\u00e9 S\u00e3o Paulo (Brasil). O rexistros de \"Syacium micrurum\" no Atl\u00e1ntico oriental corresponden realmente \u00e1 especie \"Syacium guineensis\" .\nAlim\u00e9ntase de vermes e crust\u00e1ceos.\nPesca.\nCapt\u00farase nas zonas onde habita."}
{"id": "313209", "revid": "98629", "url": "https://gl.wikipedia.org/wiki?curid=313209", "title": "Cynoglossus browni", "text": "Cynoglossus browni \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos, familia dos cinogl\u00f3sidos e subfamilia dos cinoglosinos, co\u00f1ecido en galego como lingua de can de Nixeria.\nTaxonom\u00eda.\nA especie foi descrita en 1949 polo icti\u00f3logo franc\u00e9s Paul Chabanaud. \nSin\u00f3nimos.\nAo longo do tempo foi co\u00f1ecida tam\u00e9n polo sin\u00f3nimo \"Cynoglossus senegalensis browni\" .\nCaracter\u00edsticas.\n\u00c9 un peixe plano de corpo ovalado, coa marxe anterior da cabeza semicircular, e rematado nunha cola que se vai estreitando progresivamente, que pode chegar a medir at\u00e9 40.2\u00a0cm de lonxitude, a\u00ednda que os esp\u00e9cimes apa\u00f1ados na pesca adoitan roldar os 30\u00a0cm.\nH\u00e1bitat, distribuci\u00f3n e biolox\u00eda.\n\u00c9 unha especie mari\u00f1a, demersal, que habita en augas costeiras tropicais sobre fonodos areosos e lamacentos, a profundidades de entre os 15 aos 40 m, no Atl\u00e1ntico oriental, entre os 16\u00b0 N e os 5\u00b0 S, desde o Senegal at\u00e9 Angola.\nAlim\u00e9ntase dunha ampla gama de invertebrados bent\u00f3nicos.\nPesca.\n\"Cynoglossus browni\" \u00e9 unha especioe comest\u00edbel, que se pesca nas zonas 34 e 47 (Atl\u00e1ntico centro-oriental e sueste, respectivamente)."}
{"id": "313213", "revid": "98629", "url": "https://gl.wikipedia.org/wiki?curid=313213", "title": "Prey (filme de 2007)", "text": "Prey \u00e9 un filme estadounidense de terror dirixido por Darrell Roodt que se estreou no 2007. Bas\u00e9ase nun gui\u00f3n de Jeff Wadlow, Beau Bauman e Roodt, e est\u00e1 protagonizado por Bridget Moynahan, Peter Weller e Carly Schroeder."}
{"id": "313216", "revid": "89787", "url": "https://gl.wikipedia.org/wiki?curid=313216", "title": "Ahora Madrid", "text": "Ahora Madrid \u00e9 un partido pol\u00edtico espa\u00f1ol, autodefinido como \u00abcandidatura cidad\u00e1 de unidade popular\u00bb e constitu\u00eddo en \u00abpartido instrumental sen vida org\u00e1nica\u00bb, co obxectivo de presentarse \u00e1s elecci\u00f3ns municipais de 2015 no Concello de Madrid.\nNo proxecto confl\u00faen Podemos e Ganemos Madrid, plataforma electoral cidad\u00e1 inspirada por Guanyem Barcelona e na que participan cidad\u00e1ns a nivel particular e membros de Equo e de Por Un Mundo M\u00e1s Justo. Tam\u00e9n integr\u00e1ronse na candidatura antigos membros de Izquierda Unida Comunidad de Madrid e mesmo recibiu o apoio de cargos p\u00fablicos desta e do Partido Comunista de Madrid. As\u00ed mesmo conta co apoio de Convocatoria por Madrid.\nObtivo 20 dos 57 concelleiros nas elecci\u00f3ns, encabezados por Manuela Carmena, actual alcaldesa da cidade. Foi investida o 13 de xu\u00f1o de 2015 co apoio do PSOE."}
{"id": "313221", "revid": "22570", "url": "https://gl.wikipedia.org/wiki?curid=313221", "title": "Jack Albertson", "text": "Jack Albertson, nado en Malden (Massachusetts) o 16 de xu\u00f1o de 1907 e finado en Hollywood Hills (California) o 25 de novembro de 1981 foi un actor estadounidense.\nTraxectoria.\nAlbertson naceu en Massachusetts, fillo dos inmigrantes xudeus nados en Rusia, Flora Craft e Leopold Albertson. A s\u00faa irm\u00e1 era a actriz Mabel Albertson. A nai de Albertson tra\u00eda o di\u00f1eiro \u00e1 casa traballando nunha f\u00e1brica de zapatos.\nAlbertson foi expulsado do instituto e marchou a Nova York para intentar traballar no espect\u00e1culo. Como era pobre para alugar un cuarto en inverno tivo que durmir no metro. O seu primeiro traballo real foi nun vodevil. No teatro traballou ademais como bailar\u00edn.\nParticipou en m\u00e1is de trinta filmes, ga\u00f1ando en 1968 o Oscar ao mellor actor secundario. Interveu ademais en programas de radio e moitas series de televisi\u00f3n."}
{"id": "313222", "revid": "23204", "url": "https://gl.wikipedia.org/wiki?curid=313222", "title": "Ed Begley", "text": "Edward James \"Ed\" Begley, Sr., nado en Hartford (Connecticut) o 25 de marzo de 1901 e finado en Hollywood (California) o 28 de abril de 1970 foi un actor estadounidense.\nTraxectoria.\nBegley naceu en Connecticut, fillo dos inmigrantes irlandeses Hannah Clifford e Michael Joseph Begley. Despois de abandonar o colexio escapou varias veces da casa para traballar en \"carnavais, feiras e pequenos circos.\" Tam\u00e9n vendeu cepillos, repartiu leite e serviu na mari\u00f1a.\nComezou a s\u00faa carreira art\u00edstica como actor de radio e de teatro en Broadway na s\u00faa adolescencia. A finais da d\u00e9cada de 1940 comezou a aparecer en papeis secundarios no cinema e comezou na televisi\u00f3n en 1952. En 1962 ga\u00f1ou o Oscar ao mellor actor secundario por \"Doce paxaro de xuventude\" (1962)."}
{"id": "313223", "revid": "89787", "url": "https://gl.wikipedia.org/wiki?curid=313223", "title": "Joan Rib\u00f3", "text": "Joan Rib\u00f3 i Canut, nado en Manresa (Barcelona) o 17 de setembro de 1947, \u00e9 un catedr\u00e1tico de secundaria e pol\u00edtico espa\u00f1ol, actual alcalde de Valencia por Comprom\u00eds per Val\u00e8ncia.\nTraxectoria.\nNado en Manresa, viviu en Adrall (Ribera d'Urgellet, Lleida) ata que se despraza a Barcelona para realizar os estudos de bacharelato. Estudou enxe\u00f1ar\u00eda agr\u00f3noma na Universidade Polit\u00e9cnica de Valencia diplom\u00e1ndose posteriormente en tecnolox\u00eda de alimentos. Realizou o doutoramento no Instituto agroqu\u00edmicos de Valencia, onde despois continuou en tarefas de investigaci\u00f3n arredor de praguicidas non contaminantes. Neste per\u00edodo publicou oito traballos de investigaci\u00f3n e dirixiu tres memorias de licenciatura e tres teses doutorais para as facultades de Qu\u00edmicas e Biol\u00f3xicas da Universidade de Valencia.\nFoi profesor durante sete anos da Universidade Polit\u00e9cnica de Valencia nas Escolas Superiores de Enxe\u00f1eiros Agr\u00f3nomos e Industriais onde asumiu durante dous anos o cargo de Director do Departamento de Qu\u00edmica (con car\u00e1cter de interino). En 1978 aprobou as oposici\u00f3ns de profesor agregado de F\u00edsica e Qu\u00edmica de Ensino Medio. Cinco anos m\u00e1is tarde obtivo por concurso de oposici\u00f3n a praza de catedr\u00e1tico. Dende ese momento desenvolveu o seu labor docente nos institutos de Bacharelato de Manises, os de Valencia (Sorolla e Distrito Mar\u00edtimo) e o de Meliana, onde actualmente ten praza en excedencia para ser concelleiro no concello da cidade de Valencia.\nActividade pol\u00edtica.\nA s\u00faa actividade pol\u00edtica comeza coa participaci\u00f3n na constituci\u00f3n do Sindicato Democr\u00e1tico dende posici\u00f3ns ideol\u00f3xicas cristi\u00e1s progresistas, pr\u00f3ximas \u00e1 Teolox\u00eda da liberaci\u00f3n (HOAC e Cristi\u00e1ns polo Socialismo). Ingresa no Partit Comunista del Pa\u00eds Valenci\u00e0 cando se constit\u00fae a Xunta Democr\u00e1tica, convert\u00e9ndose en Secretario Xeral de EUPV na cidade de Valencia do 1992 ata 1997, cando \u00e9 elixido Secretario Xeral de EUPV en deixar o cargo Albert Taberner. En 2003 deixa o cargo (agora co\u00f1ecido co nome de Coordinador Xeral) en mans de Gl\u00f2ria Marcos. Rib\u00f3 tam\u00e9n formou parte das primeiras executivas de CCOO de Ensino sendo elixido delegado sindical en d\u00faas elecci\u00f3ns sindicais.\nFoi defensor das alianzas electorais con terceiros partidos, primeiro a chamada L'Entesa \u00e1s elecci\u00f3ns auton\u00f3micas de 2003 e despois de Comprom\u00eds pel Pa\u00eds Valenci\u00e0 nas elecci\u00f3ns auton\u00f3micas de 2007.\nFoi deputado nas Cortes Valencianas entre 1995 e 2007. Dende 1999, ano en que \u00e9 candidato por primeira vez na presidencia da Generalitat Valenciana, foi s\u00edndic do grupo parlamentario de EUPV. En 2003 anuncia que deixa o cargo de Coordinador Xeral de EUPV, sendo o voceiro do grupo parlamentario das Cortes Valencianas ata o final da lexislatura. Entre 2007 e 2010 deixa a pol\u00edtica activa e retorna \u00e1 s\u00faa actividade profesional, a de profesor de secundaria no instituto de Meliana.\nA ra\u00edz da crise de EUPV, na que Esquerra Unida se partiu en dous, alg\u00fans dirixentes foron expulsados o mes de abril de 2008, como o propio Rib\u00f3, ou abandonaron a formaci\u00f3n. En 2010, Joan Rib\u00f3 volve \u00e1 primeira plana pol\u00edtica ao ser proclamado candidato de Coalici\u00f3 Comprom\u00eds \u00e1 alcald\u00eda de Valencia nas elecci\u00f3ns municipais de 2011. A s\u00faa candidatura recibiu m\u00e1is do 9% dos votos, e converteuse en terceira forza na casa do concello municipal con 3 concelleiros.\nDende a s\u00faa creaci\u00f3n en xullo de 2012, Joan Rib\u00f3 \u00e9 un dos dous voceiros de estrutura na executiva de Comprom\u00eds.\nPres\u00e9ntase novamente \u00e1s elecci\u00f3ns municipais en 2015, nas que Comprom\u00eds acada os 9 concelleiros. Joan Rib\u00f3 \u00e9 investido alcalde de Valencia cos votos do seu partido, o PSPV e Val\u00e8ncia en Com\u00fa."}
{"id": "313224", "revid": "25871", "url": "https://gl.wikipedia.org/wiki?curid=313224", "title": "Leos Carax", "text": "Alex Christophe Dupont, nado en Suresnes (Altos do Sena) o 22 de novembro de 1960 \u00e9 un director de cinema, guionista e cr\u00edtico franc\u00e9s, co\u00f1ecido como Leos Carax ([le\u0254s karaks]). O seu nome profesional \u00e9 un anagrama do seu nome real, 'Alex', e de 'Oscar'.\nTraxectoria.\nLeos Carax naceu nos suburbios de Par\u00eds, fillo de pai franc\u00e9s e nai estadounidense.\nComezou a s\u00faa carreira cinematogr\u00e1fica cunha serie de curtametraxes e como cr\u00edtico, antes de estrear \"Boy Meets Girl\" (1984). Este traballo estableceu a reputaci\u00f3n de Carax co seu estilo visual. Supuxo ademais a primeira colaboraci\u00f3n co actor Denis Lavant e co director de fotograf\u00eda Jean-Yves Escoffier. Seguiu a continuaci\u00f3n \"Mauvais Sang\" (1986) que continuou a explorar as complexidades do amor nos tempos modernos a trav\u00e9s dun punto de vista m\u00e1is escuro e criminal. O filme \u00e9 unha clara homenaxe \u00e1 Nouvelle Vague e o uso de actrices como Juliette Binoche foi unha proba do tributo \u00e1s s\u00faas influencias, especialmente Jean-Luc Godard.\nCinco anos despois dirixiu \"Les Amants du Pont-Neuf\", que se converteu nunha cara obra cando as autoridades parisienses s\u00f3 aceptaron unha rodaxe de dez d\u00edas na Pont Neuf. A reacci\u00f3n aos problemas de filmar nunha ponte p\u00fablica levaron a constru\u00edr un modelo da ponte no sur de Francia. Por\u00e9n, o primeiro d\u00eda de rodaxe Denis Lavant feriuse gravemente no polgar e houbo que atrasar a filmaci\u00f3n un mes. As dificultades financeiras prolongaron a\u00ednda m\u00e1is o tempo. O filme foi un \u00e9xito de cr\u00edtica e abriu a porta a facer un traballo m\u00e1is experimental na s\u00faa cuarta longametraxe, \"Pola X\", adaptaci\u00f3n dun conto sobre o incesto de Herman Melville.\nVolveu ao cinema en 2012 con \"Holy Motors\" de novo con Denis Lavant."}
{"id": "313225", "revid": "47401", "url": "https://gl.wikipedia.org/wiki?curid=313225", "title": "L\u00e9os Carax", "text": ""}
{"id": "313226", "revid": "10599", "url": "https://gl.wikipedia.org/wiki?curid=313226", "title": "Joan Rib\u00f3 i Canut", "text": ""}
{"id": "313227", "revid": "1131", "url": "https://gl.wikipedia.org/wiki?curid=313227", "title": "Bruno Nuytten", "text": "Bruno Nuytten, nado en Melun (Sena e Marne) o 28 de agosto de 1945 \u00e9 un director de fotograf\u00eda franc\u00e9s convertido en director de cinema.\nTraxectoria.\nCo seu primeiro filme como director, \"Camille Claudel\", ga\u00f1ou o C\u00e9sar ao mellor filme en 1989. O filme estaba protagonizado e producido por Isabelle Adjani, coa que ti\u00f1a un fillo, e que ga\u00f1ou o Oso de Prata \u00e1 mellor actriz no Festival de Berl\u00edn. O seu seguinte filme, Albert Souffre, tam\u00e9n moi emocional, est\u00e1 ambientado en tempos contempor\u00e1neos.\nTraballou tam\u00e9n como director de fotograf\u00eda e como profesor na escola nacional de cinema de Francia La F\u00e9mis."}
{"id": "313228", "revid": "25871", "url": "https://gl.wikipedia.org/wiki?curid=313228", "title": "Gran Premio de Alema\u00f1a de 1984", "text": "O Gran Premio de Alema\u00f1a de F\u00f3rmula 1 de (oficialmente o Gro\u00dfer Preis von Deutschland) foi unha carreira de F\u00f3rmula 1 que se celebrou en Hockenheimring o 5 de agosto de 1984. Foi a und\u00e9cima rolda da tempada de . A carreira foi o 43\u00ba Gran Premio de Alema\u00f1a e o noveno, que se celebrou en Hockenheim. A carreira levouse a cabo sobre 45 voltas ao circu\u00edto de 6\u00b4797 quil\u00f3metros para unha distancia total de carreira de 306 quil\u00f3metros.\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "313229", "revid": "89787", "url": "https://gl.wikipedia.org/wiki?curid=313229", "title": "Paraplagusia", "text": "Paraplagusia \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos, familia dos cinogl\u00f3sidos e subfamilia dos cinoglosinos.\nO x\u00e9nero comprende seis especies propias da rexi\u00f3n Indo-Pac\u00edfica, onde se encontran comunmente en augas pouco profundas sobre fondos lamacentos ou areosos. A especie m\u00e1is grande alcanza os 35\u00a0cm de lonxitude.\nTaxonom\u00eda.\nO x\u00e9nero foi creado en 1865 polo naturalista e icti\u00f3logo neerland\u00e9s Pieter Bleeker.\nSin\u00f3nimos.\nAdemais de polo nome \"Paraplagusia\", o x\u00e9nero foi co\u00f1ecido polo sin\u00f3nimo \"Rhinoplagusia\" .\nEspecies.\nNa actualidade no x\u00e9nero reco\u00f1\u00e9cense as seguintes 6 especies: \nPor\u00e9n, alg\u00fans autores consideran unha especie m\u00e1is, \"Paraplagusia unicolor\" , mentres que outros, como Kottelat, cambian o nome de \"Paraplagusia blochii\" polo de \"Paraplagusia bleekeri\" ."}
{"id": "313230", "revid": "22795", "url": "https://gl.wikipedia.org/wiki?curid=313230", "title": "Salobre", "text": ""}
{"id": "313231", "revid": "22570", "url": "https://gl.wikipedia.org/wiki?curid=313231", "title": "Gran Premio de Austria de 1984", "text": "O Gran Premio de Austria de 1984 foi unha carreira do Campionato do Mundo F\u00f3rmula 1 celebrada no Circu\u00edto de \u00d6sterreichring o 19 de agosto de 1984. Foi a 12\u00aa carreira da tempada de F\u00f3rmula Un de , o 17\u00ba Gran Premio de Austria e o d\u00e9cimo quinto que se celebrou en \u00d6sterreichring. A carreira levouse a cabo sobre 51 voltas ao circu\u00edto de 5\u00b4942 quil\u00f3metros para unha distancia total de carreira de 303 quil\u00f3metros. Tam\u00e9n foi o 400\u00ba Gran Premio do Campionato do Mundo celebradas desde o campionato comezou en .\nResumo.\nO McLaren de Niki Lauda tomou a dianteira no campionato do mundo coa 23\u00ba vitoria da s\u00faa carreira. Segundo foi o defensor do campionato Nelson Piquet no seu Brabham - BMW, co Ferrari de Michele Alboreto completando o podio en terceiro lugar.\nAlain Prost, compa\u00f1eiro de equipo de Lauda e l\u00edder do Campionato do Mundo ao iniciar a carreira, non puido terminar logo de trompear sobre unha mancha de aceite na volta 28. Prost marchaba no segundo lugar detr\u00e1s de Piquet no momento do seu trompo. Piquet pasou sobre o aceite primeiro e logrou manter o seu coche na pista malia un trallazo no aceite. Pero Prost ti\u00f1a problemas na selecci\u00f3n de marchas e pasou sobre a mancha de aceite cunha man no volante e a outra na panca de cambios para manter a marcha do seu McLaren - TAG. Como resultado, non puido controlar o coche e trompeou, como consecuencia tivo que retirarse. Lauda pasou a ser segundo detr\u00e1s de Piquet que estaba tendo problemas de pneum\u00e1ticos. Logo de tomar a dianteira Lauda descubriu de s\u00fapeto que non pod\u00eda engrenar as marchas e parec\u00eda que a s\u00faa carreira terminara cando desacelerou significativamente, mentres trataba desesperadamente de engrenar unha marcha. O problema resultou ser temporal e pronto o McLaren \u00eda de novo a velocidade e logrou o seu 23\u00ba triunfo.\nOutro piloto austr\u00edaco Gerhard Berger, que chegar\u00eda a ga\u00f1ar 10 grandes premios antes de retirarse ao final da tempada , fixo a s\u00faa debut na F\u00f3rmula Un en \u00d6sterreichring, terminando 12\u00ba e \u00faltimo no seu ATS - BMW. O terceiro austr\u00edaco na carreira, Jo Gartner, retirouse logo de s\u00f3 6 voltas con problemas de motor no seu Osella - Alfa Romeo.\nRenault, que ga\u00f1ara o Gran Premio de Austria de 1983 con Alain Prost pilotando, tivo unha carreira para esquecer en 1984. Derek Warwick retirouse con problemas no motor na volta 17, mentres que Patrick Tambay tam\u00e9n se retirou con problemas no motor na volta 42.\nNotas.\nSegunda carreira: Nelson Piquet (1-39) Niki Lauda (40-51)\n\"A menos que se indique o contrario, todos os resultados da carreira tom\u00e1ronse de \""}
{"id": "313232", "revid": "98629", "url": "https://gl.wikipedia.org/wiki?curid=313232", "title": "Cynoglossus cadenati", "text": "Cynoglossus cadenati \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos, familia dos cinogl\u00f3sidos e subfamilia dos cinoglosinos, co\u00f1ecido en galego como lingua de can de Ghana.\nTaxonom\u00eda.\nA especie foi descrita en 1947 polo icti\u00f3logo franc\u00e9s Paul Chabanaud. \nSin\u00f3nimos.\nAo longo do tempo foi co\u00f1ecida tam\u00e9n poloa sin\u00f3nimos:\nCaracter\u00edsticas.\n\u00c9 un peixe plano de corpo ovalado, coa marxe anterior da cabeza semicircular, e rematado nunha cola que se vai estreitando progresivamente, que pode chegar a medir at\u00e9 20\u00a0cm de lonxitude, a\u00ednda que os esp\u00e9cimes apa\u00f1ados na pesca adoitan roldar os 15\u00a0cm.\nH\u00e1bitat, distribuci\u00f3n e biolox\u00eda.\n\u00c9 unha especie mari\u00f1a e de augas salobres, demersal, que habita en augas costeiras tropicais sobre fondos areosos ou lamacentos, a profundidades de entre os 10 e os 30 m, m\u00e1is frecuentemente entre os 10 e os 15 m, no Atl\u00e1ntico oriental, entre os 16\u00b0 N e os 17\u00b0 S, desde o Senegal at\u00e9 Angola.\nPesca.\n\"Cynoglossus cadenati\" \u00e9 unha especioe comest\u00edbel, que se pesca na zona 34 (Atl\u00e1ntico centro-oriental)."}
{"id": "313235", "revid": "98629", "url": "https://gl.wikipedia.org/wiki?curid=313235", "title": "Cynoglossus monodi", "text": "Cynoglossus monodi \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos, familia dos cinogl\u00f3sidos e subfamilia dos cinoglosinos, co\u00f1ecido en galego como lingua de can de Guinea.\nTaxonom\u00eda.\nA especie foi descrita en 1949 polo icti\u00f3logo franc\u00e9s Paul Chabanaud. \nSin\u00f3nimos.\nAdemais de polo nome orixinario, a especie tam\u00e9n foi co\u00f1ecida polo sin\u00f3nimo \"Cynoglossus lagoensis monodi\" .\nCaracter\u00edsticas.\n\u00c9 un peixe plano de corpo ovalado, coa marxe anterior da cabeza semicircular, e rematado nunha cola que se vai estreitando progresivamente, que pode chegar a medir at\u00e9 40\u00a0cm de lonxitude, a\u00ednda que os esp\u00e9cimes apa\u00f1ados na pesca adoitan roldar os 30\u00a0cm.\nH\u00e1bitat, distribuci\u00f3n e biolox\u00eda.\n\u00c9 unha especie mari\u00f1a e de augas salobres, demersal, que habita en augas costeiras tropicais sobre fondos areosos ou lamacentos, a profundidades de entre os 10 e os 30 m, m\u00e1is frecuentemente entre os 10 e os 25 m, no Atl\u00e1ntico oriental, entre os 14\u00b0 N e os 5\u00b0 S, desde Mauritania at\u00e9 Pointe-Noire, Rep\u00fablica do Congo.\nAlim\u00e9ntase de moluscos bent\u00f3nicos.\nPesca.\n\"Cynoglossus monodi\" \u00e9 unha especioe comest\u00edbel, que se pesca na zona 34 (Atl\u00e1ntico centro-oriental)."}
{"id": "313237", "revid": "98629", "url": "https://gl.wikipedia.org/wiki?curid=313237", "title": "Cynoglossus canariensis", "text": "Cynoglossus canariensis \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos, familia dos cinogl\u00f3sidos e subfamilia dos cinoglosinos, co\u00f1ecido en galego como lingua de can das Canarias.\nTaxonom\u00eda.\nA especie foi descrita en 1882 polo icti\u00f3logo austr\u00edaco Franz Steindachner.\nAdemais de polo nome orixinario que lle deu Steindachner, a especie tam\u00e9n foi co\u00f1ecida polos sin\u00f3nimos:\nCaracter\u00edsticas.\n\u00c9 un peixe plano de corpo ovalado e rematado nunha cola que se vai estreitando progresivamente, que pode chegar a medir at\u00e9 60\u00a0cm de lonxitude, a\u00ednda que os esp\u00e9cimes apa\u00f1ados na pesca adoitan roldar os 40\u00a0cm.\nH\u00e1bitat, distribuci\u00f3n e biolox\u00eda.\n\u00c9 unha especie mari\u00f1a e de augas salobres, demersal, que habita en augas costeiras tropicais sobre fondos areosos ou lamacentos, a profundidades de entre os 10 e os 300 m, no Atl\u00e1ntico centro-oriental, entre os 21\u00b0 N e os 10\u00b0 S, desde as illas Canarias e Mauritania at\u00e9 Angola.\nPesca.\n\"Cynoglossus canariensis\" \u00e9 unha especioe comest\u00edbel, que se pesca nas zonas 34 e 47 (Atl\u00e1ntico centro-oriental e sueste, respectivamente)."}
{"id": "313239", "revid": "88215", "url": "https://gl.wikipedia.org/wiki?curid=313239", "title": "Xogos Europeos", "text": "Os Xogos Europeos constit\u00faen unha competici\u00f3n multideportiva modelada nos Xogos Ol\u00edmpicos na que participan atletas dos pa\u00edses europesos e que se celebrar\u00e1n cada catro anos dende o 2015 regulamentados polos Comit\u00e9s Ol\u00edmpicos Europeos. A primeira edici\u00f3n tivo lugar en Bac\u00fa, a capital de Acerbaix\u00e1n.\nEstes xogos ser\u00e1n unha versi\u00f3n con menos deportes dos Xogos Ol\u00edmpicos pero ser\u00e1n semellantes aos que se disputan noutras rexi\u00f3ns como os Xogos Asi\u00e1ticos, os Xogos Panamericanos e os Xogos Panafricanos."}
{"id": "313241", "revid": "124656", "url": "https://gl.wikipedia.org/wiki?curid=313241", "title": "Bernardo Fern\u00e1ndez Pi\u00f1eiro", "text": "Bernardo Fern\u00e1ndez Pi\u00f1eiro, nado en Pontedeume en 1981, \u00e9 un pol\u00edtico galego. Membro do PSdeG-PSOE, \u00e9 alcalde de Pontedeume tras acadar a maior\u00eda absoluta nas elecci\u00f3ns municipais de 2015. Ademais \u00e9 o portavoz do Grupo Provincial Socialista na Deputaci\u00f3n da Coru\u00f1a e Secretario Xeral do PSdeG-PSOE na mesma provincia.\nTraxectoria.\nM\u00fasico de profesi\u00f3n. Militante das Xuventudes Socialistas dende 2004. Nas elecci\u00f3ns municipais de 2011 encabezou por primeira vez a candidatura do PSdeG-PSOE \u00e1 alcald\u00eda, e foi elixido concelleiro formando parte da oposici\u00f3n. Nas municipais de 2015 volveu encabezar a candidatura do PSdeG-PSOE e foi elixido alcalde de Pontedeume con maior\u00eda absoluta. No 2019 revalidou a maior\u00eda absoluta acadando 9 concelleiros dun total de 13, e convertendo ao PSdeG-PSOE eum\u00e9s na formaci\u00f3n pol\u00edtica con maior representaci\u00f3n na Corporaci\u00f3n Municipal da historia democr\u00e1tica do municipio.\nNo ano 2023, revalidou novamente a maior\u00eda absoluta, acabado o mellor resultado do Partido Socialista na comarca de Ferrolterra e un dos mellores da provincia da Coru\u00f1a, con 9 concelleiros dunha corporaci\u00f3n de 13.\nAs\u00ed mesmo, no ano 2015 foi elixido deputado provincial polo partido xudicial de Betanzos, repetindo nese cargo no 2019 e no 2023. Actualmente ocupa o cargo de portavoz do Goberno e do Grupo Provincial Socialista na Deputaci\u00f3n.\nDende febreiro do 2022 \u00e9 Secretario Xeral do PSdeG-PSOE na provincia da Coru\u00f1a, tras ga\u00f1ar as primarias o 30 de xaneiro cun 77% dos votos fronte a Noa D\u00edaz Varela. As\u00ed mesmo, ostentou o cargo de Vicesecretario Xeral do PSdeG-PSOE na provincia (2018-2022), as\u00ed como o de Secretario de Organizaci\u00f3n Provincial (2014-2018), baixo os mandatos de Valent\u00edn Gonz\u00e1lez Formoso e Julio Sacrist\u00e1n.\nTam\u00e9n \u00e9 membro do Comit\u00e9 Federal do PSOE presidido por Pedro S\u00e1nchez, m\u00e1ximo \u00f3rgano de control pol\u00edtico e de direcci\u00f3n do Partido Socialista a nivel do Estado.\nVida persoal.\n\u00c9 veci\u00f1o de Centro\u00f1a."}
{"id": "313242", "revid": "56817", "url": "https://gl.wikipedia.org/wiki?curid=313242", "title": "Adventure (\u00e1lbum de Madeon)", "text": "Adventure \u00e9 o primeiro \u00e1lbum de estudio do artista musical franc\u00e9s Madeon. Foi lanzado o 30 de marzo de 2015. O \u00e1lbum unha versi\u00f3n est\u00e1ndar e outra deluxe e est\u00e1 dispo\u00f1ible tam\u00e9n en descarga dixital e en formato CD. A versi\u00f3n est\u00e1ndar incl\u00fae 12 canci\u00f3ns, con colaboraci\u00f3ns de Kyan, Dan Smith, Passion Pit, Mark Foster de Foster the People e Aquilo. A versi\u00f3n deluxe incl\u00fae sinxelos lanzados previamente como Icarus, Finale, The City, Cut the Kid, Technicolor e unha canci\u00f3n con Vancouver Sleep Clinic."}
{"id": "313243", "revid": "23204", "url": "https://gl.wikipedia.org/wiki?curid=313243", "title": "Franz Steindachner", "text": "Franz Steindachner, nado o 11 de novembro de 1834 wn Viena e finado o 10 de decembro de 1919 na mesma cidade, foi un zo\u00f3logo austr\u00edaco que destacou en ictiolox\u00eda e en herpetolox\u00eda, xa que publicou m\u00e1is de 200 artigos sobre peixes e m\u00e1is de 50 sobre r\u00e9ptiles e anfibios, e describiu centos de novas especies de peixes e moitas outras de novos anfibios e r\u00e9ptiles.\nTraxectoria.\nInteresado na historia natural, Steindachner comezou dedic\u00e1ndose ao estudo dos peixes f\u00f3siles por recomendaci\u00f3n do seu amigo Eduard Suess (1831-1914).\nEn 1860 fue designado director da colecci\u00f3n de peixes do \"Naturhistorisches Museum\" (Museo de Historia Natural) de Viena, posto que permanec\u00eda vacante dede a morte de Johann Jakob Heckel (1790-1857). \nA reputaci\u00f3n de Steindachner como icti\u00f3logo foi medrando e, en 1868, foi convidado por Louis Agassiz (1807-1873) a desempe\u00f1ar un posto no \"Museo de Zoolox\u00eda Comparada\" da universidade de Harvard. Steindachner participou na expedici\u00f3n de Hassler de 1871-1872 (unha viaxe que circunnavegou Suram\u00e9rica, partindo de Boston e que rermatou en San Francisco). \nEn 1874 regresou a Viena e, en 1887, foi nomeado director do Departamento de Zoolox\u00eda do Museo de Historia Natural de Viena e, en 1898 foi ascendido a director do mesmo.\nSteindachner realizou numerosas viaxes de investigaci\u00f3n durante toda a s\u00faa carreira, visitando a pen\u00ednsula Ib\u00e9rica, as illas Canarias, o mar Vermello, Senegal, Am\u00e9rica Latina, e moitos outros lugares. \nSteindachner deu fama e categor\u00eda de primeiro nivel \u00e1 colecci\u00f3n do Museo de Historia Natural de Viena. Dita colecci\u00f3n foi ampliada a partir de env\u00edos que lle fac\u00edan os oficiais do ex\u00e9rcito austr\u00edaco, e por adquisici\u00f3ns do propio Steindachner.\nAlgunhas publicaci\u00f3ns.\nEntre as s\u00faas obras m\u00e1is co\u00f1ecidas est\u00e1n:\nAbreviatura.\nA abreviatura Steindachner empr\u00e9gase para indicar a Franz Steindachner como autoridade na descrici\u00f3n e taxonom\u00eda en zoolox\u00eda."}
{"id": "313245", "revid": "89787", "url": "https://gl.wikipedia.org/wiki?curid=313245", "title": "Receptor de interleucina 8, beta", "text": "O receptor de interleucina 8, beta \u00e9 un receptor de quimiocinas, que se co\u00f1ece tam\u00e9n coas siglas IL8RB, CD182, CXCR2, e CXCR2 (receptor (motivo C-X-C) 2 de quimiocinas) \u00e9 agora o nome recomendado polo Comit\u00e9 de Nomenclatura de Receptores e Clasificaci\u00f3n de F\u00e1rmacos da IUPHAR.\nFunci\u00f3n.\nA prote\u00edna codificada por este xene \u00e9 membro da familia do receptor acoplado \u00e1 prote\u00edna G. Esta prote\u00edna \u00e9 un receptor da interleucina 8 (IL8). \u00danese \u00e1 IL8 con alta afinidade, e transduce o sinal por medio dun sistema de segundo mensaxeiro activado pola prote\u00edna G (Gi/o-acoplado). Este receptor tam\u00e9n se une \u00e1 quimiocina (motivo C-X-C) ligando 1 (CXCL1/MGSA), unha prote\u00edna con actividade de estimulaci\u00f3n do crecemento de melanomas, e \u00e9 un compo\u00f1ente principal requirido para o crecemento de c\u00e9lulas de melanoma dependente de soro. Ademais, \u00fanese a ligandos como CXCL2, CXCL3, e CXCL5.\nEste receptor \u00e9 un mediador na migraci\u00f3n de neutr\u00f3filos aos sitios de inflamaci\u00f3n. Os efectos anxiox\u00e9nicos do IL8 en c\u00e9lulas endotelias microvasculares intestinais tam\u00e9n son mediados por este receptor. Os estudos con ratos knockout indicaron que este receptor controla a posici\u00f3n de precursores dos oligodendrocitos na medula espi\u00f1al en desenvolvemento ao deter a s\u00faa migraci\u00f3n. O xene \"IL8RB\", xunto con \"IL8RA\", que codifica outro receptor de IL8 de alta afinidade, e o \"IL8RBP\", que \u00e9 un pseudoxene de \"IL8RB\", forman un \"cluster\" de xenes nunha rexi\u00f3n mapada no cromosoma 2q33-q36. Existen variantes de splicing. O xene \"IL8RB\" cont\u00e9n 3 ex\u00f3ns e dous intr\u00f3ns.\nAs mutaci\u00f3ns en CXCR2 causan doenzas hematol\u00f3xicas.\nSenescencia.\nOs estudos knock-down que implican ao receptor de quimiocinas CXCR2 alivia tanto a senescencia inducida por oncoxenes coma a replicativa e dimin\u00fae a resposta aos danos no ADN. Ademais, a expresi\u00f3n ect\u00f3pica de \"CXCR2\" d\u00e1 lugar a unha senescencia prematura por medio dun mecanismo dependente de p53."}
{"id": "313246", "revid": "27155", "url": "https://gl.wikipedia.org/wiki?curid=313246", "title": "IL8RB", "text": ""}
{"id": "313247", "revid": "27155", "url": "https://gl.wikipedia.org/wiki?curid=313247", "title": "CD182", "text": ""}
{"id": "313248", "revid": "27155", "url": "https://gl.wikipedia.org/wiki?curid=313248", "title": "CXCR2", "text": ""}
{"id": "313249", "revid": "27155", "url": "https://gl.wikipedia.org/wiki?curid=313249", "title": "Receptor da interleucina 8, beta", "text": ""}
{"id": "313250", "revid": "98629", "url": "https://gl.wikipedia.org/wiki?curid=313250", "title": "Elias Gottlob Haussmann", "text": "Elias Gottlob Haussmann, tam\u00e9n escrito Hau\u00dfmann ou Hausmann, nado en Gera en 1695 e finado en Leipzig o 11 de abril de 1774, foi un pintor alem\u00e1n do Barroco tard\u00edo. Haussmann serviu como pintor da corte de Dresde, e denede 1720 foi o retratista oficial en Leipzig. \u00c9 co\u00f1ecido principalmente polo seu retrato de Johann Sebastian Bach, que foi pintado en 1746.\nTraxectoria.\nHaussmann foi o primeiro alumno de seu pai, Elias Haussmann (1663-1733), que era pintor da Corte de Hesse. Haussmann estivo ao servizo real de Hesse, como se menciona en setembro de 1717 nunha carta de recomendaci\u00f3n do Pr\u00edncipe Ernst Ludwig de Hesse-Darmstadt como \"noso fillo do pintor da corte\". O pr\u00edncipe permitiulle realizar unha viaxe de estudos por Alema\u00f1a, onde co\u00f1eceu ao retratista de Lugano Francesco Carlo Rusca. Haussmann tam\u00e9n co\u00f1eceu ao pintor da corte de Dresde, Adam Manyoki, que escribiu favorablemente sobre el.\nDende 1720 Haussmann foi o retratista oficial da cidade de Leipzig, mais deixou a cidade en 1722, probablemente a causa de diferenzas co \"Malerinnung\" (xefe dos pintores) de Leipzig. Haussman tivo disputas co gremio de pintores en 1729 e 1742, pois fac\u00eda traballos dos cidad\u00e1ns a pesar dos acordos co gremio (1729). Pensase que estas disputas foron tam\u00e9n un dos motivos que motivaron a revogaci\u00f3n da recomendaci\u00f3n de Manyoki.\nEn 1723, Haussmann foi nomeado pintor da corte para o Elector de Saxonia, Augusto II, o Forte. En 1725 regresou a Leipzig, e en 1726 asumiu a clientela do seu predecesor, comezando por un retrato de JH Linke. En 1760, el e a s\u00faa escola foron substitu\u00eddos por Gottlob Ernst e Anton Graff. Haussmann foi tam\u00e9n, durante moito tempo, pintor do clero protestante.\nObras de Haussmann.\nO museo hist\u00f3rico da cidade de Leipzig, onde se encontra o retrato de Bach, tam\u00e9n pos\u00fae varias pinturas m\u00e1is ao \u00f3leo de Haussmann, as\u00ed como unha serie de gravados en cobre. A maior\u00eda das pinturas de Haussmann poden ser facilmente atribu\u00eddas a el, pois as asinou regularmente, no verso, con nome e data.\nOs primeiros retratos de Haussmann, como o do Emperador Gottfried, presentan unha coidadosa t\u00e9cnica, un elevado nivel de detalle e expresi\u00f3ns emocionais realistas. M\u00e1is tarde, por outra banda, moitos retratos pos\u00faen caracter\u00edsticas t\u00edpicas de imaxes en serie, especialmente nos anos posteriores a 1760, estes mostran o mesmo nivel e moitas veces representan a mesma actitude, hai roupas id\u00e9nticas e nas mesmas cores, dentro dunh serie de retratos de funcionarios da corte.\nAs pinturas ao \u00f3leo de Haussmann e o gran n\u00famero de copias mostran unha secci\u00f3n transversal da capa principal da burgues\u00eda de Leipzig a partir dos campos da pol\u00edtica, da administraci\u00f3n xudicial, da igrexa, das empresas (especialmente o comercio e a artesan\u00eda), da ciencia e da arte. Entre os exemplos se incl\u00faen:\nRetrato de Johann Sebastian Bach.\nO original foi pintado en 1746 foi danificado ao longo do tempo por restauros mal executados, e que se encontra desde 1913 no Museo da Historia de Leipzig.\nEn 1748, Haussmann fixo unha copia. Logo da morte de Bach, en 1750, o retrato foi herdado polo seu fillo Carl Philipp Emanuel Bach. A principios do s\u00e9culo XIX pasou \u00e1 posesi\u00f3n dos Jenke de Breslau, hoxe Wrocklaw (Polonia), unha familia xud\u00eda que se mudar\u00eda na d\u00e9cada de 1930 a Inglaterra, escapando do terror nazi. Temendo pola seguridade da s\u00faa colecci\u00f3n durante a segunda guerra mundial, Walter Jenke entregou o cadro aos Gardiner, que o mantiveron protexido nunha propiedade rural en Dorset. En 1952 foi comprado nunha poxa por William Scheide, un fil\u00e1ntropo americano, membro do equipo directivo da Fundaci\u00f3n Arquivo de Bach de Leipzig. Logo da s\u00faa morte en 2014 aos 100 anos de idade e por vontade testamentaria, a obra foi exposta no Museo Bach de Leipzig."}
{"id": "313251", "revid": "22570", "url": "https://gl.wikipedia.org/wiki?curid=313251", "title": "Enrique Mac\u00edas Ruiz", "text": "Enrique Mac\u00edas Ruiz, nado en Pontevedra o 4 de decembro de 1923 e finado en Vigo o 18 de decembro de 2007, foi un qu\u00edmico e catedr\u00e1tico de matem\u00e1ticas galego.\nTraxectoria.\nEstudou o bacharelato en Pontevedra e licenciouse en Ciencias Qu\u00edmicas en 1945, na Universidade de Santiago de Compostela. Entre 1946 e 1955 \u00e9 profesor de matem\u00e1ticas no Colexio Inmaculada Concepci\u00f3n de Pontevedra. Nese \u00faltimo ano fixa a s\u00faa residencia en Vigo e traballa dende ent\u00f3n en distintos centros de ensino (Labor, Maristas, Carmelitas, Muro e Alba). En 1965 ingresou no corpo de Profesores Agregados de Institutos Nacionais de Ensino Medio, e en 1979 foi nomeado Catedr\u00e1tico Numerario de Bacharelato. Estivo destinado en diferentes centros: Instituto Mixto de Ourense, IES Santa Irene de Vigo, INB Val Mi\u00f1or de Nigr\u00e1n, e finalmente dende 1981 como xefe do seminario de matem\u00e1ticas no IB Castelao de Vigo, onde se xubilou en 1989. Entre os anos 1967 e 1976 foi director do Instituto A Gu\u00eda de Vigo.\nCargos e Distinci\u00f3ns.\nAdemais de distintos cargos nos centros de estudos onde traballou, foi secretario do Colexio Oficial de Doutores e Licenciados en Filosof\u00eda e Letras e en Ciencias da provincia de Pontevedra; secretario de ANQUE Asociaci\u00f3n Nacional de Qu\u00edmicos de Espa\u00f1a de Galicia e delegado para Galicia da Mutualidade Xeral de Previsi\u00f3n Social dos Qu\u00edmicos Espa\u00f1ois.\nFoi o promotor da Olimp\u00edada galega de Qu\u00edmica, participando dende 1980 nos tribunais das primeiras vinte edici\u00f3ns da mesma, labor pola que foi reco\u00f1ecido no ano 2001 como \"Colexiado distinguido\" polo Colexio Oficial de Qu\u00edmicos de Galicia ."}
{"id": "313252", "revid": "32797", "url": "https://gl.wikipedia.org/wiki?curid=313252", "title": "Gran Premio dos Pa\u00edses Baixos de 1984", "text": "O Gran Premio dos Pa\u00edses Baixos de 1984 foi unha carreira de automobilismo de F\u00f3rmula Un, celebrada o 26 de agosto de 1984 no circu\u00edto de Zandvoort. Foi a d\u00e9cimo terceira carreira da tempada de F\u00f3rmula Un de . Foi o 33\u00ba Gran Premio dos Pa\u00edses Baixos. A carreira disputouse sobre 71 voltas ao circu\u00edto de 4\u00b4252 quil\u00f3metros para unha distancia total de carreira de 302 quil\u00f3metros.\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "313253", "revid": "89787", "url": "https://gl.wikipedia.org/wiki?curid=313253", "title": "Receptor de interleucina 8, alfa", "text": "O receptor de interleucina 8, alfa (IL8RA) \u00e9 un receptor de quimiocinas. O seu xene humano \u00e9 IL8RA. O IL8RA tam\u00e9n foi designado como CD181 e CXCR1. CXCR1 \u00e9 agora o nome recomendado polo Comit\u00e9 sobre Nomenclatura de Receptores e Clasificaci\u00f3n de F\u00e1rmacos da IUPHAR.\nFunci\u00f3n.\nA prote\u00edna codificada por este xene \u00e9 membro da familia do receptor acoplado \u00e1 prote\u00edna G. Esta prote\u00edna \u00e9 un receptor da interleucina 8 (IL8). \u00danese a IL8 con alta afinidade, e transduce o sinal a trav\u00e9s dun sistema de segundo mensaxeiro activado pola prote\u00edna G. Os estudos knockout en ratos indican que esta prote\u00edna inhibe a migraci\u00f3n dos precursores dos oligodendrocitos embrionaria na medula espi\u00f1al en desenvolvemento. O xene \"IL8RA\", xunto con \"IL8RB\", que codifica outro receptor de alta afinidade de IL8, e IL8RBP, que \u00e9 un pseudoxene de IL8RB, forman un \"cluster\" de xenes na rexi\u00f3n do cromosoma 2 q33-q36. Existen variantes de splicing. A estimulaci\u00f3n de CXCR1 en neutr\u00f3filos polo seu ligando primario a interleucina 8, causa a activaci\u00f3n e quimiotaxe dos neutr\u00f3filos.\nImportancia cl\u00ednica.\nO bloqueo de CXCR1 (por exemplo con repertaxina) inhibe algunhas c\u00e9lulas nai de cancro de mama humano (in vitro e en ratos).\nO CXCR1 pode ser clivado e inactivado por serina proteases derivadas de neutr\u00f3filo (NSPs), o que orixina a disfunci\u00f3n de neutr\u00f3filos e altera a morte de bacterias na enfermidade pulmonar da fibrose qu\u00edstica.\nInteracci\u00f3ns.\nO receptor de interleucina 8, alfa presenta interacci\u00f3ns con GNAI2."}
{"id": "313254", "revid": "27155", "url": "https://gl.wikipedia.org/wiki?curid=313254", "title": "IL8RA", "text": ""}
{"id": "313255", "revid": "27155", "url": "https://gl.wikipedia.org/wiki?curid=313255", "title": "CD181", "text": ""}
{"id": "313256", "revid": "27155", "url": "https://gl.wikipedia.org/wiki?curid=313256", "title": "CXCR1", "text": ""}
{"id": "313257", "revid": "23204", "url": "https://gl.wikipedia.org/wiki?curid=313257", "title": "K\u00f6then", "text": "K\u00f6then () \u00e9 unha cidade de Saxonia-Anhalt (Alema\u00f1a). \u00c9 a capital do distrito de Anhalt-Bitterfeld, a uns 30\u00a0km ao norte de Halle.\nEn K\u00f6then est\u00e1 situado o principal campus e o centro administrativo da universidade rexional, a Universidade de Ciencias Aplicadas de Anhalt/Hochschule Anhalt, que destaca especialmente en tecnolox\u00eda. A cidade est\u00e1 nas confluencias de varias li\u00f1as ferroviarias importantes como a Magdeburg-Leipzig, Dessau\u2013K\u00f6then e K\u00f6then\u2013Aschersleben.\nK\u00f6then est\u00e1 situada nunha \u00e1rea f\u00e9rtil, e a s\u00faa industria incl\u00fae a enxe\u00f1er\u00eda de alta tecnolox\u00eda, a fabricaci\u00f3n de gr\u00faas, as\u00ed como produtos qu\u00edmicos, a impresi\u00f3n, e os produtos alimenticios.\nHistoria.\nDebido ao solo f\u00e9rtil da rexi\u00f3n, a \u00e1rea de K\u00f6then \u00e9 extraordinariamente rica en achados arqueol\u00f3xicos. Os primeiros signos de ocupaci\u00f3n humana datan da Idade de Pedra temper\u00e1, ao redor de hai 250.000 anos, e as evidencias de cada per\u00edodo hist\u00f3rico poden verse nas colecci\u00f3ns do Museo de Prehistoria local.\nO primeiro documento que fai menci\u00f3n de \"Cothene\" data do ano 1115; en torno a 1194 xa era co\u00f1ecida como un n\u00facleo comercial, convert\u00e9ndose no trono dos pr\u00edncipes de Anhalt. Durante uns dous s\u00e9culos (1603\u20131847) foi a capital do principado independente (dende 1806, ducado) de Anhalt-K\u00f6then.\nSamuel Hahnemann, o fundador da homeopat\u00eda, exerceu en K\u00f6then dende 1821 a 1834, e durante este per\u00edodo publicou moitas das s\u00faas obras m\u00e1is co\u00f1ecidas. En 1855 o seu disc\u00edpulo Arthur Lutze abriu unha cl\u00ednica homeop\u00e1tica palaciana. A cidade converteuse no centro nacional da homeopat\u00eda, centro de congresos, e sede da nova Biblioteca Homeop\u00e1tica Europea.\nXeograf\u00eda.\nA cidade de K\u00f6then est\u00e1 situada ao sur de Magdeburgo, ao norte de Halle, ao leste de Dessau e ao oeste de Bernburg. Ao norte do distrito de K\u00f6then comeza a reserva biosf\u00e9rica do r\u00edo Elba (\"Biosph\u00e4renreservat Flusslandschaft Mittlere Elbe\").\nSubdivisi\u00f3ns.\nAs subdivisi\u00f3ns administrativas (\"Ortsteile\") do concello son:\nLogo da reestruturaci\u00f3n administrativa de 2004 incorpor\u00e1ronse as seguintes vilas:\nCultura.\nA cidade foi sempre co\u00f1ecida polos entusiastas da m\u00fasica cl\u00e1sica como o lugar de orixe das m\u00e1is famosas obras seculares do compositor alem\u00e1n Johann Sebastian Bach, estando entre estas os \"Concertos de Brandenburgo\" e \"Das Wohltemperierte Klavier\". Bach traballou en K\u00f6then dende 1717 ata 1723 como Kapellmeister (mestre de capela) para o Pr\u00edncipe Leopold von Anhalt-K\u00f6then. \u00c9 tam\u00e9n a cidade na que naceu o compositor Carl Friedrich Abel, quen xunto con Johann Christian Bach, fundaron os populares \"Bach-Abel Concerts\" en Londres, os primeiros concertos de abono en Inglaterra.\nO castelo de K\u00f6then foi totalmente restaurado excepto unha pequena \u00e1 lateral bombardeada en 1944. O seu Sal\u00f3n dos Espellos no que hoxe en d\u00eda soa a m\u00fasica de Bach \u00e9 un popular atractivo. Pode verse na gravaci\u00f3n en DVD dos \"Concertos de Brandenburgo\" da Freiburger Barockorchester. Dende 1967 cel\u00e9brase en K\u00f6then un Festival Bach bianual, no que se empregan varios sal\u00f3ns do castelo e igrexas locais. En 2008 abriuse unha nova sala de concertos."}
{"id": "313258", "revid": "839", "url": "https://gl.wikipedia.org/wiki?curid=313258", "title": "Sergei Diaghilev", "text": ""}
{"id": "313259", "revid": "839", "url": "https://gl.wikipedia.org/wiki?curid=313259", "title": "Vaslav Nijinski", "text": ""}
{"id": "313261", "revid": "111586", "url": "https://gl.wikipedia.org/wiki?curid=313261", "title": "Espulla", "text": "Unha espulla, tam\u00e9n chamada espunlla, burra ou verruga, \u00e9 unha pequena excrecencia da pel, dura e rugosa. Aparecen nas mans ou nos p\u00e9s, pero a mi\u00fado noutras partes do corpo. As espullas est\u00e1n causadas por unha infecci\u00f3n viral, especificamente por un dos moitos tipos de virus do papiloma humano (VPH). Existen at\u00e9 10 variedades de espullas, sendo a m\u00e1is com\u00fan a considerada como menos dani\u00f1a. \u00c9 posible infectarse das espullas doutros, xa que son contaxiosas e adoitan entrar no corpo por unha \u00e1rea de pel morta."}
{"id": "313262", "revid": "23204", "url": "https://gl.wikipedia.org/wiki?curid=313262", "title": "Espunlla", "text": ""}
{"id": "313263", "revid": "23204", "url": "https://gl.wikipedia.org/wiki?curid=313263", "title": "Burra", "text": ""}
{"id": "313264", "revid": "23204", "url": "https://gl.wikipedia.org/wiki?curid=313264", "title": "Verruga", "text": ""}
{"id": "313265", "revid": "15490", "url": "https://gl.wikipedia.org/wiki?curid=313265", "title": "Ricardo S\u00e1nchez Oroza", "text": "Ricardo S\u00e1nchez Oroza, nado en Buenos Aires en 1957 e finado na Coru\u00f1a o 9 de novembro de 2019, foi un arquitecto e pol\u00edtico galego.\nTraxectoria.\nComezou en 1973 os estudos de Aquitectura na Escola de Arquitectura da Coru\u00f1a e, no curso seguinte, tivo que marchar coa s\u00faa familia a Arxentina onde rematou a carreira. \nMestrado en urbanismo e territorio, dirixiu un estudo de arquitectura e urbanismo. Iniciou a s\u00faa carreira pol\u00edtica no PSdeG, e nas elecci\u00f3ns municipais de 2011 foi elixido concelleiro. Despois abandonou o partido, e creou unha candidatura baixo as siglas de Compromiso por Galicia.\nProxecto Fadesa.\nO proxecto dunha macrourbanizaci\u00f3n pola construtora Fadesa estivo moi presente na campa\u00f1a electoral de 2015. As\u00ed, as municipais de 2015 foron as primeiras ga\u00f1adas pola esquerda no concello de Mi\u00f1o, co PSdeG-PSOE como partido m\u00e1is votado, a\u00ednda que empatado a concelleiros co PP que perdeu a maior\u00eda absoluta anterior. S\u00e1nchez Oroza que encabezou a candidatura de Compromiso por Galicia e foi elixido \u00fanico concelleiro de CxG co 6,81% dos votos, converteuse en alcalde grazas ao voto dos seis ed\u00eds do PPdeG. A seguir, o 17 de xu\u00f1o do 2015 o partido desvinculouse da s\u00faa candidatura. O 20 de xaneiro de 2016 anunciou un pacto de goberno co PP despois de presentarse \u00e1s elecci\u00f3ns coa promesa de \"desafiuzar ao PP do Concello\". \nNas municipais de 2019 presentouse polo partido Xuntos por Mi\u00f1o e non acadou representaci\u00f3n.\nEn febreiro de 2018, foille diagnosticado un cancro.\nVida persoal.\nCasou con Patricia Maggiora e foi pai de Santiago, Javier e Camila S\u00e1nchez Maggiora."}
{"id": "313268", "revid": "89787", "url": "https://gl.wikipedia.org/wiki?curid=313268", "title": "Swing Original Monks", "text": "Swing Original Monks \u00e9 un grupo musical ecuatoriano que mestura estilos como o tropical, reggae, dance, rock, cumbia e o folclore ecuatoriano. Os seus compo\u00f1entes proceden de Ecuador, Colombia, Europa e os Estados Unidos. O 3 de maio de 2013, lanzaron o seu primeiro \u00e1lbum, \"La Santa Fanesca\", no Teatro Variedades de Quito."}
{"id": "313271", "revid": "5863", "url": "https://gl.wikipedia.org/wiki?curid=313271", "title": "Benito Portela", "text": "\u00d3scar Benito Portela Fern\u00e1ndez, nado en Taib\u00f3 (Sada) en 1975, \u00e9 un enxe\u00f1eiro e pol\u00edtico galego de Anova.\nTraxectoria.\nEnxe\u00f1eiro t\u00e9cnico agr\u00edcola pola Universidade de Santiago de Compostela. Foi o secretario do alcalde de Sada, o nacionalista Abel L\u00f3pez Soto, entre 2008 e 2011.\nNas elecci\u00f3ns municipais de 2015 encabezou a candidatura de Sadamaior\u00eda \u00e1 alcald\u00eda de Sada e foi elixido alcalde co apoio de PSdeG-PSOE, BNG e o Partido Dem\u00f3crata Sada Popular do exalcalde Ram\u00f3n Rodr\u00edguez Ares. Nas municipais de 2019 acadou de novo a alcald\u00eda, sendo a forza m\u00e1is votada e establecendo un pacto de goberno co BNG e Alternativa dos Veci\u00f1os. En novembro de 2022, trala ruptura do pacto cos concelleiros de Alternativa, foi desaloxado da alcald\u00eda por unha moci\u00f3n de censura apoiado por concelleiros tr\u00e1nsfugas de Alternativa, PPdeG e PSdeG e encabezada pola anterior candidata de AV Mar\u00eda Nogareda. Finalmente recuperou a alcald\u00eda tralas municipais de 2023, nas cales logrou de novo se-la forza m\u00e1is votada e subiu 1 concelleiro, e recibiu o apoio do \u00fanico edil do BNG, sen chegar os demais grupos a un acordo alternativo."}
{"id": "313272", "revid": "12452", "url": "https://gl.wikipedia.org/wiki?curid=313272", "title": "\u00d3scar Benito Portela Fern\u00e1ndez", "text": ""}
{"id": "313273", "revid": "1410", "url": "https://gl.wikipedia.org/wiki?curid=313273", "title": "Xogos Europeos de 2015", "text": "Os Xogos Europeos de 2015 tam\u00e9n denominados Bac\u00fa 2015 foron a edici\u00f3n inaugural dos Xogos Europeos, un evento multideportivo disputado entre atletas dos Comit\u00e9s Ol\u00edmpicos Nacionais de Europa. Os xogos disp\u00fatanse na cidade de Bac\u00fa, Acerbaix\u00e1n entre os d\u00edas 12 e 28 de xu\u00f1o de 2015. Este evento citou a m\u00e1is de 6.000 atletas dos diferentes Comit\u00e9s Ol\u00edmpicos Nacionais do continente europeo para competir en 253 eventos de 20 deportes diferentes.\nProceso de selecci\u00f3n.\nA selecci\u00f3n da cidade anfitrioa tomouse na 41\u00ba Asemblea do EOC en Roma, o 8 de decembro do 2012. A decisi\u00f3n foi resultado dunha votaci\u00f3n na que a \u00fanica candidatura que hab\u00eda era a da cidade acerbaixana. Houberon 48 votos, dos cales 38 foron a favor, 8 en contra e 2 en abstenci\u00f3n. Os representantes de Armenia neg\u00e1ronse a tomar parte na votaci\u00f3n.\nSedes.\nOs xogos ter\u00e1n lugar en tres zonas principais: a da Vila Ol\u00edmpica, a da Cidade e da Praza da Bandeira.\nParticipantes.\nArredor duns 6.000 atletas de 50 Comit\u00e9s Ol\u00edmpicos Nacionais competiron no evento. Esta foi a primeira ocasi\u00f3n na que Kosovo competiu nun evento ol\u00edmpico. Os deportistas de Xibraltar e das Illas Feroe competiron baixo a bandeira da EAA e da LEN.\nCalendario.\nNestes xogos europeos disput\u00e1ronse 253 competici\u00f3ns correspondentes a 20 deportes. Na seguinte t\u00e1boa am\u00f3sanse as datas de cada competici\u00f3n, as\u00ed como o n\u00famero de finais que se disputaron cada xornada.\nMedalleiro.\nV\u00e9xase o artigo Medalleiro dos Xogos Europeos de 2015."}
{"id": "313274", "revid": "26501", "url": "https://gl.wikipedia.org/wiki?curid=313274", "title": "Tronzar os valos", "text": "Tronzar os valos \u00e9 o terceiro \u00e1lbum da cantautora ribadense SES, que sa\u00edu \u00e1 venda o 24 de marzo de 2015."}
{"id": "313275", "revid": "27155", "url": "https://gl.wikipedia.org/wiki?curid=313275", "title": "Receptor da interleucina 8, alfa", "text": ""}
{"id": "313276", "revid": "1131", "url": "https://gl.wikipedia.org/wiki?curid=313276", "title": "Collegium Canisianum", "text": "O Collegium Canisianum, ou simplemente Canisianum de Innsbruck, \u00e9 un seminario internacional de Teolox\u00eda da Igrexa Cat\u00f3lica, dirixido pola Compa\u00f1\u00eda de Xes\u00fas, e \u00e9 un dos m\u00e1is importantes de Austria.\nHistoria.\nO seminario leva o nome do santo xesu\u00edta Pedro Canisio, un dos compa\u00f1eiros de Ignacio de Loiola. Constru\u00eduse entre 1910 e 1911, e confiose \u00e1 Compa\u00f1\u00eda de Xes\u00fas. Entre 1915 e 1919 acolleu tam\u00e9n os seminaristas do \"Collegium Germanicum\" de Roma, expulsados pola primeira guerra mundial. Logo da anexi\u00f3n de Austria, o goberno nazi ordenou o seu peche o 21 de novembro de 1928, e non volveu abrir as s\u00faas portas at\u00e9 outubro de 1945."}
{"id": "313277", "revid": "12452", "url": "https://gl.wikipedia.org/wiki?curid=313277", "title": "Patriarcado de Moscova", "text": ""}
{"id": "313278", "revid": "89787", "url": "https://gl.wikipedia.org/wiki?curid=313278", "title": "Receptor de interleucina 8", "text": "O receptor de interleucina 8 \u00e9 un receptor de interleucinas do tipo do receptor de quimiocinas, que pertence \u00e1 familia dos receptores acoplados \u00e1 prote\u00edna G, que ten unha alta afinidade pola interleucina 8. Transduce sinais mediante un sistema de segundo mensaxeiro dependente da prote\u00edna G.\nTipos.\nExisten dous destes receptores que est\u00e1n codificados por un \"cluster\" de xenes situado cromosoma 2 humano, que son: "}
{"id": "313279", "revid": "27155", "url": "https://gl.wikipedia.org/wiki?curid=313279", "title": "Receptor da interleucina 8", "text": ""}
{"id": "313282", "revid": "27155", "url": "https://gl.wikipedia.org/wiki?curid=313282", "title": "Par de bases de Watson e Crick", "text": ""}
{"id": "313283", "revid": "27155", "url": "https://gl.wikipedia.org/wiki?curid=313283", "title": "Apareamento de bases de Watson e Crick", "text": ""}
{"id": "313284", "revid": "54336", "url": "https://gl.wikipedia.org/wiki?curid=313284", "title": "Jos\u00e9 Mi\u00f1ones", "text": "Jos\u00e9 Manuel Mi\u00f1ones Conde, nado en Santiago de Compostela o 17 de xullo de 1972, \u00e9 un profesor universitario e pol\u00edtico galego do PSdeG, ministro de Sanidade do goberno de Espa\u00f1a dende o 28 de marzo de 2023 ata o 20 de novembro de 2023. Previamente, foi alcalde de Ames, entre 2015 e 2021, cargo que abandonou cando foi nomeado delegado do goberno de Espa\u00f1a en Galicia entre o 31 de marzo de 2021 e o 27 de marzo de 2023. \nTraxectoria.\nPrimeiros anos e formaci\u00f3n.\nFillo de Jos\u00e9 Mi\u00f1ones Trillo e de Mar\u00eda Mercedes Conde Mouzo. O seu tio-av\u00f3 foi un popular empresario republicano coru\u00f1\u00e9s Jos\u00e9 Mi\u00f1ones, fusilado polos sublevados ao comezo da Guerra civil.\nEstudou Farmacia na Universidade de Santiago de Compostela e licenciouse en 1997. Doutor desde o ano 2001 con Premio extraordinario, foi bolseiro na Universidade de Sevilla e na de Santiago. \u00c9 profesor de Fisicoqu\u00edmica na facultade de Farmacia da USC e investigador e participaba no Programa Isidro Parga Pondal.\nPol\u00edtica.\nComezou na pol\u00edtica en Ames, onde resid\u00eda dende 1999, como vicepresidente dunha asociaci\u00f3n de veci\u00f1os e, onde chamou a atenci\u00f3n do alcalde socialista que o inclu\u00edu na candidatura no 2007 como independente. Aos poucos, en 2009, trala dimisi\u00f3n doutro concelleiro, entrou no goberno municipal como foi concelleiro de Reforma Administrativa, Calidade da Administraci\u00f3n, Novas Tecnolox\u00edas e Sanidade.\nNas municipais de 2011 volveu ser elixido concelleiro e desde o 2012 foi portavoz do Grupo Municipal Socialista liderando a oposici\u00f3n ao alcalde do Partido Popular, xa como como militante socia\u00f1ista. Nas municipais de 2015 encabezou a candidatura do PSdeG \u00e1 alcald\u00eda de Ames, obtendo 4 concelleiros, pero foi elixido alcalde cos votos dos catro concelleiros de Ames Novo, dos tres de Contigo P\u00f3dese e os dous do BNG. Nas elecci\u00f3ns municipais de 2019 foi escollido de novo alcalde de Ames. \nMi\u00f1ones renunciou \u00e1 alcald\u00eda o 29 de marzo de 2021 ao darse a co\u00f1ecer que ser\u00eda nomeado Delegado do Goberno en Galicia no consello de ministros do d\u00eda seguinte, relevando a Javier Losada de Azpiazu. \nO 27 de marzo de 2023, como consecuencia dunha remodelaci\u00f3n do goberno, Pedro S\u00e1nchez nomeouno Ministro de Sanidade."}
{"id": "313285", "revid": "1131", "url": "https://gl.wikipedia.org/wiki?curid=313285", "title": "Cer\u00e1mica e mosaicos do Hospital de la Santa Creu i Sant Pau", "text": "A decoraci\u00f3n en cer\u00e1mica e mosaicos do Hospital de la Santa Creu i Sant Pau de Barcelona \u00e9 moi extensa e destaca sobre o resto de t\u00e9cnicas artes\u00e1s aplicadas dentro do recinto.\nA decoraci\u00f3n con mosaicos at\u00f3pase principalmente no edificio de administraci\u00f3n, un pavill\u00f3n destinado a localizar as \u00e1reas non vinculadas coa atenci\u00f3n \u00f3s doentes. Na parte exterior do edificio, unha serie de dezaseis plaf\u00f3ns sobre a historia da fundaci\u00f3n do hospital, e no interior un m\u00faltiple temario ornamental que se estende polos pavimentos, muros, teitos e columnas do planta inferior e do primeiro andar, onde se atopan as salas nobres. No resto do hospital, o mosaico empr\u00e9gase en menor medida.\nDom\u00e8nech i Montaner utilizou a cer\u00e1mica de xeito intensivo no interior dos pavill\u00f3ns dedicados \u00f3s doentes. No exterior, apl\u00edcase con funci\u00f3ns decorativas, con cer\u00e1mica pintada sobre portas e fiestras, ou con elementos corp\u00f3reos de cer\u00e1mica vidriada en pin\u00e1culos e cheminea. Xunto coas pezas policromadas dos teitos en forma de escamas, estas pezas amosan o interese do arquitecto pola busca de formas e motivos plenamente modernistas.\nO Hospital de la Santa Creu i Sant Pau \u00e9 un conxunto modernista situado en Barcelona, proxectado polo arquitecto Llu\u00eds Dom\u00e8nech i Montaner e constru\u00eddo entre 1902 e 1930 nunha primeira fase polo mesmo Dom\u00e8nech i Montaner e nunha segunda, a partir de 1920, polo seu fillo Pere Dom\u00e8nech i Roura."}
{"id": "313287", "revid": "98629", "url": "https://gl.wikipedia.org/wiki?curid=313287", "title": "David (Donatello)", "text": "O \"David\" de Donatello \u00e9 unha escultura exenta en bronce de 158\u00a0cm, realizada contra o ano 1440 (ou no 1430 segundo alg\u00fans estudosos) por encarga de Cosme de Medici, que a quer\u00eda para os xard\u00edns do seu pazo de Florencia. Actualmente, at\u00f3pase no Museo Nacional do Bargello. \u00c9 unha escultura representativa do Quattrocento italiano, inspirada na \u00e9poca cl\u00e1sica e cunha composici\u00f3n claramente praxiteliana. A\u00ednda que trata un tema b\u00edblico, na escultura p\u00f3dese ollar a gran semellanza que garda cun heroe da Antig\u00fcidade cl\u00e1sica. \u00c9 a primeira estatua exenta da escultura renacentista que se fixo en bronce totalmente espida.\nContexto.\nA principios do s\u00e9culo XV xurdiu en Europa unha sociedade mercantil, coa creaci\u00f3n de bancos nas cidades m\u00e1is pr\u00f3speras, como Par\u00eds ou Florencia; nesta \u00faltima, a prosperidade permitiu o ascenso ao poder da familia\u00a0M\u00e9dici\u00a0coa s\u00faa conseguinte influencia pol\u00edtica; e converter\u00edanse nos grandes mecenas de todas as artes. A pesar de que os artistas continuaban sendo considerados como artes\u00e1ns, melloraron a s\u00faa posici\u00f3n social grazas aos mecenados que procuraban elevar a posici\u00f3n dos seus artistas protexidos a oficios liberais.\u00a0Seguindo\u00a0as observaci\u00f3ns de\u00a0Leon Battista Alberti: \"...\"o artista neste contexto social non debe ser un simple artes\u00e1n, sen\u00f3n un intelectual preparado en todas as disciplinas e en todos os terreos\"\".\nAo longo do s\u00e9culo XV apareceu en Italia o per\u00edodo denominado coma o\u00a0quattrocento\u00a0ou o\u00a0rinascimento\u00a0dell'antichit\u00e0, movemento art\u00edstico que evolucionou as t\u00e9cnicas da pintura, especialmente o debuxo. No\u00a0quattrocento\u00a0utilizouse a perspectiva como medio para conseguir unha maior exactitude na expresi\u00f3n da realidade dende un determinado punto de vista, e perfeccionouse a t\u00e9cnica ao \u00f3leo. A arquitectura inspirouse na arte grega, cunhas li\u00f1as m\u00e1is puras e con canons dunha grande harmon\u00eda; igualmente, na escultura, observouse un retorno \u00e1 imitaci\u00f3n da figura cl\u00e1sica, coa anatom\u00eda como centro de atenci\u00f3n e buscando a perfecci\u00f3n do corpo humano. Grandes artistas, como os arquitectos\u00a0Filippo Brunelleschi\u00a0e\u00a0Leon Battista Alberti, os pintores Masaccio, Sandro Botticelli,\u00a0Filippo Lippi e\u00a0Piero\u00a0della\u00a0Francesca, e os escultores\u00a0Ghiberti\u00a0ou\u00a0Donatello, contribu\u00edron ao esplendor da arte desta \u00e9poca.\nNo ano 1436,\u00a0Brunelleschi\u00a0rematou a c\u00fapula de\u00a0Santa Mar\u00eda del Fiore, a catedral de Florencia, un dos proxectos arquitect\u00f3nicos m\u00e1is importantes da cidade. En 1426 a \"Adoraci\u00f3n dos Magos de\u00a0Masaccio\" representou a renovaci\u00f3n da pintura da \u00e9poca; as s\u00faas figuras perden o xesto gr\u00e1cil da arte g\u00f3tica e ocupan un espazo verdadeiro dentro das leis da perspectiva lineal e o contraste da cor. En Florencia, esta concepci\u00f3n da arte xa practic\u00e1base por\u00a0Brunelleschi, vinte e catro anos m\u00e1is novo que\u00a0Masaccio, e\u00a0Donatello, co que hab\u00eda unha diferenza de quince anos..\nEn 1425, o escultor\u00a0Ghiberti\u00a0recibiu o encargo da realizaci\u00f3n da porta este ou \"Porta do Para\u00edso\" para o baptisterio de\u00a0San Xo\u00e1n (Florencia), conseguindo nesta obra unha gran perfecci\u00f3n no baixorrelevo. O axudante de\u00a0Ghiberti\u00a0foi\u00a0Donatello.\nDetalles biogr\u00e1ficos do autor.\nDonato\u00a0dei\u00a0Niccol\u00f2\u00a0dei\u00a0Betto Bardi, nado en Florencia (1386-1466), \u00e9 o escultor m\u00e1is representativo da escultura\u00a0quattrocentista italiana. Disc\u00edpulo de\u00a0Ghiberti\u00a0at\u00e9 que chegou a independendizarse, e protexido de\u00a0Brunelleschi\u00a0(con quen estudou as ru\u00ednas cl\u00e1sicas de Roma), \u00e9 un renovador de toda a escultura europea, e sobre todo da t\u00e9cnica do fundido en bronce. Por outra parte, estudou profundamente o ser humano como centro e raz\u00f3n de ser do Universo ao cal trata en toda unha gama de caracteres e valores, intentando penetrar na s\u00faa psicolox\u00eda. As s\u00faas obras m\u00e1is sobresa\u00edntes son a\u00a0Cantor\u00eda da Catedral\u00a0de Florencia, o\u00a0San Xurxo de Orsanmichele\u00a0(en Florencia), a estatua ecuestre do\u00a0\"Condottiero Gattamelata\"\u00a0(en\u00a0Padua) e o\u00a0\"David\", encargada por\u00a0Cosme de M\u00e9dici que foi colocada no patio do pazo dos\u00a0M\u00e9dici\u00a0ata o ano 1495, cando\u00a0Piero de M\u00e9dici\u00a0foi expulsado da cidade, sendo a estatua trasladada ao patio do\u00a0Palazzo\u00a0Vecchio.\nDende o ano 2007 estase a facer unha restauraci\u00f3n da obra para proceder \u00e1 s\u00faa limpeza. Os traballos poden ser seguidos polos visitantes do\u00a0Bargello\u00a0mediante un ventanal que mostra a sala onde se efect\u00faan os traballos de\u00a0mellora.\nHistoria.\nFoi encargada por Cosme de Medici, \u00e1 volta do exilio, cando Donatello adquirira xa fama en Florencia despois da s\u00faa formaci\u00f3n inicial no taller de Ghiberti. Posibelmente tivera un destino p\u00fablico polo que a s\u00faa finalidade ser\u00eda conmemorativa e simb\u00f3lica: triunfo da intelixencia e triunfo dos Medici.\nDonatello viaxou a Roma xunto con Brunelleschi para co\u00f1ecer as ru\u00ednas romanas e se Brunelleschi revolucionou a arquitectura, Donatello fixo o mesmo na escultura tanto nas obras de vulto redondo coma nos relevos onde logrou plasmar a profundidade por medio da t\u00e9cnica do \"schiacciato\", \u00e9 dicir conseguir a tridimensionalidade diminu\u00edndo paulatinamente o vulto das formas.\nHistoria de David e Goliat.\nDavid\u00a0era fillo de\u00a0Xes\u00e9, da tribo de\u00a0Xud\u00e1. Viv\u00eda en Bel\u00e9n co seu pai e os seus irm\u00e1ns, e pertenc\u00eda a unha familia humilde que se dedicaba ao pastoreo. Como se relata en \"Samuel\"\u00a0\"17:51\", os feitos inici\u00e1ronse cando o pai o env\u00edo onde estaba acampado o ex\u00e9rcito israelita para que obtivese noticias dos seus tres irm\u00e1ns m\u00e1is vellos. Ao chegar ao campamento,\u00a0David\u00a0decatouse de que un filisteo moi forte, un xigante chamado\u00a0Goliat, estaba a desafiar en combate individual calquera inimigo; diante deste guerreiro ning\u00fan israelita se atrev\u00eda a enfrontarse. A pesar que era moi novo e inexperto na arte da guerra e que\u00a0Goliat\u00a0med\u00eda dous metros e medio,\u00a0David rezou a Deus e pediu permiso ao rei\u00a0Sa\u00fal\u00a0para poder enfrontarse ao gran guerreiro.\u00a0Lembrou\u00a0ao rei que cando un le\u00f3n e un oso atacaran ao seu raba\u00f1o, fora capaz de matalos co seu tirafonda. Ent\u00f3n o rei deulle permiso para combater co xigante.\nAs\u00ed pois,\u00a0David\u00a0dirixiuse cara a onde estaba\u00a0Goliat. \u00cda vestido cunha armadura do rei pero por ser demasiado pesada quitouna. Foi ata un torrente onde colleu cinco pedras e chegou ao campo de batalla co tirafonda como \u00fanica arma.\u00a0Goliat\u00a0riuse de\u00a0David\u00a0ao velo tan novo, con aspecto delicado e mal armado. Ent\u00f3n o pastor puxo unha pedra no tirafonda e empezou a xirala e ao lanzala foi directamente \u00e1 fronte do xigante derrub\u00e1ndoo a terra.\u00a0David\u00a0rapidamente colleu a espada de\u00a0Goliat\u00a0e cortouno a cabeza.\nAn\u00e1lise da obra.\nDonatello\u00a0interpretou\u00a0este tema b\u00edblico (tomado\u00a0do\u00a0Primeiro\u00a0libro de Samuel) coma un\u00a0nu\u00a0cl\u00e1sico. De\u00a0feito,\u00a0foi\u00a0ou\u00a0primeiro\u00a0nu\u00a0integral, de vulto\u00a0redondo, que\u00a0apareceu\u00a0na\u00a0escultura renacentista.\u00a0\nTrata\u00a0dun\u00a0nu\u00a0ponderado, natural, pero\u00a0moi\u00a0expresivo debido\u00a0\u00e1 firmeza das\u00a0li\u00f1as\u00a0compositivas\u00a0xerais. Rel\u00e1tase a\u00a0vitoria\u00a0de\u00a0David sobre\u00a0Goliat, un\u00a0xigante\u00a0filisteo. Donatello\u00a0mostra\u00a0un\u00a0David adolescente,\u00a0nu,\u00a0co p\u00e9\u00a0sobre a cabeza de\u00a0Goliat, que acaba de cortar coa propia espada\u00a0do\u00a0seu\u00a0inimigo\u00a0e que\u00a0David\u00a0a\u00ednda\u00a0a\u00a0suxeita na\u00a0s\u00faa\u00a0man\u00a0dereita. Coa\u00a0outra\u00a0man\u00a0soporta a\u00a0pedra\u00a0coa que\u00a0feriu\u00a0a Goliat. Ten a expresi\u00f3n serena e cobre a\u00a0s\u00faa\u00a0cabeza con\u00a0sombreiro de\u00a0palla\u00a0t\u00edpico da Toscana\u00a0do\u00a0que cae \u00e1s\u00a0guechas* do\u00a0pelo; leva tam\u00e9n\u00a0unha\u00a0coroa\u00a0de\u00a0follas\u00a0de amaranto, en clara alusi\u00f3n\u00a0ao hero\u00edsmo\u00a0grego, e os\u00a0seus\u00a0p\u00e9s\u00a0est\u00e1n calzados\u00a0cunhas\u00a0botas.\u00a0Na cabeza de\u00a0Goliat\u00a0enc\u00f3ntrase\u00a0un\u00a0helmo\u00a0traballado\u00a0polo\u00a0mi\u00fado\u00a0con relevos\u00a0historiados\u00a0e adornos\u00a0vexetais\u00a0t\u00edpicos\u00a0do\u00a0primeiro Renacemento\u00a0(chamados\u00a0\u00ab\"in\u00a0candelieri\"\u00bb), e\u00a0onde\u00a0est\u00e1 representado un\u00a0baixorrelevo\u00a0dunha\u00a0carroza alada por\u00a0putti.\nA base da obra componse dunha coroa circular colocada horizontalmente.\nRepresentaci\u00f3ns de esculturas de David na arte.\nO propio\u00a0Donatello\u00a0realizara anteriormente unha escultura de\u00a0David, encargada para os contrafortes do coro da catedral de Florencia; para o mesmo sitio encargaron outra a\u00a0Nanni\u00a0dei Banco na que deb\u00eda representar a\u00a0Isa\u00edas. Se se comparan ambas as d\u00faas esculturas obs\u00e9rvase unha flexi\u00f3n do corpo de\u00a0Isa\u00edas\u00a0que contin\u00faa sendo g\u00f3tica e que parece non ter un eixe central, a do\u00a0\"David\" de Donatello\u00a0presenta un\u00a0\"contrapposto\"\u00a0perfecto.\u00a0Donatello\u00a0realizouna en m\u00e1rmore cunha altura de 190\u00a0cm; a gran meticulosidade do rematado recorda a influencia que adquiriu cando traballou con Ghiberti.\nVerrocchio\u00a0realizou un\u00a0\"David\"\u00a0en 1467-1470, en bronce, que \u00e9 m\u00e1is descarado e audaz, ademais de estar vestido; queda reflectido na escultura o mesmo momento vitorioso que o\u00a0\"David\" de Donatello. Enc\u00f3ntrase no\u00a0Bargello\u00a0de Florencia.\nMichelangelo\u00a0realizou un\u00a0\"David\"\u00a0en m\u00e1rmore no per\u00edodo de 1501-1504, cunha altura de m\u00e1is de cinco metros; \u00e9 o s\u00edmbolo da tensi\u00f3n no instante previo de lanzarse ao combate contra\u00a0Goliat. Enc\u00f3ntrase na Galer\u00eda da Academia de Florencia\nBernini\u00a0executou cara aos anos 1623-1624 unha estatua barroca de medida real e en m\u00e1rmore. Representa a\u00a0David\u00a0no momento fugaz e sutil de disparar a s\u00faa pedra. At\u00f3pase na Galer\u00eda\u00a0Borghese\u00a0de Roma .\nAntonin Merci\u00e9\u00a0realizou unha estatua en bronce no ano 1871, onde o\u00a0David\u00a0ten a cabeza de\u00a0Goliat\u00a0aos seus p\u00e9s, como no de\u00a0Donatello, pero leva un turbante e est\u00e1 a\u00a0envai\u00f1ando\u00a0a s\u00faa espada. Existen numerosas representaci\u00f3ns, a maior\u00eda incorporan unha peza de tea cubrindo a zona xenital, a\u00ednda que as n\u00e1degas quedan ao descuberto. A escultura orixinal enc\u00f3ntrase no Museo de\u00a0Orsay, en Par\u00eds."}
{"id": "313297", "revid": "22570", "url": "https://gl.wikipedia.org/wiki?curid=313297", "title": "Os burgueses de Calais", "text": "Os burgueses de Calais (en ) \u00e9 unha escultura que representa os seis burgueses que en 1347, a comezos da Guerra dos Cen Anos (1337-1453), ofreceron as s\u00faas vidas para salvar os habitantes da sitiada cidade francesa de Calais. O escultor Auguste Rodin recibiu en 1885 o encargo de crear un monumento conmemorativo deses homes na cidade. Despois de case catro anos de traballar en bosquexos, a escultura estivo lista en 1888 para finalmente ser rematada e inaugurada en 1895.\nNa actualidade hai varias copias desta famosa escultura en todo o mundo."}
{"id": "313299", "revid": "25871", "url": "https://gl.wikipedia.org/wiki?curid=313299", "title": "Les Bourgeois de Calais", "text": ""}
{"id": "313301", "revid": "22570", "url": "https://gl.wikipedia.org/wiki?curid=313301", "title": "Escultura do Renacemento", "text": "A escultura do Renacemento ent\u00e9ndese como un proceso de recuperaci\u00f3n da escultura da Antig\u00fcidade cl\u00e1sica. Os escultores atoparon nos restos art\u00edsticos e nos descubrimentos de sitios arqueol\u00f3xicos desa \u00e9poca pasada a inspiraci\u00f3n perfecta para as s\u00faas obras. Tam\u00e9n se inspiraron na natureza. Neste contexto hai que ter en conta a excepci\u00f3n dos artistas flamengos no norte de Europa, os cales ademais de superar o estilo figurativo do g\u00f3tico promoveron un Renacemento alleo do italiano, sobre todo no apartado da pintura. \nO renacer da antig\u00fcidade co abandono do medieval, que para Giorgio Vasari \u00abfora un mundo propio de godos\u00bb, e o reco\u00f1ecemento dos cl\u00e1sicos con t\u00f3dalas s\u00faas variantes e matices foi un fen\u00f3meno case exclusivamente desenvolvido en Italia. A arte do Renacemento conseguiu interpretar a natureza e traducila con liberdade e con co\u00f1ecemento en gran multitude de obras mestras."}
{"id": "313303", "revid": "23204", "url": "https://gl.wikipedia.org/wiki?curid=313303", "title": "Escultura etrusca", "text": "A escultura foi unha das expresi\u00f3ns art\u00edsticas m\u00e1is importantes do pobo etrusco, que habitou a rexi\u00f3n do norte e centro de Italia entre o s\u00e9culo -IX e o s\u00e9culo -II, aproximadamente. A s\u00faa arte era en gran parte unha derivaci\u00f3n da arte grega, a\u00ednda que desenvolvido con moitas caracter\u00edsticas propias. Por mor da falta case total de documentos escritos etruscos, problema agravado pola pouca informaci\u00f3n sobre a lingua etrusca, \u00e9 na arte onde se atopan as chaves para a reconstruci\u00f3n da s\u00faa historia, a\u00ednda que as cr\u00f3nicas gregas e romanas sexan tam\u00e9n de grande axuda. Coma a s\u00faa cultura en xeral, a escultura etrusca ten miotos aspectos escuros para os estudosos, sendo obxecto de controversia e que obrigan a propo\u00f1er as s\u00faas interpretaci\u00f3ns sempre con car\u00e1cter provisional, pero o consenso \u00e9 que foi parte do legado m\u00e1is importante e orixinal da arte italiana e mesmo contribu\u00edu significativamente na formaci\u00f3n inicial das tradici\u00f3ns art\u00edsticas da Roma antiga. A visi\u00f3n da escultura etrusca como un todo homox\u00e9neo \u00e9 err\u00f3nea, tendo importantes variaci\u00f3ns, ora rexionais ora temporais."}
{"id": "313304", "revid": "124656", "url": "https://gl.wikipedia.org/wiki?curid=313304", "title": "Agrupaci\u00f3n Veci\u00f1al de Ponte Caldelas", "text": "A Agrupaci\u00f3n Veci\u00f1al de Ponte Caldelas foi un partido pol\u00edtico, de corte independente, xurdido no concello de Ponte Caldelas en abril do ano 2015. Liderado por Alfonso Rodr\u00edguez Santiago, o partido naceu, en parte, arredor do movemento de oposici\u00f3n \u00e1 instalaci\u00f3n dun crematorio na Reigosa. Participou nos comicios municipais de maio de 2015, obtendo o 14,9 % das papeletas e 2 asentos na corporaci\u00f3n. Na investidura, apoiaron como alcalde ao socialista Andr\u00e9s D\u00edaz Sobral, co cal pasaron a gobernar en coalici\u00f3n. En 2019 o grupo integrouse nas listas do PSdeG-PSOE, revalidando esta formaci\u00f3n o goberno con maior\u00eda absoluta."}
{"id": "313306", "revid": "98629", "url": "https://gl.wikipedia.org/wiki?curid=313306", "title": "Cynoglossus senegalensis", "text": "Cynoglossus cadenati \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos, familia dos cinogl\u00f3sidos e subfamilia dos cinoglosinos, co\u00f1ecido en galego como lingua de can de Senegal.\nTaxonom\u00eda.\nA especie foi descrita en 1858 polo naturalista alem\u00e1n Johann Jakob Kaup, co nome de \"Arelia senegalensis\". \nSin\u00f3nimos.\nAo longo do tempo foi co\u00f1ecida, adem ais polo nome orixinario que lle puxo Kaup, tam\u00e9n polos sin\u00f3nimos:\nSubespecies.\nDurante un tempo admit\u00edronse tres subespecies, hoxe identificadas coas especies que se citan a continuaci\u00f3n:\nCaracter\u00edsticas.\n\u00c9 un peixe plano de corpo ovalado, coa marxe anterior da cabeza semicircular, e rematado nunha cola que se vai estreitando progresivamente, que pode chegar a medir at\u00e9 os 66\u00a0cm de lonxitude, a\u00ednda que os esp\u00e9cimes apa\u00f1ados na pesca adoitan roldar os 25\u00a0cm.\nH\u00e1bitat, distribuci\u00f3n e biolox\u00eda.\n\u00c9 unha especie mari\u00f1a e de augas salobres, demersal, que habita en augas costeiras tropicais sobre fondos areosos ou lamacentos, a profundidades de entre os 10 e os 110 m, no Atl\u00e1ntico oriental, entre os 22\u00b0 N e os 18\u00b0 S, e entre os 18\u00b0 W e os 14\u00b0 E, desde o Mauritania at\u00e9 Angola.\nPesca.\n\"Cynoglossus senegalensis\" \u00e9 unha especie comest\u00edbel, que se pesca nas zonas 34 e 47 (Atl\u00e1ntico centro-oriental e Atl\u00e1ntico sueste, respectivamente)."}
{"id": "313307", "revid": "89787", "url": "https://gl.wikipedia.org/wiki?curid=313307", "title": "Escultura da Roma antiga", "text": "A escultura da Roma antiga comprende a obra escult\u00f3rica desenvolvida en toda a \u00e1rea de influencia do Imperio Romano, co foco central en Roma, entre o s\u00e9culo VI a. C. e o s\u00e9culo V. Orixinariamente derivou da escultura grega, principalmente a trav\u00e9s da herdanza da escultura etrusca e, posteriormente, xa dun xeito directo durante o per\u00edodo helen\u00edstico, por contacto coas colonias da Magna Grecia e da mesma Grecia.\nA tradici\u00f3n grega foi unha referencia constante ao longo da historia de Roma, pero contradicindo a crenza popular estendida que afirma que os romanos foron m\u00e1is imitadores que creadores, s\u00e1bese que non s\u00f3 foron quen de asimilar e desenvolver as s\u00faas fontes con mestr\u00eda, sen\u00f3n que tam\u00e9n contribu\u00edron dun xeito orixinal nesta tradici\u00f3n. Isto \u00e9 especialmente relevante na arte do retrato, x\u00e9nero no que acadaron un gran prestixio e deixaron exemplos senlleiros dunha gran calidade t\u00e9cnica e expresiva. Tam\u00e9n o fixeron no eido da escultura decorativa, presente nos grandes monumentos p\u00fablicos, e que desenvolveu un estilo narrativo de moita forza e dun car\u00e1cter tipicamente romano.\nDespois da consolidaci\u00f3n do\u00a0Imperio, outras influencias estranxeiras, maiormente orientais, determinaron un lento mais progresivo afastamento do canon grego en direcci\u00f3n a unha simplificaci\u00f3n formal de tendencia abstracta, que estabeleceu as bases da\u00a0arte bizantina,\u00a0paleocristi\u00e1\u00a0e\u00a0medieval. Ese proceso, por\u00e9n, foi entremediado por diversos per\u00edodos de rexurdimento clasicista, que al\u00e9n de fortaleceren o elo simb\u00f3lico co pasado foron \u00fatiles na mantenza da cohesi\u00f3n pol\u00edtica e cultural do territorio romano. Nin mesmo a\u00a0cristianizaci\u00f3n\u00a0do imperio puido determinar a exclusi\u00f3n das referencias cl\u00e1sico-pag\u00e1s da escultura romana, e no\u00a0s\u00e9culo V, cando a unidade pol\u00edtica se crebou definitivamente, os modelos cl\u00e1sicos a\u00ednda continuaban sendo emulados, malia que adapt\u00e1ndose aos temas propios da nova orde social, pol\u00edtica e relixiosa que se instauraba.\nO estudo da escultura romana \u00e9 complexo para os investigadores, pois a s\u00faa evoluci\u00f3n non se considera nin linear nin l\u00f3xica. A pesar das diverxencias entre os estudosos sobre moitos puntos, existe unha idea com\u00fan sobre as caracter\u00edsticas xerais de cada etapa, mais o xeito de como estas evolucionaron e como se transformaron dunha para outra \u00e9 un proceso complexo que a\u00ednda est\u00e1 lonxe de ser ben comprendido. Existe unha duradeira inclinaci\u00f3n cara ao\u00a0historicismo\u00a0e o\u00a0eclecticismo, a\u00ednda m\u00e1is pronunciada do que a que se observou na\u00a0escultura helen\u00edstica, xunto coa presenza de estilos ben diferenciados na escultura producida nun mesmo momento hist\u00f3rico para as diferentes clases sociais, e mesmo dentro dunha \u00fanica clase, atendendo a necesidades de cada tema e situaci\u00f3n.\nO h\u00e1bito xeneralizado da copia de obras gregas m\u00e1is antigas e a permanencia de alusi\u00f3ns ao clasicismo grego ao longo de toda a s\u00faa historia, mesmo a trav\u00e9s do\u00a0cristianismo\u00a0primitivo, mantivo vivas unha tradici\u00f3n e unha\u00a0iconograf\u00eda\u00a0que doutro xeito poder\u00edan terse perdido. Boa parte do noso co\u00f1ecemento da cultura e da arte da\u00a0Grecia antiga transmitiuse desta forma, e maila escultura romana \u2014xunto coa grega\u2014 tivo fundamental importancia na formulaci\u00f3n da est\u00e9tica do\u00a0Renacemento\u00a0e do\u00a0Neoclasicismo, testemu\u00f1ando a s\u00faa vitalidade e significancia at\u00e9 tempos m\u00e1is modernos, al\u00e9n de estar considerada coma un dos corpos art\u00edsticos m\u00e1is importantes da cultura occidental.\nO papel da escultura na sociedade romana.\nRoma foi unha sociedade eminentemente visual. Coa meirande parte da s\u00faa poboaci\u00f3n analfabeta e incapaz at\u00e9 de comprender o\u00a0lat\u00edn\u00a0erudito que circulaba entre a elite, as artes visuais funcionaban coma unha especie de\u00a0\"lingua franca\" acces\u00edbel a todos, confirmando ideolox\u00edas e divulgando a imaxe de personalidades eminentes. Nese contexto, a escultura gozou dunha posici\u00f3n privilexiada, ocupando todos os espazos p\u00fablicos e privados, e poboando as cidades con innumer\u00e1beis exemplos en varias t\u00e9cnicas. Boa parte da escultura producida en Roma pertence \u00e1 esfera relixiosa ou est\u00e1 relacionada con ela dalg\u00fan xeito. At\u00e9 mesmo os retratos ti\u00f1an adoito asociaci\u00f3n co sagrado, e as\u00ed como en todas as culturas, Roma non diverxeu na pr\u00e1ctica de producir imaxes propiamente de culto, que estaban presentes tanto nos grandes templos p\u00fablicos coma at\u00e9 nas m\u00e1is modestas das habitaci\u00f3ns. Non s\u00f3 os grandes x\u00e9neros escult\u00f3ricos en bronce\u00a0e\u00a0m\u00e1rmore\u00a0se tornaron com\u00fans \u2014a\u00a0estatuaria, os grandes\u00a0sartegos, os relevos arquitect\u00f3nicos\u2014 pero a\u00ednda m\u00e1is as estatuas en\u00a0terracota, os relevos funerarios sinxelos, as m\u00e1scaras mortuorias en cera, cuxo custo estaba dentro do alcance das clases m\u00e1is baixas. Ja\u015b Elsner di que:\nCando o\u00a0cristianismo se tornou a relixi\u00f3n oficial do Imperio, o papel da arte mudou radicalmente, malia que non perdera a s\u00faa importancia central. O deus cristi\u00e1n non era co\u00f1ecido a trav\u00e9s de imaxes, sen\u00f3n a trav\u00e9s das escrituras, dos seus profetas e comentaristas. Mesmo as\u00ed, a escultura e o seu repertorio de representaci\u00f3ns naturalistas convencionais foi adoptada pola igrexa nacente para a composici\u00f3n de\u00a0alegor\u00edas, e continuou sendo practicada na esfera laica p\u00fablica e privada como decoraci\u00f3n, rexistro hist\u00f3rico e para o retrato at\u00e9 a ruptura final do Imperio, incluso como unha forma de darlle maior importancia \u00e1 herdanza cl\u00e1sica compartida por todos e co fin de estabelecer algunha unidade cultural, nun per\u00edodo en que as periferias comezaban a desenvolver culturas propias cun longo grao de independencia e se volv\u00eda cada vez m\u00e1is complicada a tarefa de manter o territorio unificado.\nAntecedentes.\nA orixe de Roma \u00e9 incerta, probabelmente fundada a mediados do\u00a0s\u00e9culo VIII\u00a0a. C.\u00a0por unha mestura de\u00a0pobos it\u00e1licos\u00a0que viv\u00edan na rexi\u00f3n do\u00a0Lacio\u00a0dende o\u00a0s\u00e9culo X\u00a0a. C.\u00a0Existe tam\u00e9n a tese de que foi fundada polos\u00a0etruscos, que viv\u00edan ao norte, e o\u00a0mito\u00a0di que a s\u00faa fundaci\u00f3n d\u00e9bese a\u00a0R\u00f3mulo e Remo, descendentes de\u00a0Eneas, heroe de\u00a0Troia. Outras evidencias suxiren fortemente a presenza de levas de inmigrantes transalpinos, os\u00a0celtas\u00a0e\u00a0xerm\u00e1nicos, que ter\u00edan deixado os seus trazos f\u00edsicos nalgunhas familias da aristocracia romana, como os Flavios (nome que significa\u00a0\"louro\"), e sido a causa da presenza de nomes coma Rufo e Rutilio (\"roibo\"\u00a0e\u00a0\"arroibado\", respectivamente) nun pobo de cute basicamente morena.\nA tradici\u00f3n etrusco-romana.\nEntre os s\u00e9culos VII e VI a. C. os etruscos dominaron a rexi\u00f3n centro-norte da pen\u00ednsula It\u00e1lica, e polo menos alg\u00fans dos semilendarios reis de Roma foron etruscos. A s\u00faa arte, que xa era en longa medida unha interpretaci\u00f3n do estilo grego da \u00e9poca arcaica, pasou a ser a arte dos romanos. As\u00ed, como far\u00edan m\u00e1is tarde coa arte grega, os romanos apenas imitaron os modelos formais etruscos, mais nas s\u00faas guerras con eles apropi\u00e1ronse das s\u00faas obras de arte para ornamentar a s\u00faa propia capital. As primeiras esculturas realizadas en Roma das que se te\u00f1en noticias datan do s\u00e9culo VI a. C. e o seu estilo \u00e9 enteiramente etrusco. O \"Apolo de Veios\", desa \u00e9poca, \u00e9 un bo exemplo das tendencias est\u00e9ticas ent\u00f3n vixentes. Os etruscos foron h\u00e1biles en varios x\u00e9neros escult\u00f3ricos, dende a estatuaria f\u00fanebre e sartegos at\u00e9 grupos monumentais, e en moitos puntos anticiparon a est\u00e9tica do prosaico que os romanos desenvolver\u00edan m\u00e1is tarde. Consid\u00e9rase que foron mestres nas \u00abescenas de x\u00e9nero\u00bb, retratando a vida com\u00fan, persoas do pobo en actividades caracter\u00edsticas, e tam\u00e9n no retrato se mostraron art\u00edfices capaces. Desenvolveron unha tipolox\u00eda espec\u00edfica para as urnas funerarias, as cales consist\u00edan nunha caixa decorada con relevos e pechada por unha tampa sobre a cal se presentaba un retrato reclinado do morto, de corpo enteiro, \u00e1s veces acompa\u00f1ado do seu c\u00f3nxuxe, modelo que os romanos adoptar\u00edan en moitos dos seus sartegos. O \"Sartego dos Esposos\", hoxe no Museo Nacional Etrusco, e o \"Hipoxeo dos Volumni\", unha cripta en Perugia con varios sartegos, son alg\u00fans dos exemplos m\u00e1is co\u00f1ecidos. A pesar do progresivo abandono da tradici\u00f3n etrusca durante a fase helen\u00edstica que vir\u00eda m\u00e1is adiante, a\u00ednda se atopan trazos dela at\u00e9 mesmo na \u00e9poca de Augusto.\nHelenismo e neoclasicismo.\nMentres Grecia evolucionaba cara ao seu clasicismo, acadando o seu apoxeo no s\u00e9culo IV a. C., Roma iniciaba a s\u00faa expansi\u00f3n cara ao sur, xa independente dos etruscos despois de case unha centuria de loitas para obter a supremac\u00eda rexional. Iso levouna a entrar en contacto m\u00e1is \u00edntimo coa arte grega a trav\u00e9s das colonias da Magna Grecia, cuxa cultura sofisticada impresionaba os romanos. Os nobres de Roma pasaron a desexar obras gregas nos seus palacios, contratando art\u00edfices gregos para realizar copias das composici\u00f3ns m\u00e1is populares, \u00e1s veces pagando prezos desorbitados por elas.\nUn pouco m\u00e1is tarde, Alexandre o Grande conquistou Grecia e levou a arte grega at\u00e9 os conf\u00edns da India, pasando por Persia e chegando tam\u00e9n a Exipto. O impacto desta expansi\u00f3n tivo dous sensos, un sobre os pobos conquistados, definindo novos rumbos para a s\u00faa cultura e arte, e outro reverso, sobre a propia cultura grega, que asimilou moitos elementos orientais. Coa fragmentaci\u00f3n do imperio alexandrino despois da morte do conquistador, form\u00e1ronse varios reinos aut\u00f3nomos (Bitinia, Galacia, Paflagonia, Ponto, Capadocia, Exipto dos Ptolomeus) que incorporaron costumes gregos, evolucionando ent\u00f3n de maneira propia. A esta fusi\u00f3n de influencias gregas e orientais d\u00e9uselle o nome de helenismo. O interese polo pasado foi unha caracter\u00edstica distintiva do per\u00edodo. Fund\u00e1ronse os primeiros museos e bibliotecas, como en P\u00e9rgamo e en Alexandr\u00eda, xurdiron biograf\u00edas dos artistas m\u00e1is destacados, a cr\u00edtica de arte se desenvolveu e viaxeiros describ\u00edan a xeograf\u00eda, historia e costumes de varias relixi\u00f3ns nos primeiros itinerarios tur\u00edsticos escritos.\nO gusto polo historicismo fixo que varios estilos anteriores fosen recuperados en s\u00ednteses ecl\u00e9cticas, mais cunha progresiva secularizaci\u00f3n na tem\u00e1tica e unha preferencia por obras dram\u00e1ticas cuxa intensa e din\u00e1mica expresividade \u00e9 comparada co estilo barroco. A infancia, a morte e a velleira, e mesmo o humor, temas case sen precedentes na arte grega cl\u00e1sica, foron longamente cultivados. Desenvolveuse tam\u00e9n entre as elites helenizadas de varios reinos un coleccionismo febril de obras de arte.\nNo ano 212 a. C. os romanos conquistaron Siracusa, unha rica e importante colonia grega en Sicilia, adornada cunha profusi\u00f3n de obras de arte helen\u00edstica. Todo foi saqueado e levado a Roma, substitu\u00edndo a decoraci\u00f3n escult\u00f3rica de tradici\u00f3n etrusca. O saqueo de Siracusa foi o impulso final para o estabelecemento definitivo do padr\u00f3n grego no propio coraz\u00f3n da Rep\u00fablica, pero non deixou de atopar resistencias. Marco Porcio Cat\u00f3n denunciou o saqueo e a decoraci\u00f3n de Roma con obras estranxeiras como unha influencia perigosa para a cultura nativa, e deplorou que os romanos aplaudisen as estatuas de Corinto e Atenas e ridiculizasen a tradici\u00f3n decorativa en terracota dos antigos templos romanos. A arte grega subxugou a etrusco-romana no gusto xeral, ata o punto de que as estatuas gregas estaban entre as m\u00e1is cobizadas presas de guerra, exhibidas destacadamente nos cortexos triunfais de todos os xenerais conquistadores. No triunfo de Lucio Emilio Paulo Maced\u00f3nico despois da conquista de Macedonia, en 168 a. C., desfilaron duascentas cincuenta carrozas cheas de estatuas e pintura, e na conquista de Acaia en 146 a. C., que decretou a fin da independencia grega e a s\u00faa submisi\u00f3n ao imperio romano, Lucio Mumio Acaico literalmente encheu Roma de esculturas, conforme ao testemu\u00f1o deixado por Plinio o Vello. En 133 a. C., o imperio recibiu en herdanza o reino de P\u00e9rgamo, onde florec\u00eda unha orixinal e influente escola de escultura helen\u00edstica.\nNesta altura a demanda por estatuaria xa era enorme, e en Atenas os obradoiros de escultura traballaban practicamente case exclusivamente para os romanos, cuxa elite exhib\u00eda o seu refinamento solicitando obras que imitasen a produci\u00f3n clasicista dos s\u00e9culos V e IV a. C., evitando a esaxeraci\u00f3n expresiva do helenismo posterior. Esta demanda orixinou unha escola revivalista de escultura a que se lle chamou neo\u00e1tica, que despois continuou prosperando na propia Roma at\u00e9 o s\u00e9culo II d. C. Ela representa a primeira aparici\u00f3n, na historia da arte, dun movemento que foi chamado como neocl\u00e1sico. Son poucos os artistas desta fase cuxos nomes son lembrados, e todos son gregos: Cle\u00f3menes, Ar\u00edsteas e Papias de Afrodisias autores de dous centauros conservados nos Museos Capitolinos, e Pasiteles, que fundou unha escola ecl\u00e9ctica en N\u00e1poles.\nOs romanos non fac\u00edan distinci\u00f3n valorativa ou est\u00e9tica importante entre un orixinal e unha copia. De entre todos os centos de modelos existentes na produci\u00f3n grega, os romanos favoreceron apenas preto de cen, copi\u00e1ndoos en longa escala e estabelecendo unha padronizaci\u00f3n da imaxinar\u00eda. En moitos casos as adaptaci\u00f3ns eran libres, e ti\u00f1an un car\u00e1cter de pastiche, empregando elementos de pezas variadas para a creaci\u00f3n dunha obra nova, ou transformando estatuas de deuses en retratos romanos, coa copia exacta do corpo dunha creaci\u00f3n famosa, mais cambiando a cabeza pola dalgunha personalidade romana. Exemplo deste h\u00e1bito \u00e9 a estatua de Marco Claudio Marcelo preservada no Louvre, realizada por Cle\u00f3menes no s\u00e9culo I a. C. a partir dun orixinal grego representando un Hermes orador feita uns 400 anos antes, posibelmente obra de Fidias. Esta repetitividade e este h\u00e1bito de copiar ou reinterpretar obras alleas xa foran considerados por moitos cr\u00edticos como evidencia de que a escultura romana foi mon\u00f3tona e pouco creativa, al\u00e9n de que esta opini\u00f3n sexa controvertida, para a cultura da \u00e9poca estabelec\u00eda lazos positivos con li\u00f1axes simb\u00f3licas e ideol\u00f3xicas prestixiosas. M\u00e1is al\u00e1 diso, a pr\u00e1ctica da copia de moitas obras primas gregas foi a respons\u00e1bel da preservaci\u00f3n dunha grande iconograf\u00eda cl\u00e1sica e helenista cuxos orixinais acabaron perdidos na Idade Media.\nEnsaios para unha escola nacional de escultura.\nEntre finais do s\u00e9culo II e principios do I a. C. tivo lugar un cambio en direcci\u00f3n \u00e1 formaci\u00f3n dunha escola de escultura nacional. Un exemplo \u00e9 o Altar de Enobarbo, considerado un precursor inmediato da grande arte imperial do s\u00e9culo de Augusto. Creado como unha ofrenda de Cneu Domicio Enobarbo no final da campa\u00f1a militar de Brindisi, foi instalado diante do templo de Neptuno que el mandara constru\u00edr na mesma ocasi\u00f3n. O altar foi decorado con diversos frisios, alg\u00fans con escenas mitol\u00f3xicas m\u00e1is ou menos convencionais e com\u00fans na tradici\u00f3n grega, mais un deles \u00e9 unha escena de culto, representando a un sacerdote preparando un sacrificio, flanqueado polo ofertante, soldados e outros antecedentes, que evidencia a adaptaci\u00f3n do estilo clasicista tradicional para un modo narrativo tipicamente romano, nunha cr\u00f3nica da vida coti\u00e1 e ao mesmo tempo dos sucesos do seu modelo pol\u00edtico.\nCoa presenza de Augusto, Roma volveuse a cidade m\u00e1is influente e rica do imperio, e tam\u00e9n o novo centro da cultura helen\u00edstica, como foran denantes dela P\u00e9rgamo e Alexandr\u00eda, atraendo para si unha morea de art\u00edfices gregos. \u00c9 as\u00ed como os sucesores de Alexandre contribu\u00edran para dar unha sobrevida \u00e1 arte grega, enriquec\u00e9ndoa con novos temas. Coa chegada da Era Augusta, Roma deu a s\u00faa contribuci\u00f3n propia e orixinal tanto para a continuidade como para a renovaci\u00f3n dunha tradici\u00f3n que xa prestixiaba hai s\u00e9culos e ditara o car\u00e1cter de toda arte producida al\u00ed. Pero m\u00e1is que a mera transferencia do foco cultural para Roma, o que determinou o xurdimento dunha escola xenuinamente romana foi a formaci\u00f3n da propia idea de Imperio, aplic\u00e1ndose a t\u00e9cnica grega para a tem\u00e1tica t\u00edpica desta nova Roma.\nA imaxinar\u00eda pol\u00edtica rematou atopando un cami\u00f1o tam\u00e9n nas moedas, que en termos art\u00edsticos poden ser consideradas baixorrelevos en miniatura. Xulio C\u00e9sar legalizou en Roma a pr\u00e1ctica helenista e oriental de imprimir a efixie do gobernador vivo nas moedas correntes, cando at\u00e9 ent\u00f3n aparec\u00edan apenas imaxes de deidades ou figuras hist\u00f3ricas xa falecidas. Augusto dirixiu esa pr\u00e1ctica con a\u00ednda maior conciencia e pragmatismo pol\u00edtico, impondo a s\u00faa presenza vis\u00edbel e a mensaxe do goberno na vida diaria dos cidad\u00e1ns do imperio, exemplificando como a arte e a axenda pol\u00edtica pod\u00edan unir forzas para asegurar un sistema de control e influencia social a longa escala. Tal emprego exerceu unha presi\u00f3n sobre a sociedade consider\u00e1bel. Moedas con efixies de emperadores odiados como Ner\u00f3n foron obxecto de chufa popular e moitas veces non eran aceptadas no comercio.\nO primeiro gran monumento da escultura imperial foi o \"Ara Pacis\", constru\u00eddo entre o ano 13 e o 9 a. C., tam\u00e9n considerado unha obra mestra da arquitectura romana. Dedicada \u00e1 deusa Pax (Paz), celebraba o \u00e9xito do regreso do emperador Augusto tras as s\u00faas vitorias nas campa\u00f1as realizadas na Galia e en Hispania. O monumento est\u00e1 decorado con frisos e relevos escult\u00f3ricos que amosan procesi\u00f3ns, escenas aleg\u00f3ricas da mitolox\u00eda e sacrificios. Nunha escena repres\u00e9ntase a Tellus, a Terra Nai, nunha interpretaci\u00f3n moi diferente da s\u00faa hom\u00f3loga grega, Gaia. Aqu\u00ed personif\u00edcana cunha forza violenta e irracional da natureza, como se v\u00eda en vasillas gregas, mais \u00e9 unha imaxe maternal de protecci\u00f3n e nutrici\u00f3n. Outras escenas acent\u00faan os beneficios da \"Pax Augusta\", e proporcionan unha visi\u00f3n clara dos valores que nese momento ti\u00f1an os romanos como verdadeiros: para eles soamente a prosperidade material proporcionada por un Estado forte e pac\u00edfico poder\u00eda impulsar un desenvolvemento consistente na cultura e na arte, unha idea afirmada en repetidas ocasi\u00f3ns na poes\u00eda laudatoria da \u00e9poca. Neste altar aparecen, por primeira vez na arte occidental, grupos onde tanto protagonistas como espectadores participan na mesma escena. Segundo Eug\u00e9nie Strong:\nConsid\u00e9rase que Augusto foi un gobernante capaz, e que contaba co apoio do pobo. Dende o seu primeiro consulado, foi acumulando os honores at\u00e9 que o Senado ofreceulle a dignidade imperial e, a petici\u00f3n do pobo, o estatuto de Augusto \u2014orixinalmente un t\u00edtulo e non un nome, que significaba 'divino'\u2014. O seu reinado foi un per\u00edodo de relativa paz e prosperidade. Organizou o pa\u00eds e fomentou as artes, non sen aproveitarse delas para promover a s\u00faa imaxe persoal, uso adoito entre os poderosos. Gran cantidade de estatuas do emperador sobreviven nos distintos museos do mundo, mostr\u00e1ndoo cunha variedade de atributos: militares, civ\u00eds e divinos. Unha das m\u00e1is c\u00e9lebres \u00e9 o \"Augusto de Prima Porta\", que \u00e9 unha reelaboraci\u00f3n do \"Dor\u00edforo\" de Policleto, amosando que, a despeito de sens\u00edbeis mudanzas na cultura do seu tempo, a tradici\u00f3n grega continuaba a ser venerada, tanto polas s\u00faas calidades intr\u00ednsecas como por representar para a cultura romana unha ligaz\u00f3n que daba maior dignidade ao imperio, coa figura do emperador como o maior de todos os mecenas e heroes.\nMais a opini\u00f3n de Strong non est\u00e1 consensuada. Outros consideran a dinast\u00eda Xulio-Claudia como un per\u00edodo de grandeza para a arte romana. Os aspectos que a autora considera indicativos dunha fase de incerteza est\u00e9tica \u2014o propio esp\u00edrito de busca en varias frontes, buscando novos efectos de luz e de tratamento da superficie, novas formas de crear un senso narrativo eficaz, estudando a natureza con redobrada atenci\u00f3n e tratando de resolver os problemas de representaci\u00f3n dos grupos na perspectiva\u2014 menci\u00f3nanse tam\u00e9n como sinais da consolidaci\u00f3n dunha aut\u00e9ntica escola nacional de escultura, unha impresi\u00f3n que se fortalece cando observamos as conquistas no terreo da retrat\u00edstica que vi\u00f1an acontecendo dende a Rep\u00fablica. Emporiso, a influencia clasicista continuou sendo forte e os modelos gregos idealizados continuaron a ser favorecidos, combinados cunha verosimilitude que estabeleceu un padr\u00f3n innovador seguido durante moitos anos.\nApoxeo da escultura romana.\nBustos e estatuaria.\nNa arte do retrato, Roma deu a s\u00faa contribuci\u00f3n m\u00e1is individualizada \u00e1 longa tradici\u00f3n escult\u00f3rica fundada polos gregos, unha contribuci\u00f3n que madurou bastante denantes que os outros x\u00e9neros escult\u00f3ricos e provocou que o desenvolvemento da arte en Roma se dividise en dous campos, con ritmos evolutivos diferenciados \u2014a retrat\u00edstica e os x\u00e9neros restantes\u2014. Dende o per\u00edodo da Rep\u00fablica o retrato vi\u00f1a sendo moi valorado, oscilando ciclicamente ao longo do tempo entre unha tendencia clasicista idealizante e outra de gran realismo, derivada en parte da expresividade t\u00edpica da arte helen\u00edstica. De entre os retratos, o busto e a cabeza por si soa eran as formas m\u00e1is esixidas e acces\u00edbeis, mentres que os retratos de corpo enteiro eran menos com\u00fans, a\u00ednda que non raros. A preferencia polo busto e a cabeza \u00e9 un trazo cultural tipicamente romano que creou un enorme mercado en toda a orla do Mediterr\u00e1neo, e se explica primeiro por raz\u00f3ns econ\u00f3micas, sendo moito m\u00e1is baratos que unha estatua completa, mais tam\u00e9n polas convenci\u00f3ns acerca da identificaci\u00f3n individual que prevalec\u00edan entre eles. Para os romanos, na retrat\u00edstica non eran o corpo, os traxes, nin os atributos accesorios o centro de interese, mais si a cabeza e a fiel descrici\u00f3n fision\u00f3mica. Segundo Robert Brilliant:\nCoa ascensi\u00f3n de Vespasiano, fundador da dinast\u00eda Flavia, o estilo que mestura o idealismo e realismo, practicado polos artistas da dinast\u00eda Xulio-Claudia, sufriu unha mudanza, cunha volta das formas arxivas e unha grande \u00e9nfase na descrici\u00f3n verista do suxeito, mesmo cando el \u00e9 o emperador. Os retratos femininos desta fase son tipicamente ornamentados cos complexos peiteados que estaban de moda. A t\u00e9cnica tam\u00e9n foi mellorada cun uso innovador de trades. Con Traxano, por\u00e9n, a idealizaci\u00f3n retornou forte, chegando a un grao a\u00ednda maior so o dominio de Hadriano, que era un grande admirador de Grecia. Os retratos de Marco Aurelio, al\u00e9n de volver \u00e1 caracterizaci\u00f3n realista, mostran un avance na descrici\u00f3n psicol\u00f3xica e emocional, que nos retratos de Caracalla atinxen un alto grao de expresividade. A influencia oriental e un interese por unha est\u00e9tica xeometrizante levaron o retrato a adquirir un aspecto progresivamente estilizado e abstracto. Baixo o mandato de Constantino I, esa tendencia chegou ao seu punto m\u00e1is alto, asociada a un senso de monumentalidade compar\u00e1bel ao clasicismo da era de Augusto. O estilo desenvolvido no seu reinado foi un precursor directo da arte bizantina.\nMentres os emperadores empregaban os retratos principalmente para a reafirmaci\u00f3n do poder e do seu programa pol\u00edtico, na contorna privada estes serv\u00edan principalmente \u00e1 memoria familiar e aos contextos f\u00fanebres. Bustos acompa\u00f1ados de inscrici\u00f3ns enumerando a parentela e os patr\u00f3ns do morto decoraban altares, tumbas e urnas cinerarias. Esa tradici\u00f3n estaba ligada a unha longa historia de exhibici\u00f3n de m\u00e1scaras mortuorias de cera ou terracota de ancestrais ilustres nas procesi\u00f3ns f\u00fanebres da elite, realizadas para conmemorar e atestar a s\u00faa li\u00f1axe patricia. Esas m\u00e1scaras eran orgullosamente mantidas no sagrario dom\u00e9stico, o larario, xunto a bustos en bronce, terracota ou m\u00e1rmore. Pres\u00famese que o costume da confecci\u00f3n das m\u00e1scaras mortuorias en cera, que copian fielmente as facci\u00f3ns do morto, foi unha das causas para o desenvolvemento do gusto polo realismo na retrat\u00edstica.\nA intensa actividade pol\u00edtica das familias m\u00e1is importantes tam\u00e9n atribu\u00edu outras funci\u00f3ns ao retrato. Nos monumentos celebrantes dalgunha importante faza\u00f1a militar ou dun acto pol\u00edtico de repercusi\u00f3n, como a sinatura dun tratado, tam\u00e9n se ergu\u00edan estatuas e bustos dos protagonistas, acompa\u00f1ados de inscrici\u00f3ns onde se declaraban os seus feitos excepcionais e a s\u00faa insigne li\u00f1axe, nun costume que reflect\u00eda a importancia do contexto familiar e das tradici\u00f3ns ancestrais na vida p\u00fablica, xa que se acreditaba que unha boa historia familiar estaba considerada como a mellor proba da nobreza dun home. Na fin da era republicana a gran rivalidade entre as familias ligadas ao poder fixo da afirmaci\u00f3n da li\u00f1axe un factor esencial do \u00e9xito, con todos os seus s\u00edmbolos manifestos: as procesi\u00f3ns e pompas f\u00fanebres, as inscrici\u00f3ns, a galer\u00eda de retratos. \u00c9 sintom\u00e1tico o relevante papel desempe\u00f1ado pola estatuaria na sociedade romana o feito de que cando unha personaxe ca\u00eda en desgraza era decretada a \"damnatio memoriae\", ou sexa, a desaparici\u00f3n de todas as inscrici\u00f3ns contendo o seu nome e realizaci\u00f3ns e a destruci\u00f3n dos seus retratos.\nOs retratos de corpo enteiro do emperador na s\u00faa condici\u00f3n divinizada constit\u00faen un t\u00f3pico de interese para os investigadores modernos, especialmente nos per\u00edodos en que a descrici\u00f3n realista da fisionom\u00eda fortaleceuse, cun destacado contraste entre o estilo de representaci\u00f3n do corpo e da cabeza. Mentres que as cabezas realistas mostraban todos os sinais do envellecemento, os corpos eran idealizados, elaborados de acordo cos antigos canons cl\u00e1sicos, nunha condici\u00f3n de eterno vigor e xuventude. Estas obras h\u00edbridas d\u00e9bense \u00e1 tradici\u00f3n de supremac\u00eda da faciana sobre o resto do corpo, e a que a estatuaria para os romanos era unha especie de teatro simb\u00f3lico e non unha realidade.\nAs\u00ed, hab\u00eda un acordo entre d\u00faas convenci\u00f3ns distintas, unha para a representaci\u00f3n do corpo en termos simb\u00f3licos invest\u00edndoo de virtudes morais, e outra para a representaci\u00f3n descritiva da cabeza a fin de se poder identificar inequivocamente o suxeito, nunha recusaci\u00f3n da interpretaci\u00f3n literal do conxunto. As mesmas convenci\u00f3ns rex\u00edan a estatuaria privada cando se trataba de representar o xenio do suxeito, o seu esp\u00edrito divino, obras que pertenc\u00edan \u00e1 contorna dos monumentos f\u00fanebres. Cos mesmos prop\u00f3sitos fac\u00edanse moitas veces a sinxela substituci\u00f3n da cabeza dalgunha estatua c\u00e9lebre dun deus pola dun patricio romano ou do emperador, mais non parece ter habido calquera dificultade para os romanos na clara diferenciaci\u00f3n entre estatuas de culto e estatuas simb\u00f3licas, entre unha estatua dun deus e unha estatua dunha persoa como un deus. Tampouco dubidaban en simplemente quitar a cabeza dunha estatua de quen queira que fose e cambiala pola doutro individuo, cando a memoria do primeiro fora proscrita. Esa pr\u00e1ctica foi comentada con naturalidade na literatura da \u00e9poca, reafirmando a independencia entre cabeza e corpo na imaxinar\u00eda romana.\nNos outros tipos de estatuas, as decorativas e as de culto, a arte romana non engadiu nada esencialmente novo, e os seus exemplares, a\u00ednda que moitos de gran calidade, non amosan nada que xa non fose exhaustivamente experimentado denantes polos gregos cl\u00e1sicos e os helenistas. Copias romanas de obras daquela produci\u00f3n anterior continuaron a ser producidas at\u00e9 o s\u00e9culo V. Mentres, dende o s\u00e9culo II, e con maior forza despois do mandato de Constantino I, a crecente penetraci\u00f3n da influencia oriental determinou un progresivo afastamento do canon grego, conducindo \u00e1 formaci\u00f3n dun estilo sint\u00e9tico a abstracto, en representaci\u00f3ns m\u00e1is r\u00edxidas e frontalizadas, desacheg\u00e1ndose do naturalismo e do realismo, e cun sistema de proporci\u00f3ns enteiramente distinto, tendencias que evolucionaron cara \u00e1 arte bizantina.\nSartegos.\nO uso dos sartegos era com\u00fan entre os etruscos e gregos, mais en Roma s\u00f3 foi adoptado extensamente a partir do s\u00e9culo II, cando o costume da cremaci\u00f3n dos mortos foi substitu\u00eddo polo enterro, e difund\u00edndose por todo o imperio. A s\u00faa produci\u00f3n situouse en tres centros principais \u2014Roma, \u00c1tica e Asia\u2014 e dividiuse nalg\u00fans modelos diferentes. O modelo m\u00e1is com\u00fan era unha caixa ornamentada con relevos figurativos, con tapadeira m\u00e1is ou menos lisa; outro amosaba unha tapadeira tam\u00e9n decorada, onde pod\u00edan figurar os retratos dos falecidos en corpo enteiro, reclinados como se estivesen nun banquete, un modelo que derivou da arte etrusca. Ambos deron orixe a exemplares decorados con relevos de extraordinario requinte e complexidade. Un terceiro tipo, m\u00e1is circunscrito a Roma, ti\u00f1a decoraci\u00f3n abstracta ou floral e cabezas de animais, predominando le\u00f3ns, nas extremidades. Exist\u00eda moita variaci\u00f3n e mestura entre eses modelos, e a s\u00faa calidade e riqueza decorativa depend\u00edan das posesi\u00f3ns da familia.\nO centro de produci\u00f3n asi\u00e1tico distingu\u00edase por unha preferencia por caixas de grande envergadura e formas arquitect\u00f3nicas, con columnatas ao seu redor, estatuas en nichos, unha especie de porta nunha das bandas, placas ornamentais e un teito prism\u00e1tico con acroterios, simulando unha verdadeira residencia ou templo, e alg\u00fans pod\u00edan ter unha plataforma para a s\u00faa colocaci\u00f3n en alto. Este tipo, ao contrario dos outros, moitas veces era decorado nos catro lados, e pod\u00eda funcionar como un monumento independente instalado ao ar libre nalgunha necr\u00f3pole, mentres que os demais, instalados en nichos nas tumbas, ti\u00f1an a s\u00faa decoraci\u00f3n resumida \u00e1s partes que ficaban vis\u00edbeis. A pr\u00e1ctica romana de enterramento en sartegos continuouse durante a era cristi\u00e1, resultando nun dos principais substratos para o desenvolvemento da iconograf\u00eda da nova relixi\u00f3n.\nRelevos arquitect\u00f3nicos.\nDentro da tradici\u00f3n dos altares monumentais, columnas conmemorativas e arcos de triunfo, os relevos decorativos empregados nesas arquitecturas foron un campo f\u00e9rtil para o desenvolvemento dun estilo narrativo propio dos romanos. Exemplos cl\u00e1sicos precursores foron a \"Ara Ahenobarbus\" e a \"Ara Pacis\". Outro exemplo destacado \u00e9 o friso da bas\u00edlica Emilia (c. 54-34 a. C.) no Foro Romano, nun estilo helenizante vigoroso, con dr\u00e1sticos escorzos e complementado con escenas paisax\u00edsticas. Da dinast\u00eda Xulio-Claudia case nada sobreviviu, mais unha proba do estilo deste per\u00edodo \u00e9 un friso atopado en Roma, que amosa unha procesi\u00f3n de maxistrados e sacerdotes que levan estatu\u00ed\u00f1as votivas, xunto con axudantes, animais, m\u00fasicos e outras figuras. O seu interese reside no efecto da perspectiva a\u00e9rea producida pola inserci\u00f3n das figuras no segundo plano enriba da procesi\u00f3n, un recurso que m\u00e1is tarde foi amplamente empregado en escenas hist\u00f3ricas.\nA decoraci\u00f3n do arco de Tito (c. 81-82) foi considerada o \u00e1pice do per\u00edodo flaviano. Os paneis que o decoran e que amosan o triunfo de Tito te\u00f1en excepcionais calidades pl\u00e1sticas, e demostran unha grande habilidade t\u00e9cnica no uso do escorzo para a representaci\u00f3n da cuadriga do emperador: o carro v\u00e9n de fronte para o espectador, mais o artista consegue crear a impresi\u00f3n de que est\u00e1 a facer unha curva \u00e1 dereita. O outro panel, ilustrando o saqueo de Xerusal\u00e9n, emprega coa mesma facilidade ese recurso noutro contexto, e ambos os dous te\u00f1en o seu efecto ilusion\u00edstico realzado polo aproveitamento da luz e da sombra. Por\u00e9n, non se considera a existencia dun \u00abestilo flaviano\u00bb, pois noutros lugares at\u00f3panse relevos m\u00e1is est\u00e1ticos, de \u00edndole bastante clasicista e antipict\u00f3rica.\nDo reinado de Traxano salienta a Columna de Traxano, que conmemoraba a campa\u00f1a en Dacia entre os anos 101 e 106. \u00c9 unha columna duns 30 metros de altura, revestida enteiramente dun friso continuo que forma unha espiral cara \u00e1 parte superior, considerada un exemplo perfecto do estilo narrativo dos relevos hist\u00f3ricos romanos. As escenas evolucionan naturalmente sen interrupci\u00f3n, ag\u00e1s unha \u00e1rbore ou rocha ocasional, creando o efecto dunha densa masa de corpos en movemento. O emperador aparece varias veces en situaci\u00f3ns diferentes. En total, est\u00e1n esculpidas case 2500 figuras, e o nivel t\u00e9cnico \u00e9 mantido en todo o conxunto. Unha caracter\u00edstica innovadora \u00e9 o abandono da perspectiva e o uso de figuras desproporcionadas coa paisaxe circunstante, trazo caracter\u00edstico da influencia oriental dese momento. De acordo coa pr\u00e1ctica daquel tempo, todas as escenas eran pintadas e adornadas con detalles en metal. Consid\u00e9rase pos\u00edbel que o seu autor fora Apolodoro de Damasco.\nPosteriormente a tendencia reverteu cara ao clasicismo. Exemplos destacados son o arco de Traxano en Benevento, nun excepcional estado de conservaci\u00f3n, e once paneis de estilo semellante que representan o emperador Marco Aurelio en varias escenas. Catro deles cons\u00e9rvanse nos Museos Capitolinos, e os outros foron reaproveitados en \u00e9poca imperial para a decoraci\u00f3n do arco de Constantino. A columna de Marco Aurelio \u00e9 outro exemplo do predominio clasicista nesta fase; a\u00ednda que haxa unha morea de figuras que se amontoan na espiral continua do friso que arrodea o monumento, consid\u00e9rase que conserva un senso de orde, elegancia, ritmo e disciplina ausente na Columna de Traxano.\nEse interludio clasicista, por\u00e9n, ter\u00eda a s\u00faa fin con Septimio Severo, cuxo arco reintroduce novamente a arte oriental no seu sistema de proporci\u00f3ns e no acurtamento da s\u00faa organizaci\u00f3n de escenas soltas. Do s\u00e9culo III practicamente non sobreviviu ningunha obra, e o que se conserva son pequenos frisos que amosan figuras bastas. O mesmo estilo contin\u00faa ao longo do s\u00e9culo IV, como se pode ver nos frisos superiores norte e sur do arco de Constantino, que fan un n\u00edtido contraste cos outros paneis, m\u00e1is antigos, da \u00e9poca de Marco Aurelio. Os \u00faltimos exemplos significativos de escultura arquitect\u00f3nica est\u00e1n na base do obelisco de Teodosio, presente no hip\u00f3dromo de Constantinopla, que xa se considera m\u00e1is pr\u00f3xima ao universo bizantino que ao romano.\nFormas menores.\nEntre as aplicaci\u00f3ns menores da escultura est\u00e1n as estatuas de culto dom\u00e9stico, as figuri\u00f1as e m\u00e1scaras de teatro, os camafeos, os obxectos decorados, os amuletos e os xoguetes infant\u00eds. Menos co\u00f1ecidos que os grandes x\u00e9neros, consid\u00e9rase que proporcionan unha idea m\u00e1is exacta, \u00edntima e sincera da mentalidade romana, principalmente do pobo, que as importantes representaci\u00f3ns oficiais.\nCamafeos.\nNeses x\u00e9neros menores, os camafeos son os m\u00e1is fastosos, limitados \u00e1s clases superiores e empregados, xeralmente, como xoias. Tallados en pedras semipreciosas como a \u00e1gata, a calcedonia, o xaspe, a ametista e o \u00f3nix, son considerados esculturas miniaturizadas dende a apreciaci\u00f3n de John Ruskin, cando at\u00e9 ent\u00f3n eran considerados unha forma de gravado. Este xeito de esculpir foi introducido en Roma polos gregos, que foron os primeiros en acadar un alto grao de refinamento do x\u00e9nero. As s\u00faas reducidas dimensi\u00f3ns fac\u00edan necesaria unha grande habilidade para traballar as veas da pedra e as s\u00faas diferentes camadas para obter matices sut\u00eds de cor e efectos de luz e transparencia. A s\u00faa dataci\u00f3n \u00e9 moi dif\u00edcil, e moitas pezas indican que foron traballadas en momentos diferentes. Os mellores exemplares son pezas de coleccionista avidamente disputadas, e de entre eles destaca a xema de Augusto, unha gran peza de \u00f3nix bicolor entallada con d\u00faas escenas compostas de varios personaxes.\nDurante o per\u00edodo imperial os camafeos gozaron de gran prestixio, o que inspirou os romanos a inventar unha derivaci\u00f3n en vidro, que ofrec\u00eda a vantaxe de posu\u00edr un maior control sobre a cor e a transparencia, pero era a\u00ednda m\u00e1is complicado, demorada e custosa de traballar que a pedra, presentando aspectos t\u00e9cnicos que non foron perfectamente desvelados polos vidreiros contempor\u00e1neos. Por\u00e9n, cheg\u00e1ronse a producir vasos enteiros en camafeo de vidro con decoraci\u00f3n esculpida, como os destacados \"vaso Portland\" e o \"vaso das Estaci\u00f3ns\".\nXoguetes.\nAs referencias literarias aos xoguetes romanos son abondosas dende o per\u00edodo helenista, indicando que hab\u00eda unha enorme variedade de obxectos destinados ao lecer infantil, dende as tradicionais bonecas a carri\u00f1os con rodas m\u00f3biles, figuri\u00f1as de guerreiros e animais, e at\u00e9 casas miniaturizadas feitas de metal, madeira ou terracota. Estes xoguetes son un terreo f\u00e9rtil para o estudo das condici\u00f3ns econ\u00f3micas e sociais da \u00e9poca.\nEstatuas de culto privado.\nNo \u00e1mbito relixioso salientan as estatuas de culto privado das numerosas divindades do pante\u00f3n romano e das deidades familiares e rexionais. O h\u00e1bito de antropomorfizaci\u00f3n dos deuses foi herdado dos etruscos e gregos, e logo practicamente todas as forzas naturais e potencias abstractas asumiron para os romanos un aspecto humano e recibiron culto. Os museos de antig\u00fcidades cl\u00e1sicas est\u00e1n repletos de estatuas de culto dom\u00e9stico, o que proba a s\u00faa ampla distribuci\u00f3n en todo o imperio. A s\u00faa calidade art\u00edstica \u00e9 vari\u00e1bel. As producidas para consumo da poboaci\u00f3n com\u00fan eran rudas e pouco atraentes, mais existen exemplares de gran refinamento. Neste campo non era a est\u00e9tica o que se apreciaba, sen\u00f3n a s\u00faa eficacia como pontes de comunicaci\u00f3n entre os mortais e o sobrenatural.\nDe funci\u00f3n semellante son as estatuas-amuleto. Na relixi\u00f3n romana a maxia ti\u00f1a un papel significativo, e nela os amuletos atopaban o seu lugar. Os gregos e mailos etruscos us\u00e1banos, e diversos autores cl\u00e1sicos falaron a prol deles, como Plinio e Galeno. Os romanos tam\u00e9n fixeron diso un costume xeneralizado, especialmente na \u00e9poca tardoimperial. A\u00ednda que os amuletos xeralmente fosen obxectos pequenos e port\u00e1tiles, non necesariamente figurativos, sobrevive unha cantidade de estatuas que desempe\u00f1aban as mesmas funci\u00f3ns, retratando esp\u00edritos protectores das residencias asociados aos antepasados, os Lares, profundamente venerados en santuarios dom\u00e9sticos, ou Pr\u00edapo, o deus f\u00e1lico cuxa imaxe era considerada un poderoso remedio contra o mal de ollo, a esterilidade e a impotencia, e que era colocado no lado externo da entrada das casas.\nObxectos decorados.\nA escultura da Roma antiga tam\u00e9n estivo presente nos servizos de mesa, as l\u00e1mpadas, os pomos das portas e outros tipos de obxectos cunha decoraci\u00f3n en relevo. As l\u00e1mpadas e braseiros pod\u00edan ser decorados con imaxes de escenas relixiosas, er\u00f3ticas ou mitol\u00f3xicas, dependendo do lugar ao que fosen destinados, e pod\u00edan posu\u00edr un ou m\u00e1is p\u00e9s ornamentados. Pratos, vasos, cuncas e fontes tam\u00e9n pod\u00edan presentar relevos ou alzas e pescozos de formas extravagantes. Nas cer\u00e1micas salienta o tipo \"terra sigillata\", unha especie de vaso decorado con incisi\u00f3ns e relevos, o cal tivo unha longa difusi\u00f3n, e os antefixos, pezas decorativas instaladas nas beiras dos tellados que pod\u00edan ter formas abstractas ou figurativas.\nA escultura tardoimperial.\nOs \u00faltimos s\u00e9culos do imperio, do s\u00e9culo III ao V, viron o nacemento dun contexto cultural novo. En ocasi\u00f3ns esta fase de transformaci\u00f3n foi considerada como unha decadencia, mais o canon grego foi o resultado dunha \u00e9poca e un contexto ben determinados, e a\u00ednda que este influ\u00edse nas orixes art\u00edsticas de Roma e boa parte da s\u00faa traxectoria, os tempos e o territorio sufriron diversos cambios e o clasicismo comezou a se tornar m\u00e1is unha lembranza do pasado que unha \u00e9poca viva. Nese momento Roma xa ti\u00f1a unha historia propia e entraba nun per\u00edodo de intenso intercambio con culturas orientais de enorme antig\u00fcidade e sofisticaci\u00f3n, cuxo corpo e ideas, cultos, arte e aspiraci\u00f3n convert\u00e9ronse en referentes na cultura romana. Do mesmo xeito, as provincias imperiais que se estend\u00eda por Hispania, Britania e Galia a Persia, Arabia, C\u00e1ucaso e a \u00c1frica do Norte, desenvolv\u00edan estilos sincr\u00e9ticos coas s\u00faas propias tradici\u00f3ns locais, creando obras que eran acept\u00e1beis tanto para a visi\u00f3n metropolitana como pola provincial, a\u00ednda que interpretados de xeitos diferentes por cada un deles.\nNunha era de fermentaci\u00f3n cultural e gran diversidade de principios est\u00e9ticos, a permanencia de elementos clasicistas en todas as rexi\u00f3ns posibilitaba a manutenci\u00f3n de canles de comunicaci\u00f3n abertos e funciona coma unha especie de \"lingua franca\" art\u00edstica. O sincretismo foi unha das caracter\u00edsticas da arte romana, mais no per\u00edodo tardoimperial este asumiu un papel de crucial importancia. Mesmo despois da cristianizaci\u00f3n do imperio, os padr\u00f3ns da arte pag\u00e1 continuaban a ser adoptados polos emperadores cristi\u00e1ns sen calquera d\u00fabida, a\u00ednda que adaptados para temas novos. Cando Constantinopla converteuse na nova capital, foi repleta de alusi\u00f3ns arquitect\u00f3nicas e art\u00edsticas \u00e1 \u00abAntiga Roma\u00bb, nun desexo de manter a continuidade das tradici\u00f3ns antigas, a\u00ednda que fosen reformadas para satisfacer as necesidades do novo contexto de \u00abcontinuidade selectiva\u00bb. Este proceso foi consciente e voluntario, como a literatura do per\u00edodo o confirma. Mantiv\u00e9ronse alg\u00fans prototipos formais, mentres que un gran repertorio doutros modelos foi desbotado. O enmascaramento das r\u00e1pidas mudanzas sociais e pol\u00edticas so formas retiradas da herdanza cl\u00e1sica forneceu unha cohesi\u00f3n cultural importante nunha fase en que os elementos constitu\u00edntes do imperio dirix\u00edanse cara \u00e1 diversidade, e cando a fragmentaci\u00f3n do Estado xa se estaba a converter nunha ameaza real.\nA elite continuaba a recibir unha educaci\u00f3n cl\u00e1sica e mant\u00ed\u00f1ase conservadora. L\u00eda autores consagrados e con eles familiariz\u00e1base coa tradici\u00f3n ancestral, desenvolvendo aprecio por ela. As cidades, as vilas aristocr\u00e1ticas e os teatros a\u00ednda eran decorados con imaxes pag\u00e1s. A conversi\u00f3n de Constantino ao cristianismo no ano 312 determinou unha ruptura con esa tradici\u00f3n, a\u00ednda que non de xeito inmediato e tampouco de forma completa. Segundo Rachel Kousser:\nO prestixio de estatuas pag\u00e1s continuou en alza at\u00e9 o s\u00e9culo VI, e nin sequera a aparici\u00f3n do cristianismo e o desterro do antigo culto por Teodosio I en 391 provocou unha inmediata destruci\u00f3n das imaxes relixiosas e decorativas. Prudencio, neste per\u00edodo, a\u00ednda recomendaba que se preservasen as estatuas dos \u00eddolos pag\u00e1ns como \u00abexemplos da habilidade de grandes artistas, e como adorno espl\u00e9ndido das nosas cidades\u00bb, e Casiodoro relata como a\u00ednda se fac\u00edan esforzos no s\u00e9culo VI de conservar esculturas antigas como testemu\u00f1o da grandeza imperial para a posteridade. Por\u00e9n, so novos escenarios pol\u00edticos, culturais e relixiosos, a herdanza pag\u00e1 pasou a ser vista coma unha ameaza para a consolidaci\u00f3n do cristianismo, a outrora com\u00fan representaci\u00f3n do nu converteuse en indecorosa, e os antigos monumentos comezaron a ser saqueados para a retirada de material de construci\u00f3n, provocando unha onda iconoclasta en todo o imperio que decretou a desaparici\u00f3n da vasta maior\u00eda do fabuloso acervo de obras de arte amoreado ao longo dos s\u00e9culos anteriores.\nO uso da cor.\nComo complemento do traballo da talla da pedra e o bronce fundido ou a modelaxe da terracota, o efecto final da peza da escultura era modificado coa adici\u00f3n de policrom\u00eda na superficie, unha pr\u00e1ctica herdada dos gregos e realizada comunmente, e que daba \u00e1s esculturas un aspecto diferente de como as vemos hoxe nos museos, de pedra e bronce s\u00f3. Este feito hist\u00f3rico, a\u00ednda que co\u00f1ecido polo menos hai dous s\u00e9culos, deu lugar a unha concepci\u00f3n err\u00f3nea, incluso entre os arque\u00f3logos e conservadores de museos que cr\u00edan que as obras orixinais lev\u00e1ronse a cabo deixando as aparencias do material empregado. Este uso de pigmentos decorativos era en realidade un feito fundamental na arte antiga, e non hab\u00eda ningunha estatua, frisos e relevos que non recibiran polo menos detalles en cor, se \u00e9 que non estaban pintados por completo.\nAl\u00e9n da tinta, us\u00e1base tam\u00e9n a aplicaci\u00f3n doutros materiais coloridos como prata e ouro, esmaltes, n\u00e1cara e vidro, para salientar certos trazos ou partes anat\u00f3micas, e certos tipos de m\u00e1rmore colorido e pedras nobres como o \u00f3nix e o alabastro, ricas en fil\u00f3ns multicores e transparencias, pod\u00edan ser empregadas nas partes de vestiario das estatuas para crear efectos m\u00e1is luxosos. Estudos recentes publicados xunto a exposici\u00f3ns tem\u00e1ticas, con r\u00e9plicas de obras importantes con reconstituci\u00f3n das s\u00faas cores orixinais, ofreceron unha visi\u00f3n completamente nova da arte cl\u00e1sica. Dende comezos do s\u00e9culo XX a exposici\u00f3n titulada \"Bunte G\u00f6tter\" (\"Deuses coloridos\") foi itinerando por varios museos de Europa e Am\u00e9rica do Norte, amosando r\u00e9plicas de obras famosas coloridas como se acreditan que as\u00ed eran orixinalmente.\nLegado.\nO pobo romano foi o primeiro en sentirse orgulloso de florecer \u00e1 sombra dunha cultura estranxeira. Virxilio, na \"Eneida\", fac\u00eda o espectro de Anquises declarar a Roma, a\u00ednda por nacer, que ela ser\u00eda nas artes e ciencias sempre inferior aos gregos, pero que a superar\u00eda na guerra e na administraci\u00f3n p\u00fablica. Noutra parte o poeta gab\u00e1base porque a s\u00faa musa foi a primeira en cantar versos ao xeito do grego Te\u00f3crito, e casos semellantes multipl\u00edcanse na literatura da \u00e9poca. Toda a produci\u00f3n romana de escultura foi debedora do exemplo grego, ocorrendo o mesmo coas outras artes, como a poes\u00eda, a m\u00fasica e a arquitectura. Este feito foi interpretado en dem\u00e9rito dos romanos por autores coma Arnold Joseph Toynbee e Roger Fry, cualific\u00e1ndoos como pobo esencialmente imitativo, unha subespecie de helenistas, e cuxo \u00fanico valor art\u00edstico ter\u00eda sido o de transmitir \u00e1 posteridade a herdanza grega. Esa opini\u00f3n reflect\u00eda a posici\u00f3n cr\u00edtica da fin do s\u00e9culo XIX, que en suma culpaba os romanos por non seren gregos, mais derivaba dos propios romanos, que asum\u00edan voluntariamente o seu papel de ep\u00edgonos. Iso non impediu que os seus escultores desenvolvesen orixinalidade, reco\u00f1ecida por moitos outros cr\u00edticos.\nOs romanos caracteriz\u00e1banse por posu\u00edren xenericamente un elevado esp\u00edrito p\u00fablico e unha forte xenreira a individualismo e excentricidades, o que sempre causou espanto para os gregos, e as tradici\u00f3ns ancestrais, p\u00fablicas e familiares, que sempre foron obxecto de veneraci\u00f3n extrema. Virxilio, na \"Eneida\", presentou a historia de Eneas cargando o seu pai nos ombros ao fuxir dunha Troia en chamas como un modelo da piedade (\"pietas\") romana, o deber honroso para cos pais, e mesmo en \u00e9pocas conturbadas por disputas pol\u00edticas e elites inmorais e decadentes, as cales eran com\u00fans en toda a sociedade, consideradas hoxe como comportamentos desapiadados e estra\u00f1os, entre as calidades m\u00e1is prezadas nun romano estaban a parsimonia (\"parsimonia\"), a severidade (\"severitas\"), a frugalidade (\"frugalitas\") e a simplicidade (\"simplicitas\") \u2014econom\u00eda, austeridade e dignidade, frugalidade, e simplicidade\u2014 repetidamente gabadas na literatura coet\u00e1nea. Tendo eses factores en conta, a s\u00faa aparente falla de orixinalidade consid\u00e9rase relativa, e \u00e9 interpretada como un trazo cultural identitario. A escultura ofrece moito material para o estudo de todo o legado romano e para a comprensi\u00f3n das s\u00faas actitudes no terreo cultural.\nCaendo en escuridade na Idade Media, tanto pola destruci\u00f3n da meirande parte dos exemplares, como pola mudanza na concepci\u00f3n da arte e nos valores culturais, a escultura romana tivo no Renacemento unha oportunidade de facer unha nova aparici\u00f3n na escena art\u00edstica. O seu redescubrimento foi un elemento central para a elaboraci\u00f3n da est\u00e9tica desta \u00e9poca, e a s\u00faa influencia sobre toda a sociedade renacentista foi grande. Rafael, consciente da extensi\u00f3n da perda de obras antigas en tempos anteriores, deplorou o h\u00e1bito do reaproveitamento dos m\u00e1rmores e bronces para a creaci\u00f3n doutros artefactos, e o descubrimento de varios exemplares de alta calidade da escultura romana neste per\u00edodo causou sensaci\u00f3n, estimulando copias e reinterpretaci\u00f3ns e a busca \u00e1vida por outras reliquias a trav\u00e9s de escavaci\u00f3ns arqueol\u00f3xicas. Neste per\u00edodo a divulgaci\u00f3n das obras recibiu un grande impulso adicional a trav\u00e9s da s\u00faa reproduci\u00f3n en gravados de baixo custo.\nDurante o Barroco o interese pola estatuaria antiga permaneceu vivo. Mestres de vasta influencia como Bernini foron notorios amantes da arte grecorromana, e a s\u00faa propia produci\u00f3n debe moito a exemplos antigos, citando formas e temas cl\u00e1sicos e helen\u00edsticos. E tampouco o interese declinou durante os per\u00edodos seguintes. No s\u00e9culo XVIII, form\u00e1ndose entre as elites o costume do \"Grand Tour\", Roma consider\u00e1base unha visita obrigatoria, e o desexo polo co\u00f1ecemento e pola adquisici\u00f3n de arte da Antig\u00fcidade cl\u00e1sica volveuse unha man\u00eda, nacendo o Neoclasicismo como movemento cultural. Entre os s\u00e9culos XVIII e XIX form\u00e1ronse diversas colecci\u00f3ns privadas importantes en varios pa\u00edses, que serviron co seu prestixio tam\u00e9n para facilitar o acceso dos seus propietarios a cargos p\u00fablicos.\nA pesar de que os artistas neocl\u00e1sicos virtualmente idolatrasen o que pensaban ser a produci\u00f3n grega, a s\u00faa relectura do clasicismo baseouse principalmente en principios romanos, polo sinxelo feito de que as obras co\u00f1ecidas naquela \u00e9poca eran case todas romanas e non gregas. A mediados do s\u00e9culo XIX, coa reapertura de Grecia para Occidente despois dun longo dominio turco, veu a luz unha gran cantidade de obras orixinais descubertas en escavaci\u00f3ns, mais baixo a influencia da corrente rom\u00e1ntica, o gusto do p\u00fablico pasou a se identificar co reclamo m\u00e1is emocional e directo das obras helen\u00edsticas. Mentres tanto, as pezas romanas pasaron a contar coas preferencias dos coleccionadores norteamericanos. No s\u00e9culo XX, por\u00e9n, a revoluci\u00f3n modernista levou a unha ca\u00edda acentuada na capacidade da arte romana de inspirar as novas xeraci\u00f3ns de artistas, a\u00ednda que en varios aspectos comezase a interesar cada vez m\u00e1is os acad\u00e9micos, multiplic\u00e1ndose opini\u00f3ns sobre cuesti\u00f3ns de estilo, t\u00e9cnica, iconograf\u00eda, funci\u00f3n social, legado e outros. As colecci\u00f3ns de escultura antiga romana te\u00f1en unha grande aceptaci\u00f3n en todos os museos onde son expostas, e consid\u00e9ranse parte importante da herdanza da civilizaci\u00f3n romana."}
{"id": "313308", "revid": "12452", "url": "https://gl.wikipedia.org/wiki?curid=313308", "title": "Escultura romana", "text": ""}
{"id": "313312", "revid": "54334", "url": "https://gl.wikipedia.org/wiki?curid=313312", "title": "D\u00eda Mundial do Doador de Sangue", "text": "O D\u00eda Mundial do Doador de Sangue, as\u00ed designado pola Organizaci\u00f3n Mundial da Sa\u00fade, cel\u00e9brase cada 14 de xu\u00f1o. O evento, establecido no 2004, serve para facer fincap\u00e9 na necesidade de doar sangue, e para agradecer \u00f3s doadores de sangue a s\u00faa acci\u00f3n solidaria.\nO D\u00eda Mundial do doador de sangue \u00e9 un dos oito d\u00edas mundiais declarados pola Organizaci\u00f3n Mundial da Sa\u00fade, xunto co D\u00eda Mundial da Sa\u00fade, o D\u00eda Mundial da Tuberculose, o D\u00eda Mundial da Inmunizaci\u00f3n, o D\u00eda Mundial do Paludismo, o D\u00eda Mundial sen Tabaco, o D\u00eda Mundial da Hepatite, e o D\u00eda Mundial da Loita contra a SIDA."}
{"id": "313315", "revid": "5863", "url": "https://gl.wikipedia.org/wiki?curid=313315", "title": "Diluvio universal", "text": ""}
{"id": "313317", "revid": "1888", "url": "https://gl.wikipedia.org/wiki?curid=313317", "title": "Rafael Cu\u00ed\u00f1a Aparicio", "text": ""}
{"id": "313320", "revid": "23204", "url": "https://gl.wikipedia.org/wiki?curid=313320", "title": "Johann Christoph Bach", "text": "Johann Christoph Bach, nado en Arnstadt o 6 de decembro de 1642 e finado en Eisenach o 31 de marzo de 1703, foi un compositor alem\u00e1n do Barroco. Non debe ser confundido co fillo de Johann Sebastian Bach, Johann Christoph Friedrich Bach.\nTraxectoria.\nJohann Christoph Bach naceu en Arnstadt (daquela no Sacro Imperio Romano-Xerm\u00e1nico e actualmente no estado de Turinxia, Alema\u00f1a), fillo de Heinrich Bach, t\u00edo av\u00f3 de Johann Sebastian Bach, polo que era o primo irm\u00e1n de Johann Sebastian. Foi tam\u00e9n o t\u00edo de Maria Barbara Bach, a primeira muller de J.S. Bach.\nJohann Christoph ti\u00f1a unha reputaci\u00f3n como compositor que s\u00f3 foi igualada por Johann Sebastian entre a familia Bach durante a s\u00faa vida. A partir de 1665 compaxinou o cargo de organista na Georgenkirche co de cembalista da orquestra de c\u00e1mara da corte de Eisenach. Seu irm\u00e1n, Johann Michael Bach (sogro de Johann Sebastian Bach e pai de Maria Barbara), foi tam\u00e9n compositor. Estivo en contacto con Johann Ambrosius Bach, e deulle clasese ao seu fillo Johann Sebastian. Algunhas das s\u00faas obras foron posteriormente atribu\u00eddas a Johann Sebastian, mais recentemente foron reco\u00f1ecidas como obras escritas por Johann Christoph. Catro dos seus fillos foron tam\u00e9n m\u00fasicos:\nFoi un compositor de gran capacidade, mais a pesar do seu \u00e9xito como m\u00fasico, Johann Christoph atravesou dificultades financeiras, que puideron ter dado lugar \u00e1 s\u00faa non selecci\u00f3n como titor de Johann Sebastian cando morreron os seus pais. Posiblemente non recibiu a apreciaci\u00f3n que merec\u00eda polo seu car\u00e1cter dif\u00edcil e testal\u00e1n co Consello de Eisenach. Johann Christoph ti\u00f1a moitas d\u00e9bedas cando morreu en Eisenach.\nObra.\nJohann Ambrosius Bach ti\u00f1a as obras de Johann Christoph en grande estima, a quen consideraba \"o compositor m\u00e1s grande e expresivo da familia\". Unha das composici\u00f3ns m\u00e1is famosas de Johann Christoph \u00e9 a cantata \"Meine Freundin, du bist sch\u00f6n\", baseada no \"Cantar dos Cantares\", mais poucas obras s\u00faas sobreviviron, a maior\u00eda no Altbachisches Archiv:"}
{"id": "313324", "revid": "1131", "url": "https://gl.wikipedia.org/wiki?curid=313324", "title": "R\u00edo Pedras", "text": "O r\u00edo Pedras \u00e9 un curso fluvial da pen\u00ednsula do Barbanza. Nace na serra do Barbanza e desemboca na r\u00eda de Arousa.\nDescrici\u00f3n.\nO r\u00edo Pedras nace na serra do Barbanza e desemboca na r\u00eda de Arousa, entre as parroquias de Posmarcos e Les\u00f3n (A Pobra do Carami\u00f1al). Na secci\u00f3n onde o r\u00edo est\u00e1 situado na \u00e1rea monta\u00f1osa de Curota forma fervenzas e ca\u00eddas con m\u00faltiples marmitas de xigantes.\nPatrimonio.\nNa zona da Aldea Vella hai diversos antigos mu\u00ed\u00f1os de auga abandonados."}
{"id": "313328", "revid": "1131", "url": "https://gl.wikipedia.org/wiki?curid=313328", "title": "Trofeo Amberes", "text": "O Trofeo Amberes foi un premio que outorgaban anualmente os xornais espa\u00f1ois \"Marca\" e \"Arriba\" \u00f3 club que mellor coidase a s\u00faa canteira."}
{"id": "313334", "revid": "52344", "url": "https://gl.wikipedia.org/wiki?curid=313334", "title": "Cristina Fern\u00e1ndez", "text": ""}
{"id": "313336", "revid": "22570", "url": "https://gl.wikipedia.org/wiki?curid=313336", "title": "Portugal nos Xogos Europeos de 2015", "text": "Portugal participa nos Xogos Europeos de Bak\u00fa 2015 cunha delegaci\u00f3n de 100 deportistas. O respons\u00e1bel do equipo nacional \u00e9 o Comit\u00e9 Ol\u00edmpico Portugu\u00e9s, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n.\nMedalleiro.\nO equ\u00edpo ol\u00edmpico de Portugal obtivo as seguintes medallas \u00e1 data de \"15 de xu\u00f1o de 2015\":"}
{"id": "313340", "revid": "89787", "url": "https://gl.wikipedia.org/wiki?curid=313340", "title": "Andorra nos Xogos Europeos de 2015", "text": "Andorra participa nos Xogos Europeos de Bak\u00fa 2015 cunha delegaci\u00f3n de 31 deportistas. O respons\u00e1bel do equipo nacional \u00e9 o Comit\u00e8 Ol\u00edmpic Andorr\u00e0, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Andorra obtivo as seguintes medallas \u00e1 data de \"15 de xu\u00f1o de 2015\":"}
{"id": "313342", "revid": "22570", "url": "https://gl.wikipedia.org/wiki?curid=313342", "title": "Kosovo nos Xogos Europeos de 2015", "text": "Kosovo participa nos Xogos Europeos de Bak\u00fa 2015 cunha delegaci\u00f3n de 19 deportistas. O respons\u00e1bel do equipo nacional \u00e9 o Comit\u00e9 Ol\u00edmpico Kosovar, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nDeportes.\nAo no ser reco\u00f1ecido por t\u00f3dolos pa\u00edses de Europa, Kosovo s\u00f3 pode participar en Deportes acu\u00e1ticos (Salto de trampol\u00edn, nataci\u00f3n, nataci\u00f3n sincronizada e Water polo), Ciclismo (BMX Mountain Bike, e Road), Ximnasia (Acrob\u00e1ticos, aer\u00f3bicos, ximnasia r\u00edtmica, e trampol\u00edn), Karate e Loita.\nMedalleiro.\nO equ\u00edpo ol\u00edmpico de Andorra obtivo as seguintes medallas \u00e1 data de \"15 de xu\u00f1o de 2015\":"}
{"id": "313344", "revid": "89787", "url": "https://gl.wikipedia.org/wiki?curid=313344", "title": "Liechtenstein nos Xogos Europeos de 2015", "text": "Liechtenstein participa nos Xogos Europeos de Bak\u00fa 2015 cunha delegaci\u00f3n de 10 deportistas. O respons\u00e1bel do equipo nacional \u00e9 o Comit\u00e9 Nacional Ol\u00edmpico de Liechtenstein, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Liechtenstein obtivo as seguintes medallas \u00e1 data de \"15 de xu\u00f1o de 2015\":"}
{"id": "313345", "revid": "89787", "url": "https://gl.wikipedia.org/wiki?curid=313345", "title": "Espa\u00f1a nos Xogos Europeos de 2015", "text": "Espa\u00f1a est\u00e1 representada nos Xogos Europeos de Bak\u00fa 2015 cunha delegaci\u00f3n de 216 deportistas en 19 deportes. O portador da bandeira na cerimonia de apertura foi o loitador de taekwondo Joel Gonz\u00e1lez Bonilla.\nO respons\u00e1bel do equipo nacional \u00e9 o Comit\u00e9 Ol\u00edmpico Espa\u00f1ol (COE), as\u00ed como as federaciones deportivas nacionais respons\u00e1beis de cada deporte con participaci\u00f3n.\nMedalleiro.\nO equipo ol\u00edmpico de Espa\u00f1a obtivo as seguintes medallas \u00e1 data de \"15 de xu\u00f1o de 2015\":"}
{"id": "313348", "revid": "89787", "url": "https://gl.wikipedia.org/wiki?curid=313348", "title": "M\u00f3naco nos Xogos Europeos de 2015", "text": "M\u00f3naco participa nos Xogos Europeos de Bak\u00fa 2015 cunha delegaci\u00f3n de 5 deportistas. O respons\u00e1bel do equipo nacional \u00e9 o Comit\u00e9 Olympique Mon\u00e9gasque, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de M\u00f3naco obtivo as seguintes medallas \u00e1 data de \"15 de xu\u00f1o de 2015\":"}
{"id": "313349", "revid": "89787", "url": "https://gl.wikipedia.org/wiki?curid=313349", "title": "San Marino nos Xogos Europeos de 2015", "text": "San Marino participa nos Xogos Europeos de Bak\u00fa 2015 cunha delegaci\u00f3n de 15 deportistas. O respons\u00e1bel do equipo nacional \u00e9 o Comitato Olimpico Nazionale Sammarinese, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de San Marino obtivo as seguintes medallas \u00e1 data de \"15 de xu\u00f1o de 2015\":"}
{"id": "313350", "revid": "89787", "url": "https://gl.wikipedia.org/wiki?curid=313350", "title": "Luxemburgo nos Xogos Europeos de 2015", "text": "Luxemburgo participa nos Xogos Europeos de Bak\u00fa 2015 cunha delegaci\u00f3n de 65 deportistas. O respons\u00e1bel do equipo nacional \u00e9 o Comit\u00e9 Olympique et Sportif Luxembourgeois, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Luxemburgo obtivo as seguintes medallas \u00e1 data de \"15 de xu\u00f1o de 2015\":"}
{"id": "313351", "revid": "23204", "url": "https://gl.wikipedia.org/wiki?curid=313351", "title": "Ucra\u00edna nos Xogos Europeos de 2015", "text": "Ucra\u00edna participa nos Xogos Europeos de Bak\u00fa 2015 cunha delegaci\u00f3n de 243 deportistas, unha das delegaci\u00f3ns m\u00e1is grandes da competici\u00f3n. O respons\u00e1bel do equipo nacional \u00e9 o Comit\u00e9 Ol\u00edmpico Nacional Ucra\u00edno, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Ucra\u00edna obtivo as seguintes medallas \u00e1 data de \"15 de xu\u00f1o de 2015\":"}
{"id": "313352", "revid": "22570", "url": "https://gl.wikipedia.org/wiki?curid=313352", "title": "Mare", "text": "Normalmente na xeolox\u00eda planetaria, reciben o nome de mare (plural: maria, palabra procedente do lat\u00edn que significa \"mar, mares\"), grandes planicies de albedo escuro de forma m\u00e1is ou menos circular que existen nos astros (exceptuando a Terra) do Sistema Solar, no caso da l\u00faa de Saturno, Tit\u00e1n, estas chairas ser\u00edan lagos de hidrocarburos, acheg\u00e1ndose as\u00ed m\u00e1is \u00f3 que en realidade significa o termo \"mar\" na nosa lingua."}
{"id": "313353", "revid": "839", "url": "https://gl.wikipedia.org/wiki?curid=313353", "title": "Tamara Kars\u00e1vina", "text": ""}
{"id": "313355", "revid": "56817", "url": "https://gl.wikipedia.org/wiki?curid=313355", "title": "El Avisador Orensano", "text": "El Avisador Orensano foi un diario editado en Ourense en 1878.\nHistoria e caracter\u00edsticas.\nSubtitulado \"Diario de intereses generales y materiales\" a partir do n\u00famero 27, apareceu o 11 de xullo de 1878. Dedic\u00e1base a noticias de interese xeral. Entre os seus colaboradores figuraban El\u00edas Aldea e Arturo V\u00e1zquez N\u00fa\u00f1ez. Cesou a s\u00faa publicaci\u00f3n co n\u00famero 28, o 20 de agosto, para fundirse con \"El Heraldo Gallego\" que se converteu en diario."}
{"id": "313357", "revid": "89787", "url": "https://gl.wikipedia.org/wiki?curid=313357", "title": "Xeorxia nos Xogos Europeos de 2015", "text": "Xeorxia participa nos Xogos Europeos de Bak\u00fa 2015 cunha delegaci\u00f3n de 105 deportistas. O respons\u00e1bel do equipo nacional \u00e9 o Comit\u00e9 Nacional Ol\u00edmpico Xeorxiano, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Xeorxia obtivo as seguintes medallas \u00e1 data de \"15 de xu\u00f1o de 2015\":"}
{"id": "313358", "revid": "5749", "url": "https://gl.wikipedia.org/wiki?curid=313358", "title": "Eldar Safarov", "text": "Eldar Safarov \u00e9 un ximnasta acerbaixano. Eldar participou nos Xogos Europeos de 2015 representando a Acerbaix\u00e1n, pa\u00eds organizador dos xogos."}
{"id": "313361", "revid": "89787", "url": "https://gl.wikipedia.org/wiki?curid=313361", "title": "Acerbaix\u00e1n nos Xogos Europeos de 2015", "text": "Acerbaix\u00e1n participa nos Xogos Europeos de Bak\u00fa 2015 como pa\u00eds organizador cunha delegaci\u00f3n de 289 deportistas. O respons\u00e1bel do equipo nacional \u00e9 o Az\u0259rbaycan Milli Olimpiya Komit\u0259si, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Acerbaix\u00e1n obtivo as seguintes medallas \u00e1 data de \"15 de xu\u00f1o de 2015\":"}
{"id": "313363", "revid": "89787", "url": "https://gl.wikipedia.org/wiki?curid=313363", "title": "Albania nos Xogos Europeos de 2015", "text": "Albania participa nos Xogos Europeos de Bak\u00fa 2015 cunha delegaci\u00f3n de 28 deportistas. O respons\u00e1bel do equipo nacional \u00e9 o Komiteti Olimpik Kombetar Shqiptar, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Albania obtivo as seguintes medallas \u00e1 data de \"15 de xu\u00f1o de 2015\":"}
{"id": "313364", "revid": "89787", "url": "https://gl.wikipedia.org/wiki?curid=313364", "title": "Alema\u00f1a nos Xogos Europeos de 2015", "text": "Alema\u00f1a participa nos Xogos Europeos de Bak\u00fa 2015 cunha delegaci\u00f3n de 266 deportistas. O respons\u00e1bel do equipo nacional \u00e9 o Deutscher Olympischer Sportbund, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Alema\u00f1a obtivo as seguintes medallas \u00e1 data de \"15 de xu\u00f1o de 2015\":"}
{"id": "313366", "revid": "89787", "url": "https://gl.wikipedia.org/wiki?curid=313366", "title": "Armenia nos Xogos Europeos de 2015", "text": "Armenia participa nos Xogos Europeos de Bak\u00fa 2015 cunha delegaci\u00f3n de 25 deportistas. O respons\u00e1bel do equipo nacional \u00e9 o Comit\u00e9 Ol\u00edmpico Nacional de Armenia, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Armenia obtivo as seguintes medallas \u00e1 data de \"15 de xu\u00f1o de 2015\":"}
{"id": "313367", "revid": "89787", "url": "https://gl.wikipedia.org/wiki?curid=313367", "title": "Malta nos Xogos Europeos de 2015", "text": "Malta participa nos Xogos Europeos de Bak\u00fa 2015 cunha delegaci\u00f3n de 61 deportistas. O respons\u00e1bel do equipo nacional \u00e9 o Kumitat Olimpiku Malti, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Malta obtivo as seguintes medallas \u00e1 data de \"15 de xu\u00f1o de 2015\":"}
{"id": "313368", "revid": "89787", "url": "https://gl.wikipedia.org/wiki?curid=313368", "title": "Moldavia nos Xogos Europeos de 2015", "text": "Moldavia participa nos Xogos Europeos de Bak\u00fa 2015 cunha delegaci\u00f3n de 31 deportistas. O respons\u00e1bel do equipo nacional \u00e9 o Comitetul Na\u021bional Olimpic al Republicii Moldova, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Moldavia obtivo as seguintes medallas \u00e1 data de \"15 de xu\u00f1o de 2015\":"}
{"id": "313369", "revid": "89787", "url": "https://gl.wikipedia.org/wiki?curid=313369", "title": "Macedonia do Norte nos Xogos Europeos de 2015", "text": "A Rep\u00fablica de Macedonia participa nos Xogos Europeos de Bak\u00fa 2015 cunha delegaci\u00f3n de 45 deportistas. O respons\u00e1bel do equipo nacional \u00e9 o Comit\u00e9 Ol\u00edmpico da Rep\u00fablica de Macedonia, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico da Rep\u00fablica de Macedonia obtivo as seguintes medallas \u00e1 data de \"15 de xu\u00f1o de 2015\":"}
{"id": "313371", "revid": "89787", "url": "https://gl.wikipedia.org/wiki?curid=313371", "title": "Bosnia e Hercegovina nos Xogos Europeos de 2015", "text": "Bosnia e Hercegovina participa nos Xogos Europeos de Bak\u00fa 2015 cunha delegaci\u00f3n de 56 deportistas. O respons\u00e1bel do equipo nacional \u00e9 o Olimpijski komitet Bosne i Hercegovine, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Bosnia e Hercegovina obtivo as seguintes medallas \u00e1 data de \"15 de xu\u00f1o de 2015\":"}
{"id": "313372", "revid": "89787", "url": "https://gl.wikipedia.org/wiki?curid=313372", "title": "Eslovenia nos Xogos Europeos de 2015", "text": "Eslovenia participa nos Xogos Europeos de Bak\u00fa 2015 cunha delegaci\u00f3n de 83 deportistas. O respons\u00e1bel do equipo nacional \u00e9 o Olimpijski Komite Slovenije, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Eslovenia obtivo as seguintes medallas \u00e1 data de \"15 de xu\u00f1o de 2015\":"}
{"id": "313373", "revid": "89787", "url": "https://gl.wikipedia.org/wiki?curid=313373", "title": "Eslovaquia nos Xogos Europeos de 2015", "text": "Eslovaquia participa nos Xogos Europeos de Bak\u00fa 2015 cunha delegaci\u00f3n de 178 deportistas. O respons\u00e1bel do equipo nacional \u00e9 o Slovensk\u00fd olympijsk\u00fd v\u00fdbor, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Eslovaquia obtivo as seguintes medallas \u00e1 data de \"15 de xu\u00f1o de 2015\":"}
{"id": "313374", "revid": "839", "url": "https://gl.wikipedia.org/wiki?curid=313374", "title": "FC Dynamo Kyiv", "text": ""}
