{"id": "219046", "revid": "27155", "url": "https://gl.wikipedia.org/wiki?curid=219046", "title": "Transformaci\u00f3n xen\u00e9tica", "text": "En biolox\u00eda molecular denom\u00ednase transformaci\u00f3n \u00e1 alteraci\u00f3n xen\u00e9tica dunha c\u00e9lula como resultado da captaci\u00f3n a trav\u00e9s da membrana celular, incorporaci\u00f3n e expresi\u00f3n de material xen\u00e9tico ex\u00f3xeno (ADN ex\u00f3xeno) do medio que a rodea. A transformaci\u00f3n ten lugar de forma natural nalgunhas especies de bacterias (transformaci\u00f3n bacteriana), pero pode tam\u00e9n efectuarse por medios artificiais noutras c\u00e9lulas. Para que se produza a transformaci\u00f3n, as bacterias deben estar nun estado chamado \"competente\" ou de \"competencia\", que pode acontecer como unha resposta por tempo limitado \u00e1s condici\u00f3ns ambientais como escaseza de nutrientes e densidade celular. A transformaci\u00f3n \u00e9 un dos tres procesos polos cales o material xen\u00e9tico ex\u00f3xeno pode introducirse nunha c\u00e9lula bacteriana; os outros dous son a conxugaci\u00f3n bacteriana (na que as c\u00e9lulas transfiren ADN por contacto directo) e a transduci\u00f3n (na que un virus transporta xenes dunha bacteria a outra). O termo \"transformaci\u00f3n\" pode utilizarse tam\u00e9n para describir a inserci\u00f3n de novo material xen\u00e9tico en c\u00e9lulas non bacterianas, como fungos, plantas e animais, pero especialmente para os animais pref\u00edrese usar o termo transfecci\u00f3n para non confundila coa \"transformaci\u00f3n\" celular que ten lugar durante o c\u00e1ncer. A introduci\u00f3n de ADN alleo en c\u00e9lulas eucariotas denom\u00ednase \"transfecci\u00f3n\".\nHistoria.\nA transformaci\u00f3n foi descuberta en 1928 polo bacteri\u00f3logo brit\u00e1nico Frederick Griffith. Griffith estaba traballando co \"Streptococcus pneumoniae\", bacteria que ten d\u00faas cepas, unha virulenta ou S e outra non virulenta ou R. Griffith descubriu que a cepa non virulenta de \"Streptococcus pneumoniae\" pod\u00eda ser transformada en virulenta se a mestur\u00e1bamos con bacterias da cepa virulenta mortas por calor. Griffith supuxo que alg\u00fan \"principio transformante\" pasaba das c\u00e9lulas mortas virulentas \u00e1s c\u00e9lulas vivas non virulentas, que dese modo se \"transformaban\" en virulentas, pero non puido identificar que substancia era o principio transformador. En 1944 Oswald Avery, Colin MacLeod, e Maclyn McCarty identificaron o principio transformador como o ADN, o que serviu para demostrar que o ADN \u00e9 a mol\u00e9cula que cont\u00e9n a informaci\u00f3n xen\u00e9tica nas c\u00e9lulas (o que ata ent\u00f3n se po\u00f1\u00eda en d\u00fabida). Parte do ADN dos \"Streptococcus\" S pasaba \u00e1s c\u00e9lulas R, provocando a transformaci\u00f3n.\nPens\u00e1base inicialmente que \"Escherichia coli\", unha bacteria utilizada correntemente como organismo de laboratorio, non pod\u00eda experimentar transformaci\u00f3n. Por\u00e9n, en 1970, Morton Mandel e Akiko Higa demostraron que \"E. coli\" pode ser inducida a captar ADN do bacteri\u00f3fago \u03bb sen ter que utilizar fagos axudantes despois de ser tratada con soluci\u00f3ns de cloruro de calcio. Dous anos despois en 1972, Stanley Cohen, Annie Chang e Leslie Hsu demostraron que o tratamento con CaCl2 \u00e9 tam\u00e9n efectivo para a transformaci\u00f3n de ADN de pl\u00e1smidos. O m\u00e9todo de transformaci\u00f3n de Mandel e Higa foi despois mellorado por Douglas Hanahan. O descubrimento da existencia de competencia inducida artificialmente en \"E. coli\" proporcionou un eficiente e \u00fatil procedemento para provocar a transformaci\u00f3n de bacterias, que permitiu simplificar os m\u00e9todos de clonaxe molecular en biotecnolox\u00eda e investigaci\u00f3n, e que se converteu nun procedemento de rutina nos laboratorios.\nA transformaci\u00f3n utilizando electroporaci\u00f3n desenvolveuse a finais da d\u00e9cada de 1980, e incrementou a eficiencia da transformaci\u00f3n in vitro e o n\u00famero de cepas bacterianas que se pod\u00edan transformar. A transformaci\u00f3n de c\u00e9lulas animais e vexetais investigouse no primeiro rato transx\u00e9nico que se creou, inxectando un xene dunha hormona de crecemento da rata nun embri\u00f3n de rato en 1982. En 1907 descubriuse que a bacteria \"Agrobacterium tumefaciens\" causaba tumores nas plantas, e a principios da d\u00e9cada de 1970 descubriuse que o axente indutor de tumores era un pl\u00e1smido chamado pl\u00e1smido Ti. Eliminando os xenes do pl\u00e1smido que causaban o tumor e engadindo novos xenes os investigadores estiveron en condici\u00f3ns de poder infectar plantas con \"A. tumefaciens\" para que a bacteria inserise o ADN seleccionado nos xenoma das plantas. Non todas as plantas son susceptibles \u00e1s infecci\u00f3n por \"A. tumefaciens\" polo que se desenvolveron m\u00e9todos alternativos como a electroporaci\u00f3n e a microinxecci\u00f3n. O bombardeo de part\u00edculas f\u00edxose posible coa invenci\u00f3n da \"pistola (can\u00f3n, escopeta) de xenes\" ou biol\u00edstica por John Sanford en 1990.\nMecanismos.\nBacterias.\nA transformaci\u00f3n bacteriana pode definirse como o cambio xen\u00e9tico estable producido pola captaci\u00f3n de ADN espido (ADN sen c\u00e9lulas asociadas ou prote\u00ednas), e a competencia como o estado no que a bacteria pode captar o ADN ex\u00f3xeno do medio que a rodea. Hai d\u00faas formas de competencia: natural e artificial.\nCompetencia natural.\nAproximadamente o 1% das especies bacterianas poden captar de forma natural ADN nas condici\u00f3ns de laboratorio, e m\u00e1is especies poden captalo nos seus ambientes naturais. O ADN pode transferirse entre diferentes cepas de bacterias, nun proceso que se denomina transferencia horizontal de xenes. Algunhas especies cando a c\u00e9lula morre liberan o seu ADN que pode ser captado por outras c\u00e9lulas, pero a transformaci\u00f3n funciona mellor con ADN de especies moi emparentadas. Estas bacterias competentes de forma natural te\u00f1en conxuntos de xenes que proporcionan a maquinaria proteica necesaria para transportar o ADN a trav\u00e9s das membranas celulares. O transporte de ADN ex\u00f3xeno nas c\u00e9lulas pode requirir proteinas que est\u00e1n implicadas na ensamblaxe de pili de tipo IV e sistemas de secreci\u00f3n de tipo II (T2SS), xunto cun complexo ADN translocase na membrana plasm\u00e1tica. \nDebido \u00e1s diferenzas de estrutura das envolturas celulares das bacterias grampositivas e gramnegativas, hai tam\u00e9n algunhas diferenzas nos mecanismos da captaci\u00f3n do ADN entre estas c\u00e9lulas, pero a maior\u00eda delas comparten caracter\u00edsticas com\u00fans que implican a prote\u00ednas relacionadas. O ADN \u00fanese primeiro \u00e1 superficie de c\u00e9lulas competentes nun receptor do ADN, e pasa a trav\u00e9s da membrana plasm\u00e1tica utilizando unha ADN translocase. S\u00f3 pode atravesar o ADN monocatenario, polo que unha nuclease degrada a outra cadea durante o proceso, e o ADN monocatenario translocado pode despois integrarse no cromosoma bacteriano por medio dun proceso dependente de RecA. Nas c\u00e9lulas gramnegativas, debido \u00e1 presenza dunha membrana extra, o ADN require a presenza de canais formados por secretinas na membrana externa da s\u00faa parede. Poden requirirse pilinas para que exista competencia, pero non est\u00e1 claro. A captaci\u00f3n do ADN xeralmente non \u00e9 espec\u00edfico de secuencia, a\u00ednda que nalgunahs especies a presenza de secuencias de captaci\u00f3n de ADN espec\u00edficas pode facilitar a captaci\u00f3n eficiente do ADN.\nCompetencia artificial.\nA competencia artificial pode inducirse por procedementos de laboratorio nos que primeiro hai que facer a c\u00e9lula pasivamente permeable ao ADN ao expo\u00f1ela a condici\u00f3ns que normalmente non se dar\u00edan na natureza. Normalmente o que se fai \u00e9 incubar as c\u00e9lulas nunha soluci\u00f3n que cont\u00e9n cati\u00f3ns divalentes, xeralmente unha soluci\u00f3n de cloruro de calcio a temperatura baixa, e despois expo\u00f1ela a un shock por un pulso de calor. Por\u00e9n, o mecanismo de captaci\u00f3n de ADN por medio da competencia inducida quimicamente por este m\u00e9todo de transformaci\u00f3n por cloruro de calcio non est\u00e1 claro. A superficie de bacterias como \"E. coli\" est\u00e1 cargada negativamente debido aos fosfol\u00edpidos e lipopolisac\u00e1ridos da s\u00faa superficie, e o ADN est\u00e1 tam\u00e9n cargado negativamente (deber\u00edan repelerse). Unha das funci\u00f3ns do cati\u00f3n divalente ser\u00eda apantallar as cargas por coordinaci\u00f3n dos fosfatos e outras cargas negativas, o que permitir\u00eda que a mol\u00e9cula de ADN se adherise \u00e1 superficie. Suxeriuse que a exposici\u00f3n das c\u00e9lulas a cati\u00f3ns divalentes en condici\u00f3ns fr\u00edas pode tam\u00e9n cambiar ou debilitar a estrutura da superficie celular fac\u00e9ndoa m\u00e1is permeable ao ADN. O pulso t\u00e9rmico p\u00e9nsase que crea un desequilibrio t\u00e9rmico entre os dous lados da membrana, que forza ao ADN a entrar na c\u00e9lula por poros celulares ou por zonas danadas da parede celular.\nA electroporaci\u00f3n \u00e9 outro m\u00e9todo de facer a unha c\u00e9lula competente. Neste m\u00e9todo as c\u00e9lulas son sometidas durante breve tempo a un campo el\u00e9ctrico de 10-20 kV/cm que se pensa crea buratos na membrana celular a trav\u00e9s dos cales poden entrar os pl\u00e1smidos. Despois do shock el\u00e9ctrico os buratos volven a pecharse rapidamente polos mecanismos de reparaci\u00f3n da membrana celulares.\nL\u00e9vedos.\nA maior\u00eda das especies de l\u00e9vedos, inclu\u00edndo \"Saccharomyces cerevisiae\", poden ser transformados por ADN ex\u00f3xeno presente no medio natural ou en condici\u00f3ns de laboratorio. Ao expo\u00f1er l\u00e9vedos intactos a cati\u00f3ns alcalinos como os de cesio ou litio as c\u00e9lulas poden captar pl\u00e1smidos de ADN. Os \u00faltimos protocolos adaptan este m\u00e9todo de transformaci\u00f3n utilizando acetato de litio, polietilenglicol, e ADN monocatenario. Nestes protocolos, o ADN monocatenario \u00fanese preferentemente \u00e1 parede celular do l\u00e9vedo, impedindo que o ADN do pl\u00e1smido faga o mesmo e deix\u00e1ndoo dispo\u00f1ible para a transformci\u00f3n.\nA dixesti\u00f3n encim\u00e1tica, a electroporaci\u00f3n, ou a axitaci\u00f3n con part\u00edculas de cristal pode utilizarse tam\u00e9n para a transformaci\u00f3n de c\u00e9lulas de l\u00e9vedos.\nPlantas.\nExisten varios m\u00e9todos para transferir ADN a c\u00e9lulas de plantas:\nAnimais.\nA introduci\u00f3n de ADN en c\u00e9lulas animais denom\u00ednase xeralmente transfecci\u00f3n."}
{"id": "219047", "revid": "56817", "url": "https://gl.wikipedia.org/wiki?curid=219047", "title": "Trofeo Cidade de Vigo 2003", "text": "A XXXIII edici\u00f3n do Trofeo Cidade de Vigo celebrouse en Vigo o 21 de agosto de 2003 a partido \u00fanico. O campi\u00f3n foi o Sevilla FC na quenda de penaltis."}
{"id": "219048", "revid": "6939", "url": "https://gl.wikipedia.org/wiki?curid=219048", "title": "Toledo (serie de televisi\u00f3n)", "text": ""}
{"id": "219050", "revid": "23204", "url": "https://gl.wikipedia.org/wiki?curid=219050", "title": "Trofeo Memorial Quinocho 2001", "text": "A VII edici\u00f3n do Trofeo Memorial Quinocho celebrouse en Santiago de Compostela o 4 de agosto de 2001 a partido \u00fanico. O campi\u00f3n foi o Celta de Vigo."}
{"id": "219051", "revid": "27155", "url": "https://gl.wikipedia.org/wiki?curid=219051", "title": "Transformaci\u00f3n bacteriana", "text": ""}
{"id": "219053", "revid": "35303", "url": "https://gl.wikipedia.org/wiki?curid=219053", "title": "Memorial Quinocho 2001", "text": ""}
{"id": "219054", "revid": "32797", "url": "https://gl.wikipedia.org/wiki?curid=219054", "title": "Kosmos 703", "text": "Kosmos 703 (\u041a\u043e\u0441\u043c\u043e\u0441 703 en ruso), tam\u00e9n denominado DS-P1-Yu N\u00ba 74, foi un sat\u00e9lite artificial sovi\u00e9tico lanzado o 21 de xaneiro de 1975 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 703 foi o septuax\u00e9simo cuarto membro da serie de sat\u00e9lites DS-P1-Yu e o sexax\u00e9simo sexto lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto, quincuax\u00e9simo cuarto e septuax\u00e9simo membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 703 foi inxectado nunha \u00f3rbita inicial de 1545\u00a0km de apoxeo e 207\u00a0km de perixeo, cunha inclinaci\u00f3n orbital de 82 graos e un per\u00edodo de 102,1 minutos. Reentrou na atmosfera o 20 de novembro de 1975."}
{"id": "219055", "revid": "4817", "url": "https://gl.wikipedia.org/wiki?curid=219055", "title": "Cosmos 703", "text": ""}
{"id": "219056", "revid": "32797", "url": "https://gl.wikipedia.org/wiki?curid=219056", "title": "Kosmos 705", "text": "Kosmos 705 (\u041a\u043e\u0441\u043c\u043e\u0441 705 en ruso), tam\u00e9n denominado DS-P1-Yu N\u00ba 75, foi un sat\u00e9lite artificial sovi\u00e9tico lanzado o 28 de xaneiro de 1975 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 705 foi o septuax\u00e9simo quinto membro da serie de sat\u00e9lites DS-P1-Yu e o sexax\u00e9simo s\u00e9timo lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto, quincuax\u00e9simo cuarto e septuax\u00e9simo membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 705 foi inxectado nunha \u00f3rbita inicial de 524\u00a0km de apoxeo e 281\u00a0km de perixeo, cunha inclinaci\u00f3n orbital de 71 graos e un per\u00edodo de 92,3 minutos. Reentrou na atmosfera o 18 de novembro de 1975."}
{"id": "219057", "revid": "4817", "url": "https://gl.wikipedia.org/wiki?curid=219057", "title": "Cosmos 705", "text": ""}
{"id": "219058", "revid": "1888", "url": "https://gl.wikipedia.org/wiki?curid=219058", "title": "El Noticiero Gallego", "text": "El Noticiero Gallego foi o nome de varias publicaci\u00f3ns:"}
{"id": "219059", "revid": "5863", "url": "https://gl.wikipedia.org/wiki?curid=219059", "title": "El Noticiero Gallego (Santiago de Compostela)", "text": "El Noticiero Gallego foi un peri\u00f3dico editado en Santiago de Compostela entre 1918 e 1920.\nHistoria e caracter\u00edsticas.\nSubtitulado \"Diario de Santiago\", apareceu o 2 de decembro de 1918. Veu substitu\u00edr a \"Gaceta de Galicia\". Estaba dirixido por Ram\u00f3n Rivera Torres. Entre os seus redactores figurou Ram\u00f3n Fern\u00e1ndez Cobas. Cambiou o subt\u00edtulo por \"Diario de la ma\u00f1ana\" o 18 de outubro de 1919. Cesou a s\u00faa edici\u00f3n non antes de xu\u00f1o de 1920."}
{"id": "219060", "revid": "27155", "url": "https://gl.wikipedia.org/wiki?curid=219060", "title": "Transformaci\u00f3n (xen\u00e9tica)", "text": ""}
{"id": "219061", "revid": "5749", "url": "https://gl.wikipedia.org/wiki?curid=219061", "title": "Piero Taruffi", "text": "Piero Taruffi (nado en Roma, 12 de outubro de 1906 - falecido o 12 de xaneiro de 1988), foi un piloto de carreiras italiano, e tam\u00e9n o pai da piloto Prisca Taruffi.\nAndaina.\nTaruffi comezou a s\u00faa carreira pilotando motocicletas. Ga\u00f1ou o Campionato de Europa de 500cc de 1932 nunha Norton e en 1937 logrou a marca de velocidade en moto a 279\u00b4503 quil\u00f3metros / h. En 1957 ga\u00f1ou a Mille Miglia, a \u00faltima edici\u00f3n da famosa carreira italiana. Tras esta tr\u00e1xica carreira prometeu \u00e1 s\u00faa esposa, Isabella, que non volver\u00eda correr de novo. Ti\u00f1a 50 anos de idade. 14 persoas morreron na carreira das mil millas celebrada o 12 de maio. Alfonso de Portago estrelouse contra unha multitude de espectadores en Guidizzolo cerca de Mantua. Portago morreu xunto ao seu copiloto, Edmund Nelson, un piloto afeccionado e 11 afeccionados \u00e1s carreiras\".\nF\u00f3rmula Un.\nParticipou en 18 Grandes Premios do Campionato do Mundo, se estrea o 3 de setembro de . Ga\u00f1ou unha carreira e anotou un total de 41 puntos no campionato. Tam\u00e9n participou en numerosas carreiras non de campionato de F\u00f3rmula Un.\nTaruffi pilotaba un Ferrari n\u00e1 s\u00faa vitoria en maio no Gran Premio de Su\u00edza de 1952. liderou desde o principio, co Ferrari de Rudolf Fischer chegando en segundo lugar.\nMuseo.\nO museo Piero Taruffi at\u00f3pase en Bagnoregio, unha pequena cidade entre Viterbo e Orvieto en Italia central. Conta con coches antigos e motos da s\u00faa \u00e9poca.\nResultados completos na F\u00f3rmula Un.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "219062", "revid": "25871", "url": "https://gl.wikipedia.org/wiki?curid=219062", "title": "Arquip\u00e9lago de Upernavik", "text": "O Arquip\u00e9lago de Upernavik \u00e9 un vasto arquip\u00e9lago de pequenas illas no municipio de Qaasuitsup, ao norte da Pen\u00ednsula Nunavik, no noroeste de Groenlandia. O arquip\u00e9lago est\u00e9ndese desde a costa norte/nordeste da Pen\u00ednsula Nunavik (aproximadamente a ) at\u00e9 o extremo sur da Ba\u00eda de Melville (a aproximadamente ). Existen 10 localidades no Arquip\u00e9lago (sen contar as abandonadas): Upernavik Kujalleq, Kangersuatsiaq, Upernavik, Aappilattoq, Tasiusaq, Innaarsuit, Naajaat, Nutaarmiut, Nuussuaq e Kullorsuaq. A localidade m\u00e1is setentrional \u00e9 Kullorsuaq, sendo a m\u00e1is austral Upernavik Kujalleq. A menos poboada \u00e9 Nutaarmiut, e a que m\u00e1is habitantes ten \u00e9 Upernavik.\nEconom\u00eda.\nA principal actividade econ\u00f3mica do arquip\u00e9lago \u00e9 a pesca, a\u00ednda que as localidades m\u00e1is ao norte dependen moito da caza de focas, morsas e baleas para complementar a econom\u00eda familiar.\nF\u00f3ra de Upernavik, a econom\u00eda de renda est\u00e1 entre unha das m\u00e1is baixas de toda Groenlandia. Catro das localidades do arquip\u00e9lago (Naajaat, Nuussuaq, Kullorsuaq e Upernavik Kujalleq) est\u00e1n na lista das 10 localidades m\u00e1is pobres de Groenlandia.\nTransporte.\nA\u00e9reo.\nA Air Greenland opera voos como contrato do goberno para case todas as localidades do arquip\u00e9lago (s\u00f3 non opera para Nutaarmiut e Naajaat). O \u00fanico aeroporto do arquip\u00e9lago \u00e9 o Aeroporto de Upernavik, localizado en Upernavik, no entanto, existe varios heliportos.\nMar\u00edtimo.\nAt\u00e9 2006, a Artic Umiaq Line ti\u00f1a fornecido servizos de transbordador para Nuuk e para Uummannaq, Ilulissat e Aasiaat (no municipio de Qaasuitsup)."}
{"id": "219064", "revid": "32797", "url": "https://gl.wikipedia.org/wiki?curid=219064", "title": "Kosmos 725", "text": "Kosmos 725 (\u041a\u043e\u0441\u043c\u043e\u0441 725 en ruso), tam\u00e9n denominado DS-P1-Yu N\u00ba 76, foi un sat\u00e9lite artificial sovi\u00e9tico lanzado o 8 de abril de 1975 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 725 foi o septuax\u00e9simo sexto membro da serie de sat\u00e9lites DS-P1-Yu e o sexax\u00e9simo oitavo lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto, quincuax\u00e9simo cuarto e septuax\u00e9simo membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 725 foi inxectado nunha \u00f3rbita inicial de 508\u00a0km de apoxeo e 283\u00a0km de perixeo, cunha inclinaci\u00f3n orbital de 71 graos e un per\u00edodo de 92,1 minutos. Reentrou na atmosfera o 6 de xaneiro de 1976."}
{"id": "219065", "revid": "4817", "url": "https://gl.wikipedia.org/wiki?curid=219065", "title": "Cosmos 725", "text": ""}
{"id": "219066", "revid": "32797", "url": "https://gl.wikipedia.org/wiki?curid=219066", "title": "Kosmos 745", "text": "Kosmos 745 (\u041a\u043e\u0441\u043c\u043e\u0441 745 en ruso), tam\u00e9n denominado DS-P1-Yu N\u00ba 77, foi un sat\u00e9lite artificial sovi\u00e9tico lanzado o 8 de abril de 1975 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 745 foi o septuax\u00e9simo s\u00e9timo membro da serie de sat\u00e9lites DS-P1-Yu e o sexax\u00e9simo noveno lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto, quincuax\u00e9simo cuarto e septuax\u00e9simo membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 745 foi inxectado nunha \u00f3rbita inicial de 540\u00a0km de apoxeo e 274\u00a0km de perixeo, cunha inclinaci\u00f3n orbital de 71 graos e un per\u00edodo de 92,4 minutos. Reentrou na atmosfera o 12 de marzo de 1976."}
{"id": "219067", "revid": "4817", "url": "https://gl.wikipedia.org/wiki?curid=219067", "title": "Cosmos 745", "text": ""}
{"id": "219068", "revid": "32797", "url": "https://gl.wikipedia.org/wiki?curid=219068", "title": "Kosmos 818", "text": "Kosmos 818 (\u041a\u043e\u0441\u043c\u043e\u0441 818 en ruso), tam\u00e9n denominado DS-P1-Yu N\u00ba 78, foi un sat\u00e9lite artificial sovi\u00e9tico lanzado o 18 de maio de 1976 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 818 foi o septuax\u00e9simo oitavo membro da serie de sat\u00e9lites DS-P1-Yu e o septuax\u00e9simo lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto, quincuax\u00e9simo cuarto e septuax\u00e9simo membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 818 foi inxectado nunha \u00f3rbita inicial de 506\u00a0km de apoxeo e 281\u00a0km de perixeo, cunha inclinaci\u00f3n orbital de 71 graos e un per\u00edodo de 92,1 minutos. Reentrou na atmosfera o 7 de marzo de 1977."}
{"id": "219069", "revid": "4817", "url": "https://gl.wikipedia.org/wiki?curid=219069", "title": "Cosmos 818", "text": ""}
{"id": "219070", "revid": "32797", "url": "https://gl.wikipedia.org/wiki?curid=219070", "title": "Kosmos 850", "text": "Kosmos 850 (\u041a\u043e\u0441\u043c\u043e\u0441 850 en ruso), tam\u00e9n denominado DS-P1-Yu N\u00ba 79, foi un sat\u00e9lite artificial sovi\u00e9tico lanzado o 26 de agosto de 1976 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 850 foi o septuax\u00e9simo noveno e \u00faltimo membro da serie de sat\u00e9lites DS-P1-Yu e o septuax\u00e9simo primeiro lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto, quincuax\u00e9simo cuarto e septuax\u00e9simo membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 850 foi inxectado nunha \u00f3rbita inicial de 518\u00a0km de apoxeo e 280\u00a0km de perixeo, cunha inclinaci\u00f3n orbital de 71 graos e un per\u00edodo de 92,2 minutos. Reentrou na atmosfera o 16 de maio de 1977."}
{"id": "219071", "revid": "4817", "url": "https://gl.wikipedia.org/wiki?curid=219071", "title": "Cosmos 850", "text": ""}
{"id": "219072", "revid": "89787", "url": "https://gl.wikipedia.org/wiki?curid=219072", "title": "Manuel Posada Garc\u00eda-Barros", "text": "Manuel Posada Garc\u00eda-Barros, nado en Vigo en 1868 e finado na mesma cidade o 4 de outubro de 1933, foi un avogado e pol\u00edtico galego.\nTraxectoria.\nEstudou dereito na Universidade de Santiago de Compostela. Foi vicepresidente da C\u00e1mara de Comercio, alcalde de Vigo (1903) e presidente do Partido Liberal vigu\u00e9s, representaba en Vigo a pol\u00edtica de Montero R\u00edos. Promoveu \"Vigo Liberal\" e fundou o peri\u00f3dico \"Heraldo de Vigo\" (1912-1914). En 1914 presidiu o \"C\u00edrculo Cultural, Mercantil e Industrial de Vigo\".\nNas elecci\u00f3ns de 1916 foi elixido deputado polo distrito de Muros. Volveu ser elixido polo mesmo distrito nas elecci\u00f3ns de 1918. Nas elecci\u00f3ns de 1923 foi elixido deputado polo distrito de Illescas (Toledo)."}
{"id": "219073", "revid": "27155", "url": "https://gl.wikipedia.org/wiki?curid=219073", "title": "Etanal", "text": ""}
{"id": "219074", "revid": "33967", "url": "https://gl.wikipedia.org/wiki?curid=219074", "title": "III milenio a. C.", "text": "O terceiro milenio antes de Cristo comezou o 1 de xaneiro do 3000 a. C. e terminou o 31 de decembro do 2001 a. C."}
{"id": "219080", "revid": "1888", "url": "https://gl.wikipedia.org/wiki?curid=219080", "title": "Heraldo de Vigo", "text": "Heraldo de Vigo foi un peri\u00f3dico editado en Vigo entre 1912 e 1914.\nHistoria e caracter\u00edsticas.\nFundado por Manuel Posada Garc\u00eda-Barros, apareceu o 1 de xullo de 1912. Diario liberal que representaba en Vigo a pol\u00edtica de Montero R\u00edos, estaba dirixido por Justo Fern\u00e1ndez Herba. Entre os seus colaboradores figuraron Manuel Linares Rivas, Javier Montero Mejuto, Valent\u00edn Paz-Andrade, Manuel Lustres Rivas e Laureano Dom\u00ednguez Cao-Cordido. Inclu\u00eda informaci\u00f3n xeral e un apartado literario. Cesou a s\u00faa edici\u00f3n en marzo de 1914."}
{"id": "219083", "revid": "29398", "url": "https://gl.wikipedia.org/wiki?curid=219083", "title": "Alfredo P\u00e9rez Viondi", "text": "Alfredo P\u00e9rez Viondi, nado en Cuba en 1861 e finado en Vigo o 28 de abril de 1938, foi un m\u00e9dico, militar e pol\u00edtico galego.\nTraxectoria.\nIngresou no Ex\u00e9rcito en 1896 e participou na guerra de Cuba e en \u00c1frica chegando a ser tenente coronel do corpo de sanidade militar. M\u00e9dico militar da zona da Estrada, casou en 1897 con Sara Pereira Renda (filla de Camilo Pereira Freijenedo e irm\u00e1 de Virxinia Pereira Renda, que en 1912 casou con Castelao). Prestou servizos no Protectorado Espa\u00f1ol de Marrocos e despois no Hospital Militar de Carabanchel. Co apoio dos sectores anticaciqu\u00eds e do xornal \"El Emigrado\", presentouse en 1920 e 1923 \u00e1s elecci\u00f3ns a Cortes polo distrito da Estrada, pero non foi elixido. Foi director do Hospital Militar de Vigo (1922), na Ditadura de Primo de Rivera foi alcalde de Vigo (1929-1930) e gobernador civil da Provincia de Huesca. Foi presidente da Sociedad Casino de Vigo co acerto de trasladalo \u00f3 edificio do Teatro Garc\u00eda Barb\u00f3n. Na primavera de 1935 presidiu o acto de constituci\u00f3n do Consello comarcal de Vigo do Partido Agrario Espa\u00f1ol.\nFoi franquista e Gobernador Civil co seu r\u00e9xime. Tivo diversas condecoraci\u00f3ns: Cruz e Placa de S. Hermenexildo, Militar do M\u00e9rito Naval, da Cruz Vermella, de M\u00aa Cristina, a Lexi\u00f3n de Honor Francesa etc.\nComo alcalde de Vigo, preocupouse do sanitario e ben\u00e9fico, Polic\u00eda Municipal e adecentamento das v\u00edas p\u00fablicas: finalizaci\u00f3n da praza de Portugal e arranxo de varias r\u00faas e a aprobaci\u00f3n de proxectos para as principais v\u00edas do barrio de Casablanca."}
{"id": "219084", "revid": "23204", "url": "https://gl.wikipedia.org/wiki?curid=219084", "title": "Mat\u00edas Usero", "text": "Mat\u00edas Usero Rey-Torrente, nado en Ferrol o 12 de maio de 1875 e finado na mesma cidade o 18 de agosto de 1936, foi un relixioso, avogado, escritor e pol\u00edtico galego.\nTraxectoria.\nIrm\u00e1n de Antonio Usero Torrente (1879-1969), alcalde de Ferrol. Estudou Dereito na Universidade de Santiago de Compostela, era doutor en Teolox\u00eda e mestre. Foi misioneiro en Am\u00e9rica e Asia e especializouse en relixi\u00f3ns comparadas. Chegou a Porto Rico en 1910, onde se fixo espiritualista. En 1911 partiu para a Espa\u00f1a e arrepentiuse da s\u00faa apostas\u00eda. Perseguido pola Congregaci\u00f3n do Santo Oficio por modernista e liberal, abandonou a Igrexa. Ingresou na masonar\u00eda en 1916. En maio de 1931 impartiu un ciclo de conferencias sobre as diversas relixi\u00f3ns no C\u00edrculo Mercantil de Vigo. Militou no PSOE, a\u00ednda que despois o abandonou por consideralo demasiado submiso \u00e1 Igrexa cat\u00f3lica. Foi vicepresidente do Comit\u00e9 Municipal de Uni\u00f3n Republicana (1935) e da Fraternidad de Cultura Ferrolana, e director da Escuela Racionalista de Ferrol, de car\u00e1cter anarquista. Foi excomungado e as s\u00faas obras foron inclu\u00eddas no \u00edndice de libros prohibidos. Logo da sublevaci\u00f3n do 18 de xullo de 1936, foi detido o 24 de xullo e procesado. Foi asasinado o 18 de agosto de 1936."}
{"id": "219086", "revid": "197", "url": "https://gl.wikipedia.org/wiki?curid=219086", "title": "Sangu\u00edneo", "text": "En her\u00e1ldica, o sangu\u00edneo \u00e9 unha cor semellante \u00f3 do sangue.\nNalgunhas her\u00e1ldicas europeas, o sangu\u00edneo (\"sanguine\") \u00e9 unha cor pouco com\u00fan ou unha mancha (\"stain\", na her\u00e1ldica inglesa) que comparte orixe co p\u00farpura os dous cun matiz amarronado ou escuro.\nA\u00ednda que no est\u00e1ndares sobre gravados das cores diferentes \u00f3s principais non son un\u00e1nimes, nin na s\u00faa denominaci\u00f3n ou uso nos distintos pa\u00edses, pode usarse un entramado de li\u00f1as diagonais descendentes con li\u00f1as horizontais."}
{"id": "219087", "revid": "7523", "url": "https://gl.wikipedia.org/wiki?curid=219087", "title": "Nando De Colo", "text": ""}
{"id": "219088", "revid": "1131", "url": "https://gl.wikipedia.org/wiki?curid=219088", "title": "Jos\u00e9 P\u00e9rez-Ard\u00e1", "text": "Jos\u00e9 P\u00e9rez-Arda L\u00f3pez-Valdivielso, nado na Coru\u00f1a o 15 de xullo de 1913 e finado na mesma cidade o 28 de xaneiro de 1978, foi un avogado e pol\u00edtico galego.\nTraxectoria.\nFoi alcalde da Coru\u00f1a en tres ocasi\u00f3ns (1939-1940, 1942-1944 e 1969-1974). Foi Procurador nas Cortes durante o franquismo en representaci\u00f3n da Administraci\u00f3n Local, procurador nato pola s\u00faa condici\u00f3n de alcalde de capital de provincia de 1943 a 1944 e de novo entre 1971 e 1974.\nRecibiu a Cruz de Honra de San Raimundo de Pe\u00f1afort en 1969."}
{"id": "219089", "revid": "1888", "url": "https://gl.wikipedia.org/wiki?curid=219089", "title": "Jos\u00e9 P\u00e9rez Ard\u00e1", "text": ""}
{"id": "219090", "revid": "77770", "url": "https://gl.wikipedia.org/wiki?curid=219090", "title": "Uretra", "text": "En anatom\u00eda, a uretra (do grego \"\u03bf\u1f50\u03c1\u03ae\u03b8\u03c1\u03b1\", \"ourethra\") \u00e9 un tubo que conecta a vexiga urinaria co exterior e serve para expulsar a urina (en ambos os sexos) e para expulsar o seme (no sexo masculino). Nos machos, a uretra est\u00e1 conectada tanto co aparato urinario coma co reprodutor, atravesa lonxitudinalmente o pene e acaba no seu extremo. Nas femias a uretra \u00e9 m\u00e1is curta, \u00e9 independente do aparato reprodutor, e acaba no perineo por diante do orificio vaxinal.\nO esf\u00ednter uretral externo est\u00e1 ao inicio da uretra, formado por fibras musculares estriadas, e permite o control voluntario da micci\u00f3n.\nAnatom\u00eda.\nUretra feminina.\nNa muller, a uretra mide s\u00f3 de 2,5\u00a0cm a 4\u00a0cm de lonxitude (a cifra var\u00eda algo segundo as fontes), e \u00e1brese ao exterior entre o cl\u00edtoris e a vaxina. Est\u00e1 situada detr\u00e1s da s\u00ednfise p\u00fabica, incrustada na parede anterior da vaxina, e a s\u00faa direcci\u00f3n \u00e9 oblicua cara a abaixo e adiante; est\u00e1 lixeiramente curvada coa concavidade dirixida cara a adiante.\nA uretra consta de tres capas: muscular (externa), l\u00e1mina propia conxuntiva, e mucosa (interna). O seu revestimento (mucosa) ten un epitelio estratificado escamoso, que se vai facendo de transici\u00f3n preto da vexiga urinaria, e ten pregamentos lonxitudinais e numerosas invaxinaci\u00f3ns, e algunhas c\u00e9lulas mucosas. A l\u00e1mina propia \u00e9 un tecido conxuntivo laxo sen papilas e con moitas fibras el\u00e1sticas e moitos plexos venosos. A capa muscular \u00e9 unha continuaci\u00f3n da da vexiga, consta de fibras de m\u00fasculo liso que son lonxitudinais as exrternas e circulares as capas m\u00e1is externas. Entre a fascia superior e inferior do diafragma uroxenital, a uretra feminina est\u00e1 rodeada polo esf\u00ednter uretral. A innervaci\u00f3n (consciente e voluntaria) do sistema nervioso som\u00e1tico do esf\u00ednter uretral externo procede do nervio pudendo.\nUretra masculina.\nNo macho humano, a uretra \u00e1brese ao final do pene (normalmente, pero ver hipospadia). A uretra \u00e9 a v\u00eda de sa\u00edda da urina durante a micci\u00f3n e do seme durante a exaculaci\u00f3n. Os datos da lonxitude da uretra masculina son variables segundo as fontes e adoitan estar entre 18 e 22\u00a0cm A uretra ten forma de S invertido, xa que baixa en vertical atravesando a pr\u00f3stata, incl\u00ednase cara a adiante\ne penetra no bulbo do pene. Normalmente as paredes da s\u00faa luz est\u00e1n en contacto, ag\u00e1s cando pasa l\u00edquido.\nA uretra pode dividirse en catro partes no macho, denominadas:\nA lonxitude da uretra masculina e o feito de que te\u00f1a unha curvatura prominente, fai que a cateterizaci\u00f3n da uretra masculina sexa m\u00e1is dif\u00edcil. A integridade da uretra pode determinarse por un procedemento chamado uretrograma retr\u00f3grado.\nHistolox\u00eda.\nO epitelio da uretra empeza sendo transicional na sa\u00edda da vexiga. Despois conv\u00e9rtese nun epitelio estratificado columnar, e m\u00e1is adiante, preto do meato urinario, un epitelio estratificado escamoso. No epitelio superficial hai pequenas gl\u00e1ndulas secretoras de \"mucus\", que axudan a protexer o epitelio da urina. A superficie da membrana mucosa ten moitos divert\u00edculos (lagoas de Morgagni), que se contin\u00faan con t\u00fabulos profundos e ramificados, que son as gl\u00e1ndulas de Littr\u00e9, presentes sobre todo na parte esponxosa.\nA l\u00e1mina propia \u00e9 un tecido conxuntivo laxo con moitas fibras el\u00e1sticas e alg\u00fans feixes espallados de m\u00fasculo liso, principalmente lonxitudinais, mais tam\u00e9n circulares. Non ten papilas estendidas dentro do epitelio.\nOrixe embrionaria.\nO seo uroxenital embrionario orixina a uretra (e outras partes) e pode dividirse en tres compo\u00f1entes. A primeira das tres \u00e9 a porci\u00f3n cranial que \u00e9 continua co alantoide e forma a propia vexiga. A porci\u00f3n p\u00e9lvica do seo forma a uretra prost\u00e1tica, o epitelio, a uretra membranosa e as gl\u00e1ndulas bulbouretrais do macho e a uretra membranosa e parte da vaxina das femias.\nEnfermidades.\nA endoscopia da vexiga denom\u00ednase cistoscopia e debe realizarse por v\u00eda uretral."}
{"id": "219091", "revid": "23204", "url": "https://gl.wikipedia.org/wiki?curid=219091", "title": "Edovius", "text": "Edovius \u00e9 unha deidade acu\u00e1tica galega da cultura castrexa. Acredita a s\u00faa veneraci\u00f3n unha inscrici\u00f3n de trazos prerromanos, a\u00ednda que en lat\u00edn, atopada nos alicerces da arqueta das augas termais de Caldas de Reis dedicada a unha divindade ind\u00edxena por un asinante de onom\u00e1stica ind\u00edxena.\nInscrici\u00f3n.\nEDOVIO ADALUS CLOUTAI V\"(OTUM)\" S\"(OLVIT)\" L\"(IBENS)\" M\"(ERITO)\". "}
{"id": "219092", "revid": "1131", "url": "https://gl.wikipedia.org/wiki?curid=219092", "title": "Vincenzo Bellini", "text": "Vincenzo Salvatore Carmelo Francesco Bellini, co\u00f1ecido simplemente como Vincenzo Bellini, nado en Catania (Reino de Sicilia) o 3 de novembro de 1801 e finado en Puteaux (Altos do Sena, Francia) o 23 de setembro de 1835, foi un compositor italiano do Romanticismo.\nTraxectoria.\nBellini formouse no conservatorio de \"San Pietro a Majella\" de N\u00e1poles. Pronto enc\u00e1rganlle \"Bianca e Gernando\" interpretada con \u00e9xito en 1826 no Teatro San Carlo; a obra foi tan ben recibida que invitaron inmediatamente a Bellini a compo\u00f1er para a Scala de Mil\u00e1n \"Il pirata\" (1827).\nFinado case aos 34 anos por un tumor intestinal, Bellini deixou, a pesar da s\u00faa curta carreira, algunhas das \u00f3peras m\u00e1is interpretadas do repertorio l\u00edrico como \"La sonnambula\" (1831), \"Norma\" (1831) e \"I puritani\" (1835)."}
{"id": "219095", "revid": "12452", "url": "https://gl.wikipedia.org/wiki?curid=219095", "title": "Mat\u00edas Usero Rey-Torrente", "text": ""}
{"id": "219099", "revid": "56817", "url": "https://gl.wikipedia.org/wiki?curid=219099", "title": "Cadro de Punnett", "text": "O cadro de Punnett \u00e9 un diagrama que se usa para predicir os resultados dun cruzamento xen\u00e9tico cando se co\u00f1ecen os xenotipos dos gametos. Recibe ese nome polo xenetista brit\u00e1nico Reginald C. Punnett, que o ideou. Con este diagrama podemos saber as probabilidades de que se orixine un descendente cun determinado xenotipo nun cruzamento xen\u00e9tico. O cadro de Punnett \u00e9 unha t\u00e1boa na que se obte\u00f1en todas as posibles combinaci\u00f3ns entre os alelos maternos e paternos de cada xene estudado nun cruzamento con herdanza mendeliana.\nCruzamento monoh\u00edbrido.\nO cruzamento monoh\u00edbrido \u00e9 o cruzamento entre dous heterocigotos para un xene (Aa x Aa). No exemplo o xenotipo de ambos os organismos \u00e9 Ab, polo que tanto o proxenitor materno coma o paterno producir\u00e1n os gametos A e a na mesma cantidade e coa mesma probabilidade de combin\u00e1rense cos do outro proxenitor ao chou. Col\u00f3canse nas columnas os gametos dun proxenitor e nas ringleiras os do outro proxenitor e nos cadros centrais as combinaci\u00f3ns da posible descendencia. C\u00f3ntase a probabilidade de cada descendente no total, que neste caso \u00e9 \"AA\" 25% (ou 1/4), \"Aa\" 50% (ou 1/2), e \"aa\" 25% ou 1/4.\nCando un dos proxenitores \u00e9 homocigoto non \u00e9 necesario repetir unha ringleira ou columna co mesmo gameto. Nun cruzamento Aa x aa, o individuo Aa producir\u00eda gametos A e a, pero o individuo aa s\u00f3 producir\u00eda gametos a, polo que o cadro quedar\u00eda as\u00ed e as probabilidades da descendencia ser\u00edan \"Aa\" 50% (ou 1/2) e \"aa\" 50% (ou 1/2).\nO cadro de Punnett d\u00e1 as probabilidades dos xenotipos, pero para calcular as dos fenotipos deberemos saber tam\u00e9n cal \u00e9 a relaci\u00f3n de dominancia entre os alelos.\nPara xenes cl\u00e1sicos dominantes/recesivos as letras mai\u00fasculas adoitan indicar os fenotipos dominantes, que son os que se expresan enmascarando aos alelos recesivos.\nCruzamento dih\u00edbrido.\nCando no cruzamento estudado est\u00e1n implicados dous ou m\u00e1is xenes o n\u00famero de ringleiras e columnas do cadro \u00e9 maior (haber\u00e1 tantas como gametos distintos). Por exemplo, nun cruzamento dih\u00edbrido entre dous heterocigotos para dous xenes, \u00e9 dicir, AaBb x AaBb, cada proxenitor producir\u00e1 catro gametos, que son AB, Ab, aB e ab, polo que o cadro ser\u00e1 de 4 x 4, e haber\u00e1 16 cadri\u00f1os no cadro de Punnett. E se hai dominancia de A e B sobre a e b, as combinaci\u00f3ns fenot\u00edpicas estar\u00e1n na proporci\u00f3n 9:3:3:1. O cadro de Punnet s\u00f3 se pode aplicar desta manera cando os xenes son independentes (cumpren a lei da distribuci\u00f3n independente dos caracteres de Mendel), pero non se son xenes ligados, que se tenden a herdar xuntos por estar no mesmo cromosoma.\nM\u00e9todo da \u00e1rbore.\nOutro modo de resolver cruzamentos de dih\u00edbridos e multih\u00edbridos \u00e9 o m\u00e9todo da \u00e1rbore, no que se poden saber as probabilidades dos xenotipos que se obter\u00e1n na descendencia multiplicando as probabilidades para cada xenotipo nos distintos xenes."}
{"id": "219100", "revid": "89787", "url": "https://gl.wikipedia.org/wiki?curid=219100", "title": "Elliott 6m", "text": "O Elliot 6m \u00e9 un iate de tres tripulantes que foi clase ol\u00edmpica nos Xogos Ol\u00edmpicos de 2012 en substituci\u00f3n da clase Yngling, \u00e9 dicir, como barco para tripulaci\u00f3ns femininas. Foi dese\u00f1ado polo neozeland\u00e9s Greg \u00c9lliott en 2000, e a decisi\u00f3n foi tomada pola Federaci\u00f3n internacional de vela (ISAF) en 2008.\nCaracter\u00edsticas.\nAs regatas das olimp\u00edadas neste tipo de embarcaci\u00f3n disput\u00e1ronse na modalidade de match race, onde as galegas T\u00e1mara Echegoyen e Sof\u00eda Toro, xunto coa asturiana \u00c1ngela Pumariega conseguiron a medalla de ouro."}
{"id": "219101", "revid": "89787", "url": "https://gl.wikipedia.org/wiki?curid=219101", "title": "Antonio Pedrosa Latas", "text": "Antonio Pedrosa Latas, nado en Lugo o 23 de agosto de 1916 e finado en Los Molinos (Madrid) o 25 de febreiro de 1990, foi un militar e pol\u00edtico galego.\nTraxectoria.\nParticipou na organizaci\u00f3n de Falange Espa\u00f1ola en Lugo baixo a direcci\u00f3n de Jos\u00e9 Cedr\u00f3n del Valle en 1934. Combateu no bando nacional durante a guerra civil espa\u00f1ola. Chegou a Tenente Coronel de Infanter\u00eda. Foi asesor xur\u00eddico do Instituto Social da Mari\u00f1a e secretario do Sindicato Nacional de Pesca. Asesor xur\u00eddico do Ministerio de Traballo. Xefe Provincial do Movimiento Nacional na provincia de Ourense at\u00e9 xu\u00f1o de 1940. Xefe Nacional do Sindicato da Pesca. Director Xeral T\u00e9cnico do Instituto Social da Mari\u00f1a.\nFoi procurador en Cortes durante a primeira lexislatura do franquismo en representaci\u00f3n da Organizaci\u00f3n Sindical, designado pola Xunta Extraordinaria da Delegaci\u00f3n Nacional de Sindicatos. Volveu ocupar o escano durante as sete \u00faltimas lexislaturas. Foi Conselleiro Nacional, membro do IX Consello Nacional de FET y de las JONS e tam\u00e9n do X Consello Nacional.\nPedrosa Latas protagonizou en febreiro de 1976 unha intervenci\u00f3n ante a Comisi\u00f3n de Defensa Nacional das Cortes, na que cualificou \u00e1 Universidade de bunker marxista e dixo:\nNas elecci\u00f3ns xerais de 1977 foi candidato ao senado por Alianza Popular pero non resultou elixido.\nVida persoal.\nCasou con Concepci\u00f3n Gonz\u00e1lez de Castej\u00f3n Pati\u00f1o e foi pai de Pilar Pedrosa Gonz\u00e1lez de Castej\u00f3n."}
{"id": "219105", "revid": "89787", "url": "https://gl.wikipedia.org/wiki?curid=219105", "title": "Match race", "text": "Match race \u00e9 a denominaci\u00f3n que recibe unha modalidade de carreira ou regata que enfronta unicamente a dous competidores: un ga\u00f1a, o outro perde.\nOs dous deportes nos que m\u00e1is se utiliza este tipo de enfrontamentos son a vela e a h\u00edpica.\nVela.\nA competici\u00f3n m\u00e1is importante na que se emprega o sistema de match race \u00e9 a Copa Am\u00e9rica de vela.\nNos Xogos Ol\u00edmpicos de Londres 2012 introduciuse por vez primeira esta modalidade na categor\u00eda feminina, usando iates Elliott 6m.\nOutra competici\u00f3n importante de match race \u00e9 o World Match Racing Tour."}
{"id": "219106", "revid": "23204", "url": "https://gl.wikipedia.org/wiki?curid=219106", "title": "Gran Premio de B\u00e9lxica de 1955", "text": "O Gran Premio de B\u00e9lxica de 1955 foi unha carreira de F\u00f3rmula Un celebrada o 5 de xu\u00f1o de 1955 no Circu\u00edto de Spa-Francorchamps en Spa, B\u00e9lxica. Foi a cuarta carreira do Campionato do Mundo de Pilotos 1955.\nInforme.\nEsta foi a m\u00e1is f\u00e1cil das vitorias de Mercedes. Coa ausencia dos Lancia, hab\u00eda moi pouca competencia. Fangio desapareceu na distancia seguido por Moss toda a carreira. Eugenio Castellotti participante privado retirouse logo de 16 voltas, Jean Behra estrelouse e o Vanwall de Hawthorn tivo unha fuga de aceite \nO dominio dos coches de prata era tal que chegaron en m\u00e1is de 2 minutos por diante de Farina, no terceiro posto despois de que perdera unha gran cantidade de tempo intentando, sen \u00e9xito, pasar a Castellotti."}
{"id": "219108", "revid": "85894", "url": "https://gl.wikipedia.org/wiki?curid=219108", "title": "A Vilerma, Maside, Sarria", "text": "A Vilerma \u00e9 un lugar da parroquia de Maside no concello lugu\u00e9s de Sarria, na comarca de Sarria. Segundo o IGE, en 2014 ti\u00f1a 6 habitantes (4 homes e 2 mulleres), o que sup\u00f3n un aumento respecto do ano 1999 cando ti\u00f1a 3 habitantes."}
{"id": "219109", "revid": "89787", "url": "https://gl.wikipedia.org/wiki?curid=219109", "title": "Ligamento xen\u00e9tico", "text": "A ligamento xen\u00e9tico \u00e9 a tendencia dos xenes que est\u00e1n situados nun mesmo cromosoma, que \u00e9 maior canto m\u00e1is pr\u00f3ximos est\u00e1n, de herdarse xuntos durante a meiose. Os loci que est\u00e1n m\u00e1is pr\u00f3ximos entre si te\u00f1en menos probabilidade de quedaren separados en diferentes crom\u00e1tides por causa do sobrecruzamento (recombinaci\u00f3n) mei\u00f3tico, polo que se herdar\u00e1n xuntos, e dise que son xenes ligados. O ligamento xen\u00e9tico fai que non se cumpra a lei da distribuci\u00f3n independente dos caracteres de Mendel. Estudando o ligamento de dous xenes p\u00f3dese saber a s\u00faa posici\u00f3n relativa no cromosoma e elaborar un mapa de ligamento.\nIntroduci\u00f3n.\nAo comezo dunha meiose normal, un par de cromosomas hom\u00f3logas (chamado bivalente) entremest\u00faranse e intercambian fragmentos cromos\u00f3micos, o que se chama sobrecruzamento e produce a recombinaci\u00f3n xen\u00e9tica. O par sep\u00e1rase e d\u00e1 lugar a dous cromosomas cunha nova combinaci\u00f3n de xenes que \u00e9 diferente da combinaci\u00f3n orixinal herdada dos pais. Por medio deste proceso de recombinaci\u00f3n de xenes, os organismos poden producir descendencia con novas combinaci\u00f3ns do material xen\u00e9tico materno e paterno que poden contribu\u00edr a mellorar a s\u00faa supervivencia.\nEste intercambio de segmentos cromos\u00f3micos chamado sobrecruzamento, que d\u00e1 lugar a unha recombinaci\u00f3n de xenes, pode causar que os alelos que antes se encontraban no mesmo cromosoma se separen e acaban en distintas c\u00e9lulas fillas. Canto m\u00e1is afastados se encontren no cromosoma eses dous alelos, maior \u00e9 a posibilidade de que se produza un sobrecruzamento entre eles, e maior \u00e9 a posibilidade de que os alelos acaben separados en distintos cromosomas.\nA distancia relativa entre dous xenes pode calcularse fix\u00e1ndose nas caracter\u00edsticas da descendencia para dous xenes ligados, e estimando a porcentaxe da descendencia na que os dous caracteres ligados non aparecen xuntos. Canto maior \u00e9 a porcentaxe de descendentes que non mostran esas caracter\u00edsticas, maior \u00e9 a distancia \u00e1 que se atopan no cromosoma eses dous xenes. Os xenes para os que esa porcentaxe \u00e9 menor do 50% consid\u00e9rase que est\u00e1n ligados.\nO ligamento xen\u00e9tico pode tam\u00e9n entenderse avaliando as relaci\u00f3ns entre os fenotipos. Entre individuos dunha poboaci\u00f3n experimental ou especie, alg\u00fans fenotipos ou caracteres poden aparecer de modo totalmente aleatorio ou ben cunha correlaci\u00f3n entre eles.\nCando aparecen de forma aleatoria o fen\u00f3meno \u00e9 unha distribuci\u00f3n independente. A distribuci\u00f3n independente ten lugar cando os xenes que afectan aos fenotipos se encontran en diferentes cromosomas ou separados por unha gran distancia no mesmo cromosoma tal que a recombinaci\u00f3n ocorre na metade das ocasi\u00f3ns.\nCando hai unha correlaci\u00f3n entre os fenotipos, consid\u00e9rase que existe ligamento xen\u00e9tico entre eles. Isto \u00e9 unha excepci\u00f3n \u00e1 distribuci\u00f3n independente, e d\u00e1se cando os xenes aparecen un preto do outro no mesmo cromosoma. Este fen\u00f3meno causa que os xenes se herden normalmente xuntos. Os xenes herdados deste modo son xenes ligados, e denom\u00ednanse \"grupos de ligamento\". Por exemplo, na mosca da froita, os xenes que afectan a cor dos ollos e a lonxitude das \u00e1s h\u00e9rdanse xuntos porque est\u00e1n pr\u00f3ximos no mesmo cromosoma.\nDescubrimento.\nO fen\u00f3meno do ligamento xen\u00e9tico descubr\u00edrono os xenetistas brit\u00e1nicos William Bateson e Reginald Punnett pouco despois de que fosen redescubertas as leis de Mendel. A comprensi\u00f3n do ligamento xen\u00e9tico aumentou cos traballos de Thomas Hunt Morgan. A observaci\u00f3n de Morgan de que a cantidade de recombinaci\u00f3n entre os xenes ligados difire, levou \u00e1 idea de que a frecuencia de recombinaci\u00f3n poder\u00eda indicar a distancia que separaba os xenes no cromosoma.\nAlfred Sturtevant, que foi estudante de Morgan, foi o primeiro en idear os mapas xen\u00e9ticos, tam\u00e9n chamados mapas de ligamento. Sturtevant propuxo que canto maior \u00e9 a distancia entre os xenes ligados, maior \u00e9 a posibilidade de que as crom\u00e1tides dos cromosomas hom\u00f3logos realicen o sobrecruzamento na rexi\u00f3n entre os xenes. Contando o n\u00famero de recombinantes \u00e9 posible obter unha medida da distancia entre os xenes. Esta distancia expr\u00e9sase en termos de unidades de mapa xen\u00e9tico (u.m.), ou centimorgans, e def\u00ednese como a distancia entre dous xenes no cal hai unha probabilidade dun 1% de recombinaci\u00f3n na meiose. Unha frecuencia de recombinaci\u00f3n (FR) do 1 % equivale, pois, a 1 m.u. ou 1 centimorgan. Pero esta equivalencia \u00e9 s\u00f3 unha boa aproximaci\u00f3n de pequenas porcentaxes; a maior porcentaxe de recombinantes non pode exceder do 50%, circunstancia que se d\u00e1 cando os dous xenes est\u00e1n moi separados. Nesa situaci\u00f3n, calquera sobrecruzamento orixinar\u00eda un intercambio de xenes, pero s\u00f3 un n\u00famero impar de sobrecruzamentos (hai un 50% de posibilidades entre os sobrecruzamentos pares e impares) dar\u00eda lugar a un produto mei\u00f3tico recombinante. Unha interpretaci\u00f3n estat\u00edstica disto faise coa funci\u00f3n de mapeo de Haldane, ou a de Kosambi, entre outras. Un mapa de ligamento cr\u00e9ase medindo as distancias entre diversos caracteres que est\u00e1n presentes no mesmo cromosoma, evitando que haxa espazos baleiros significativos entre caracteres para evitar as inexactitudes que aparecen por causa da posibilidade de que haxa m\u00faltiples eventos de recombinaci\u00f3n.\nMapa de ligamento.\nUn mapa de ligamento \u00e9 un mapa xen\u00e9tico dunha especie ou poboaci\u00f3n experimental que mostra a posici\u00f3n relativa dos seus xenes co\u00f1ecidos ou marcadores xen\u00e9ticos en termos de frecuencias de recombinaci\u00f3n. Non mide distancias f\u00edsicas espec\u00edficas sen\u00f3n a posici\u00f3n dun xene con respecto a outros no cromosoma. Os mapas de ligamento son fundamentais para identificar a localizaci\u00f3n dos xenes que causan enfermidades xen\u00e9ticas.\nUn mapa xen\u00e9tico est\u00e1 baseado nas frecuencias de recombinaci\u00f3n entre marcadores durante o sobrecruzamento entre cromosomas hom\u00f3logos. Canta maior frecuencia de recombinaci\u00f3n maior ser\u00e1 a distancia entre dous marcadores xen\u00e9ticos. Historicamente, os marcadores que se usaron inicialmente eran fenotipos detectables (produci\u00f3n de encimas, cor dos ollos etc.) derivados de secuencias codificantes de ADN; m\u00e1is tarde, cando se confirmou e asumiu a existencia de secuencias de ADN non codificante como os microsat\u00e9lites ou os polimorfismos de lonxitude de fragmentos de restrici\u00f3n (RFLPs) empezaron a utilizarse estes tam\u00e9n.\nOs mapas xen\u00e9ticos axudan aos investigadores a localizar outros marcadores, como outros xenes, comprobando o ligamento xen\u00e9tico con outros marcadores xa co\u00f1ecidos.\nUn mapa xen\u00e9tico non \u00e9 un mapa f\u00edsico (como un mapa de h\u00edbridos reducidos por radiaci\u00f3n) ou un mapa de xenes.\nEstimaci\u00f3n da frecuencia de recombinaci\u00f3n.\nO m\u00e9todo do logaritmo en base 10 das probabilidades de Newton E. Morton ou m\u00e9todo da puntuaci\u00f3n LOD (\"Logarithm Of Odds\") , \u00e9 unha proba estat\u00edstica usada frecuentemente para as an\u00e1lises de ligamento en poboaci\u00f3ns humanas, animais, e vexetais. A puntuaci\u00f3n LOD compara a probabilidade de obter os datos observados na proba se os dous loci est\u00e1n ligados, coa probabilidade de que se observasen os mesmos datos simplemente por pura casualidade aleatoria. As puntaci\u00f3ns LOD positivas indican a existencia de ligamento, e as negativas indican que o ligamento \u00e9 menos probable. A an\u00e1lise de puntuaci\u00f3ns LOD computerizadas \u00e9 un modo simple de analizar \"pedigrees\" familiares complexos para determinar o ligamento entre os caracteres mendelianos (ou entre un car\u00e1cter e un marcador, ou dous marcadores).\nPara unha descrici\u00f3n en detalle pode verse esta publicaci\u00f3n de Strachan e Read . O m\u00e9todo res\u00famese da seguinte maneira:\nA puntuaci\u00f3n LOD calc\u00falase da seguinte maneira:\nformula_1\nNR \u00e9 o n\u00famero de descendentes non recombinantes, e R \u00e9 o n\u00famero de descendentes recombinantes. A raz\u00f3n 0,5 do denominador significa que os alelos que non est\u00e1n ligados en absoluto (por exemplo, alelos en distintos cromosomas) te\u00f1en un 50% de posibilidades de recombinaci\u00f3n, debido \u00e1 s\u00faa distribuci\u00f3n independente.\nTheta (\u03b8) \u00e9 a fracci\u00f3n de recombinaci\u00f3n, que \u00e9 igual a R / (NR + R).\nPor convenci\u00f3n, unha puntuaci\u00f3n LOD maior de 3,0 consid\u00e9rase evidencia de ligamento. Unha puntuaci\u00f3n LOD de +3 indica unha probabilidade de 1000 a 1 de que o ligamento observado non ocorrese por casualidade. Unha puntuaci\u00f3n LOD de menos de -2,0 consid\u00e9rase evidencia de que non hai ligamento. A\u00ednda que \u00e9 moi improbable que se obte\u00f1a unha puntuaci\u00f3n LOD de 3 nun s\u00f3 \"pedigree\", as propiedades matem\u00e1ticas da proba permiten combinar datos de varios \"pedigrees\" sumando as s\u00faas puntuaci\u00f3ns LOD. \u00c9 importante ter presente que este corte que se aplica tradicionalmente de LOD&gt;+3 \u00e9 arbitrario e que en certos tipos de estudos de ligamento, especialmente an\u00e1lises de caracteres xen\u00e9ticos complexos con centos de marcadores, este criterio probablemente deber\u00eda ser modificado a un punto de corte algo m\u00e1is alto.\nFrecuencia de recombinaci\u00f3n.\nA frecuencia de recombinaci\u00f3n \u00e9 unha medida do ligamento xen\u00e9tico e util\u00edzase na elaboraci\u00f3n de mapas de ligamento. A frecuencia de recombinaci\u00f3n (\"\u03b8\") \u00e9 a frecuencia \u00e1 cal ten lugar un s\u00f3 sobrecruzamento entre dous xenes durante a meiose. Un centimorgan (cM) \u00e9 a unidade que representa a distancia \u00e1 que se produce unha frecuencia de recombinaci\u00f3n do 1%. Deste modo podemos medir a distancia xen\u00e9tica entre dous loci, base\u00e1ndose na s\u00faa frecuencia de recombinaci\u00f3n. Os dobres sobrecruzamentos non producir\u00edan recombinaci\u00f3n e nin sequera poderiamos dicir que tivo lugar o sobrecruzamento. Se os loci que estamos analizando est\u00e1n moi pr\u00f3ximos (menos de 7 cM) \u00e9 moi improbable que se produza un dobre sobrecruzamento. Cando as distancias son maiores, a probabilidade dun dobre sobrecruzamento aumenta, polo que subestimaremos sistematicamente a distancia entre os loci.\nDurante a meiose, os cromosomas distrib\u00faense aleatoriamente nos gametos, de modo que a segregaci\u00f3n dos alelos dun xene \u00e9 independente dos alelos doutro xene, tal como indica a lei da distribuci\u00f3n independente dos caracteres de Mendel. Esta lei c\u00famprese para xenes situados en diferentes cromosomas, pero se est\u00e1n no mesmo cromosoma, non se cumpre sempre, xa que os xenes tender\u00e1n a herdarse xuntos.\nSe os xenes A e B est\u00e1n en distintos cromosomas, un individuo AaBb producir\u00e1 os gametos AB, Ab, aB e ab coa mesma frecuencia (25%). Se facemos o cruzamento AaBb x AaBb obteremos unha descendencia coas proporci\u00f3ns fenot\u00edpicas mendelianas 9:3:3:1. Pero se os xenes A e B est\u00e1n no mesmo cromosoma e nun dos cromosomas est\u00e1n os alelos AB e no hom\u00f3logo os ab, os gametos que se formar\u00e1n ser\u00e1n xeralmente AB e ab. Por causa da recombinaci\u00f3n pode pasar nun certo n\u00famero de ocasi\u00f3ns que a recombinaci\u00f3n te\u00f1a lugar xusto entre eses dous xenes, polo que os cromosomas hom\u00f3logos se intercambiar\u00e1n os alelos dese xene e aparecer\u00e1n nos gametos as combinaci\u00f3ns aB e Ab, que non estaban presentes nos cromosomas orixinais herdados dos proxenitores. Estes gametos con combinaci\u00f3ns al\u00e9licas novas denom\u00ednanse gametos recombinantes ou tipos recombinantes e s\u00f3 aparecer\u00e1n nunha pequena proporci\u00f3n dos casos. A maior parte das veces o sobrecruzamento ter\u00e1 lugar noutras partes do cromosoma (porque este \u00e9 moi grande), a zona onde est\u00e1n eses dous xenes non se ver\u00e1 afectada, e formaranse os gametos orixinais AB e ab, herdados dos proxenitores, e denominados tipos paternos. Pero, canta maior distancia haxa ente os xenes m\u00e1is probable \u00e9 que o sobrecruzamento te\u00f1a lugar entre eles, polo que o n\u00famero de tipos recombinantes aumentar\u00e1.\nNo cruzamento do exemplo con distribuci\u00f3n independente (cando se formaban os gametos AB, Ab, aB, ab cada un ao 25%). Pero se non hai distribuci\u00f3n independente e os xenes est\u00e1n pr\u00f3ximos no mesmo cromosoma, s\u00f3 se formar\u00e1 unha pequena proporci\u00f3n de gametos aB e Ab, por exemplo o 5%. Pero se est\u00e1n a m\u00e1is distancia estes gametos aparecer\u00edan cunha frecuencia maior, e, finalmente, se est\u00e1n a gran distancia a frecuencia de gametos recombinantes chegar\u00e1 a ser do 50%, igualando aos tipos paternos, o cal coincide co obtido por distribuci\u00f3n independente e non haber\u00eda diferenza.\nComo exemplo de ligamento podemos po\u00f1er o cl\u00e1sico experimento feito por William Bateson e Reginald Punnett. Estudaron dous xenes do ch\u00edcharo de olor; o xene da cor da flor (\"P\", p\u00farpura e \"p\", vermella) e o xene da forma do gran de pole (\"L\", longo, e \"l\", redondo). Cruzaron as li\u00f1as puras \"PPLL\" e \"ppll\" e obtiveron descendencia \"PpLl\". Fixeron despois o cruzamento PpLl x PpLl e esperaban na descendencia as frecuencias fenot\u00edpicas mendelianas 9:3:3:1 (9 p\u00farpura/longo : 3 p\u00farpura/redondo : 3 vermello/longo : 1 vermello/redondo). Pero o que obtiveron foi un exceso de plantas p\u00farpura/longo e vermello/redondo, e un defecto de plantas p\u00farpura/redondo e vermello/longo (ver a t\u00e1boa).\nO seu experimento indicaba a existencia de ligamento entre os alelos \"P\" e \"L\" e entre os \"p\" e \"l\". Comparando o n\u00famero de individuos das clases fenot\u00edpicas observadas cos agardados por distribuci\u00f3n independente e aplicando unha proba estat\u00edstica do khi-cadrado podemos saber se os xenes est\u00e1n ligados.\nA proxenie recibe dous alelos dominantes ligados nun cromosoma (denominados en acoplamento ou en cis). Por\u00e9n, despois de producirse o sobrecruzamento, parte da proxenie poder\u00eda recibir un cromosoma parental cun alelo dominante para un car\u00e1cter (por exemplo, p\u00farpura) ligado a un alelo recesivo do segundo car\u00e1cter (por exemplo, redondo) e o mesmo para os outros alelos (por exemplo, vermello e longo), que se di que est\u00e1n en repulsi\u00f3n ou en trans.\nPor\u00e9n, \u00e9 importante salientar que a frecuencia de recombinaci\u00f3n tende a subestimar a distancia entre os dous xenes ligados. Isto \u00e9 porque a medida que est\u00e1n m\u00e1is afastados no cromosoma, increm\u00e9ntase a probabilidade de dobre sobrecruzamento ou de sobrecruzamentos m\u00faltiples pares, o que far\u00e1 que se formen \"tipos parentais\" a pesar de que houbo sobrecruzamento.\nIndicadores da meiose.\nCos \"pedigrees\" moi grandes ou con datos de marcadores xen\u00e9ticos moi densos, como os dunha secuenciaci\u00f3n dun xenoma completo, \u00e9 posible localizar con precisi\u00f3n e cuantificar as recombinaci\u00f3ns. Con este tipo de an\u00e1lise xen\u00e9tica, as\u00edgnase un indicador de meiose a cada posici\u00f3n do xenoma para cada meiose do \"pedigree\". O indicador sinala cal copia do cromosoma parental contrib\u00fae ao gameto transmitido nesa posici\u00f3n. Por exemplo, cando se transmite o alelo da \"primeira\" copia do cromosoma parental, poder\u00eda asignarse a esa meiose un \"0\". Cando se transmite o alelo da \"segunda\" copia do cromosoma parental, asignar\u00edase a esa meiose un \"1\". Cada un dos dous alelos do proxenitor proced\u00edan de cada un dos av\u00f3s. Estes indicadores util\u00edzanse despois para determinar os estados \"id\u00e9nticos por descendencia\" (IBD) ou estados de herdanza, que \u00e1 s\u00faa vez se poden usar para identificar os xenes responsables de enfermidades e fenotipos."}
{"id": "219110", "revid": "27155", "url": "https://gl.wikipedia.org/wiki?curid=219110", "title": "Mapa de ligamento", "text": ""}
{"id": "219111", "revid": "27155", "url": "https://gl.wikipedia.org/wiki?curid=219111", "title": "Xenes ligados", "text": ""}
{"id": "219112", "revid": "85894", "url": "https://gl.wikipedia.org/wiki?curid=219112", "title": "Gran Premio dos Pa\u00edses Baixos de 1955", "text": "O Gran Premio dos Pa\u00edses Baixos de 1955 foi unha carreira de automobilismo de F\u00f3rmula Un, celebrada o 10 de xu\u00f1o de 1955 no circu\u00edto de Zandvoort. Foi a quinta carreira da tempada de F\u00f3rmula Un de .\nInforme.\nA pesar da pista esvarad\u00eda polo continuo orballo, a multitude puido gozar da pilotaxe dos mellores mestres deslizando as s\u00faas m\u00e1quinas a trav\u00e9s das dunas de area. Fangio e Moss tomaron o liderado co Maserati de Musso na s\u00faa persecuci\u00f3n. Kling e Behra persegu\u00edanse con furia ata que o alem\u00e1n trompeou na area e retirouse. Logo Mieres, asumiu o reto, pasando a Behra e pechando a diferenza.\nMusso aprtetou e ata foi a captura da parella de Mercedes, que ti\u00f1an que ir a toda velocidade para manterse por diante. Foi ent\u00f3n cando fixo un trompo e perdeu tempo polo que eles puideron relaxarse un pouco.\nFoi outro impresionante dobrete para eles. Musso ofreceulles un duro desaf\u00edo e Fangio foi o primeiro en felicitalo polo seu podio."}
{"id": "219114", "revid": "4817", "url": "https://gl.wikipedia.org/wiki?curid=219114", "title": "Kosmos 215", "text": "Kosmos 215 (\u041a\u043e\u0441\u043c\u043e\u0441 215 en ruso), tam\u00e9n denominado DS-U1-A N\u00ba 1 e Zybalik (que significa pimp\u00edn en ruso), foi un sat\u00e9lite artificial sovi\u00e9tico lanzado o 18 de abril de 1968 mediante un foguete Kosmos 2I desde Kapustin Yar que \u00e9 considerado como o primeiro observatorio espacial.\nCaracter\u00edsticas.\nKosmos 215 foi o primeiro e \u00fanico membro do modelo de sat\u00e9lites DS-U1-A. Estaba adicado a facer observaci\u00f3ns da ionosfera terrestre e da radiaci\u00f3n de estrelas xoves. O sat\u00e9lite non estaba estabilizado, pero a s\u00faa velocidade de rotaci\u00f3n foi limitada a 0,12 graos/s mediante un mecanismo de freado. A identificaci\u00f3n das estrelas f\u00edxose grazas a un magnet\u00f3metro e a que dous dos telescopios proporcionaban informaci\u00f3n sobre as magnitudes visuais B e V.\nKosmos 215 foi inxectado nunha \u00f3rbita inicial de 426\u00a0km de apoxeo e 261\u00a0km de perixeo, cunha inclinaci\u00f3n orbital de 48,5 graos e un per\u00edodo de 91,0 minutos. Reentrou na atmosfera o 30 de xu\u00f1o de 1968.\nInstrumentos.\nKosmos 215 levaba a bordo oito telescopios duns 7\u00a0cm de di\u00e1metro e un campo de visi\u00f3n dun grao para facer observaci\u00f3ns no rango visible na banda entre 1250 e 2700 \u00e1ngstrom, no ultravioleta e na banda de raios X entre 0,5 e 5 \u00e1ngstrom. Tam\u00e9n portaba dous fot\u00f3metros co que facer observaci\u00f3ns da radiaci\u00f3n solar dispersada nas capas superiores da atmosfera terrestre. En cada \u00f3rbita, Kosmos 215 observaba entre 10 e 25 estrelas.\nA carga cient\u00edfica do sat\u00e9lite foi desenvolvida por N. Dimov e V. Prokoviev no observatorio de Crimea, por Vladimir Kurt no instituto Sternberg e por V. Tiyt en Estonia.\nResultados.\nKosmos 215 mideu a luminiscencia da envoltura de hidr\u00f3xeno da Terra, confirmando que se estende ata os 20 000\u00a0km de altura e descubriu (simultaneamente con sat\u00e9lites norteamericanos) un resplandor a latitudes tropicais, producido case con seguridade pola recombinaci\u00f3n de electr\u00f3ns con hidr\u00f3xeno at\u00f3mico."}
{"id": "219116", "revid": "1131", "url": "https://gl.wikipedia.org/wiki?curid=219116", "title": "Vilerma", "text": "O top\u00f3nimo Vilerma pode referirse a varios lugares de Galicia:"}
{"id": "219117", "revid": "27155", "url": "https://gl.wikipedia.org/wiki?curid=219117", "title": "Cromosoma 11 humano", "text": ""}
{"id": "219118", "revid": "27155", "url": "https://gl.wikipedia.org/wiki?curid=219118", "title": "Cromosoma 20 humano", "text": ""}
{"id": "219119", "revid": "25871", "url": "https://gl.wikipedia.org/wiki?curid=219119", "title": "Pan troglodytes", "text": ""}
{"id": "219120", "revid": "23204", "url": "https://gl.wikipedia.org/wiki?curid=219120", "title": "Fernando de Andrade e P\u00e9rez das Mari\u00f1as", "text": "Fernando de Andrade e P\u00e9rez das Mari\u00f1as foi un nobre galego a cabalo entre a Idade Media e a Moderna. Ostentaba os t\u00edtulos de oitavo Se\u00f1or de Pontedeume, Ferrol e Vilalba e segundo Conde de Vilalba, herdados do seu pai Diego de Andrade; e primeiro Conde de Andrade por designaci\u00f3n real, ignor\u00e1ndose a data de expedici\u00f3n deste \u00faltimo t\u00edtulo. Tam\u00e9n foi temporalmente Pr\u00edncipe da cidade italiana de Caserta.\n\u00c9 co\u00f1ecido por participar nas campa\u00f1as en Italia contra os franceses en 1503, 1511 e 1522. Na primeira delas estivo ao mando das tropas que ga\u00f1aron a Batalla de Seminara, recuperando con esta vitoria os territorios que antes perdera o Gran Capit\u00e1n, Gonzalo Fern\u00e1ndez de C\u00f3rdoba.\nLoitou por que se lle reco\u00f1ecese a Galicia o voto en Cortes que ata ent\u00f3n estaba representada pola cidade de Zamora. Tam\u00e9n conseguiu para a cidade da Coru\u00f1a a Casa de Contrataci\u00f3n para o comercio coas Indias.\nCasou en primeiras nupcias con dona Francisca de Z\u00fa\u00f1iga, condesa de Monterrei, que enviuvara de Diego de Acevedo e Fonseca. Do seu matrimonio tivo d\u00faas fillas, a primox\u00e9nita, Tareixa de Andrade, casou co Conde de Lemos, Fernando Ruiz de Castro Osorio. Ao morrer Tareixa antes ca seu pai, os t\u00edtulos deste foron herdados polo seu neto, Pedro Fern\u00e1ndez de Castro Andrade e Portugal, en cuxa persoa se fusionan as casas de Lemos e Andrade.\nNos seus derradeiros anos retirouse da vida p\u00fablica e dedicouse a mellorar o patrimonio relixioso de Pontedeume. A el d\u00e9bense a fundaci\u00f3n do convento dos agosti\u00f1os e a construci\u00f3n da capela maior da igrexa parroquial, onde est\u00e1 soterrado.\nVasco da Ponte, importante cronista e historiador da \u00e9poca, estaba ao servizo de Fernando de Andrade.\nMocidade e formaci\u00f3n militar.\nSendo a\u00ednda un rapaz, \u00e9 enviado polo seu pai \u00e1 Corte dos Reis Cat\u00f3licos. Estando esta no asedio de Granada recibe a noticia da morte do seu pai, a cal provocou unha certa inestabilidade nos dominios dos Andrade pola minor\u00eda de idade de Fernando.\nDurante a s\u00faa estad\u00eda na Corte \u00e9 instru\u00eddo nas artes militares, ao tempo que co\u00f1ece ao que ser\u00eda o seu mentor, Luis Portocarrero, Conde de Palma.\nA primeira campa\u00f1a italiana.\nDurante a guerra de N\u00e1poles o capit\u00e1n xeneral do ex\u00e9rcito espa\u00f1ol Gonzalo Fern\u00e1ndez de C\u00f3rdoba, o \"Gran Capit\u00e1n\" foi derrotado nas proximidades da vila calabresa de Seminara polas tropas francesas ao mando de D\u00b4Aubigny o 25 de decembro de 1502, v\u00e9ndose obrigados os espa\u00f1ois a retirarse aos conf\u00edns meridionais de Italia mentres agardaban a chegada de reforzos.\nOs Reis Cat\u00f3licos enviaron tropas ao mando de Luis Portocarrero que embarcaron en Cartaxena a mediados de febreiro de 1503. Neste continxente \u00eda, en calidade de lugartenente, Fernando de Andrade. Ao pouco de desembarcaren en Calabria enfermou Portocarrero, delegando o mando no de Andrade. A primeira acci\u00f3n consistiu en liberar do cerco de D\u00b4Aubigny \u00e1 vila de Terranova, empresa que se rematou con \u00e9xito.\nPouco despois morreu Portocarrero por mor da doenza que collera. O vicerrei de Sicilia confirma no mando a Fernando de Andrade, o cal provocou certas envexas entre os demais capit\u00e1ns a causa da s\u00faa mocidade. Quizais instigados polos capit\u00e1ns descontentos, houbo unha tentativa de rebeld\u00eda das tropas por non recibiren a soldada.\nCando D\u00b4Aubigny soubo destas desavinzas tentou tirar beneficio delas e enviou mensaxe a Fernando de Andrade para anunciarlle o seu ataque. A batalla tivo lugar o 21 de abril de 1503 nas proximidades de Seminara, moi preto da que tivera lugar 4 meses antes. A vitoria caeu desta volta da parte espa\u00f1ola, arrebat\u00e1ndolle Fernando de Andrade aos franceses dezaoito bandeiras que puxo como trofeo na igrexa de Santiago de Pontedeume, e que engadiu ao seu escudo de armas.\nReagrupadas as tropas acabadas de chegar coas que al\u00ed estaban, quedaron baixo o mando \u00fanico do \"Gran Capit\u00e1n\". A Fernando de Andrade d\u00e9raselle o mando da cabaler\u00eda, e como tal participou o 29 de decembro de 1503 na batalla de Garigliano. A s\u00faa intervenci\u00f3n resultou decisiva no triunfo espa\u00f1ol que supuxo a fin da guerra e a anexi\u00f3n a Espa\u00f1a do Reino de N\u00e1poles. En 1504 regresa a Espa\u00f1a, talvez coa misi\u00f3n de reorganizar as unidades do Ex\u00e9rcito logo da fin das campa\u00f1as italianas.\nA segunda campa\u00f1a italiana e a rexencia do Cardeal Cisneros.\nEn 1511 volve a Italia ao mando das tropas espa\u00f1olas encadradas na Liga Santa. Como pago polos seu servizos, unha real c\u00e9dula datada en Burgos o 27 de xullo de 1512, conc\u00e9delle unha renda de 70.000 marabed\u00eds anuais.\nLogo da morte de Fernando o Cat\u00f3lico \u00e9 chamado a Cortes polo rexente Cardeal Cisneros, quen o pon \u00e1 fronte das tropas reais para que defenda a s\u00faa rexencia contra dos intentos de derrocamento por parte dos nobres que se opu\u00f1an a el. En 1517 enfr\u00f3ntase por tal motivo ao poderoso Duque de Alba.\nReclamaci\u00f3ns para Galicia.\nO rei Carlos I convocara Cortes en Santiago de Compostela en abril de 1520 coa finalidade de recadar fondos para financiar a viaxe a Flandres, onde \u00eda ser coroado emperador. Estando estas reunidas no mosteiro de San Francisco, irrompeu nelas Fernando de Andrade acompa\u00f1ado polo arcebispo de Santiago, Alonso de Fonseca, e mailo Conde de Benavente, coa intenci\u00f3n de reclamar para Galicia voz e cadeira nas Cortes. Desde tempo recente Galicia, a pesar de que tivera representaci\u00f3n en anteriores Cortes de Castela, estaba representada pola cidade de Zamora.\nLogo de varios forcexos con alg\u00fans procuradores, neg\u00e1ronlles a entrada, ante o cal o Conde de Andrade ameazou con unirse a Pedro Laso, procurador de Toledo que se opu\u00f1a \u00e1 concesi\u00f3n dos fondos solicitados por \"El Rey\", e polo que fora desterrado por este a Padr\u00f3n para impedirlle a asistencia \u00e1s Cortes. Sabedor Carlos I da ameaza do Andrade, desterrouno \u00e1 Coru\u00f1a.\nO 12 de abril o monarca abandona Santiago cara \u00e1 Coru\u00f1a, onde chega o d\u00eda 14. Ao pouco de chegar nomea a Fernando de Andrade capit\u00e1n xeneral da frota que o vai levar a Flandres, a cal parte da Coru\u00f1a o d\u00eda 20. Esta sorprendente decisi\u00f3n do rei ten m\u00e1is que ver co intento de ga\u00f1arse \u00e1 nobreza local dada a ascendencia e carisma que entre ela ti\u00f1a o de Andrade, c\u00f3 perd\u00f3n ao conde. De calquera xeito, o emperador recompensa a Fernando de Andrade polos servizos prestados con 100.000 marabed\u00eds anuais, por real c\u00e9dula emitida en Bruxelas o 18 de agosto de 1520.\nFernando de Andrade participa, o 4 de decembro de 1520, na Asemblea de Melide, auspiciada polo arcebispo Fonseca para a toma dunha postura com\u00fan da nobreza galega no tocante a unha serie de reivindicaci\u00f3ns para Galicia. O xa emperador Carlos V contestou desde Worms (Alema\u00f1a) o 29 de marzo de 1521. A principal reclamaci\u00f3n, o voto en Cortes para Galicia, foi desestimada (Galicia non acadar\u00eda dito voto ata o ano 1622). Por\u00e9n, si concedeu a Casa de Contrataci\u00f3n para a cidade da Coru\u00f1a, se ben tivo unha curta duraci\u00f3n. Tam\u00e9n se aveu ao nomeamento de Capit\u00e1n Xeneral de Galicia. Nun primeiro momento houbo tres capit\u00e1ns xenerais: o gobernador de Galicia, conde de Fuensalida, o arcebispo de Santiago, Alonso de Fonseca, e Fernando de Andrade; mais por unha reclamaci\u00f3n de Betanzos, temeroso do poder do Andrade cuxos dominios lindaban con esa vila, revog\u00e1ronse os nomeamentos de Alonso de Fonseca e Fernando de Andrade, quedando como \u00fanico capit\u00e1n xeneral o Conde de Fuensalida. De calquera xeito, catro anos despois, en 1525, aparece Fernando de Andrade como capit\u00e1n xeneral de Galicia, sen que conste rexeitamento alg\u00fan ao seu nomeamento.\nA terceira campa\u00f1a italiana.\nDespois da morte do Papa Le\u00f3n X en 1521, o 9 de xaneiro de 1522 foi elixido novo Pont\u00edfice o bispo de Tortosa, o cardeal Adriano de Utrech, que tam\u00e9n era rexente de Castela. En agosto partiu de Tarragona para tomar posesi\u00f3n da curia romana. Por expreso desexo do novo Papa, acompa\u00f1ouno Fernando de Andrade \u00e1 fronte de catro mil soldados de infanter\u00eda, pois a situaci\u00f3n de guerra que se viv\u00eda en Italia aconsellaba ir protexido. O novo Papa, que ser\u00eda co\u00f1ecido polo nome de Hadri\u00e1n VI, entrou en Roma o 29 de agosto de 1522. Logo de tomar posesi\u00f3n, Hadri\u00e1n VI p\u00faxose ao tanto da situaci\u00f3n b\u00e9lica e, nunha primeira instancia, quixo enviar a Fernando de Andrade \u00e1 illa de Rodas para socorrer os cabaleiros de San Xo\u00e1n que se achaban sitiados polos turcos. Luis de C\u00f3rdoba, duque de Sesa e embaixador do rei Carlos I, desaconselloullo pois o rei de Francia, Francisco I, estaba a piques de invadir Lombard\u00eda. As\u00ed aconteceu e o Papa mudou de opini\u00f3n, enviando ao conde de Andrade a facerlle fronte. Fernando de Andrade recuperou para o Papa a cidade de Arimiro e por este feito recibiu, entre outras recompensas, o estado de Caserta co t\u00edtulo de pr\u00edncipe. Este nomeamento non foi moito do agrado do Andrade pois en canto morreu Hadri\u00e1n VI en 1523, vendeu o estado e regresou a Espa\u00f1a.\nPromotor de exploraci\u00f3ns.\nA Casa de Contrataci\u00f3n da Especier\u00eda da Coru\u00f1a cr\u00e9ase por real c\u00e9dula expedida por Carlos I en Valladolid o 24 de decembro de 1522. Desde ela, e alentadas por Fernando de Andrade, organizaranse varias expedici\u00f3ns \u00e1s terras do Novo Mundo. Entre 1525 e 1529 organ\u00edzanse catro expedici\u00f3ns ao Pac\u00edfico oriental e Suram\u00e9rica. A terceira delas \u00e9 custeada por Fernando de Andrade e foi comandada polo mari\u00f1o Diego Garc\u00eda de Moguer, que partiu de Fisterra o 15 de xaneiro de 1526. A\u00ednda que chegaron a explorar as costas do Brasil e do Uruguai, a expedici\u00f3n resultou un completo fracaso, fac\u00e9ndolle perder ao conde de Andrade todo o investido. Por\u00e9n, tivo un trato cabaleiroso con Diego Garc\u00eda pois recomendouno para participar na expedici\u00f3n de Pedro de Mendoza que, entre outras cousas, tivo como consecuencia a fundaci\u00f3n da cidade de Buenos Aires.\nEstad\u00eda na Corte.\nAo pouco de partir a expedici\u00f3n a Am\u00e9rica, o conde de Andrade foi chamado a Cortes onde se lle encomendan diversas tarefas. A primeira foi acudir a Badaxoz, onde coincide co arcebispo Fonseca, a recibir a Isabel de Portugal que vi\u00f1a para desposarse con Carlos I. O 8 de xu\u00f1o de 1528 est\u00e1 na Corte do emperador en Monz\u00f3n onde se leu o cartel de desaf\u00edo que o emperador lle mandara a o rei franc\u00e9s, Francisco I.\nEntre 1531 e 1536, Fernando de Andrade ostenta o cargo de corrixidor asistente na cidade de Sevilla. Despois de desempe\u00f1ar este cargo se retira da vida p\u00fablica establec\u00e9ndose en Pontedeume e na Coru\u00f1a.\nObras relixiosas en Pontedeume.\nOs derradeiros anos da s\u00faa vida, adicounos Fernando de Andrade a crear e dotar instituci\u00f3ns relixionas en Pontedeume, capital dos seus dominios. D\u00faas son as obras \u00e1s que lles deu pulo: o convento de agosti\u00f1os e a capela maior da igrexa parroquial.\nMatrimonio, descendencia e pasamento.\nFernando de Andrade tivo d\u00faas esposas:\nCoa primeira tivo d\u00faas fillas:\nF\u00f3ra do matrimonio tivo tres fillos m\u00e1is:\nFernando de Andrade est\u00e1 soterrado na capela maior da igrexa de Santiago de Pontedeume. En 1758 os seus restos foron trasladados a outro lugar da capela maior. No sepulcro hai unha inscrici\u00f3n feita na \u00e9poca do traslado na que di que morreu en 1540. Por\u00e9n, C\u00e9sar Vaamonde Lores cita un preito no que se declara que morreu en 1541. Finalmente, Antonio Couceiro Freijomil, solicitou informaci\u00f3n de Fernando de Andrade \u00e1 Casa de Alba. Na s\u00faa resposta, indican que non consta nos seus arquivos a data de nacemento e que \"unicamente se pode asegurar que testou en Pontedeume o 31 de agosto de 1540 e que morrera al\u00ed en 1542\"."}
{"id": "219121", "revid": "6279", "url": "https://gl.wikipedia.org/wiki?curid=219121", "title": "Factor\u00edaDeFicci\u00f3n", "text": ""}
{"id": "219122", "revid": "89787", "url": "https://gl.wikipedia.org/wiki?curid=219122", "title": "Adelson e Salvini", "text": "Adelson e Salvini \u00e9 unha \u00f3pera en tres actos con m\u00fasica de Vincenzo Bellini e libreto en italiano de Andrea Leone Tottola. A \u00f3pera est\u00e1 baseada na novela de 1772 \"\u00c9preuves du Sentiment\", de Fran\u00e7ois-Thomas-Marie de Baculard d'Arnaud e est\u00e1 inspirada nunha obra previamente interpretada por Prosp\u00e8re Delamare.\nHistoria.\nComposici\u00f3n.\nA primeira \u00f3pera de Bellini foi escrita como o seu proxecto final do conservatorio de San Sebastiano de N\u00e1poles, cando o compositor ti\u00f1a 23 anos. Era costume no conservatorio presentar os compositores prometedores ao p\u00fablico cunha obra dram\u00e1tica. Bellini chamou ao seu proxecto \"opera semiseria\" e foi estreado no \"Teatro do Conservatorio di San Sebastiano\" en N\u00e1poles o 12 de febreiro de 1825. Posteriormente realiz\u00e1ronse varias revisi\u00f3ns \"con vistas a unha representaci\u00f3n profesional\", mais nunca se representou.\nRepresentaci\u00f3ns.\nA partitura de Bellini non saca moito do humor da peza. Non obstante, o traballo foi moi popular entre a audiencia do alumnado do Conservatorio, cheg\u00e1ndose a realizar t\u00f3dolos domingos do ano.\nFoi un \u00e9xito suficiente para xerar a comisi\u00f3n para a corte real, e capturou o interese do empresario Domenico Barbaja, da Opera San Carlo, quen catapultou a carreira de Bellini, encarg\u00e1ndolle que escribise o seu seguinte traballo, \"Bianca e Gernando\" (1826), que foi revisada posteriormente como \"Bianca e Fernando\". A\u00ednda que en boa parte influenciada pola m\u00fasica de Gioachino Rossini, esta obra temper\u00e1 exhibe algo do caracter\u00edstico estilo mel\u00f3dico e da delicada li\u00f1a vocal que Bellini acadou nas s\u00faas obras maduras e o compositor empregou parte da m\u00fasica da \u00f3pera en traballos posteriores.\nBellini realizou unha revisi\u00f3n para outra produci\u00f3n en 1829, e posteriormente volveuna revisar. Non obstante, a primeira produci\u00f3n profesional non chegou ata cen anos m\u00e1is tarde, no Teatro Metropolitano da cidade natal de Bellini, Catania, o 6 de novembro de 1985. Domenico De Meo revisou de novo e editou a partitura de \"Adelson\" para preparala para unha produci\u00f3n en 1992 no Teatro Massimo Bellini de Catania, Sicilia. Ao ano seguinte, o selo italiano \"Nuova Era\" gravou \"Adelson e Salvini\" en dous compactos.\nEsta \u00f3pera case non se representa na actualidade, non aparecendo nas estat\u00edsticas de Operabase entre as \u00f3peras representadas no per\u00edodo 2005-2010.\nArgumento.\nActo I.\nLord Adelson, momentaneamente de viaxe, hospeda no seu castelo a s\u00faa noiva Nelly, unha moza orfa, e o seu amigo Salvini, un pintor italiano secretamente namorado de Nelly quen \u00e1 s\u00faa vez \u00e9 amado en segredo por Fanny, unha moza irlandesa que d\u00e1 clases de pintura.\nNo castelo infiltrouse Geronio, esp\u00eda do coronel Struley, proscrito tempo atr\u00e1s polo pai de Adelson. Por outra banda Struley, que \u00e9 t\u00edo de Nelly, ten a intenci\u00f3n de roubar o castelo para vingarse da familia de Adelson.\nSalvini, dividido entre o amor a Nelly e a amizade cara a Adelson, medita o suicidio, mentres que o criado napolitano Bonifacio Beccheria trata de consolalo cun razoamento estra\u00f1o. Salvini est\u00e1 afectado por un problema de conciencia: interceptou unha carta de Adelson \u00e1 s\u00faa noiva e agora non sabe se devolvela. Finalmente dec\u00eddese, pero cando Nelly lle pide que lea a carta en voz alta, Salvini inventa unha noticia fatal, a instancias do t\u00edo, na que di que Adelson se ve obrigado a casar coa filla dun duque, rompendo o seu compromiso.\nAdelson volve ao castelo recibido por grandes festas, pero sorpr\u00e9ndese ao non ver o seu amigo o pintor entre os seus h\u00f3spedes.\nActo II.\nTodo est\u00e1 listo para a voda entre Adelson e Nelly pero a ausencia do seu amigo preocupa o castel\u00e1n. Cando por fin o atopa, Salvini vaille disparar un tiro cunha arma. Adelson deteno, parec\u00edalle que o xesto era ditado por un desengano amoroso e, crendo identificar en Fanny o obxecto de tanto amor, conc\u00e9delle a man da alumna do pintor. Ning\u00fan dos dous, con todo, di o nome da moza e, nun xogo de equ\u00edvocos, Salvini d\u00e1 grazas ao seu amigo, crendo que lle concedera a man de Nelly. Unha vez s\u00f3, Salvini \u00e9 abordado por Struley, que pretende aproveitar a paix\u00f3n deste por Nelly para lograr os seus plans criminais. Mentindo, o paria conf\u00eda a Salvini que Adelson en realidade xa est\u00e1 casado en segredo con Milady Artur e que a promesa de matrimonio con Nelly \u00e9 s\u00f3 o engano dun sedutor experto.\nStruley fai prender lume a un casino, que se atopa na parte inferior dos terreos do castelo e \u00e1 vista das chamas, todos apres\u00faranse a ir \u00e1 zona do desastre, mentres os seus homes secuestran a Nelly. Salvini, logo de informar \u00e1 moza do presunto engano de Adelson, nun principio conv\u00e9rtese en c\u00f3mplice do coronel e Geronio.\nO lume extinguiuse, pero ao lonxe \u00f3ese un disparo de rev\u00f3lver. Bonifacio precip\u00edtase na escena dicindo que Salvini, ao darse conta do engano, apu\u00f1alou a Geronio, pero foi ferido levemente por unha bala de Struley, a\u00ednda que se arranxou para liberar a Nelly.\nSalvini entra en escena e devolve a noiva do seu amigo. Decidiu que partir\u00e1 para Roma e permanecer\u00e1 al\u00ed durante un ano antes de volver ao castelo e casar con Fanny.\nO final da primeira versi\u00f3n.\nNelly escapou \u00e1 emboscada de Struley pero non o sabe. Adelson, que por fin comprende quen era o verdadeiro obxecto do amor de Salvini, m\u00f3strase abatido facendo crer que est\u00e1 morta. Salvini quere suicidarse, pero cando ve a Nelly, a s\u00faa alegr\u00eda \u00e9 tan grande que a s\u00faa paix\u00f3n se desborda e, finalmente renuncia \u00e1 noiva do seu amigo, que est\u00e1 disposto a casar coa pequena Fanny."}
{"id": "219124", "revid": "89787", "url": "https://gl.wikipedia.org/wiki?curid=219124", "title": "Premier League 2012-2013", "text": "A tempada 2012-13 da Premier League \u00e9 a 21\u00aa edici\u00f3n do campionato nacional de liga de f\u00fatbol profesional de Inglaterra. O torneo comezou o 18 de agosto de 2012 e rematar\u00e1 o 19 de maio de 2013. \nEquipos.\nOs 20 equipos participantes nesta edici\u00f3n da liga inglesa de f\u00fatbol son os seguintes:\nClasificaci\u00f3n.\nO Manchester United \u00e9 xa campi\u00f3n da Premier League 2012-2013 tras 37 xornadas disputadas."}
{"id": "219128", "revid": "23204", "url": "https://gl.wikipedia.org/wiki?curid=219128", "title": "Liga de Campi\u00f3ns da UEFA 2012-13", "text": "A Liga de Campi\u00f3ns da UEFA 2012-13 foi a 58\u00aa edici\u00f3n da Liga de Campi\u00f3ns da UEFA, a m\u00e1xima competici\u00f3n europea de f\u00fatbol a nivel de clubs organizada pola UEFA.\nO Bayern de M\u00fanic proclamouse campi\u00f3n por quinta vez na s\u00faa historia. Venceu na final por 2-1 ao Borussia Dortmund, grazas a un gol de Arjen Robben no minuto 89 de partido. A final disputouse o 25 de maio de 2013 no Estadio de Wembley de Londres.\nRoldas previas.\nUn total de 76 equipos participan nesta edici\u00f3n procedentes dun total de 52 federaci\u00f3ns afiliadas \u00e1 UEFA sen inclu\u00edr a de Liechtenstein, a cal non ten unha competici\u00f3n de liga propia. Destes 76 equipos, 22 clasific\u00e1ronse de forma directa. Os outros 54 disputar\u00e1n diversas roldas previas ata chegar \u00e1 fase de grupos.\nPrimeira rolda.\nParticiparon os campi\u00f3ns das 6 ligas co coeficiente UEFA m\u00e1is baixo do ano 2012. O sorteo tivo lugar xunto co das d\u00faas primeiras roldas previas da Liga Europa da UEFA o 25 de xu\u00f1o de 2012; a ida das eliminatorias disputouse o 3 de xullo, mentres que a volta xogouse o 10 de xullo.\nSegunda rolda.\nA ida disputouse o 17 e o 18 de xullo, mentres que a volta xogouse o 24 e o 25 de xullo.\nTerceira rolda.\nO sorteo da terceira rolda de clasificaci\u00f3n levouse a cabo o 20 de xullo de 2012. Os partidos de ida disput\u00e1ronse o 31 de xullo e o 1 de agosto, e os de volta tiveron lugar o 7 e o 8 de agosto de 2012. Os perdedores desta rolda xogar\u00e1n a rolda de play-off da UEFA Europa League.\nTerceira rolda de campi\u00f3ns.\nParticiparon os 17 ga\u00f1adores da rolda anterior xunto aos campi\u00f3ns das ligas clasificadas entre as posici\u00f3ns 13 e 15 (ambas inclusive) da clasificaci\u00f3n de coeficientes UEFA de 2010.\nCuarta rolda.\nOs partidos de ida disput\u00e1ronse o 21 e o 22 de agosto, os de volta o 28 e o 29 de agosto de 2012. Os perdedores desta rolda xogar\u00e1n a fase de grupos da UEFA Europa League.\nPlay-off de campi\u00f3ns.\nParticiparon os 10 vencedores da rolda anterior de campi\u00f3ns de liga.\nParticipantes.\nNa fase de grupos competiron os 22 equipos clasificados directamente dende os seus campionatos xunto cos outros 10 equipos clasificados dende as roldas previas da Liga de Campi\u00f3ns. Os 22 equipos clasificados directamente foron os seguintes:\nFase de grupos.\nUnha vez rematadas as roldas previas da Liga de Campi\u00f3ns da UEFA, o sorteo da fase de grupos levouse a cabo o 30 de agosto en M\u00f3naco. Os grupos quedaron do seguinte xeito:\nEliminatorias.\nUnha vez disputadas as 6 xornadas da fase de liguilla nos 8 grupos, 16 equipos acadaron o seu pase para a seguinte fase, a fase de eliminatorias. O 20 de decembro de 2012 tivo lugar o sorteo de oitavos de final, cun bombo no que estaban os equipos que remataron a fase de grupos en primeira posici\u00f3n, e outro bombo cos equipos que remataron en segunda posici\u00f3n. No sorteo decidiuse que equipo do primeiro bombo se emparellaba con cada equipo do segundo bombo.\nGoleadores.\nO m\u00e1ximo goleador foi o portugu\u00e9s Cristiano Ronaldo do Real Madrid CF, con 12 goles. (\"Fonte\")"}
{"id": "219130", "revid": "83174", "url": "https://gl.wikipedia.org/wiki?curid=219130", "title": "Cami\u00f3n", "text": "Un cami\u00f3n \u00e9 un veh\u00edculo motorizado para o transporte de bens. A diferenza dos coches, que adoitan ter unha construci\u00f3n monocasco, moitos dos cami\u00f3ns constr\u00faense arredor dunha estrutura resistente chamada chasis. A maior\u00eda est\u00e1n formados por un chasis portante, xeralmente un marco estrutural, unha cabina e unha estrutura para transportar a carga.\nHai cami\u00f3ns de moitos tama\u00f1os e de todo tipo, dende cami\u00f3ns pequenos ata os trens de estrada, pasando polos cami\u00f3ns todo terreo de 200 toneladas usados na miner\u00eda.\nOs cami\u00f3ns foron especializ\u00e1ndose e tomando unha serie de caracter\u00edsticas propias do traballo a realizar. Nunha evoluci\u00f3n dunha simple caixa \u00e1 forma m\u00e1is adecuada \u00e1 materia que se transporta; perigosas, l\u00edquidas, refrixeradas, en continuo movemento que impida o fraguado, abertos, pechados, con guindastre etc.\nNo eixo traseiro acostuman posu\u00edr xogos dobres de roda e incluso alg\u00fans pos\u00faen dobre eixo traseiro."}
{"id": "219132", "revid": "33967", "url": "https://gl.wikipedia.org/wiki?curid=219132", "title": "II milenio a. C.", "text": "O segundo milenio antes de Cristo comezou o 1 de xaneiro do 2000 a. C. e terminou o 31 de decembro do 1001 a. C.\nCivilizaci\u00f3ns, reinos e dinast\u00edas.\n\"As civilizaci\u00f3ns, reinos e dinast\u00edas desta secion est\u00e1n organizadas de acordo a o xeoesquema das Naci\u00f3ns Unidas\""}
{"id": "219164", "revid": "5132", "url": "https://gl.wikipedia.org/wiki?curid=219164", "title": "CD Guadalajara (Espa\u00f1a)", "text": ""}
{"id": "219197", "revid": "1131", "url": "https://gl.wikipedia.org/wiki?curid=219197", "title": "Morfran (bardo)", "text": "Morfran \u00e9 o nome dun bardo gal\u00e9s antigo do que s\u00f3 se co\u00f1ece unha referencia nun poema de Cynddelw Brydydd Mawr (poeta do s\u00e9culo XII).\nSegundo Rachel Bromwich poder\u00eda ser a mesma persoa que na mitolox\u00eda galesa aparece como Morfran eil Tegid, que aparece no \"Hanes Taliesin\" (\"historia de Taliesin\")."}
{"id": "219198", "revid": "98629", "url": "https://gl.wikipedia.org/wiki?curid=219198", "title": "Husky siberiano", "text": "O husky siberiano \u00e9 unha raza de can de traballo propia do oeste de Siberia (Rusia) no l\u00edmite con Finlandia\nEsta raza presenta un acusado parecido co lobo. De mediano tama\u00f1o, pode pesar entre 16 e 29 quilos e medir de 51 a 60 cent\u00edmetros de altura. Orixinalmente foi criado pola tribo chukchi, na que se utilizaba como can de compa\u00f1\u00eda, para pastorear os cervos, tirar das zorras e manter quentes os nenos. Na actualidade pode atoparse en calquera parte do mundo.\nForon levados a Alasca desde o ano 1908 e continuamente durante d\u00faas d\u00e9cadas debido \u00e1 febre do ouro. Foron empregados para tirar das zorras, e especialmente para a carreira All-Alaska Sweepstakes, que comprend\u00eda 657\u00a0km desde Nome at\u00e9 Candle, ida e volta. De menor tama\u00f1o, m\u00e1is r\u00e1pidos e de maior resistencia que os cans com\u00fans (de entre 45 e 54\u00a0kg), os siberianos inmediatamente dominaron a carreira.\nNaquela \u00e9poca a gran maior\u00eda de femias eran sacrificadas ao nacer, e unicamente consegu\u00edan sobrevivir aquelas que presentaban unha gran vitalidade, xa que eran utilizadas para a reproduci\u00f3n. Os machos que nac\u00edan tam\u00e9n ti\u00f1an que pasar unha proba de aptitude, correndo a mesma sorte que as femias, xa que os chukchis eran moi estritos. Os elixidos, en cambio, eran tratados de forma excepcional, cos mellores coidados e a mellor alimentaci\u00f3n.\nEn xaneiro de 1925, a 30\u00a0\u00b0C baixo cero, nos Estados Unidos, unha epidemia de difteria asestou un duro golpe \u00e1 cidade de Nome, en Alasca. Al\u00ed o soro era insuficiente para atender a todos os afectados, e unha gran tormenta imped\u00eda a engalaxe do avi\u00f3n que conti\u00f1a a medicina. Pero un husky chamado Balto e todos os seus compa\u00f1eiros atravesaron o estreito de Bering e levaron o soro necesario. A faza\u00f1a durou 127 horas, m\u00e1is de cinco d\u00edas.\nNa actualidade, moitos dos husky siberianos rexistrados en Am\u00e9rica do Norte son descendentes dos primeiros cans importados desde Siberia en 1930, tendo sido adestrados por Leonhard Seppala.\n\u00c9 amplamente reco\u00f1ecido que os huskis se orixinaron exclusivamente cos membros da tribo chukchi do leste de Siberia. Hai evidencia, non obstante, de que os huskys siberianos foron importados das tribos koryak e kamchadal. Recentes an\u00e1lises de ADN revelan que esta \u00e9 unha das m\u00e1is antigas razas de can no mundo.\nCaracter\u00edsticas.\n\u00c9 un can de tama\u00f1o grande (pero de menor tama\u00f1o que un Alaskan Malamute) acostumado a vivir na neve. \u00c9 capaz de modificar drasticamente a s\u00faa pelaxe segundo o lugar onde viva, xa que pode cambiar entre pelo curto a m\u00e1is curto. O husky pode ter estas cores: arroibada, marr\u00f3n, marr\u00f3n clara, marela, branca, gris e negra; sendo estas d\u00faas \u00faltimos m\u00e1is frecuentes nas femias. Pode ter a lingua de cor rosada negra. Ten o pelo moito m\u00e1is denso e groso que outras razas de cans debido \u00e1 s\u00faa procedencia.\nTemperamento.\nO husky siberiano \u00e9 un can moi atento, servizal e cari\u00f1oso, pois sempre est\u00e1 disposto a compracer o seu amo, e a pesar de que est\u00e1 acostumado a vivir en manda, desenvolve un v\u00ednculo co dono ou a familia coa que convive. As\u00ed que o dono dun husky debe ter o car\u00e1cter suficiente para poder dominar o can, e \u00e1 vez darlle o cari\u00f1o suficiente para obter o seu respecto. Tam\u00e9n, por outra parte, \u00e9 un can un pouco test\u00e1n, algo orgulloso e bastante independente.\n\u00c9 un can robusto e ten aires de lobo gris. O seu ladrido, de xeito diferente ao doutros cans que adoitan ser estridentes e molestos, \u00e9 rudo e curto; e \u00e1s veces ouveo. \u00c9 un can que rara vez ladra ou morde, sen\u00f3n que protexe cunha gran intimidaci\u00f3n. Demostra unha gran felicidade estando en canzada e sempre prevalece un macho alfa; a\u00ednda cando s\u00f3 se trate de dous cans, un dos dous demostrar\u00e1 ser o dominante. Non \u00e9 recomendable que vivan en soidade posto que precisan de moito afecto. Ao seren cans con moita resistencia, poden percorrer moitos quil\u00f3metros, o que fai dif\u00edcil encontralos en caso de extrav\u00edo, polo que non \u00e9 recomendable deixar correr ao husky sen supervisi\u00f3n.\nCoidados.\nO husky require dun cepillado diario xa que a s\u00faa pelaxe \u00e9 unha protecci\u00f3n ante as inclemencias do tempo, e non necesita perdela at\u00e9 que chegan os per\u00edodos estivais nos que realiza a muda e perde a capa interna de pelo, ficando s\u00f3 coa capa superficial, a cal variar\u00e1 lixeiramente a s\u00faa tonalidade at\u00e9 que volva repo\u00f1er toda a s\u00faa pelaxe de cara aos per\u00edodos invernais ou m\u00e1is fr\u00edos. Durante a \u00e9poca de muda \u00e9 cando hai que realizar os cepillados m\u00e1is continuos xa que lle axudaremos ao can a que a muda se realice antes. Ao contrario do que se pensa, o husky \u00e9 unha raza que se adapta bastante ben \u00e1 calor xa que a muda de pelo fai que durante os meses de calor s\u00f3 te\u00f1a a capa de pelo externa ao igual que calquera outra raza de can. Non \u00e9 estra\u00f1o ver un husky estomballado ao sol en pleno ver\u00e1n.\nOutro dos falsos mitos sobre o husky \u00e9 que precisa correr moito todos os d\u00edas, s\u00f3 o necesitar\u00e1 se \u00e9 un can dedicado \u00e1 competici\u00f3n. Un husky criado nun ambienbte familiar s\u00f3 ter\u00e1 as necesidades propias da vida que levou, sendo recomendable que diariamente pasee e se \u00e9 posible corra xa que ser\u00e1 beneficiario para a sa\u00fade do can.\nNon \u00e9 un can que enferme con facilidade, mais acons\u00e9llase, a\u00ednda que estea acostumado a baixas temperaturas, a non ba\u00f1alo con auga fr\u00eda se non fai calor, pois poder\u00eda arrefriarse.\nSon moitos os mitos sobre o husky, mais o husky \u00e9 un can como calquera outro.\nExtremidades.\nCando o can est\u00e1 parado e visto desde adiante, os membros obs\u00e9rvanse moderadamente separados, paralelos e rectos. Os \u00f3sos son substanciosos pero nunca pesados. A lonxitude do membro desde o c\u00f3bado at\u00e9 o chan \u00e9 lixeiramente maior que a distancia desde o c\u00f3bado at\u00e9 a punta da cruz. Os espor\u00f3ns dos membros anteriores poden ser extirpados.\nOmbros e brazos.\nEsc\u00e1pula ben colocada cara a atr\u00e1s. O brazo \u00e9 lixeiramente oblicuo cara a atr\u00e1s desde a punta do ombro at\u00e9 o c\u00f3bado e nunca \u00e9 perpendicular ao chan. Os m\u00fasculos e ligamentos que te\u00f1en os ombros unidos \u00e1 caixa tor\u00e1cica son firmes e ben desenvoltos.\nC\u00f3bados.\nPr\u00f3ximos ao corpo e sen desviaci\u00f3ns cara a f\u00f3ra ou cara a adiante\nArticulaci\u00f3n do carpo.\nForte, pero flexible.\nMetacarpos.\nVistos de lado est\u00e1n levemente inclinados.\n\"Membros posteriores\".\nCando o can est\u00e1 parado e visto desde atr\u00e1s, os membros posteriores est\u00e1n moderadamente separados e son paralelos. Se existen espor\u00f3ns, deben ser extirpados.\nCoxa.\nBen musculoso e poderoso.\nXeonllo.\nBen angulado.\nArticulaci\u00f3n tibio-tarsiana.\nBen definida e colocada abaixo cerca do chan.\nP\u00e9s.\nOvalados, sen ser longos. Son de tama\u00f1o mediano, compactos e ben cubertos de pelo entre os dedos e os amortecedores. Estes \u00faltimos son duros e ben acolchados. Cando o can adopta a postura natural, os p\u00e9s non mostran desviaci\u00f3ns cara a f\u00f3ra ou cara a dentro.\nOllos.\nPoden ter os ollos de cor caf\u00e9, marr\u00f3n clara, verde, azul e en ocasi\u00f3ns at\u00e9 branca. Unha caracter\u00edstica da raza son os ollos celestes, a\u00ednda que non \u00e9 de todo dominante. \u00c9 posible encontrar esp\u00e9cimes nos cales os ollos sexan de diferente cor, fen\u00f3meno co\u00f1ecido como heterocrom\u00eda. As\u00ed mesmo, esta diferenciaci\u00f3n de cores \u00e9 permitida \u00e1 hora de levar un can a unha exposici\u00f3n de cans. O husky siberiano \u00e9 unha das poucas razas na cal os ollos celestes \u00e9 algo com\u00fan.\nA raza dos huskys presenta variados problemas oculares. Segundo a CERF (Canine Eye Registry Foundation) e afirmado pola ACVO (American College of Veterinary Ophthamology), a incidencia de cataratas nesta raza rolda entre o 15 e o 18 %. As cataratas poden ser descubertas a idade temper\u00e1 polos criadores, que en tal caso non poden certificar os cachorros. Unha versi\u00f3n das cataratas pode ser m\u00e1is agresiva, causando cegueira total no can aos dous ou tres anos de vida.\nOs outros problemas oculares que afectan con maior frecuencia \u00e1 raza son o glaucoma, que pode producir dores e perda de visi\u00f3n no can, e problemas de distrofia a nivel da c\u00f3rnea causando tam\u00e9n a perda da visi\u00f3n difusa e progresivamente no can a partir da mediana idade.\nAlimentaci\u00f3n.\nO husky come de todo: produtos l\u00e1cteos, carnes e \u00f3sos de calquera tipo, pescados, froitas e verduras. As necesidades alimenticias var\u00edan segundo o tama\u00f1o e o sexo: nos machos, en raci\u00f3n de mantemento van de 1.250 a 1.500 kcal diarias. Nas femias de 1.050 a 1.350. Estes valores consid\u00e9ranse suficientes para os exemplares que viven nun clima temperado e que non est\u00e1n sometidos a traballo de tiro.\nA subministraci\u00f3n de complexos mineral-vitam\u00ednicos en determinados estados fisiol\u00f3xicos (cachorros, estado de xestaci\u00f3n, lactaci\u00f3n) \u00e9 de extrema importancia para un normal desenvolvemento f\u00edsico. Non debe esquecerse tampouco complementar a dieta con aceites vexetais ricos en \u00e1cidos graxos insaturados. Tanto as vitaminas como os minerais, os aceites vexetais e todos os compo\u00f1entes alimenticios, non deben subministrarse nunca en doses excesivas.\nSa\u00fade.\nOs siberianos xeralmente son cans de boa sa\u00fade, vivindo de dez a doce anos. Poden ter problemas da vista (cataratas, glaucoma e outros problemas), alerxias e c\u00e1ncer en animais m\u00e1is anci\u00e1ns. Pode ter problemas de displasia na cadeira, pero non \u00e9 moi frecuente.\nEsta raza necesita dunha dieta de boa calidade, con altos niveis de prote\u00ednas e graxa, especialmente se van ser usados para competici\u00f3ns de zorras. Son cans moi eficientes e consomen menos comida que outros cans de similar tama\u00f1o e actividade f\u00edsica. A s\u00faa dieta debe ser axustada ao nivel da s\u00faa actividade f\u00edsica e traballo, a obesidade pode ser un problema se non desenvolve o nivel de actividade que lle corresponde segundo a s\u00faa dieta.\nDeportes cos husky siberianos.\nOs huskys siberianos son a\u00ednda utilizados ocasionalmente como cans de tiro nas carreiras de mushing, a\u00ednda que te\u00f1en sido mudados polo husky de Alasca, unha raza que a\u00ednda non foi aceptada polas federaci\u00f3ns de crianza de cans pero que \u00e9 a primeira opci\u00f3n pola xente que participa en torneos desta clase con opci\u00f3ns a vitoria. O husky siberiano foi criado para tirar de zorras con cargas livi\u00e1s durante grandes tempos e a paso moderado, e \u00e9 por iso que non poden competir cos seus compa\u00f1eiros, os alaskanos, que son m\u00e1is r\u00e1pidos e \u00e1xiles.\nA\u00ednda que un tiro composto unicamente por huskys te\u00f1a poucas opci\u00f3ns de vitoria en \"clase aberta\", en competici\u00f3ns onde existan categor\u00edas de razas puras s\u00e9guense utilizando bastante, xa que dentro das razas n\u00f3rdicas son m\u00e1is r\u00e1pidos que o samoiedo ou o malamute de Alasca. Hoxe en d\u00eda os criadores tenden a separar d\u00faas li\u00f1as dentro da raza, os huskys de carreira e os huskys para concursos de beleza.\n\u00c1 parte das carreiras de tiro, tam\u00e9n son populares para \u00e1 actividade de monta\u00f1a denominada skijoring, que consiste en atar entre 1 a 3 cans a un esquiador (musher) para que este sexa impulsado por estes. Alg\u00fans son usados para transporte de carga e para escalar monta\u00f1as. Debido ao seu car\u00e1cter amigable e independente, tam\u00e9n se adoitan utilizar para caninoterapia."}
{"id": "219199", "revid": "4817", "url": "https://gl.wikipedia.org/wiki?curid=219199", "title": "Cosmos 215", "text": ""}
{"id": "219200", "revid": "2585526", "url": "https://gl.wikipedia.org/wiki?curid=219200", "title": "Peirao", "text": ""}
{"id": "219201", "revid": "4817", "url": "https://gl.wikipedia.org/wiki?curid=219201", "title": "DS-U1-A", "text": ""}
{"id": "219202", "revid": "4817", "url": "https://gl.wikipedia.org/wiki?curid=219202", "title": "Zybalik", "text": ""}
{"id": "219203", "revid": "56817", "url": "https://gl.wikipedia.org/wiki?curid=219203", "title": "Morfran", "text": "Co nome de Morfran pod\u00e9monos referir a:"}
{"id": "219205", "revid": "89787", "url": "https://gl.wikipedia.org/wiki?curid=219205", "title": "Ur\u00e9ter", "text": "En anatom\u00eda humana, os ur\u00e9teres son os tubos que conducen a urina desde os riles \u00e1 vexiga urinaria. Te\u00f1en moitas fibras de m\u00fasculo liso, e unha lonxitude no adulto duns 30\u00a0cm e ~3\u20134\u00a0mm de di\u00e1metro.\nNos humanos os ur\u00e9teres nacen na pelve renal na zona medial de cada ril e descenden cara \u00e1 vexiga apoi\u00e1ndose no m\u00fasculo psoas maior. A primeira porci\u00f3n \u00e9 abdominal e cando chega preto da bifurcaci\u00f3n das arterias il\u00edacas, que cruza pola parte anterior, pasa \u00e1 rexi\u00f3n da pelve menor. Os ur\u00e9teres discorren posteroinferiormente polas paredes laterais da pelve e c\u00farvanse cara a adiante para entrar moi oblicuamente na vexiga pola s\u00faa parte posterior, na uni\u00f3n vesicouret\u00e9rica, seguindo a parede da vexiga durante uns 2\u00a0cm. O flu\u00eddo retr\u00f3grado da urina imp\u00eddese pola existencia dunhas v\u00e1lvulas chamadas v\u00e1lvulas ureterovesicais. A luz do ur\u00e9ter non \u00e9 uniforme; \u00e9 m\u00e1is estreita preto da pelve renal, na zona onde cruza as arterias il\u00edacas e na entrada da vexiga, zonas onde se poden aloxar c\u00e1lculos renais.\nNas mulleres, os ur\u00e9teres pasan a trav\u00e9s do mesometrio (mesenterio do \u00fatero formado polo ligamento uterino) e baixo as arterias uterinas no seu cami\u00f1o \u00e1 vexiga urinaria.\nOs ur\u00e9teres tam\u00e9n se encontran noutras especies de animais amniotas, pero nos anfibios e peixes hai outros condutos que desenvolven o mesmo labor.\nHistolox\u00eda.\nTe\u00f1en un di\u00e1metro duns 3\u00a0mm e unha luz con forma xeralmente estrelada, xa que a s\u00faa mucosa ten moitos pregamentos, pero que se pode agrandar para deixar pasar a urina.\nDa luz ao exterior a parede do ur\u00e9ter pode dividirse nas seguintes capas principais:\nEnfermidades.\nO c\u00e1ncer ureteral \u00e9 un tumor propio destes condutos.\nOs c\u00e1lculos renais poden desprazarse desde os riles e aloxarse nos ur\u00e9teres, bloqueando o fluxo de urina, o que causa un forte c\u00f3lico nefr\u00edtico con dor aguda abdominal (nas costas, partes laterais e inferior do abdome). O ril afectado pode despois desenvolver hidronefrose, e inchar debido ao bloqueo do fluxo de urina.\nHai tres zonas do ur\u00e9ter onde xeralmente quedan aloxados os c\u00e1lculos renais:\nO ur\u00e9ter pode lesionarse \u00e1s veces durante unha histerectom\u00eda (extracci\u00f3n do \u00fatero), preto do ligamento suspensorio do ovario ou na zona onde o ur\u00e9ter pasa por detr\u00e1s da arteria uterina."}
{"id": "219208", "revid": "85894", "url": "https://gl.wikipedia.org/wiki?curid=219208", "title": "Sabuz, Anfeoz, Cartelle", "text": "Sabuz \u00e9 un lugar da parroquia de Anfeoz no concello ourens\u00e1n de Cartelle, na comarca da Terra de Celanova. Segundo o IGE, en 2011 ti\u00f1a 58 habitantes (27 homes e 31 mulleres), un menos ca en 2010 (28 homes e 31 mulleres nese ano)."}
{"id": "219210", "revid": "23204", "url": "https://gl.wikipedia.org/wiki?curid=219210", "title": "Jos\u00e9 Mouri\u00f1o Est\u00e9vez", "text": "Jos\u00e9 Mouri\u00f1o Est\u00e9vez, nado en Sabuz (Anfeoz, Cartelle) o 28 de decembro de 1866 e finado en Bogot\u00e1 o 29 de xullo de 1928, foi un frade historiador galego, tam\u00e9n co\u00f1ecido polo pseud\u00f3nimo de Marqu\u00e9s de Sabuz.\nTraxectoria.\nEn 1881 ingresou no colexio dos agosti\u00f1os de Valladolid, tomando o h\u00e1bito en 1882. Estudou en Burgos e no Escorial, adic\u00e1ndose ao ensino dende 1883. Foi destinado \u00e1s Filipinas en 1890 e a Colombia en 1896.\nObra.\nComo redactor da revista agosti\u00f1a \"Espa\u00f1a y Am\u00e9rica\" publicou m\u00e1is de 160 artigos sobre literatura galega, segundo Couceiro Freijomil non sempre acertados.\nAlg\u00fans dos seus traballos est\u00e1n recollidos en \"La literatura medioeval en Galicia\", con pr\u00f3logo de Bruno Ibeas, editado en Madrid pola Compa\u00f1\u00eda ibero-americana de publicaciones no ano 1929."}
{"id": "219211", "revid": "5863", "url": "https://gl.wikipedia.org/wiki?curid=219211", "title": "Marqu\u00e9s de Sabuz", "text": ""}
{"id": "219212", "revid": "5863", "url": "https://gl.wikipedia.org/wiki?curid=219212", "title": "Xos\u00e9 Mouri\u00f1o Est\u00e9vez", "text": ""}
{"id": "219215", "revid": "27155", "url": "https://gl.wikipedia.org/wiki?curid=219215", "title": "Nevocito", "text": ""}
{"id": "219218", "revid": "89787", "url": "https://gl.wikipedia.org/wiki?curid=219218", "title": "Tr\u00edades da Illa de Breta\u00f1a", "text": "As Tr\u00edades galesas (en gal\u00e9s: Trioedd Ynys Prydein), literalmente \"Tr\u00edades da Illa da Britania\") son un grupo de textos relacionados en manuscritos medievais, que preservan fragmentos do folclore, da mitolox\u00eda e da historia tradicional galesa en grupos de tres. A tr\u00edade \u00e9 unha forma ret\u00f3rica pola qcal os asuntos se agrupan en grupos de tres, cun t\u00edtulo que indica o punto de semellanza. Por exemplo, \"Tres cousas non facilmente contidas, o fluxo dunha corrente, o voo dunha frecha, e a lingua dun tolo\".\nContido.\nOs textos incl\u00faen referencias ao Rei Artur e a outros personaxes semihist\u00f3ricos da Britania posromana, figuras m\u00edticas como Bran o Bendito, innegabelmente personaxes hist\u00f3ricos, como Alan IV, duque da Breta\u00f1a (ao que chaman \"Alan Fyrgan\") e at\u00e9 mesmo personaxes da Idade de Ferro como Caswallawn (Cassivelauno) e Caradoc (Caratacus).\nAlgunhas tr\u00edades simplemente fornecen unha lista de tres personaxes con algo en com\u00fan (como \"os tres bardos fr\u00edvolos da illa da Britania\"), en tanto que outros incl\u00faen explicaci\u00f3ns narrativas substanciais. A forma tr\u00edade probabelmente se orixinou entre os bardos ou poetas galeses como unha forma de axuda mnem\u00f3nica na composici\u00f3n dos seus poemas e historias, e m\u00e1is tarde tornouse un dispositivo ret\u00f3rico da literatura galesa. O conto medieval gal\u00e9s, \"Culhwch e Olwen\", ten moitas tr\u00edades embutidas na s\u00faa narrativa.\nManuscritos importantes.\nA colecci\u00f3n m\u00e1is antiga das Tr\u00edades galesas est\u00e1 ligada ao manuscrito \"Peniarth 16\", actualmente na Biblioteca Nacional do Pa\u00eds de Gales, que foi datada do terceiro trimestre do s\u00e9culo XIII e que cont\u00e9n 46 das 86 tr\u00edades editadas por Rachel Bromwich. Outros manuscritos importantes incl\u00faen o \"Peniarth 45\" (escrito aproximadamente en 1275), e o par Libro Branco de Rhydderch (en gal\u00e9s: \"Llyfr Gwyn Rhydderch\") e o Libro Vermello de Hergest (en gal\u00e9s: \"Llyfr Coch Hergest\"), que comparten unha versi\u00f3n com\u00fan totalmente diferente da versi\u00f3n das colecci\u00f3ns nos manuscritos Peniarth.\nColecci\u00f3ns posteriores.\nO anticuario gal\u00e9s do s\u00e9culo XVIII, Iolo Morganwg, compilou unha colecci\u00f3n de tr\u00edades, que alegou ter tomado da s\u00faa propia colecci\u00f3n de manuscritos. Algunhas das s\u00faas tr\u00edades son semellantes \u00e1s encontradas nos manuscritos medievais, pero algunhas son exclusivas de Morganwg, e est\u00e1 amplamente acreditado seren produtos da s\u00faa propia invenci\u00f3n."}
{"id": "219219", "revid": "624", "url": "https://gl.wikipedia.org/wiki?curid=219219", "title": "Tr\u00edades galesas", "text": ""}
{"id": "219220", "revid": "624", "url": "https://gl.wikipedia.org/wiki?curid=219220", "title": "Trioedd Ynys Prydain", "text": ""}
{"id": "219222", "revid": "27155", "url": "https://gl.wikipedia.org/wiki?curid=219222", "title": "C\u00e9lula do nevus", "text": ""}
{"id": "219223", "revid": "56817", "url": "https://gl.wikipedia.org/wiki?curid=219223", "title": "The 2nd Law", "text": "The 2nd Law \u00e9 o sexto \u00e1lbum de estudio da banda inglesa de rock alternativo Muse, editado na meirande parte do mundo o d\u00eda 28 de setembro do 2012 e noutros pa\u00edses o 2 de outubro."}
{"id": "219224", "revid": "624", "url": "https://gl.wikipedia.org/wiki?curid=219224", "title": "Deidades triplas", "text": ""}
{"id": "219225", "revid": "624", "url": "https://gl.wikipedia.org/wiki?curid=219225", "title": "Hip\u00f3tese trifuncional", "text": ""}
{"id": "219226", "revid": "624", "url": "https://gl.wikipedia.org/wiki?curid=219226", "title": "Biblioteca Nacional do Pa\u00eds de Gales", "text": ""}
{"id": "219227", "revid": "22570", "url": "https://gl.wikipedia.org/wiki?curid=219227", "title": "Gran Premio do Reino Unido de 1955", "text": "O Gran Premio do Reino Unido de 1955 foi unha carreira de automobilismo de F\u00f3rmula Un, celebrada o 16 de xullo de 1955 no circu\u00edto de Aintree, Liverpool, Inglaterra. Foi a sexta carreira da tempada de F\u00f3rmula Un de .\nInforme.\nO Gran Premio do Reino Unido de 1955 foi unha carreira de F\u00f3rmula 1, celebrada en Aintree o 16 de xullo de 1955. Foi a sexta rolda da tempada de . O piloto brit\u00e1nico Stirling Moss ga\u00f1ou pilotando un Mercedes, ga\u00f1ou a s\u00faa primeira carreira de F\u00f3rmula por diante do seu compa\u00f1eiro de equipo o ilustre arxentino Juan Manuel Fangio. Mercedes dominou a carreira logrando os catro primeiros postos da carreira.\nTras a carreira, os grandes premio de Alema\u00f1a, Su\u00edza e Espa\u00f1a foron cancelados, por mor da Traxedia de Le Mans. S\u00f3 permaneceu unha carreira do campionato (o Gran Premio de Italia uns 2 meses despois), a vantaxe de puntos de Fangio sobre Moss foi suficiente para asegurar o seu terceiro Campionato Mundial de Pilotos."}
{"id": "219229", "revid": "89787", "url": "https://gl.wikipedia.org/wiki?curid=219229", "title": "Algas douradas", "text": "As algas douradas, clasificadas dependendo das clasificaci\u00f3ns como Chrysophyta (cris\u00f3fitas) ou Chrysophyceae (crisof\u00edceas), son un gran grupo de algas, principalmente de auga doce.\nChrysos (\u03c7\u03c1\u03c5\u03c3\u03cc\u03c2) en grego significa ouro.\nMembros do grupo.\nA clasificaci\u00f3n das algas heterocontas non chegou a un consenso e \u00e9 cambiante. As Chrysophyceae te\u00f1en categor\u00eda de clase, mentres que o termo Chrysophyta ten un rango taxon\u00f3mico superior (divisi\u00f3n, reino), pero os detalles var\u00edan segundo as clasificaci\u00f3ns. Na t\u00e1boa da dereita est\u00e1n tratadas como clase. Antes o grupo inclu\u00eda todas as formas heterocontas excepto as diatomeas e as algas pardas multicelulares, pero despois foron divididas en varios grupos baseados na pigmentaci\u00f3n e estrutura celular. Actualmente o grupo est\u00e1 xeralmente restrinxido a un conxunto m\u00e1is pequeno de formas moi relacionadas, que se distinguen principalmente pola estrutura do flaxelo das s\u00faas c\u00e9lulas m\u00f3biles, tam\u00e9n tratado como a orde Chromulinales. Seguramente a clasificaci\u00f3n ser\u00e1 revisada consonte se vaian estudando en detalle m\u00e1is especies.\nCaracter\u00edsticas e clasificaci\u00f3n.\nPresentan diversos tipos morfol\u00f3xicos (flaxelados, ameboides e inm\u00f3biles), que orixinalmente foron tratados como diferentes ordes ou familias.\nEvoluci\u00f3n.\nAs cris\u00f3fitas conte\u00f1en o pigmento fucoxantina. A causa disto foron algunha vez consideradas unha forma especializada de cianobacterias. Como moitos destes organismos te\u00f1en unha c\u00e1psula de s\u00edlice, te\u00f1en un rexistro f\u00f3sil relativamente completo, o que permitiu aos modernos bi\u00f3logos confirmar que, de feito, non derivan das cianobacterias, sen\u00f3n m\u00e1is ben dun antepasado que non posu\u00eda a capacidade de fotosintetizar. Moitos dos f\u00f3siles precursores das cris\u00f3fitas carecen totalmente de calquera tipo de pigmento co que poidan facer a fotos\u00edntese. A maior\u00eda dos bi\u00f3logos cre que as cris\u00f3fitas adquiriron a s\u00faa capacidade de fotosintetizar a partir das s\u00faas relaci\u00f3ns endosimbi\u00f3ticas con cianobacterias que conti\u00f1an fucoxantina."}
{"id": "219230", "revid": "89787", "url": "https://gl.wikipedia.org/wiki?curid=219230", "title": "Gerard Deulofeu", "text": "Gerard Deulofeu L\u00e1zaro, nado en Riudarenes, Xirona, o 13 de marzo de 1994, co\u00f1ecido deportivamente como Deulofeu, \u00e9 un futbolista espa\u00f1ol que xoga no Watford da Premier League. Como internacional espa\u00f1ol, pasou por todas as categor\u00edas inferiores da selecci\u00f3n nacional, coas que disputou 83 partidos e anotado 31 goles. Con elas proclamouse a nivel continental, subcampi\u00f3n de Europa sub-17 en 2010, bicampi\u00f3n sub-19 en 2011 e 2012 e subcampi\u00f3n sub-21 en 2017.\nTraxectoria.\nF.C. Barcelona.\nFormado na canteira do Barcelona desde o nove anos, onde sempre destacou en todas as categor\u00edas, foi internacional en todas as categor\u00edas inferiores da selecci\u00f3n espa\u00f1ola.\nTras unha tempada 2010/11, na que se proclama campi\u00f3n de Espa\u00f1a xuvenil e campi\u00f3n da Copa do Rei co equipo xuvenil A do Bar\u00e7a, pasa a ser xogador do Bar\u00e7a B na tempada 2011/12, con tan s\u00f3 17 anos. O seu primeiro gol co filial en Segunda Divisi\u00f3n, f\u00edxoo na xornada 5 ante o H\u00e9rcules en Alacant. Conclu\u00edu a tempada anotando 9 goles, sendo o m\u00e1ximo goleador do equipo e xogando 1983 minutos repartidos nun total de 34 partidos. Durante esta tempada, \u00e9 convocado varias veces co primeiro equipo dirixido por Pep Guardiola, facendo o seu debut en Primeira Divisi\u00f3n ante o Mallorca no Camp Nou, o 29 de outubro de 2011, coa mesma idade (17 anos) e o mesmo d\u00eda (fai 17 anos), en que debutou Ra\u00fal Gonz\u00e1lez.\nPara a tempada 2012/13 avaliouse a posibilidade de incorporalo ao primeiro equipo, co que fai a pretemporada. Finalmente, dec\u00eddese que dispute co filial cul\u00e9 a Segunda Divisi\u00f3n, competici\u00f3n na que foi nomeado \u00abmellor xogador do ano\u00bb. O 18 de agosto de 2012, na primeira xornada do campionato, marcou un triplete ante o Almer\u00eda, sendo o terceiro tanto un \"gol ol\u00edmpico\". As d\u00faas seguintes tempadas, o xogador xerundense \u00e9 cedido a Everton e Sevilla, sendo traspasado en 2015 con opci\u00f3n de recompra, precisamente ao Everton da Premier League.\nRecompra do Barcelona.\nO 30 de xu\u00f1o de 2017, o club azulgrana fixo efectiva a opci\u00f3n de recompra sobre o xogador, que asinou por d\u00faas tempadas.\nEverton F.C..\nO 10 de xullo de 2013, o Barcelona acorda co Everton Football Club, a cesi\u00f3n do futbolista por toda a tempada 2013/14.\nO 24 de agosto de 2013 realiza o seu debut oficial co Everton, Deulofeu marca o primeiro gol no triunfo por 2-1 fronte ao Stevenage Football Club pola Capital One Cup. O 30 de novembro, Deulofeu marcou o seu primeiro gol na liga dos Toffees, desde o primeiro partido nunha vitoria por 4-0 en casa contra o Stoke City. O seu segundo chegou oito d\u00edas despois, a trav\u00e9s dunha folga no minuto 85 ao Arsenal para ga\u00f1ar un 1 -1 empate. O 14 de decembro dese mesmo ano, Deulofeu sufriu un tend\u00f3n das curva lesi\u00f3ns durante a vitoria por 4-1 do Everton sobre o Fulham , que o marxinou durante cinco semanas. Anotou o seu terceiro e \u00faltimo gol o 15 de marzo do ano seguinte, anotando o primeiro partido nun 2 -1 vitoria en casa ante Cardiff City . Grazas \u00e1 s\u00faa axuda o seu equipo a rexistrou o seu mellor posto na historia do club con 72 puntos para terminar quinto. Ao final da tempada, o FC Barcelona confirmou que non seria cedido a seguinte tempada. Como fora promovido ao seu primeiro equipo, escribiu unha carta aberta agradecendo aos funcionarios, xogadores e afeccionados polo seu apoio durante a s\u00faa estancia.\nSevilla F.C..\nO 19 de maio de 2014 o club azulgrana anuncia a volta do xogador tras a s\u00faa cesi\u00f3n cos \"Toffees\", pero pouco durar\u00eda o seu retorno, xa que o 14 de agosto f\u00edxose oficial a s\u00faa cesi\u00f3n ao Sevilla F\u00fatbol Club por toda a tempada. O seu debut como sevillista produciuse o 30 de agosto en substituci\u00f3n Vitolo no minuto 73 contra o RCD Espanyol ga\u00f1ando 2-1.O 24 de setembro Deulofeu anotou o seu primeiro gol para os andaluces (e tam\u00e9n a s\u00faa primeira vez na m\u00e1xima categor\u00eda en Espa\u00f1a), que lle dar\u00edan os tres puntos ao equipo hispalense ante a Real Sociedade. O seu debut na UEFA Europa League foi o 18 de setembro de partida contra o Feyenoord Rotterdam asistindo nos dous goles que dar\u00edan a vitoria ao seu equipo.\nA.C. Milan.\nDeulofeu, con contrato co Everton at\u00e9 xu\u00f1o de 2018, foi cedido ao Milan o 23 de xaneiro de 2017 at\u00e9 final de tempada. Debutou dous d\u00edas despois contra a Juventus de Tur\u00edn nun partido de copa. O seu primeiro gol ser\u00eda contra a Fiorentina en liga.\nWatford F.C..\nO 11 de xu\u00f1o de 2018 f\u00edxose oficial a s\u00faa chegada ao equipo ingl\u00e9s por un valor de 13 mill\u00f3ns de euros fixos m\u00e1is 4 mill\u00f3ns en variables, o F\u00fatbol Club Barcelona manter\u00e1 unha porcentaxe sobre futuras operaci\u00f3ns de traspaso con outros clubs.\nSelecci\u00f3n nacional.\nDeulofeu \u00e9 un dos xogadores con maior proxecci\u00f3n das categor\u00edas inferiores da selecci\u00f3n espa\u00f1ola.\nSelecci\u00f3n sub-17 e sub-19.\nO extremo xerundense, foi subcampi\u00f3n do Europeo sub-17 de 2010 e bicampi\u00f3n do Europeo sub-19 consecutivamente en 2011, marcando un gol ante Irlanda en semifinais e sendo inclu\u00eddo no once ideal do campionato e en 2012, no que ademais foi nomeado \"Mellor Xogador do Torneo\" pola UEFA.\nNeste Europeo de 2012, Deulofeu asinou unha actuaci\u00f3n estelar en semifinais ante , marcando d\u00faas do tres goles da selecci\u00f3n, nun partido que conclu\u00edu 3\u20133 tras a pr\u00f3rroga e que se decidiu nunha quenda de penaltis na que o xogador, anotou o quinto lanzamento que daba o pase \u00e1 final a Na final ante Grecia, deu a asistencia do gol da vitoria, tras unha excepcional xogada atravesando a frontal da \u00e1rea.\nSelecci\u00f3n sub-20.\nFormou parte da talentosa que disputou o Mundial sub-20 de 2013 en Turqu\u00eda, que part\u00eda como vixente campioa europea e favorita, buscando reeditar o triunfo mundialista de 1999. No primeiro encontro correspondente ao grupo A, liderou a Espa\u00f1a con dous goles e unha asistencia, \u00e1 vitoria por 1\u20134 ante Estados Unidos. Espa\u00f1a foi eliminada en cuartos ante Uruguai, ao cabo subcampioa, nun partido que conclu\u00edu 0\u20131 ao final da pr\u00f3rroga.\nSelecci\u00f3n sub-21.\nDebutou coa o 6 de setembro de 2012, en partido de fase de clasificaci\u00f3n para o Europeo sub-21 de 2013 ante Su\u00edza en Sion (0\u20130) e f\u00edxoo como titular, sendo substitu\u00eddo no 61' por Isco. Tras este partido, Espa\u00f1a certificaba a clasificaci\u00f3n para o Europeo de 2013, ao que Gerard non foi convocado, ao coincidir ese ano coa disputa do Mundial sub-20. Tras a celebraci\u00f3n dese Europeo 2013, no que Espa\u00f1a revalida o t\u00edtulo de 2011, Deulofeu \u00e9 un dos fixos das convocatorias da Sub-21, disputando 6 dos 8 partidos de fase de clasificaci\u00f3n para o Europeo de 2015, na que Espa\u00f1a acaba primeira do grupo 4. Con todo, na eliminatoria final de ida e volta que d\u00e1 acceso ao torneo, Espa\u00f1a \u00e9 eliminada contra todo progn\u00f3stico ante Serbia, quedando ademais sen posibilidades de clasificaci\u00f3n para os Xogos Ol\u00edmpicos de R\u00edo 2016.\nO 30 de marzo de 2015, Deulofeu debuta como capit\u00e1n da Sub-21. O partido tivo lugar no Estadio Reino de Le\u00f3n, que rozou o cheo, con m\u00e1is de 12.000 espectadores, e terminou con vitoria espa\u00f1ola por 4\u20130 ante Belar\u00fas. Gerard, que recibiu unha pechada ovaci\u00f3n ao ser substitu\u00eddo, marcou un gol e deu as outras tres asistencias, no que foi un dos mellores partidos que disputou como internacional.\nSelecci\u00f3n absoluta.\nA s\u00faa primeira convocatoria coa , prod\u00facese o 25 de maio do 2014, para un partido de preparaci\u00f3n previo ao Mundial do Brasil 2014. O 30 de maio de 2014, no S\u00e1nchez-Pizju\u00e1n de Sevilla, debuta no minuto 79' de partido, na vitoria por 2-0 ante No seu segundo partido como internacional, disputado o 28 de marzo de 2017 no Stade de France, provocou o penalti do primeiro gol e anotou o segundo tanto da vitoria de Espa\u00f1a ante por 0-2, o seu primeiro gol coa absoluta."}
{"id": "219231", "revid": "27155", "url": "https://gl.wikipedia.org/wiki?curid=219231", "title": "Chrysophyta", "text": ""}
{"id": "219233", "revid": "27155", "url": "https://gl.wikipedia.org/wiki?curid=219233", "title": "Chrysophyceae", "text": ""}
{"id": "219234", "revid": "27155", "url": "https://gl.wikipedia.org/wiki?curid=219234", "title": "Cris\u00f3fitas", "text": ""}
{"id": "219235", "revid": "27155", "url": "https://gl.wikipedia.org/wiki?curid=219235", "title": "Crisof\u00edceas", "text": ""}
{"id": "219236", "revid": "25871", "url": "https://gl.wikipedia.org/wiki?curid=219236", "title": "Gran Premio de Italia de 1955", "text": "O Gran Premio de Italia de 1955 foi unha carreira de automobilismo de F\u00f3rmula Un, celebrada o 11 de setembro de 1955 no circu\u00edto de Monza. Foi a s\u00e9tima e derradeira carreira da tempada de F\u00f3rmula Un de .\nPor mor da Traxedia de Le Mans de 1955, o campionato estaba a\u00ednda aberto despois do GP do Reino Unido, a\u00ednda que logo desa carreira (co Gran Premio de Francia que xa cancelado) cancelaronse tam\u00e9n os Grandes Premios alem\u00e1n, su\u00edzo e espa\u00f1ol. Isto significaba que Fangio ga\u00f1ou o campionato de pilotos do mundo por 3\u00aa vez e segunda vez consecutiva.\nUn novo peralte de formig\u00f3n constru\u00eduse sobre o lugar onde estaba o peralte orixinal lixeiramente m\u00e1is suave, e a trazada de 10\u00a0km do circu\u00edto de Monza utilizouse por primeira vez desde 1933. A Curva Sur tam\u00e9n foi modificada a partir de 2 curvas a dereita nunha curva co\u00f1ecida como a \"Parabolica\"."}
{"id": "219237", "revid": "4817", "url": "https://gl.wikipedia.org/wiki?curid=219237", "title": "DS-U1-G", "text": "DS-U1-G foi o nome dun modelo de sat\u00e9lites artificiais sovi\u00e9tico adicado \u00f3 estudo das capas superiores da atmosfera terrestre e as s\u00faas variaci\u00f3ns con respecto da actividade solar.\nEn total lanz\u00e1ronse dous sat\u00e9lites da serie DS-U1-G: o Kosmos 108 o 11 de febreiro de 1966, e o Kosmos 196 o 19 de decembro de 1967. \u00c1mbolos dous sat\u00e9lites foron lanzados desde a base de Kapustin Yar con \u00e9xito mediante foguetes Kosmos 2I."}
{"id": "219239", "revid": "4817", "url": "https://gl.wikipedia.org/wiki?curid=219239", "title": "Kosmos 108", "text": "Kosmos 108 (\u041a\u043e\u0441\u043c\u043e\u0441 108 en ruso), tam\u00e9n denominado DS-U1-G N\u00ba 1, foi un sat\u00e9lite artificial sovi\u00e9tico lanzado o 11 de febreiro de 1966 mediante un foguete Kosmos desde a base de Kapustin Yar.\nCaracter\u00edsticas.\nKosmos 108 foi o primeiro membro da serie de sat\u00e9lites DS-U1-G. Estaba adicado a estudar as capas superiores da atmosfera terrestre e a s\u00faa relaci\u00f3n coas variaci\u00f3ns da actividade solar. Foi inxectado nunha \u00f3rbita inicial de 865\u00a0km de apoxeo e 227\u00a0km de perixeo, cunha inclinaci\u00f3n orbital de 48,9 graos e un per\u00edodo de 95,3 minutos. Reentrou na atmosfera o 21 de novembro de 1966."}
{"id": "219240", "revid": "4817", "url": "https://gl.wikipedia.org/wiki?curid=219240", "title": "Cosmos 108", "text": ""}
{"id": "219241", "revid": "4817", "url": "https://gl.wikipedia.org/wiki?curid=219241", "title": "Kosmos 196", "text": "Kosmos 196 (\u041a\u043e\u0441\u043c\u043e\u0441 196 en ruso), tam\u00e9n denominado DS-U1-G N\u00ba 2, foi un sat\u00e9lite artificial sovi\u00e9tico lanzado o 19 de decembro de 1967 mediante un foguete Kosmos desde a base de Kapustin Yar.\nCaracter\u00edsticas.\nKosmos 196 foi o segundo e \u00faltimo membro da serie de sat\u00e9lites DS-U1-G. Estaba adicado, como o seu predecesor Kosmos 108, a estudar as capas superiores da atmosfera terrestre e a s\u00faa relaci\u00f3n coas variaci\u00f3ns da actividade solar. Foi inxectado nunha \u00f3rbita inicial de 887\u00a0km de apoxeo e 225\u00a0km de perixeo, cunha inclinaci\u00f3n orbital de 49 graos e un per\u00edodo de 95,5 minutos. Reentrou na atmosfera o 7 de xullo de 1968."}
{"id": "219242", "revid": "4817", "url": "https://gl.wikipedia.org/wiki?curid=219242", "title": "Cosmos 196", "text": ""}
{"id": "219243", "revid": "89787", "url": "https://gl.wikipedia.org/wiki?curid=219243", "title": "Cynghanedd", "text": "Na poes\u00eda galesa a Cynghanedd (en AFI k\u0259\u014b\u02c8hane\u00f0, literalmente \"harmon\u00eda\") \u00e9 o concepto b\u00e1sico de articulaci\u00f3n dos sons dentro dun verso, empregando o acento, a aliteraci\u00f3n e a rima. As formas distintas da \"cynghanedd\" pres\u00e9ntanse nas definici\u00f3ns de todas as formas po\u00e9ticas formais galesas, como a \"awdl\" e a \"cerdd dafod\". Malia ser de orixe antiga, a \"cynghanedd\" e as s\u00faas variaci\u00f3ns a\u00ednda est\u00e1n en uso en moitos poetas galeses actuais.\nFormas da \"cynghanedd\".\nO primeiro exemplo prov\u00e9n do poema 'Cywydd y Cedor', da poetisa do s\u00e9culo XV Gwerful Mechain. As cesuras m\u00e1rcanse con barras (\"/\") e as partes que riman en letra grosa. N\u00f3tese que \"Dd\", \"Ll\" e \"Ch\" son consoantes simples no alfabeto gal\u00e9s.\n\"Cynghanedd groes\" (\"harmon\u00eda en cruz\").\nTodas as consoantes que rodean a vogal t\u00f3nica principal antes da cesura debe repetirse despois na mesma orde. Por\u00e9n, as consoantes finais das palabras finais de cada hemistiquio debe ser diferente, igual que a vogal t\u00f3nica principal de cada metade. Por exemplo:\n \"clawdd i ddal / cal ddwy ddwylaw\"\n CL Dd Dd L / C L Dd Dd L\nAqu\u00ed vemos o esquema {cl dd dd [acento] l} presente aos dous lados da cesura. As vogais t\u00f3nicas son (unha vogal breve) e &lt;wy&gt; (o ditongo /uj/).\nNa \"cynghanedd groes\" non hai consoantes no segundo hemistiquio que non fagan parte da repetici\u00f3n conson\u00e1ntica. As vogais que non sexan as t\u00f3nicas poden ser de calquera tipo.\n\"Cynghanedd draws\" (\"harmon\u00eda en cruz\" parcial).\nExactamente como na \"cynghanedd groes\", excepto que hai consoantes ao principio do segundo hemistiquio que non est\u00e1n presentes na serie das consoantes repetidas:\n \n \"Rhowch wedd wen / dan orchudd i\u00e2\" (R. Williams Parry) [\"Pon unha branca cara baixo un veo de xeo\"]\n rh...ch...dd.../.(dn)..r.ch..dd\nAqu\u00ed a secuencia conson\u00e1ntica {rh ch dd [acento]} rep\u00edtese con vogais t\u00f3nicas diferentes (&lt;e&gt; breve e &lt;\u00e2&gt; longo). Cumpre notar que o &lt;n&gt; do final do primeiro hemistiquio non xoga papel ning\u00fan na \"cynghanedd\": a palabra final, \"i\u00e2\" por\u00e9n remata en vogal; se esta palabra tam\u00e9n rematase en &lt;n&gt;, tam\u00e9n haber\u00eda rima xen\u00e9rica entre as d\u00faas palabras, cousa que non est\u00e1 permitida na \"cynghanedd\".\nNotar que o {d n} do segundo hemistiquio tampouco non \u00e9 parte da \"cynghanedd\": esta \u00e9 a diferenza entre a \"cynghanedd groes\" e a \"cynghanedd draws\". Nesta parte do verso pode haber o n\u00famero de consoantes soltas que se queira, con tal que a secuencia inicial de consoantes e acento se repita; comparar unha posibilidade extrema, onde s\u00f3 se repite unha s\u00edlaba:\n \"Pla / ar holl ferched y plwyf!\" (Dafydd ap Gwilym) [\"Unha praga sobre todas as mozas da parroquia!\"]\n pl./..(r...ll.f..r.ch..d)...pl\n\"Cynghanedd sain\" (\"harmon\u00eda sonora\").\nA \"cynghanedd sain\" caracter\u00edzase pola rima interna. Se o verso est\u00e1 dividido en tres secci\u00f3ns polas s\u00faas d\u00faas cesuras, as partes primeira e segunda riman e a terceira secci\u00f3n repite o esquema conson\u00e1ntico da segunda. Por exemplo:\n pant yw \"hwy\" / na \"llwy\" / na llaw\n / N Ll / N Ll\n\"Cynghanedd lusg\" (\"harmon\u00eda de arrastre\").\nA s\u00edlaba final antes da cesura no primeiro hemistiquio fai rima completa coa pen\u00faltima s\u00edlaba da palabra polis\u00edlaba do final do verso (i.e. a s\u00edlaba t\u00f3nica principal do segundo hemistiquio). Por exemplo:\n \"duw er ei radd / a'i addef\","}
{"id": "219244", "revid": "98629", "url": "https://gl.wikipedia.org/wiki?curid=219244", "title": "Bianca e Fernando", "text": "Bianca e Fernando \u00e9 unha \u00f3pera en dous actos con m\u00fasica de Vincenzo Bellini e libreto en italiano de Domenico Gilardoni na s\u00faa primeira versi\u00f3n, estreada o 30 de maio de 1826 no Teatro San Carlo de N\u00e1poles.\nEsta \u00f3pera case non se representa na actualidade, non aparecendo nas estat\u00edsticas de Operabase entre as \u00f3peras representadas no per\u00edodo 2005-2010. A pesar de non ser unha das obras m\u00e1is co\u00f1ecidas de Bellini, a s\u00faa aria para soprano \"Sorgi, o padre\" pode escoitarse de cando en vez en recitais.\nHistoria.\nExisten d\u00faas versi\u00f3n desta \u00f3pera: a primeira, titulada Bianca e Gernando (1826) ten libreto escrito por Domenico Gilardoni e baseado en \"Bianca e Fernando alla tomba di Carlo IV, duca di Agrigento\" (\"Bianca e Fernando na tumba de Carlos IV, duque de Agrigento\") de Carlo Roti, publicado en N\u00e1poles en 1825. Gilardoni estreouse no x\u00e9nero oper\u00edstico con esta versi\u00f3n e o seu libreto presenta un aspecto m\u00e1is literario que teatral. Esta versi\u00f3n foi estreada no Teatro San Carlo de N\u00e1poles o 30 de maio de 1826 e supuxo un \u00e9xito inmediato de p\u00fablico e cr\u00edtica cun elenco de primeira orde con nomes como Henriette M\u00e9ric-Lalande (Bianca), Giovanni Battista Rubini (Fernando) e Luigi Lablache (Filippo).\nA partit\u00fara aut\u00f3gra aut\u00f3grafa incompleta est\u00e1 no Conservatorio de San Pietro a Majella de N\u00e1poles. As copias est\u00e1n no mesmo conservatorio e no Museo Bellini de Catania.\nA segunda versi\u00f3n.\nA segunda versi\u00f3n, Bianca e Fernando (1828) ten libreto modificado por Felice Romani, quen se converter\u00eda en colaborador de Bellini en sete das s\u00faas \u00f3peras, e por un poeta an\u00f3nimo de Mil\u00e1n. A primeira representaci\u00f3n de \"Bianca e Fernando\" tivo lugar con ocasi\u00f3n da inauguraci\u00f3n do novo Teatro Carlo Felice de X\u00e9nova, o 7 de abril de 1828. A revisi\u00f3n ocupou ao compositor dende principios de febreiro ata principios de abril de 1828. A partitura da nova versi\u00f3n pode ser reconstru\u00edda case por completo (ag\u00e1s o allegro da sinfonia) en base a diversas fontes, inclu\u00eddas as copias da primeira versi\u00f3n sobre as que Bellini anotou as modificaci\u00f3ns. Os int\u00e9rpretes principais na estrea da segunda versi\u00f3n o 7 de abril foron Adelaide Tosi (Bianca), Giovanni David (Fernando) e Antonio Tamburini (Filippo) e o resultado foi excelente. Por\u00e9n, \"Bianca e Fernando\" non se chegou a estabilizar no repertorio e sufriu inevit\u00e1blemente a comparaci\u00f3n cos traballos posteriores.\nAs principais modificaci\u00f3ns foron:\nActo I\nActo II\nReutilizaci\u00f3n de materiais.\nBellini reutilizou todo o material mot\u00edvico da s\u00faa \"Sinfon\u00eda en Do menor\", composta durante os seus anos de estudo no conservatorio de N\u00e1poles, en \"Bianca e Fernando\". A primeira parte do tempo lento converteuse na introduci\u00f3n da escena da prisi\u00f3n de Carlo, no segundo acto; mentres que a segunda parte foi empregada ao inicio do \"terzetto\" seguinte, mentres Bianca e Fernando entran no c\u00e1rcere. O \"Allegro\" converteuse no peche do final do primeiro acto.\nNo final da segunda versi\u00f3n, Bellini aquelou o arioso de Nelly \"Salvini, alle tue piante\" ao novo arioso de Bianca \"Crudele, alle tue piante\".\n\u00c1 vez, \"Bianca e Fernando\" deu numerosas melod\u00edas \u00e1s \u00f3peras \"Zaira\", \"Norma\", \"Beatrice di Tenda\" e \"I puritani\".\nCaracter\u00edsticas xerais.\nEsta \u00f3pera \u00e9 pouco co\u00f1ecida e nalg\u00fans aspectos inmatura, por\u00e9n \"Bianca e Fernando\" cont\u00e9n o xermolo de moitos dos trazos caracter\u00edsticos da personalidade de Bellini. A partir do argumento que, se ben faise innecesariamente complicado, xira en torno ao tema predilecto da recomposici\u00f3n dun universo de afectos desgarradores: neste caso a reunificaci\u00f3n da familia do duque Carlo, desmembrada polas intrigas de Filippo. Este tema \u00e9 central na s\u00faa \u00f3pera \"Zaira\", baseada nun tema sorprendentemente similar, e \u00e9 diversamente abordado en \"La sonnambula\" e \"Norma\".\nTodo o drama tende polo tanto ao encontro entre os dous irm\u00e1ns e \u00e1 sucesiva escena do c\u00e1rcere, na que se encontran co seu pai, ao que cr\u00edan morto. A maior parte desta \u00f3pera, incluso musicalmente, d\u00e1 comezo co dueto de Bianca e Fernando, que espertou o entusiasmo do p\u00fablico napolitano, e cuxo implacable di\u00e1logo alcanza unha temperatura moi alta -incluso m\u00e1is que as partes pechadas- , anticipando en termos de s\u00ednteses a gran forza dram\u00e1tica que acadou Giuseppe Verdi\nArgumento.\nA acci\u00f3n ten lugar en Agrigento, entre os s\u00e9culos XIV e XV.\nAntecedentes.\nO ambicioso Filippo encerrou no c\u00e1rcere a Carlo, duque de Agrixento, para usurpar o trono. Fernando, fillo de Carlo, foi levado posteriormente ao desterro sendo un neno, mentres que Bianca, a s\u00faa filla, vi\u00fava do duque de Messina e nai do pequeno Enrico, ignorando a trama de Filippo accedeu a converterse na s\u00faa esposa. Fernando, agora adulto, regresa \u00e1 s\u00faa patria co prop\u00f3sito de vingar ao seu pai, a quen cr\u00eda morto.\nActo I.\nBaixo o nome falso de Adolfo, soldado de fortuna, Fernando pres\u00e9ntase na corte de Agrixento e ofrece os seus servizos ao novo duque. Adolfo fai saber a Viscardo, secuaz de Filippo, que viu morrer a Fernando. Filippo recibe a noticia con ledicia e contrata a Adolfo sen pensalo, meditando encargarlle a tarefa de que mate a Carlo.\nBianca pres\u00e9ntase na corte para encontrarse co seu futuro esposo. Al\u00ed co\u00f1ece a Fernando, mais logo de tantos anos non o reco\u00f1ece. De feito sospeita del. Fernando, pola s\u00faa parte, est\u00e1 convencido de que a s\u00faa irm\u00e1 \u00e9 c\u00f3mplice do usurpador.\nActo II.\nFilippo ordena ao falso Adolfo que acuda \u00e1 prisi\u00f3n para matar a Carlo, anunci\u00e1ndolle tam\u00e9n a inminente voda con Bianca. O vello confidente Clemente informa a Fernando de que Bianca desexa velo. Finalmente os irm\u00e1ns se encontran cara a cara. Cando se reco\u00f1ecen, Fernando revela a Bianca a trama de Filippo. Os dous se dirixen ao c\u00e1rcere para liberar a Carlo, seguidos polo compa\u00f1eiro de armas de Fernando, cando aparece Filippo co pequeno Enrico, ameazando con matalo se Fernando non se rende. Por\u00e9n Clemente o desarma e o tirano \u00e9 derrocado finalmente."}
{"id": "219245", "revid": "19415", "url": "https://gl.wikipedia.org/wiki?curid=219245", "title": "Bianca e Gernando", "text": ""}
{"id": "219246", "revid": "89787", "url": "https://gl.wikipedia.org/wiki?curid=219246", "title": "Icona (Inform\u00e1tica)", "text": "Unha icona \u00e9, en inform\u00e1tica, un pictograma utilizado para representar ficheiros, cartafoles, programas etc. nun sistema operativo gr\u00e1fico. No uso actual, a icona pode representar calquera cousa que o usuario queira.\nEn canto \u00e1 s\u00faa aparencia, unha icona inform\u00e1tica xeralmente est\u00e1 situada no rango entre 16 por 16 p\u00edxeles ata 128 por 128 p\u00edxeles. Alg\u00fans sistemas operativos ofrecen iconas de ata 512 por 512 p\u00edxeles. Os usuarios con problemas de visi\u00f3n te\u00f1en, nalg\u00fans sistemas operativos, a opci\u00f3n de axustar par\u00e1metros como o tama\u00f1o ou o contraste, para mellorar a s\u00faa visibilidade.\nHistoria.\nAs primeiras iconas foron desenvolvidas nos anos 1970 por Xerox, como unha forma de facer o uso dos computadores m\u00e1is sinxelo para os usuarios. David Canfield Smith, ent\u00f3n traballador de Xerox, acu\u00f1ou o termo \"icon\" para referirse a este tipo de imaxes. As interfaces con iconas foron popularizadas m\u00e1is adiante polo sistema operativo Apple Macintosh e copiado por Microsoft Windows.\nFormato.\nAs iconas poden ser imaxes nun formato cl\u00e1sico (como PNG ou JPEG) ou ficheiros binarios en formato propietario. En Windows, as iconas son ficheiros binarios \".ico\". En Mac, tr\u00e1tase de ficheiros de tipo \".icns\". En sistemas operativos baseados \u200b\u200ben UNIX \u00fasanse imaxes simples de tipo PNG, SVG o XPM.\nProgramas.\nExisten programas para crear e editar iconas para distintos sistemas operativos. Os sistemas que utilizan imaxes simples s\u00f3 necesitan un editor de imaxes est\u00e1ndar.\nOs editores de iconas adoitan ter un editor b\u00e1sico de imaxes para debuxar p\u00edxel por p\u00edxel utilizando ferramentas simples e filtros. Alg\u00fans programas, sobre todo comerciais, presentan caracter\u00edsticas m\u00e1is avanzadas, xunto co software de edici\u00f3n de imaxes.\nUnha funci\u00f3n importante destes tipos de programas \u00e9 a xeraci\u00f3n das iconas a partir de imaxes. Alg\u00fans dispo\u00f1en dunha funci\u00f3n de captura para crear unha icona da captura dunha parte da pantalla. Outra caracter\u00edstica com\u00fan \u00e9 a posibilidade de extracci\u00f3n de iconas dos ficheiros binarios (ficheiro executable .EXE ou biblioteca de software .DLL).\nTam\u00e9n hai sitios web para facer operaci\u00f3ns simples nas iconas."}
{"id": "219247", "revid": "5132", "url": "https://gl.wikipedia.org/wiki?curid=219247", "title": "Erik Quintela", "text": "Erik Quintela Salvador, nado o 17 de setembro de 1991 en Lugo, \u00e9 un xogador profesional galego de baloncesto. Actualmente xoga para o Breog\u00e1n da Liga ACB, onde xoga na posici\u00f3n de base cunha altura de 1,86 metros. \u00c9 irm\u00e1n do tam\u00e9n baloncestista e compa\u00f1eiro de equipo Sergi Quintela."}
{"id": "219248", "revid": "5132", "url": "https://gl.wikipedia.org/wiki?curid=219248", "title": "Adri\u00e1n Chapela", "text": "Adri\u00e1n Chapela Lage, nado o 16 de abril de 1994 en Lugo, \u00e9 un xogador galego de baloncesto. Actualmente o xoga como base para o HLA Alicante da Liga LEB Ouro.\nTraxectoria.\nFormou parte da selecci\u00f3n espa\u00f1ola Sub-18 que se proclar\u00eda campioa do Torneo Albert Schweitzer, xogado na localidade alem\u00e1 de Mannheim. Dos doce compo\u00f1entes equipo que disputaron o torneo, o lucense era o \u00fanico xogador que non formaba parte da canteira dun equipo da Liga ACB nese ano, sen\u00f3n que pertenc\u00eda ao Estudiantes Lugo, equipo da Liga EBA, vinculado ao Club Baloncesto Breog\u00e1n. Ap\u00f3s d\u00faas temporadas en LEB Ouro co Breog\u00e1n, permanece durante d\u00faas temporadas no Xuven Cambados de LEB Prata. Posteriormente asina polo HLA Alicante da mesma categor\u00eda, onde permanece un ano. Despois de tres anos na terceira categor\u00eda, asina polo ICG For\u00e7a Lleida de LEB Ouro, onde xoga durante tres temporadas. Posteriormente asinar\u00eda polo Melilla Sport Capital, onde forma parte do elenco da temporada 2021\u221222. Ap\u00f3s finalizar o seu contrato regresa a Alicante, este vez co equipo na segunda categor\u00eda."}
{"id": "219249", "revid": "5132", "url": "https://gl.wikipedia.org/wiki?curid=219249", "title": "Mart\u00edn G\u00f3mez", "text": "Mart\u00edn G\u00f3mez Hermida, nado en Ferrol 22 de outubro de 1992, \u00e9 un xogador galego de baloncesto. Actualmente xoga para o Club Estudiantes de Lugo da Liga EBA, no que xoga na posici\u00f3n de pivote cunha alzada de 2,06 metros.\nV\u00e9xase tam\u00e9n.\nLigaz\u00f3ns externas.\nFicha do xogador en feb.es"}
{"id": "219250", "revid": "98629", "url": "https://gl.wikipedia.org/wiki?curid=219250", "title": "Dygynnelw", "text": "Dygynnelw foi un bardo gal\u00e9s que se relaciona con Owain fillo de Urien Rheged. Se \u00e9 certa a tradici\u00f3n de que o seu \"floruit\" foi na segunda metade do s\u00e9culo VI e que era contempor\u00e1neo de Taliesin, daquela ser\u00eda un bardo que lle cantaba a Urien no Hen Ogledd naquela \u00e9poca.\nS\u00f3 hai tres referencias sobre Dygynnelw. Na tr\u00edade da compilaci\u00f3n \"Trioedd Ynys Prydain\", menci\u00f3nase como un dos \"Tri bardd coch eu gwaywffyn Ynys Prydain\", con Tristfardd e Afan Ferddig:\nNun texto medieval que ten que ver co oficio de bardo da corte, f\u00e1lase de que unha variante do \"englyn unodl union\" \u00e9 un \"englyn anghyfodl yr hwn a elwir \"dull Dyg[yn]nelw\"\" (\"Un englyn sen rima que se chama \"modo de Dyg[yn]nelw\"\").\nFinalmente menciona o bardo Cynddelw Brydydd Mawr que o seu fillo Dygynnelw lle cantou unha elex\u00eda not\u00e1bel. Rachel Bromwich suxire que Cynddelw elixiu chamar as\u00ed ao seu fillo en recordo do \"Cynfardd\" (Dygynnelw \u00e9 un nome moi infrecuente).\nDesgrazadamente toda a obra de Dygynnelw perdeuse, pero \u00e9 evidente que ten un status particular na antiga tradici\u00f3n."}
{"id": "219251", "revid": "624", "url": "https://gl.wikipedia.org/wiki?curid=219251", "title": "Owain ab Urien", "text": ""}
{"id": "219252", "revid": "23204", "url": "https://gl.wikipedia.org/wiki?curid=219252", "title": "Hj\u00faki e Bil", "text": "Na mitolox\u00eda n\u00f3rdica, Hj\u00faki e Bil son dous irm\u00e1ns que seguen \u00e1 personificaci\u00f3n da l\u00faa, Mani, a trav\u00e9s dos ceos. \u00c1mbolos dous, Hj\u00faki e Bil, unicamente est\u00e1n atestados na \"Edda prosaica\", escrita no s\u00e9culo XIII por Snorri Sturluson. Teor\u00edas acad\u00e9micas concernentes \u00e1 s\u00faa orixe ou natureza, danlles o papel de personificaci\u00f3ns dos cr\u00e1teres ou das fases lunares. Bil foi identificado con Bilwis, unha personaxe da cultura xermana falante asociado \u00e1 agricultura."}
{"id": "219253", "revid": "23204", "url": "https://gl.wikipedia.org/wiki?curid=219253", "title": "Hj\u00faki", "text": ""}
{"id": "219254", "revid": "23204", "url": "https://gl.wikipedia.org/wiki?curid=219254", "title": "Bil", "text": ""}
{"id": "219255", "revid": "98629", "url": "https://gl.wikipedia.org/wiki?curid=219255", "title": "The Cure (filme de 1995)", "text": "The Cure \u00e9 un filme estadounidense dirixido por Peter Horton que se estreou en 1995.\nSinopse.\nErik, un rapaz de trece anos, e a s\u00faa nai trasl\u00e1danse a unha casa nova en Minnesota. \u00d3 principio ten dificultade para atopar amigos, ata que co\u00f1ece a Dexter, un neno m\u00e1is pequeno que vive na casa do lado. Erik e Dexter l\u00e9vanse moi ben, pero un d\u00eda a nai de Erik proh\u00edbelle achegarse \u00f3 seu amigo porque descobre de que hab\u00eda uns anos collera a SIDA a causa dunha neglixencia nunha transfusi\u00f3n de sangue."}
{"id": "219256", "revid": "92340", "url": "https://gl.wikipedia.org/wiki?curid=219256", "title": "Tristfardd", "text": "Tristfardd foi un bardo do Vello Norte (\"Hen Ogledd\") que se relaciona con Urien Rheged (\"fl.\" na segunda metade do s\u00e9culo VI?). Ser\u00eda contempor\u00e1neo do bardo Taliesin. Non se conserva nada da s\u00faa obra.\nNa tr\u00edade da compilaci\u00f3n \"Trioedd Ynys Prydain\", menci\u00f3nase como un dos \"Tri bardd coch eu gwaywffyn Ynys Prydain\", con Dygynnelw e Afan Ferddig:\nHai unha historia (tard\u00eda na s\u00faa forma presente) que fai del un amante da muller de Urien. Hai tres \"englynion\" incompletos no \"corpus\" textual da historia que se conservan en manuscritos de finais do s\u00e9culo XVI. Os \"englynion\" testemu\u00f1an unha conversa entre Tristfardd e Urien e quizais procedan de textos perdidos m\u00e1is antigos. Nun dos manuscritos de Gwallter Mechain, que datan de finais do s\u00e9culo XVIII, hai unha versi\u00f3n desta historia co t\u00edtulo \"Chwedl Tristfardd bardd Urien Rheged\" (\"Historia de Tristfardd bardo de Urien\"). Nela retr\u00e1tase a Tristfardd como amante secreto da muller de Urien. Parece que non se d\u00e1 conta de quen \u00e9, porque env\u00eda a Urien cunha mensaxe para ela. Os \"englynion\" son parte dunha serie (perdida) nos que hai unha conversa entre Urien e a s\u00faa muller. Ao final da historia Urien mata a Tristfardd no vao que se chama \"Rhyd Tristfardd\" e que se localiza preto do castelo de Urien (mal situado en Maesyfed, Powys).\nO bardo medieval Cynddelw Brydydd Mawr alude a varias obras a Tristfardd pero sen engadir nada ao noso co\u00f1ecemento sobre el. Ao ter Cynddelw orixe en Powys, \u00e9 pos\u00edbel que estivese familiarizado con tradici\u00f3ns sobre el xa desaparecidas."}
{"id": "219257", "revid": "23204", "url": "https://gl.wikipedia.org/wiki?curid=219257", "title": "Langres", "text": "Langres \u00e9 unha cidade francesa, no departamento de Alto Marne dentro da rexi\u00f3n Champagne-Ardenne. Ostenta a clasificaci\u00f3n de cidade de arte e historia, fundamentalmente polas espectaculares murallas, de 3,6\u00a0km, que rodean a cidade antiga."}
{"id": "219259", "revid": "624", "url": "https://gl.wikipedia.org/wiki?curid=219259", "title": "Catos", "text": ""}
{"id": "219260", "revid": "1576", "url": "https://gl.wikipedia.org/wiki?curid=219260", "title": "Uranio-235", "text": "O U-235 \u00e9 un is\u00f3topo do uranio. At\u00f3pase na natureza en moi pequena proporci\u00f3n, arredor do 0,7%. A primeira fisi\u00f3n nuclear que se descubriu foi a do uranio-235 ao ser bombardeado por neutr\u00f3ns lentos."}
{"id": "219261", "revid": "6109", "url": "https://gl.wikipedia.org/wiki?curid=219261", "title": "Catedral de Santa Mar\u00eda a Real da Almudena de Madrid", "text": "A Catedral de Santa Mar\u00eda a Real da Almudena \u00e9 a sede episcopal da arquidiocese de Madrid, en Espa\u00f1a. Tr\u00e1tase dun templo que acada os 102 metros de lonxitude e os 73 metros de altura, que foi constru\u00eddo entre 1879 e 1993, ano no que foi consagrada polo papa Xo\u00e1n Paulo II na s\u00faa cuarta viaxe a Espa\u00f1a (o 15 de xu\u00f1o), e que presenta unha mestura de estilos neocl\u00e1sico, neog\u00f3tico e neorrom\u00e1nico.\nEsta situada no centro hist\u00f3rico da cidade. A fachada principal at\u00f3pase fronte \u00f3 Palacio Real."}
{"id": "219262", "revid": "23562", "url": "https://gl.wikipedia.org/wiki?curid=219262", "title": "Catedral da Almudena", "text": ""}
{"id": "219263", "revid": "23562", "url": "https://gl.wikipedia.org/wiki?curid=219263", "title": "Santa Mar\u00eda a Real da Almudena", "text": ""}
{"id": "219264", "revid": "22570", "url": "https://gl.wikipedia.org/wiki?curid=219264", "title": "Reacci\u00f3n nuclear", "text": "As reacci\u00f3ns nucleares son aquelas reacci\u00f3ns onde se altera a composici\u00f3n dos n\u00facleos at\u00f3micos liber\u00e1ndose enormes cantidades de enerx\u00eda. Alg\u00fans n\u00facleos son inestables, emiten espontaneamente part\u00edculas e radiaci\u00f3n electromagn\u00e9tica. Tales emisi\u00f3ns espont\u00e1neas provenientes do n\u00facleo dun \u00e1tomo reciben o nome de radioactividade. Nos reactores nucleares ocorre isto, pero en condici\u00f3ns controladas; por\u00e9n nas armas nucleares non hai control, de a\u00ed o seu gran poder destrutivo.\nUn exemplo \u00e9 o U-238, que espontaneamente emite raios alfa (n\u00facleos de helio) e libera Th-234."}
{"id": "219266", "revid": "1987", "url": "https://gl.wikipedia.org/wiki?curid=219266", "title": "Afrihili", "text": "O afrihili (\"Ni Afrihili Oluga\" 'a lingua afrihili') \u00e9 unha lingua artificial dese\u00f1ada en 1970 por K. A. Kumi Attobrah (Kumi At\u0254bra) para ser usada como lingua franca en toda \u00c1frica. O nome da lingua prov\u00e9n da combinaci\u00f3n de \u00c1frica con suahili. O seu creador, nativo de Akrokerri (Akrok\u025bri), Ghana, concibiu a idea orixinalmente en 1967 durante unha viaxe de Dover a Calais. A s\u00faa intenci\u00f3n era \"promover a unidade e o entendemento entre os diferentes pobos do continente, reducir custos debido a traduci\u00f3ns e promover o comercio\". Foi creada de tal xeito que fose f\u00e1cil de aprender por africanos.\nO afrihili toma a s\u00faa fonolox\u00eda, morfolox\u00eda e sintaxe de varias linguas africanas, particularmente do suahili e o akan. O l\u00e9xico prov\u00e9n de lingua africanas, como tam\u00e9n doutras moitas fontes dalg\u00fan xeito \"africanizadas\" para non parecer estranxeiras, a\u00ednda que o seu creador non indica ningunha etimolox\u00eda. A\u00ednda as\u00ed, a sem\u00e1ntica asem\u00e9llase bastante ao ingl\u00e9s, quizais pola forte influencia deste no suahili e o akan escritos.\nA lingua emprega o alfabeto latino m\u00e1is d\u00faas vogais a maiores, \u27e8\u0190 \u025b\u27e9 e \u27e8\u0186 \u0254\u27e9, que se empregan nas linguas de Gana e no IPA, e . Os nomes estranxeiros escr\u00edbense foneticamente no canto de coa ortograf\u00eda orixinal, as\u00ed, por exemplo, 'Hastings' \u00e9 \"Hestins\". Pos\u00fae dous d\u00edgrafos, \u27e8ch\u27e9 e \u27e8sh\u27e9, que te\u00f1en a s\u00faa correspondencia no ingl\u00e9s e no suahili, e . \"J\" e \"y\" pron\u00fancianse como e . \"Ng\" non \u00e9 d\u00edgrafo, como no ingl\u00e9s \"finger\", .\nNon pos\u00fae tons. O acento at\u00f3pase na pen\u00faltima vogal. Os signos de admiraci\u00f3n p\u00f3\u00f1ense no comezo da frase, mentres que os de interrogaci\u00f3n van ao final."}
{"id": "219267", "revid": "27155", "url": "https://gl.wikipedia.org/wiki?curid=219267", "title": "Transduci\u00f3n xen\u00e9tica", "text": "En xen\u00e9tica, a transduci\u00f3n definiuse inicialmente como o proceso por medio do cal se transfer\u00eda ADN dunha bacteria a outra pola intermediaci\u00f3n dun virus. Un uso ampliado moderno do termo \u00e9 a de consideralo o proceso por medio do cal se insire material xen\u00e9tico (ADN ou ARN interferente pequeno) nunha c\u00e9lula (bacteriana ou eucariota) por medio dun virus vector. A transduci\u00f3n \u00e9 un proceso que se d\u00e1 de forma natural, pero \u00e9 tam\u00e9n unha ferramenta de uso com\u00fan en biolox\u00eda molecular para introducir establemente xenes alleos no xenoma dunha c\u00e9lula h\u00f3spede. A transduci\u00f3n non require un contacto c\u00e9lula a c\u00e9lula (como na conxugaci\u00f3n bacteriana) nin o paso directo do ADN a trav\u00e9s da membrana (como na transformaci\u00f3n bacteriana), o que a fai resistente \u00e1 DNase, xa que \u00e9 o virus quen transporta o material xen\u00e9tico a transferir.\nCando un virus bacteri\u00f3fago (virus que infecta bacterias) infecta unha c\u00e9lula bacteriana, o seu modo normal de reproduci\u00f3n \u00e9 aproveitar a maquinaria de replicaci\u00f3n do ADN, transcrici\u00f3n e traduci\u00f3n da c\u00e9lula bacteriana h\u00f3spede para fabricar moitos virus fillos.\nA transduci\u00f3n \u00e9 moi importante porque \u00e9 un dos fen\u00f3menos que explican, por exemplo, como as bacterias adquiren resistencia aos antibi\u00f3ticos debido \u00e1 transferencia de xenes de resistencia a eles entre bacterias por mediaci\u00f3n dos virus. Ademais, existe a posibilidade de crear procedementos de modificaci\u00f3n xen\u00e9tica para intentar curara enfermidades conx\u00e9nitas como a distrofia muscular de Duch\u00e8nne base\u00e1ndose nestas metodolox\u00edas.\nCiclos l\u00edticos e lisox\u00e9nicos.\nAlg\u00fans bacteri\u00f3fagos como o fago lambda poden orixinar ciclos l\u00edticos de replicaci\u00f3n, nos que orixinan inmediatamente virus fillos que lisan a c\u00e9lula, ou ciclos lisox\u00e9nicos, nos que o virus se integra no cromosoma e permanece latente (temperado en forma de profago) moito tempo, ata que chegado un momento se separa do cromosoma e volve orixinar un ciclo l\u00edtico. A transduci\u00f3n pode ocorrer tanto nos ciclos l\u00edticos coma nos lisox\u00e9nicos. Durante o ciclo l\u00edtico o fago pode incorporar xenes da bacteria cando se est\u00e1n a formar os virus fillos. No ciclo lisox\u00e9nico o virus pode separarse do cromosoma bacteriano levando alg\u00fans xenes bacterianos adxacentes.\nTipos de transduci\u00f3n.\nO empaquetamento do ADN no bacteri\u00f3fago durante a formaci\u00f3n dos virus fillos non ten unha alta fidelidade, polo que poden empaquetarse pequenos fragmentos do ADN bacteriano (xunto co material xen\u00e9tico do virus ou sen ADN viral). Ao mesmo tempo, alg\u00fans xenes do fago poden quedar no cromosoma bacteriano.\nExisten dous tipos de transduci\u00f3n: xeneralizada e especializada.\nTransduci\u00f3n xeneralizada.\nNa transduci\u00f3n xeneralizada o virus pode transferir calquera xene bacteriano a outra bacteria, e xeralmente o virus leva s\u00f3 ADN bacteriano e nada de ADN viral. En esencia \u00e9 un empaquetamento de ADN bacteriano na c\u00e1pside do virus. Se o bacteri\u00f3fago realiza o ciclo l\u00edtico, o virus replicar\u00e1 dentro da bacteria a s\u00faa c\u00e1pside e o seu ADN, e destruir\u00e1 o ADN bacteriano. Se durante o empaquetamento do ADN na c\u00e1pside viral por casualidade entra ADN bacteriano pode producirse a \"transduci\u00f3n xeneralizada\". Isto pode ocorrer por dous procesos: empaquetamento \"de c\u00e1pside chea\" (\"headful packaging\") na primeira bacteria e recombinaci\u00f3n na segunda.\nNo mecanismo de empaquetamento de \"c\u00e1pside chea\" o virus intenta encher a c\u00e1pside con material xen\u00e9tico e se ten capacidade dabondo incorpora ADN bacteriano. Despois ese virus infecta a unha segunda bacteria e pode recombinar o ADN que transporta co ADN da segunda bacteria.\nCando se insire o novo ADN tra\u00eddo polo virus na c\u00e9lula receptora poden ocorren tres cousas:\nTransduci\u00f3n especializada.\nNa \"transduci\u00f3n especializada\" o virus transfire dunha bacteria a outra xenes que est\u00e1n pr\u00f3ximos \u00e1 zona onde se inseriu o xenoma v\u00edrico durante un ciclo lisox\u00e9nico na primeira bacteria. Os xenes que se transfiren dependen da zona onde se inseriu o fago, que xeralmente \u00e9 sempre a mesma zona concreta do cromosoma; por exemplo, o fago lambda ins\u00edrese na zona entre os xenes \"gal\" e \"bio\". Cando o fago abandona o ciclo lisox\u00e9nico e pasa ao ciclo l\u00edtico, ten que separar o seu ADN do cromosoma onde se inseriu, pero poden producirse erros e non se corta exactamente polos l\u00edmites do ADN viral sen\u00f3n que se corta algo m\u00e1is al\u00e1 e leva tam\u00e9n xenes bacterianos adxacentes (por exemplo, o fago lambda pode levar o xene \"gal\" ou o \"bio\"), que ser\u00e1n empaquetados na c\u00e1pside v\u00edrica xunto co xenoma v\u00edrico. Pero ao levar este material extra o xenoma do virus queda m\u00e1is curto do normal (\u00e9 defectivo), porque lle faltan xenes v\u00edricos no outro extremo.\nA transduci\u00f3n especializada ten tres posibles resultados:\nEsther Lederberg, Larry Morse, Herman Kalckar, Michael Yarmolinsky, e Yukinori Hirota fixeron estudos detallados sobre a galactosemia nos que usaron a transduci\u00f3n especial para facer mapas xen\u00e9ticos. Ao mesmo tempo, Esther Lederberg, Julius Adler e Enrico Calef realizaron estudos similares sobre a maltofilia.\nUn exemplo famoso de transduci\u00f3n especializada \u00e9 a que fai o fago \u03bb na bacteria \"Escherichia coli\", descuberta por Esther Lederberg, a cal tam\u00e9n descubriu o pl\u00e1smido F ou factor de fertilidade F.\nDescubrimento.\nA transduci\u00f3n descubr\u00edrona Norton Zinder e Joshua Lederberg na Universidade de Wisconsin\u2013Madison en 1951 traballando con bacterias. Por\u00e9n, o mecanismo da transduci\u00f3n xeral e especializada non se descubriu ata anos m\u00e1is tarde grazas aos traballos de Esther Lederberg, Larry Morse, E. Lively, Allan Campbell e Joshua Lederberg. Pode verse unha lista detallada das publicaci\u00f3ns en:"}
{"id": "219270", "revid": "22795", "url": "https://gl.wikipedia.org/wiki?curid=219270", "title": "Callaleite", "text": ""}
{"id": "219271", "revid": "22795", "url": "https://gl.wikipedia.org/wiki?curid=219271", "title": "Herba coalleira", "text": ""}
{"id": "219272", "revid": "22795", "url": "https://gl.wikipedia.org/wiki?curid=219272", "title": "Herba da agana", "text": ""}
{"id": "219273", "revid": "22795", "url": "https://gl.wikipedia.org/wiki?curid=219273", "title": "Herba do agano", "text": ""}
{"id": "219274", "revid": "22795", "url": "https://gl.wikipedia.org/wiki?curid=219274", "title": "Herba do rodicio", "text": ""}
{"id": "219275", "revid": "22795", "url": "https://gl.wikipedia.org/wiki?curid=219275", "title": "Herba dos aganos", "text": ""}
{"id": "219276", "revid": "22795", "url": "https://gl.wikipedia.org/wiki?curid=219276", "title": "Preseira (planta)", "text": ""}
{"id": "219277", "revid": "22795", "url": "https://gl.wikipedia.org/wiki?curid=219277", "title": "Presoiro", "text": ""}
{"id": "219278", "revid": "22795", "url": "https://gl.wikipedia.org/wiki?curid=219278", "title": "Rodesno", "text": ""}
{"id": "219279", "revid": "98629", "url": "https://gl.wikipedia.org/wiki?curid=219279", "title": "Gran Premio da Arxentina de 1956", "text": "O Gran Premio da Arxentina de 1956 foi unha carreira de automobilismo de F\u00f3rmula Un, celebrada o 22 de xaneiro de 1956 no Aut\u00f3dromo 17 de Octubre de Buenos Aires. Foi a primeira carreira da tempada de .\nCoa retirada de Mercedes da F\u00f3rmula Un, Fangio e Moss comezaron a tempada con novos equipos. Fangio unir\u00edase a Ferrari, mentres que Moss marchar\u00eda ao equipo Maserati. A grella na Arxentina estaba composta completamente de coches italianos. Ferrari e Maserati presentaronse con cinco coches cada un. Os outros tres coches foron Maserati: dous equipos privados e Hawthorn co equipo BRM.\nFerrari dominou a pr\u00e1ctica e ocupou as tres primeiras posici\u00f3ns da grella con Fangio na pole cun tempo 2\u00b42 segundos m\u00e1is r\u00e1pido que o segundo. Con todo, Maserati dominou a carreira desde o inicio con Menditeguy e Moss l\u00edderando na pista. Fangio coa bomba de combustible defectuosa, f\u00edxose cargo do coche de Musso coche na volta 29 e volveu entrar no quinto lugar. Fangio pasou rapidamente a Behra pero perdeu a s\u00faa posici\u00f3n tras facer un trompo. Das voltas 40 \u00e1 43 o desastre chegou aos l\u00edderes. A caixa de cambios de Castellotti, terceiro, rompeu, Menditguy deixou o liderado cun eixo de transmisi\u00f3n roto, e o motor do novo l\u00edder, Moss p\u00faxose a fumegar. Fangio, que superara a Behra, pasou ao renqueante Moss na volta 66 e terminou sen riva\u00eds logo dun trompo de Behra. A carreira non estivo exenta de pol\u00e9mica cando o director deportivo de Maserati presentou unha protesta porque Fangio foara empuxado. Con todo, a protesta foi rexeitada polos comisarios e a FIA."}
{"id": "219281", "revid": "4817", "url": "https://gl.wikipedia.org/wiki?curid=219281", "title": "DS-U1-IK", "text": "DS-U1-IK foi o nome dun modelo de sat\u00e9lites artificiais sovi\u00e9tico adicado \u00f3 estudo da ionosfera terrestre.\nEn total lanz\u00e1ronse dous sat\u00e9lites da serie DS-U1-IK: o Interkosmos 2 o 25 de decembro de 1969, e o Interkosmos 8 o 30 de novembro de 1972. Interkosmos 2 foi lanzado desde a base de Kapustin Yar, mentres que Interkosmos 8 foi lanzado desde o cosm\u00f3dromo de Plesetsk. \u00c1mbolos dous foron lanzados con \u00e9xito mediante foguetes Kosmos 2I.\nOs dous sat\u00e9lites da serie DS-U1-IK enmarc\u00e1ronse no programa Interkosmos de colaboraci\u00f3n internacional entre a Uni\u00f3n Sovi\u00e9tica e outros pa\u00edses. Os sat\u00e9lites foron constru\u00eddos pola oficina de dese\u00f1o de Yuzhnoye, con variaci\u00f3ns introducidas por V. F. Chutkin e V. S. Budnik para esta serie en particular."}
{"id": "219283", "revid": "5863", "url": "https://gl.wikipedia.org/wiki?curid=219283", "title": "Procesos nucleares", "text": ""}
{"id": "219287", "revid": "89787", "url": "https://gl.wikipedia.org/wiki?curid=219287", "title": "500 Millas de Indianapolis de 1956", "text": "As 500 Millas de Indian\u00e1polis de 1956 foi unha carreira de automobilismo de F\u00f3rmula Un, celebrada o 30 de maio de 1956 no Circu\u00edto de Indian\u00e1polis. Foi a terceira carreira da tempada de ."}
{"id": "219288", "revid": "23204", "url": "https://gl.wikipedia.org/wiki?curid=219288", "title": "Interkosmos 2", "text": "Interkosmos 2 (\u0418\u043d\u0442\u0435\u0440\u043a\u043e\u0441\u043c\u043e\u0441 2 en ruso), tam\u00e9n denominado DS-U1-IK N\u00ba 1, foi un sat\u00e9lite artificial sovi\u00e9tico lanzado o 25 de decembro de 1969 mediante un foguete Kosmos 2I desde a base de Kapustin Yar.\nCaracter\u00edsticas.\nInterkosmos 2 foi o primeiro membro da serie de sat\u00e9lites DS-U1-IK e estaba adicado \u00f3 estudo da ionosfera terrestre e \u00e1 medici\u00f3n da concentraci\u00f3n de electr\u00f3ns e i\u00f3ns positivos na mesma. Ti\u00f1a forma de cilindro curto de aproximadamente un metro de altura e un metro de di\u00e1metro. Nun dos extremos atop\u00e1base unha cobertura hemisf\u00e9rica e no outro unha superficie curva coa forma dun cuarto de esfera. Do sat\u00e9lite sa\u00edan varios ap\u00e9ndices para a instrumentaci\u00f3n. A alimentaci\u00f3n el\u00e9ctrica era proporcionada por bater\u00edas para evitar as perturbaci\u00f3ns electromagn\u00e9ticas que causar\u00edans as c\u00e9lulas solares nos instrumentos. O sat\u00e9lite non dispo\u00f1\u00eda de control de actitude, pero si pod\u00eda determinala mediante detectores de campo magn\u00e9tico e sensores solares. Os datos pod\u00edan transmitirse en tempo real ou ser gardados a bordo e das principais estaci\u00f3ns de recepci\u00f3n de datos, d\u00faas estaban en Polonia e sete na Uni\u00f3n Sovi\u00e9tica. O sat\u00e9lite funcionou durante 56 d\u00edas, recollendo datos \u00f3 longo de 109 \u00f3rbitas.\nInterkosmos 2 estaba enmarcado dentro do programa de colaboraci\u00f3n internacional Interkosmos entre a Uni\u00f3n Sovi\u00e9tica e outros pa\u00edses e foi inxectado nunha \u00f3rbita inicial de 1200\u00a0km de apoxeo e 206\u00a0km de perixeo, cunha inclinaci\u00f3n orbital de 48,4 graos e un per\u00edodo de 98,5 minutos. Reentrou na atmosfera o 8 de xu\u00f1o de 1970.\nInstrumentaci\u00f3n.\nOs instrumentos foron proporcionados por Bulgaria, Checoslovaquia, a Rep\u00fablica Democr\u00e1tica Alem\u00e1 e a Uni\u00f3n Sovi\u00e9tica]]. Consist\u00edan nunha baliza ionosf\u00e9rica, sondas esf\u00e9ricas de i\u00f3ns, sondas de temperatura de electr\u00f3ns de alta frecuencia e sondas Langmuir."}
{"id": "219290", "revid": "4817", "url": "https://gl.wikipedia.org/wiki?curid=219290", "title": "Intercosmos 2", "text": ""}
{"id": "219291", "revid": "27155", "url": "https://gl.wikipedia.org/wiki?curid=219291", "title": "Entrecruzamento cromos\u00f3mico", "text": "O entrecruzamento cromos\u00f3mico, tam\u00e9n chamado sobrecruzamento, crossing over ou crossover, \u00e9 o intercambio de material xen\u00e9tico entre cromosomas hom\u00f3logos que orixina cromosomas recombinantes. \u00c9 unha das fases finais da recombinaci\u00f3n xen\u00e9tica, que ten lugar durante o paquiteno da profase I da meiose nun proceso chamado sinapse cromos\u00f3mica. A sinapse empeza antes de que se forme o complexo sinapton\u00e9mico, e non se completa ata case ao final da profase I. O entrecruzamento xeralmente ocorre cando rexi\u00f3ns hom\u00f3logas de cromosomas hom\u00f3logos rompen e despois recon\u00e9ctanse pero co outro cromosoma hom\u00f3logo.\nO entrecruzamento foi descrito teoricamente por Thomas Hunt Morgan, que se baseou no descubrimento feito polo profesor belga da Universidade de Lovaina Frans Alfons Janssens que describiu en 1909 un fen\u00f3meno cromos\u00f3mico que chamou \"quiasmatipia\". O termo \"quiasma\" est\u00e1 moi relacioado co entrecruzamento. Morgan decatouse da grande importancia da interpretaci\u00f3n citol\u00f3xica de Janssens dos quiasmas para explicar os resultados experimentais das s\u00faas investigaci\u00f3ns sobre a herdanza na mosca \"Drosophila\". A base f\u00edsica do entrecruzamento foi demostrada por Harriet Creighton e Barbara McClintock en 1931.\nBases moleculares.\nA recombinaci\u00f3n mei\u00f3tica in\u00edciase con roturas de dobre cadea no ADN causadas pola prote\u00edna Spo11. Unha ou m\u00e1is exonucleases dixiren despois os extremos 5' xerados polas roturas nas d\u00faas cadeas para formar colas 3' de ADN de cadea simple. A recombinase espec\u00edfica da meiose Dmc1 e a recombinase xeral Rad51 cobre o ADN monocatenario para formar filamentos nucleoprote\u00ednicos. As recombinases catalizan a invasi\u00f3n da crom\u00e1tide oposta polo filamento monocatenario de ADN dun extremo da rotura. Despois, o extremo 3' dos ADN invasores serve de cebador para a s\u00edntese de ADN, causando o desprazamento da cadea complementaria, que seguidamente se aparea (\"anneals\") co filamento monocatenario de ADN xerado a partir do outro extremo da rotura bicatenaria inicial. A estrutura que se orixina \u00e9 un \"intercambio de filamentos cruzado\", tam\u00e9n chamado uni\u00f3n de Holliday. O contacto entre as d\u00faas crom\u00e1tides que pouco despois sufrir\u00e1 o entrecruzamento co\u00f1\u00e9cese como \"quiasma\". A uni\u00f3n de Holliday \u00e9 unha estrutura tetra\u00e9drica que pode ser \"empurrada\" por outras recombinases, que a moven ao longo da estrutura de catro cadeas.\nConsecuencias.\nNa maior\u00eda dos eucariotas, unha c\u00e9lula leva d\u00faas copias de cada xene chamadas alelos. Cada proxenitor pasa un alelo aos seus fillos. Cada gameto herda un complemento haploide completo de alelos nos cromosomas que son seleccionados independentemente de cada par de crom\u00e1tides que se sit\u00faan na placa metaf\u00e1sica. Sen recombinaci\u00f3n, todos os alelos destes xenes que est\u00e1n ligados no mesmo cromosoma herdar\u00edanse sempre xuntos. A recombinaci\u00f3n mei\u00f3tica permite unha selecci\u00f3n m\u00e1is independente entre os dous alelos que ocupan as posici\u00f3ns dun mesmo locus, xa que a recombinaci\u00f3n intercambia os alelos entre os cromosomas hom\u00f3logos.\nA recombinaci\u00f3n d\u00e1 lugar a unha nova distribuci\u00f3n dos alelos maternos e paternos no mesmo cromosoma. A\u00ednda que aparecen os mesmos xenes na mesma orde, os alelos son diferentes. Deste xeito, \u00e9 teoricamente posible que se forme calquera combinaci\u00f3n de alelos parentais na descendencia, e o feito de que dous alelos aparezan xuntos nun descendente non ten ningunha influencia na probabilidade estat\u00edstica de que outro descendente te\u00f1a a mesma combinaci\u00f3n. Esta lei da distribuci\u00f3n independente dos alelos \u00e9 un principio fundamental na herdanza xen\u00e9tica.\nPor\u00e9n, a frecuencia de recombinaci\u00f3n en realidade non \u00e9 a mesma para todas as combinaci\u00f3ns de xenes. Isto leva \u00e1 noci\u00f3n de \"distancia xen\u00e9tica\", que \u00e9 unha medida da frecuencia de recombinaci\u00f3n promediada nunha mostra (grande dabondo) de pedigr\u00eds. Grosso modo, p\u00f3dese dicir que isto se debe a que a recombinaci\u00f3n est\u00e1 moi influ\u00edda pola proximidade entre os xenes. Se dous xenes est\u00e1n situados moi xuntos no cromosoma, a probabilidade de que un evento de recombinaci\u00f3n separe estes dous xenes \u00e9 menor ca no caso de que os xenes estivesen afastados. O ligamento xen\u00e9tico describe a tendencia dos xenes a herd\u00e1rense xuntos como resultado da s\u00faa localizaci\u00f3n no mesmo cromosoma. O desequilibrio de ligamento describe a situaci\u00f3n na cal algunhas combinaci\u00f3ns de xenes ou marcadores xen\u00e9ticos aparecen m\u00e1is ou menos frecuentemente nunha poboaci\u00f3n do que se agardar\u00eda da s\u00faa distancia de separaci\u00f3n. Este concepto apl\u00edcase cando se busca un xene no xenoma causante dalgunha determinada doenza. Isto faise comparando a aparici\u00f3n dunha secuencia de ADN espec\u00edfica coa da aparici\u00f3n da doenza. Cando se encontra que hai unha elevada correlaci\u00f3n entre ambas as d\u00faas, \u00e9 probable que a secuencia x\u00e9nica apropiada estea pr\u00f3xima.\nProblemas.\nA\u00ednda que o entrecruzamento ocorre normalmente entre rexi\u00f3ns hom\u00f3logas de cromosomas hom\u00f3logos, as similitudes na secuencia con outros cromosomas poden dar lugar a apareamentos entre cromosomas de distintos pares cromos\u00f3micos. Estes procesos denom\u00ednanse recombinaci\u00f3n desequilibrada. A recombinaci\u00f3n desequilibrada \u00e9 bastante rara comparada coa normal, pero pode orixinar graves problemas se un gameto que cont\u00e9n recombinantes desequilibrados acaba formando un cigoto. O resultado pode ser unha duplicaci\u00f3n x\u00e9nica nun cromosoma e unha deleci\u00f3n de ditos xenes no outro, ou ben unha translocaci\u00f3n cromos\u00f3mica de parte dun cromosoma noutro diferente, ou unha inversi\u00f3n cromos\u00f3mica."}
{"id": "219292", "revid": "27155", "url": "https://gl.wikipedia.org/wiki?curid=219292", "title": "Sobrecruzamento", "text": ""}
{"id": "219296", "revid": "27155", "url": "https://gl.wikipedia.org/wiki?curid=219296", "title": "\u00c1cido nucleico pept\u00eddico", "text": ""}
{"id": "219297", "revid": "56817", "url": "https://gl.wikipedia.org/wiki?curid=219297", "title": "-684", "text": "Outros.\nHistoria ano a ano"}
{"id": "219298", "revid": "56817", "url": "https://gl.wikipedia.org/wiki?curid=219298", "title": "-682", "text": "Outros.\nHistoria ano a ano"}
{"id": "219299", "revid": "56817", "url": "https://gl.wikipedia.org/wiki?curid=219299", "title": "-686", "text": "Outros.\nHistoria ano a ano"}
{"id": "219300", "revid": "56817", "url": "https://gl.wikipedia.org/wiki?curid=219300", "title": "-678", "text": "Outros.\nHistoria ano a ano"}
{"id": "219301", "revid": "56817", "url": "https://gl.wikipedia.org/wiki?curid=219301", "title": "-638", "text": "Outros.\nHistoria ano a ano"}
{"id": "219302", "revid": "56817", "url": "https://gl.wikipedia.org/wiki?curid=219302", "title": "-617", "text": ""}
{"id": "219303", "revid": "22570", "url": "https://gl.wikipedia.org/wiki?curid=219303", "title": "Jos\u00e9 Pasillas", "text": "Jos\u00e9 Antonio Pasillas, nado o 26 de abril de 1976 en Calabasas, no condado dos \u00c1nxeles, \u00e9 un bater\u00eda estadounidense co\u00f1ecido por tocar na banda de rock alternativo Incubus.\nJos\u00e9 Pasillas \u00e9 de ascendencia mexicana, e naceu e medrou en Calabasas. Comezou a tocar a bater\u00eda en 1990, e en 1991 Jos\u00e9 e os seus amigos Brandon Boyd, Mike Einziger e Dirk Lance (baixista orixinal) formaron Incubus cando estaban no instituto de San Fernando Valley."}
{"id": "219304", "revid": "5863", "url": "https://gl.wikipedia.org/wiki?curid=219304", "title": "Amaro de Anjou", "text": ""}
{"id": "219306", "revid": "25871", "url": "https://gl.wikipedia.org/wiki?curid=219306", "title": "Glitter and Trauma", "text": "\"Glitter and Trauma\" \u00e9 unha canci\u00f3n da banda escocesa de rock alternativo Biffy Clyro, editada como sinxelo do seu \u00e1lbum \"Infinity Land\" o 9 de agosto do 2004. Foi o primeiro sinxelo f\u00edsico do disco, e o oitavo na conta do grupo. Acadou o n\u00famero 21 na lista brit\u00e1nica de sinxelos.\nListaxe de canci\u00f3ns.\nTemas compostos por Simon Neil. M\u00fasica por Biffy Clyro."}
{"id": "219307", "revid": "98629", "url": "https://gl.wikipedia.org/wiki?curid=219307", "title": "Telephantasm", "text": "Telephantasm \u00e9 un \u00e1lbum recompilatorio da banda estadounidense de grunge Soundgarden, editado o 28 de setembro do 2010 a trav\u00e9s do selo A&amp;M Records. Est\u00e1 composto por temas que abranguen os 13 anos da s\u00faa carreira. Foi certificado platino pola RIAA o seu primeiro d\u00eda de venda, xa que un mill\u00f3n de discos foron inclu\u00eddos dentro dos paquetes do videoxogo \"Guitar Hero: Warriors of Rock\"."}
{"id": "219308", "revid": "56817", "url": "https://gl.wikipedia.org/wiki?curid=219308", "title": "-752", "text": ""}
{"id": "219309", "revid": "1131", "url": "https://gl.wikipedia.org/wiki?curid=219309", "title": "Concurso nacional de contos infant\u00eds O Facho", "text": "O Concurso Nacional de Contos Infant\u00eds O Facho, foi creado por esta asociaci\u00f3n, como parte do seu esforzo de dinamizaci\u00f3n e normalizaci\u00f3n do idioma e da cultura propias. Premia obras de literatura infantil e xuvenil escritas en galego.\nO primeiro premio convocouse no ano 1968 e foi premiado o conto \"A gali\u00f1a azul\", de Carlos Casares."}
{"id": "219315", "revid": "56817", "url": "https://gl.wikipedia.org/wiki?curid=219315", "title": "Uz", "text": "Bot\u00e1nica.\nUz, tam\u00e9n chamadas urce, carrouchas ou breixo, pode referirse en galego a varias plantas da familia Ericaceae:"}
{"id": "219322", "revid": "56817", "url": "https://gl.wikipedia.org/wiki?curid=219322", "title": "Quiasma", "text": "En xen\u00e9tica un quiasma (do grego \u03c7\u03af\u03b1\u03c3\u03bc\u03b1, ch\u00edasma , separaci\u00f3n) \u00e9 o punto do cromosoma onde ten lugar o intercambio de segmentos entre as crom\u00e1tides hom\u00f3logas durante o entrecruzamento cromos\u00f3mico da meiose, o cal orixinar\u00e1 a recombinaci\u00f3n xen\u00e9tica. Nos puntos de quiasma os cromosomas permanecen fisicamente unidos durante o entrecruzamento. Os quiasmas fanse visibles durante o estado de diploteno da profase I da meiose, pero o entrecruzamento p\u00e9nsase que ten lugar algo antes, no paquiteno. Cando os dous bivalentes (t\u00e9trades) formados polos dous cromosomas hom\u00f3logos emparellados (catro crom\u00e1tides en total), empezan a separarse quedan s\u00f3 unidos polos puntos de quiasma e as\u00ed permanecen durante o final da profase I e na metafase I, pero ao inicio da anafase I os quiasmas desaparecen, os hom\u00f3logos do bivalente sep\u00e1ranse e dir\u00edxense aos polos da c\u00e9lula.\nC\u00famprense as seguintes relaci\u00f3ns:\nonde a frecuencia de recombinaci\u00f3n \u00e9:\nO fen\u00f3meno da formaci\u00f3n de quiasmas nos cromosomas foi descuberto en 1909 polo profesor belga da Universidade de Lovaina Frans Alfons Janssens, que o denominou \"quiasmatipia\"."}
{"id": "219326", "revid": "56817", "url": "https://gl.wikipedia.org/wiki?curid=219326", "title": "Eric\u00e1ceas", "text": "As eric\u00e1ceas (Ericaceae) son unha familia de plantas anxiospermas (plantas con flor - divisi\u00f3n Magnoliophyta), pertencente \u00e1 orde Ericales.\nO grupo constit\u00faeno 3.995 especies, clasificadas en 126 x\u00e9neros, e incl\u00fae, por exemplo, as uces ou carrouchas, as queiroas, os rododendros, as azaleas, as arandeiras e os \u00e9rbedos. As eric\u00e1ceas p\u00f3dense atopar en solos de propiedades acedas, en todos os continentes.\nSon un importante grupo na vexetaci\u00f3n e na paisaxe arbustiva de Galiza e da Europa atl\u00e1ntica en xeral."}
{"id": "219328", "revid": "98629", "url": "https://gl.wikipedia.org/wiki?curid=219328", "title": "Sinapse cromos\u00f3mica", "text": "A sinapse cromos\u00f3mica \u00e9 o apareamento de dous cromosomas hom\u00f3logos durante a meiose. A sinapse permite que os cromosomas hom\u00f3logos se unan antes da s\u00faa segregaci\u00f3n, e posibilita o entrecruzamento cromos\u00f3mico entre eles. A sinapse ten lugar durante a profase I da meiose. Para que os cromosomas hom\u00f3logos inicien a sinapse, primeiro os seus extremos deben unirse \u00e1 membrana nuclear formando unha placa de uni\u00f3n proteica, que serve de conexi\u00f3n con elementos citoesquel\u00e9ticos extranucleares. Nese momento inicial os cromosomas hom\u00f3logos est\u00e1n separados. Despois estes complexos de uni\u00f3n coa membrana migran, axudados polo citoesqueleto extranuclear, arrastrando os cromosomas, facendo que os hom\u00f3logos se acheguen e os seus extremos hom\u00f3logos se apareen, e probablemente hai un mecanismo de comprobaci\u00f3n de que son realmente hom\u00f3logos. O apareamento cromos\u00f3mico sempre empeza polos extremos, pero despois este progresar\u00e1 rapidamente desde al\u00ed apareando toda a lonxitude dos cromosomas xene a xene. As rexi\u00f3ns intermedias dos cromosomas x\u00fantanse e quedan conectadas por un complexo proteico chamado complexo sinapton\u00e9mico (v\u00e9xase m\u00e1is abaixo). O apareamento sin\u00e1ptico dura ata as fases finais da profase I, nas cales desaparece o complexo sinapton\u00e9mico e os cromosomas hom\u00f3logos do bivalente volven a separarse e s\u00f3 quedan unidos polos puntos de quiasma.\nOs autosomas sempre experimentan a sinapse durante a meiose, pero os cromosomas sexuais a mi\u00fado permanecen desapareados.\nCando se entrelazan as crom\u00e1tides hom\u00f3logas, prod\u00facese o entrecruzamento e a recombinaci\u00f3n xen\u00e9tica, na cal se intercambian segmentos cromos\u00f3micos entre os cromosomas hom\u00f3logos, para o cal ten que haber unha rotura e reconexi\u00f3n entre as crom\u00e1tides non irm\u00e1s (hom\u00f3logas). A zona onde se produce o intercambio denom\u00ednase quiasma, e ten forma de X, e nela os dous cromosomas est\u00e1n fisicamente xuntos.\nA funci\u00f3n b\u00e1sica da sinapse \u00e9 a identificaci\u00f3n dos hom\u00f3logos por apareamento, o que \u00e9 un paso esencial para que a meiose sexa correcta, e haxa unha correcta recombinaci\u00f3n e segregaci\u00f3n. A recombinaci\u00f3n resultante incrementa a variabilidade xen\u00e9tica na poboaci\u00f3n e permite que os alelos se movan independentemente en cada xeraci\u00f3n, posibilitando a concentraci\u00f3n independente de xenes beneficiosos na poboaci\u00f3n e a purga dos prexudiciais.\nComplexo sinapton\u00e9mico.\nO complexo sinapton\u00e9mico \u00e9 unha estrutura proteica que se forma entre as crom\u00e1tides de dous cromosomas hom\u00f3logos durante a sinapse mei\u00f3tica, e que \u00e9 fundamental para que te\u00f1a lugar esta, e facilita a recombinaci\u00f3n. Pero actualmente o papel do complexo sinapton\u00e9mico non est\u00e1 claro que sexa imprescindible para a recombinaci\u00f3n xen\u00e9tica, como indicaron diversas investigaci\u00f3ns nas que se viu que o complexo non s\u00f3 se forma despois de que estean sinalados os puntos onde ter\u00e1 lugar a recombinaci\u00f3n xen\u00e9tica, sen\u00f3n que c\u00e9lulas de l\u00e9vedos mutantes que non poden ensamblar o complexo sinapton\u00e9mico poden malia todo realizar o intercambio de informaci\u00f3n xen\u00e9tica. Actualmente p\u00e9nsase que o complexo sinapton\u00e9mico funciona fundamentalmente como un armaz\u00f3n que permite que as crom\u00e1tides interaccionen e completen as s\u00faas actividades de entrecruzamento. O complexo sinapton\u00e9mico \u00e9 unha estrutura lonxitudinal tripartita que consta de d\u00faas rexi\u00f3ns laterais paralelas e un elemento central.\nCarcteriz\u00e1ronse os tres compo\u00f1entes espec\u00edficos do complexo sinapton\u00e9mico, que son: prote\u00edna-1 do complexo sinapton\u00e9mico (SYCP1), prote\u00edna-2 do complexo sinapton\u00e9mico (SYCP2), e prote\u00edna-3 do complexo sinapton\u00e9mico (SYCP3). Nos humanos, os xenes correspondentes son: SYCP1 do cromosoma 1 (rexi\u00f3n 1p13), o xene SYCP2 do cromosoma 20 (20q13.33), e o xene SYCP3 no cromosoma 12 (12q).\nO complexo sinapton\u00e9mico foi descrito por Montrose J. Moses en 1956 nos espermatocitos primarios do cangrexo de r\u00edo e por D. Fawcett en espermatocitos de pomba, gato e home. Visto con microscopio electr\u00f3nico, o complexo est\u00e1 formado por dous \"elementos laterais\", principalmente formados por SYCP3 e secundariamente por SYCP2, un \"elemento central\" que cont\u00e9n polo menos d\u00faas prote\u00ednas adicionais e a rexi\u00f3n aminoterminal de SYCP1, e unha \"rexi\u00f3n central\" que se estende entre os dous elementos laterais, que cont\u00e9n os \"filamentos transversos\" compostos principalmente por SYCP1.\nO complexo sinapton\u00e9mico pode verse con microscopio \u00f3ptico utilizando tinguidura de prata ou con t\u00e9cnicas de inmunofluorescencia que marcan as prote\u00ednas SYCP3 ou SYCP2.\nEsta estrutura tripartita pode verse completa no paquiteno da profase I da meiose, durante a gametox\u00e9nese masculina e feminina. Antes do paquiteno, no leptoteno, empezan a formarse os elementos laterais e inician o apareamento completo no cigoteno. Despois do paquiteno o complexo sinapton\u00e9mico desens\u00e1mblase e xa non se pode identificar, polo que ao final da profase I xa non est\u00e1 presente.\nA formaci\u00f3n do complexo sinapton\u00e9mico normalmente \u00e9 un reflexo do apareamento da sinapse dos cromosomas hom\u00f3logos e pode utilizarse como unha proba da presenza de anormalidades de apareamento en individuos con anormalidades cromos\u00f3micas no n\u00famero de cromosomas ou na s\u00faa estrutura.\nOs cromosomas sexuais nos machos de mam\u00edfero s\u00f3 mostran unha \"sinapse parcial\", xa que normalmente forman s\u00f3 un curto complexo sinapton\u00e9mico no par XY.\nO complexo sinapton\u00e9mico mostra moi pouca variabilidade estrutural entre os organismos eucari\u00f3ticos a pesar dalgunhas diferenzas significativas nas prote\u00ednas.\nEn moitos organismos o complexo sinapton\u00e9mico presenta un on varios \"n\u00f3dulos de recombinaci\u00f3n\" situados no seu espazo central. Estes n\u00f3dulos p\u00e9nsase que corresponden a eventos de recombinaci\u00f3n xen\u00e9tica madura ou entrecruzamentos."}
{"id": "219329", "revid": "89787", "url": "https://gl.wikipedia.org/wiki?curid=219329", "title": "Zaira", "text": "Zaira \u00e9 unha \u00f3pera seria con m\u00fasica de Vincenzo Bellini e libreto en italiano de Felice Romani baseado na traxedia hom\u00f3nima de Voltaire (1732). A s\u00faa estrea tivo lugar no Teatro Ducale (actual Teatro Regio) de Parma o 16 de maio de 1829.\nHistoria.\n\"Zaira\" foi a quinta \u00f3pera de Bellini, composta entre marzo e maio de 1829, e estreada pouco despois da estrea de \"La straniera\" no Teatro alla Scala de Mil\u00e1n en febreiro dese mesmo ano. \"Zaira\" estreouse no \"Nuovo Teatro Ducale\" en Parma (actualmente Teatro Regio) o 16 de maio de 1829. Por\u00e9n, a estrea da \u00f3pera, que fora escrita expresamente para a inauguraci\u00f3n do teatro, resultou un fracaso. Mentres que o \u00e9xito de Bellini fora inmediato, \"foi o primeiro contratempo serio nunha carreira brillante ata aquela.\" Un cr\u00edtico atrib\u00fae o fracaso ao amor tradicional de Parma e o seu favoritismo pola m\u00fasica de Rossini, mentres que outro sinala que unha combinaci\u00f3n do compositor ao que se v\u00eda demasiado pola cidade (cando se supu\u00f1a que estaba a traballar) e o feito de que Romani sinalara no libreto impreso que a \u00f3pera f\u00f3ra escrita en s\u00f3 30 d\u00edas, foron factores significativos. Outros feitos que puideron contribu\u00edr ao fracaso son a lonxitude excesiva dos recitativos e a elecci\u00f3n dun tema cl\u00e1sico baseado m\u00e1is nun conflito moral que pasional. \"Zaira\" \u00e9, por\u00e9n, unha \u00f3pera rica en fermosas melod\u00edas. Os arabescos t\u00edpicos do fraseo belliniano harmon\u00edzanse coa atmosfera da historia, culminando co solo de corno ingl\u00e9s que abre a escena nocturna final.\nBellini empregou posteriormente partes substanciais da m\u00fasica de \"Zaira\" para a s\u00faa seguinte \u00f3pera \"I Capuleti e i Montecchi\", que foi estreada en marzo do ano seguinte. Tam\u00e9n se poden atopar partes da s\u00faa m\u00fasica en \"Beatrice di Tenda\" e \"I puritani\".\nExcepto por unha reposici\u00f3n en 1836 en Florencia, non se realizou ningunha representaci\u00f3n en 140 anos. Emporiso, \"Zaira\" foi reposta en 1976 nunha reconstruci\u00f3n de Rubino Profeta no Teatro Massimo Bellini de Catania cun elenco que inclu\u00eda a Renata Scotto e Giorgio Lamberti, e novamente en 1990 con Katia Ricciarelli e Ram\u00f3n Vargas. \u00c1mbalas d\u00faas produci\u00f3ns foron gravadas.\nEsta \u00f3pera repres\u00e9ntase moi pouco na actualidade, aparecendo nas estat\u00edsticas de Operabase con tan s\u00f3 2 representaci\u00f3n no per\u00edodo 2005-2010. \u00c1 parte de representaci\u00f3ns en 2006 no Musiktheater im Revier de Gelsenkirchen (Alema\u00f1a), e unha representaci\u00f3n de concerto no Festival de Radio France et Montpellier de 2009 en Francia, as representaci\u00f3ns desta \u00f3pera son raras.\nArgumento.\nA acci\u00f3n ten lugar en Xerusal\u00e9n no har\u00e9n do sult\u00e1n Orosmane en torno aos s\u00e9culos XIV e XV.\nA trama da \u00f3pera xira en torno \u00e1 hero\u00edna, Zaira, que loita entre a s\u00faa fe cristiana e o seu amor por Orosmane, o sult\u00e1n musulm\u00e1n de Xerusal\u00e9n. Na \u00e9poca das Cruzadas, no Xerusal\u00e9n reconquistado aos franceses polo sult\u00e1n Saladino (1138-1193), vencedor dos Cabaleiros Templarios, o sult\u00e1n Orosmane non quere ver aos cristi\u00e1ns en Terra Santa, especialmente ao conde de Lusignan. En contra do consello do visir Corasmino, o sult\u00e1n ama a Zaira, cativa francesa. Aparece un franc\u00e9s: N\u00e9restan que, \u00e9 o irm\u00e1n de Zaira e fillo de Lusignan, reclamando que os dereitos da s\u00faa familia sexan reco\u00f1ecidos e reestablecidos. S\u00e9ntese desgarrado pola s\u00faa paix\u00f3n imposible, por non atopar o xeito de reconciliar o desexo e o deber, non pode casar cunha cristi\u00e1, sendo el musulm\u00e1n. En medio dunha lucidez angustiosa, o sult\u00e1n mata a Zaira e se mata a si mesmo despois."}
{"id": "219331", "revid": "98629", "url": "https://gl.wikipedia.org/wiki?curid=219331", "title": "Praying with Anger", "text": "Praying with Anger \u00e9 un filme estadounidense dirixido, guionizado e protagonizado por M. Night Shyamalan, opera prima do director indio.\nSinopse.\nUn mozo hind\u00fa volve \u00f3 seu pa\u00eds tras unha bolsa nos Estados Unidos e \u00f3 chegar s\u00e9ntese un estranxeiro na s\u00faa propia casa."}
{"id": "219332", "revid": "43327", "url": "https://gl.wikipedia.org/wiki?curid=219332", "title": "Xineceo", "text": "Xineceo pode referirse a:"}
{"id": "219333", "revid": "98629", "url": "https://gl.wikipedia.org/wiki?curid=219333", "title": "Wide Awake", "text": "Wide Awake \u00e9 un filme estadounidense dirixido por M. Night Shyamalan que se estreou en 1998.\nSinopse.\nJoshua \u00e9 un neno de 10 anos que sofre pola morte do seu av\u00f3. A\u00ednda que os seus pais e a s\u00faa mestra lle aseguran que est\u00e1 feliz no ceo, estas explicaci\u00f3ns no lle convencen. Agora est\u00e1 disposto a atopar a resposta por si mesmo, preguntando e facendo lembrar a todo o mundo que significa experimentar a vida por primeira vez."}
{"id": "219334", "revid": "98629", "url": "https://gl.wikipedia.org/wiki?curid=219334", "title": "Erica", "text": "Erica, co\u00f1ecidas como uces, urces ou carrouchas, \u00e9 un x\u00e9nero de faner\u00f3gamas que incl\u00fae unhas 700\u00a0especies da familia Ericaceae. Son plantas resistentes \u00e1 seca, \u00e1 acidez ed\u00e1fica e aos lumes.\nSon moi com\u00fans en Galicia e, en xeral, na Europa atl\u00e1ntica, formando parte da matogueira, mestur\u00e1ndose con toxos e outros matos, e formando as uceiras, unha das paisaxes e ecosistemas m\u00e1is representativos da zona. Moitas especies son tam\u00e9n end\u00e9micas de Sur\u00e1frica (breixos do Cabo). As restantes 70\u00a0especies son nativas doutras partes de \u00c1frica, das Illas Canarias ou de Europa. Reciben moitos outros nomes com\u00fans galegos, como torgas, breixos, carrascos, carrascas, queirogas etc., moitos deles com\u00fans a outras especies dos x\u00e9neros relacionados \"Calluna\" e \"Daboecia\".\nEtimolox\u00eda.\nCrese que \"Erica\" deriva do grego \u1f10\u03c1\u03b5\u03af\u03ba\u03b5\u03b9\u03bd (\"ereikein\"), \"quebrar\", en alusi\u00f3n \u00e1s s\u00faas ramas fr\u00e1xiles.\nDescrici\u00f3n.\nA meirande parte das especies son arbustos de 0,2-1,5\u00a0m de altura, a\u00ednda que algunha especie \u00e9 m\u00e1is alta, como a \"Erica arborea\" (uz branca) ou a \"Erica scoparia\" (uz das vasoiras), que poden acadar m\u00e1is de 6\u20137\u00a0m de altura. Todas as especies son de folla perenne, con follas diminutas semellantes a agullas duns 2\u201315\u00a0mm de longura.\nAs flores, tam\u00e9n mi\u00fadas e de cores abrancazadas ou malvas, poden ser axiais e, \u00e1s veces, en umbelas terminais ou en espigas. Hai flores dispostas cara a arriba e outras viradas cara a abaixo. At\u00f3panse agrupadas de xeito masivo. Cult\u00edvanse tam\u00e9n como plantas de xard\u00edns paisaxistas polo seu efecto floral.\nO x\u00e9nero estreitamente relacionado \"Calluna\", cuxas especies son tam\u00e9n chamadas uces, ad\u00f3itase confundir co \"Erica\"; difer\u00e9nciase por teren as s\u00faas especies as follas m\u00e1is pequenas, de menos de 2\u20133\u00a0mm de longura, e presentar unha corola m\u00e1is dividida en p\u00e9talos diferenciados. Ademais, a marxe das follas \u00e9 serrada en \"Calluna\", mentres que en \"Erica\", de follas lineares, a marxe \u00e9 enteira.\nAs plantas deste x\u00e9nero serven de alimento para as larvas dalgunhas especies de Lepidoptera, inclu\u00edda a \"Lycophotia porphyrea\".\nUsos.\nAdemais de ter funci\u00f3n formadora de solos nos terreos \u00e1ridos ou degradados nos que adoitan medrar, as uces serven como alimento do gando e dos animais salvaxes. Suxeitan o terreo tras os lumes, pola s\u00faa resistencia a el e a s\u00faa capacidade para regromar despois dos incendios forestais. Adoitan ser indicadoras de solos acedos con certa humidade.\nEstas plantas presentan unha cepa grosa baixo o chan da que agroman as p\u00f3las. Estas cepas t\u00e9\u00f1ense empregado en zonas rurais como combust\u00edbel polo seu alto poder calor\u00edfico. Por seren os breixos de madeira moi dura e sen veas, \u00fasanse tam\u00e9n para a fabricaci\u00f3n de gaitas, pipas de fumadores, cubertos e outros obxectos.\n\u00c9 com\u00fan o uso dalgunhas especies e variedades en xardinaxe coma cobertoiras, xard\u00edns de rocalla, de con\u00edferas ananas e incluso en vasos. Salientan pola cor das s\u00faas folli\u00f1as, as\u00ed como pola s\u00faa floraci\u00f3n prolongada, que vai da cor branca \u00e1 p\u00farpura.\nEspecies.\nPresenta unhas 700\u00a0especies, entre as que se incl\u00faen as seguintes:\nEn Galicia.\nEn Galicia existen arredor de 12\u00a0especies do x\u00e9nero \"Erica\":"}
{"id": "219336", "revid": "98629", "url": "https://gl.wikipedia.org/wiki?curid=219336", "title": "Calluna", "text": "Calluna \u00e9 un pequeno x\u00e9nero con 8 especies de plantas de flores pertencentes \u00e1 familia Ericaceae. Natural de Europa, norte de \u00c1frica e Am\u00e9rica onde medra en terreos est\u00e9riles e acedos como turbeiras e bra\u00f1as. Popularmente co\u00f1\u00e9cense coma queiroas, queirogas, ou incluso uces ou breixos, pero c\u00f3mpre non confundilas coas especies dos x\u00e9neros Erica e \"Daboecia\".\nSon pequenos arbustos que acadan os 20\u201350\u00a0cm de altura con gran cantidade de p\u00f3las erguidas de cor marr\u00f3n-avermellada. As follas son mi\u00fadas e moi numerososas. As flores, tam\u00e9n moi mi\u00fadas son de cor malva dispostas en acios terminais.\nDiferenzas con \"Erica\".\nO x\u00e9nero estreitamente relacionado \"Erica\", cuxas especies son tam\u00e9n chamadas \u00e1s veces queiroas, ad\u00f3itase confundir co \"Calluna\"; difer\u00e9ncise porque en \"Calluna\" as especies te\u00f1en as follas m\u00e1is pequenas, menos de 2\u20133\u00a0mm de longura, e presentar unha corola m\u00e1is dividida en p\u00e9talos diferenciados. Ademais a marxe das follas \u00e9 aserrada en \"Calluna\", mentres que en \"Erica\", de follas lineares, a marxe \u00e9 enteira.\nEspecies.\nEn Galicia s\u00f3 hai unha especie aut\u00f3ctona, a queiroa: \"Calluna vulgaris\"."}
{"id": "219337", "revid": "23204", "url": "https://gl.wikipedia.org/wiki?curid=219337", "title": "Guerra da independencia escocesa", "text": ""}
{"id": "219342", "revid": "1987", "url": "https://gl.wikipedia.org/wiki?curid=219342", "title": "E\u00f6nw\u00eb", "text": "E\u00f6nw\u00eb \u00e9 un personaxe ficticio pertencente ao \"legendarium\" de J. R. R. Tolkien. \u00c9 un Maia, portaestandarte de Manw\u00eb e un dos xefes dos Maiar xunto con Ilmar\u00eb. Adoita ser descrito como \"o m\u00e1is grande de Arda \u00e1s armas\", motivo polo cal chega a igualar \u00f3s Valar en combate pero non \u00e9 o m\u00e1is poderoso."}
{"id": "219343", "revid": "5863", "url": "https://gl.wikipedia.org/wiki?curid=219343", "title": "Xogos Ol\u00edmpicos da Antig\u00fcidade", "text": "Os Xogos Ol\u00edmpicos da Antig\u00fcidade eran un festival relixioso e atl\u00e9tico da Grecia Antiga, que se realizaba de catro en catro anos no santuario de Olimpia, en honra de Zeus. A data tradicional atribu\u00edda \u00e1 primeira edici\u00f3n dos Xogos Ol\u00edmpicos \u00e9 -776.\nOs Xogos Ol\u00edmpicos eran os m\u00e1is importantes xogos panhel\u00e9nicos, tendo sido prohibidos polo emperador cristi\u00e1n Teodosio I en 393, por seren unha manifestaci\u00f3n de rituais do paganismo.\nUnha importante fonte sobre os xogos \u00e9 Pausanias (s\u00e9culo II), autor do libro \"Descrici\u00f3n de Grecia\", unha gu\u00eda de Grecia baseada nas s\u00faas viaxes polo territorio. Outra importante fonte \u00e9 un tratado sobre a ximn\u00e1stica de Fil\u00f3strato de Lemnos (s\u00e9culo II-III).\nA escultura e a cer\u00e1mica gregas representaron non s\u00f3 os atletas sen\u00f3n tam\u00e9n a propia pr\u00e1ctica deportiva. Respecto \u00e1 escultura, que ti\u00f1a no bronce e no m\u00e1rmore os materiais predilectos, moitos traballos sobreviviron s\u00f3 como copias da era romana. Dalgunhas estatuas ficou apenas a base, onde se encontran gravadas inscrici\u00f3ns relativas ao atleta, fornecedoras de informaci\u00f3n. Por \u00faltimo, as moedas cu\u00f1adas en determinadas polis retratan determinada modalidade deportiva na cal a cidade destacou.\nOrixes.\nMitolox\u00eda.\nSegundo os estudosos da antig\u00fcidade de Elis, da \u00e9poca de Pausanias, o templo de Olimpia foi feito polos homes da rexi\u00f3n na \u00e9poca en que Cronos era o rei dos deuses, a chamada Idade de ouro. Cando Rea deixou a Zeus aos coidados dos d\u00e1ctilos, ou curetes, de Ida, Heracles de Ida, o m\u00e1is vello, derrotou aos seus irm\u00e1ns nunha carreira, e foi coroado cun ramo de oliveira. A partir de a\u00ed, os xogos pasaron a ser celebrados cada quinto ano, pois eran cinco os irm\u00e1ns (Heracles, \"Paeonaeus\", \"Epimedes\", \"Iasius\" e \"Idas\").\nSegundo algunhas versi\u00f3ns, Zeus derrotou a Cronos en Olimpia, pero outras versi\u00f3ns din que el celebrou al\u00ed xogos para conmemorar a s\u00faa vitoria. O campi\u00f3n de vitorias entre os deuses foi Apolo, que venceu a Hermes na carreira e Ares no puxilismo; por este motivo, a frauta \u00e9 tocada cando os competidores do p\u00e9ntatlon est\u00e1n na proba de salto, pois a frauta \u00e9 consagrada a Apolo.\nCincuenta anos despois do diluvio de Deucali\u00f3n, Cl\u00edmeno, fillo de Cardis, descendente de Heracles de Ida, veu de Creta para Olimpia e fundou un altar para o seu devanceiro Heracles e os outros curetes. Cl\u00edmeno foi deposto por Endimi\u00f3n, fillo de \u00c9tlio, que deixou o reino para o seu fillo que vencese unha carreira.\nOs seguintes en celebraren xogos en Olimpia foron P\u00e9lope, \"Amythaon\", fillo de Creteo, os irm\u00e1ns Neleo e Pelias, \u00c1uxias e Heracles, fillo de Anfitri\u00f3n. \u00d3xilo foi o \u00faltimo desta era a celebrar os xogos, que non volveron a ser celebrados at\u00e9 o seu descendente Ifito de Il\u00eda.\nO lugar.\nOs Xogos Ol\u00edmpicos transcorr\u00edan no santuario de Zeus en Olimpia, que era feito de m\u00e1rmore cristalizado, situado na rexi\u00f3n occidental do Peloponeso, a cerca de 15 quil\u00f3metros do Mar X\u00f3nico, pr\u00f3ximo da confluencia dos r\u00edos Alfeo e Cladeo. Este santuario tira o seu nome do Monte Olimpo (que se sit\u00faa lonxe do lugar, na Tesalia, no norte da Grecia), punto m\u00e1is elevado da Grecia continental e que era na mitolox\u00eda grega a residencia das divindades.\nO n\u00facleo de Olimpia era o Altis, un bosque sagrado. No centro do bosque exist\u00eda un templo en estilo d\u00f3rico dedicado a Zeus, que foi constru\u00eddo entre -468 e -456, en cuxo interior se encontraba unha estatua colosal do deus da autor\u00eda de Fidias e que era considerada unha das Sete Marabillas do Mundo Antigo.\nOs participantes.\nNon poder\u00edan participar nos xogos os estranxeiros (os \"b\u00e1rbaros\" segundo a mentalidade grega), os escravos e as mulleres. C\u00f3ntase o caso dunha muller que, vestida con roupas masculinas, se disfrazou de adestrador para entrar no ximnasio e ver o seu fillo loitar. O fillo venceu a proba e a nai, celebrando a vitoria, deixou caer o seu disfrace. Descubriron que era muller.\nOs atletas eran dunha forma xeral ori\u00fandos das clases m\u00e1is favorecidas e ti\u00f1a sido iniciados no deporte desde tenra idade. Non vi\u00f1an s\u00f3 da Grecia continental, sen\u00f3n de todos os puntos do mundo grego, que na Antig\u00fcidade inclu\u00eda as colonias espalladas polas costas do Mediterr\u00e1neo e do Mar Negro. Os vencedores eran obxecto da homenaxe da s\u00faa cidade: poder\u00edan recibir alimentaci\u00f3n gratu\u00edta, teren estatuas erguidas na s\u00faa honra e seren cantados polos poetas.\nOrganizaci\u00f3n.\nA organizaci\u00f3n dos xogos foi da responsabilidade da polis de \u00c9lide. En -668 Fid\u00f3n de Argos conquistou Olimpia e entregou o control do santuario \u00e1 cidade de Pisa, que organizou os xogos at\u00e9 -558, ano en que \u00c9lide retomou o control sobre Olimpia grazas \u00e1 intervenci\u00f3n de Esparta.\nA tregua sagrada.\nNo ano en que se celebrar\u00edan os xogos, \u00c9lide enviaba por toda Grecia heraldos que anunciaban a data concreta en que se desenvolver\u00edan os xogos e que convidaban aos atletas e aos espectadores a participaren. Os heraldos anunciaban tam\u00e9n a tregua sagrada, que prohib\u00eda a guerra durante o per\u00edodo dos xogos e que intentaba protexer os espectadores e atletas durante a vida, a estad\u00eda e o regreso.\nOs xu\u00edces.\nOs Xogos Ol\u00edmpicos eran supervisados por xu\u00edces, os helan\u00f3dicas (\"xu\u00edces dos Helenos\"). Estes xu\u00edces eran ori\u00fandos do seo da nobreza de \u00c9lide, sendo escollidos \u00e1 sorte dez meses antes do inicio do festival; o n\u00famero de xu\u00edces variou ao longo dos tempos.\nOs xu\u00edces eran respons\u00e1beis do env\u00edo dos arautos. Deber\u00edan tam\u00e9n garantir o bo estado dos edificios do santuario e garantir a seguranza.\nIntervi\u00f1an igualmente nas probas, sorteando os atletas, arbitrando as probas e proclamando os vencedores, aos cales coroaban.\nOs xu\u00edces realizaban un xuramento a trav\u00e9s do cal se compromet\u00edan a xulgar de forma imparcial os concorrentes e a gardar sixilo sobre aspectos relacionados cun atleta. Tam\u00e9n ordenaban a execuci\u00f3n dos castigos aos atletas e adestradores que non cumpriran as regras; estes poder\u00edan ser castigados con azoutes en lugar p\u00fablico, algo que entre os gregos encontr\u00e1base en xeral reservado aos escravos. No caso de suborno, prev\u00edanse multas elevadas, cuxo di\u00f1eiro revert\u00eda para pagar estatuas en bronce de Zeus, expostas no santuario.\nOs atletas e os adestradores chegaban a \u00c9lide cun mes de anticipaci\u00f3n para adestraren so a supervisi\u00f3n dos xu\u00edces. X\u00falgase que durante este per\u00edodo os atletas que non eran considerados aptos ou que non cumpr\u00edan os criterios de participaci\u00f3n eran exclu\u00eddos.\nProbas.\nCarreiras pedestres.\nAs carreiras pedestres inclu\u00edan catro tipos de carreiras: o estadio, o \"diaul\u00f3s\" (ou duplo estadio), o \"dolichos\" e o hoplit\u00f3dromo (ou carreira con armas).\nO estadio era a proba m\u00e1is antiga e de maior prestixio, xa que o seu vencedor dar\u00eda o seu nome aos xogos. Consist\u00eda nunha carreira de 192 metros, o longo do estadio; \"diaul\u00f3s\" correspond\u00eda a unha carreira de 384 metros. Canto ao \"dolichos\", era unha carreira que variaba entre os 7 e os 24 estadios. A carreira con armas variaba entre os 2 e os 4 estadios e nela os atletas levaban o casco e o escudo dos hoplitas, o que poder\u00eda ser penoso dado o peso que representaba este armamento. Para evitar a fraude, os escudos usados polos atletas eran gardados no Templo de Zeus, de modo a evitar que algu\u00e9n correse cun escudo que fose m\u00e1is lixeiro.\nCarreiras ecuestres.\nEste tipo de proba inclu\u00eda as carreiras de carros ou de cabalo de sela. Nas primeiras poder\u00edan usarse dous cabalos (bigas) ou catro cabalos (cuadrigas). As cuadrigas ter\u00edan sido introducidas nos Xogos Ol\u00edmpicos pola primeira vez en -680. e as carreiras de cabalo de sela en -648. Unha carreira de carros consist\u00eda en doce voltas ao hip\u00f3dromo, tendo cada volta entre 823 e 914 metros; a carreira de cabalo era unha volta do hip\u00f3dromo.\nNon eran os homes que venceran nas carreiras os que recib\u00edan as coroas, sen\u00f3n os donos dos cabalos, dado que estes implicaban custos que s\u00f3 os m\u00e1is ricos poder\u00edan soportar. As\u00ed, algunhas mulleres con posesi\u00f3ns e pol\u00edticos convert\u00e9ronse en vencedores destas carreiras, sen nunca teren participado nelas.\nLoita, puxilato e pancracio.\nA loita naceu no Pr\u00f3ximo Oriente, tendo sido adaptada polos gregos talvez na \u00e9poca mic\u00e9nica. Ti\u00f1a como deus padroeiro a Hermes.\nNa loita grega era necesario provocar por tres veces a queda do adversario para se consagrar vencedor. Consider\u00e1base que ocorrera unha queda cando as costas, ombros ou peito do adversario tocaban o chan. Antes de iniciaren a loita os concorrentes untaban o corpo con aceite e botaban un pouco de terra para evitar que a pel se tornase escorregadiza. A proba non posu\u00eda un tempo l\u00edmite. Era permitido partir os dedos do adversario, pero non era permitido realizar ataques na rexi\u00f3n xenital ou recorrer a mordeduras. Exist\u00edan probas reservadas aos homes adultos e aos rapaces.\nA pr\u00e1ctica do puxilato na Grecia Antiga remonta ao s\u00e9culo -VIII. S\u00f3 se poder\u00eda atacar cos pu\u00f1os e os concorrentes envolv\u00edan os dedos con tiras de coiro. Non exist\u00edan asaltos nin categor\u00edas baseadas no peso dos atletas. O xogo terminaba cando un dos atletas ficaba inconsciente ou colocaba un dedo no ar en sinal de desistencia.\nO pancracio era unha combinaci\u00f3n da loita e do puxilato, sendo o seu resultado unha proba extremadamente violenta, cuxos concorrentes poder\u00edan mesmo chegar a morrer. Todo estaba permitido, con excepci\u00f3n de meter dedos nos ollos, atacar a rexi\u00f3n xenital ou morder. A vitoria ocorr\u00eda cando un dos atletas xa non consegu\u00eda continuar a loitar, levantando un dedo para que o xu\u00edz se apercibise.\nPara cada un destes deportes, exist\u00edan probas reservadas aos homes adultos e aos rapaces.\nP\u00e9ntatlon.\nO p\u00e9ntatlon dos Gregos antigos era diferente do p\u00e9ntatlon moderno, sendo composto polo lanzamento de disco, lanzamento de xavelina, salto de lonxitude, a carreira de estadio (semellante aos 200 m) e a loita.\nO disco lanzado polos atletas pesaba cerca de 9,5 quilos e poder\u00eda ser feito de pedra, ferro ou bronce. O vencedor era aquel que consegu\u00eda lanzar o disco o m\u00e1is lonxe pos\u00edbel e o vencedor era tam\u00e9n considerado un heroe. Canto \u00e1 xavelina posu\u00eda a altura dun home e estaba feita de madeira. No salto de lonxitude recorr\u00edase a catro halteres que impulsaban o atleta na subida e que eran despois tirados cando este desc\u00eda.\nCaso un atleta tivese vencido as seis primeiras probas do p\u00e9ntatlon, non se realizaban as d\u00faas \u00faltimas.\nData de introduci\u00f3n das probas.\nEn it\u00e1lico - nome da proba en grego\nDeclive e fin.\nO per\u00edodo \u00e1ureo dos Xogos Ol\u00edmpicos antigos correspondeu ao s\u00e9culo -V. As perturbaci\u00f3ns que a Guerra do Peloponeso xerou en Grecia ter\u00edan inevitabelmente consecuencia sobre os xogos: \u00c9lide, que at\u00e9 ent\u00f3n ti\u00f1a mantido unha actitude politicamente neutra, aliouse a Atenas durante este conflito e expulsou os espartanos do evento. En -424, so a ameaza de invasi\u00f3n de Esparta, os xogos tiveron que ser realizados baixo a protecci\u00f3n de tropas. A\u00ednda que Esparta non tivese chegado a invadir o santuario, este episodio revela que o concepto da \"tregua sagrada\" ti\u00f1a sido esquecido.\nEn -365 a Arcadia, axudada por Pisa (inimiga de \u00c9lide), conquistou o santuario; as d\u00faas cidades organizaron os xogos de -364. \u00c9lide tentou recuperar o santuario recorrendo \u00e1 forza; o conflito xerado levar\u00eda \u00e1 pillaxe dos templos do Altis. \u00c9lide acabar\u00eda por retomar o control do santuario porque se tem\u00eda a furia dos deuses, tendo sido consideradas inv\u00e1lidos os Xogos de -364.\nEn -336, despois de que as cidades gregas foron conquistadas por Filipo II de Macedonia e polo seu fillo Alexandre Magno, foi constru\u00eddo no Altis o Filipeion, un edificio onde se encontraba estatuas de Alexandre e da s\u00faa familia feitas de ouro e marfil, materiais que at\u00e9 daquela foran reservados \u00e1s estatuas dos deuses.\nEn -146 Grecia foi conquistada polos romanos. Para financiar a s\u00faa guerra contra Mitr\u00eddates VI do Ponto, o xeneral romano Sila saqueou o Altis (as\u00ed como os santuarios de Delfos e do Epidauro). En -80, como forma de celebrar o \u00e9xito da s\u00faa guerra, Sila transferiu os xogos para Roma, pero despois da s\u00faa morte en -78 os xogos regresaron a Olimpia. Durante un breve per\u00edodo da era romana os xogos retomaron a s\u00faa vitalidade."}
{"id": "219345", "revid": "624", "url": "https://gl.wikipedia.org/wiki?curid=219345", "title": "Xogos Ol\u00edmpicos Antigos", "text": ""}
{"id": "219347", "revid": "624", "url": "https://gl.wikipedia.org/wiki?curid=219347", "title": "Xogos ol\u00edmpicos antigos", "text": ""}
{"id": "219348", "revid": "624", "url": "https://gl.wikipedia.org/wiki?curid=219348", "title": "Xogos ol\u00edmpicos na antig\u00fcidade", "text": ""}
{"id": "219349", "revid": "23204", "url": "https://gl.wikipedia.org/wiki?curid=219349", "title": "Fulla", "text": "Na mitolox\u00eda n\u00f3rdica, Fulla ou Volla \u00e9 unha divindade feminina. Fulla \u00e9 testemu\u00f1ada na \"Edda po\u00e9tica\", compilada no s\u00e9culo XIII dende distintas fontes tradicionais; na \"Edda prosaica\", escrita por Snorri Sturluson, e na poes\u00eda esc\u00e1ldica. Era unha das tres criadas de Frigg, xunto con Gna e Hlin. O seu nome prov\u00e9n do termo \"fullr\" que significa \"completo\"."}
{"id": "219351", "revid": "89787", "url": "https://gl.wikipedia.org/wiki?curid=219351", "title": "Lingua basaa", "text": "A lingua basaa (tam\u00e9n chamada basa, bissa) \u00e9 unha lingua bant\u00fa falada no Camer\u00fan. Ten arredor de 230.000 falantes.\nFonolox\u00eda.\nTon.\nO basaa ten catro tons: alto, baixo, descendente e ascendente."}
{"id": "219352", "revid": "27249", "url": "https://gl.wikipedia.org/wiki?curid=219352", "title": "Lingua basa", "text": ""}
{"id": "219355", "revid": "23204", "url": "https://gl.wikipedia.org/wiki?curid=219355", "title": "Campeche", "text": "Campeche pode referirse a:"}
{"id": "219356", "revid": "23204", "url": "https://gl.wikipedia.org/wiki?curid=219356", "title": "San Francisco de Campeche", "text": "San Francisco de Campeche \u00e9 a capital do estado mexicano de Campeche e cabeceira do municipio hom\u00f3nimo. \u00c9 unha cidade hist\u00f3rica fortificada que se encontra na ribeira do golfo de M\u00e9xico, na pen\u00ednsula do Iucat\u00e1n. \u00c9 famosa por ser unha das poucas cidades amuralladas de Am\u00e9rica e a \u00fanica de M\u00e9xico. Conserva en excelente estado o seu patrimonio hist\u00f3rico, unha das raz\u00f3ns pola que foi declarada Patrimonio Cultural da Humanidade pola Unesco en 1999.\nComo capital do estado, \u00e9 sede dos poderes lexislativo, executivo e xudicial. Alberga os principais centros educativos e culturais do Estado, e desde o plano econ\u00f3mico, destaca como un importante centro tur\u00edstico e comercial.\nDenominaci\u00f3n.\nA\u00ednda que durante boa parte do s\u00e9culo XX, a Cidade foi co\u00f1ecida unicamente como Campeche e incluso brevemente bautizada como Campeche de Baranda por un decreto expedido o 16 de outubro de 1892, o nome orixinal da \"Cidade\", que foi \"Vila\" at\u00e9 finais do s\u00e9culo XVIII, foi San Francisco de Campeche. En efecto, o 1 de outubro de 1777 o reo Carlos III asinou en San Ildefonso o outorgamento oficial do t\u00edtulo de \"Cidade\" \u00e1 \"Vila\" que xa levaba o nome de San Francisco de Campeche. \nA recuperaci\u00f3n deste nome obedece \u00e1 intenci\u00f3n de reco\u00f1ecer o legado hist\u00f3rico e cultural da capital do estado de Campeche.\nToponimia.\nO poboado maia orixinal chamouse \"KaanPeech\" (do maia: \"Kaan\"= serpente, \"Peech\"= carracho, que se traduce: \"lugar de serpentes e carrachos\"). Ao chegar os espa\u00f1ois castelanizaron a pronunciaci\u00f3n en \"Campeche\" e bautizaron o lugar co nome de L\u00e1zaro, por ter chegado un domingo de L\u00e1zaro. Logo fundar\u00edan a vila separada da localidade maia a cal se denominou Salamanca e en 1540 cambiou o seu nome polo de Vila de San Francisco de Campeche.\nDe acordo coas ilustraci\u00f3ns de antigos textos hist\u00f3ricos de Campeche, o seu nome poder\u00eda deberse a que os nativos que encontraron os espa\u00f1ois, lles dixeron que o sitio se chamaba Can Pech; este termo literalmente significa \"Serpente - Carracho\" e interpr\u00e9tase como o lugar onde se adoraba a boa. (A boa \u00e9 un r\u00e9ptil que acepta como parasito a carracha e nos monumentos maias encontraron os espa\u00f1ois serpentes enormes).\nEscudo.\nO escudo da cidade est\u00e1 composto por catro cuarteis: dous con castelos en campo de goles e dous con gale\u00f3ns en campo de azur; todo o escudo est\u00e1 orlado co cord\u00f3n de San Francisco e a coroa real, por servizos prestados.\nOs cuarteis con fondo vermello representan a valent\u00eda dos seus habitantes; esta cor \u00e9 reflexo da firmeza e honradez do car\u00e1cter dos seus habitantes. Os cuarteis con fondo azul representan a lealdade e os bos sentimentos. Os gale\u00f3ns fan lembranza dos tempos nos que San Francisco de Campeche era un importante porto mar\u00edtimo mentres que as torres fana \u00e1s murallas da cidade, e ao poder de defensa do territorio.\nConsid\u00e9rase un dos mellores e m\u00e1is expresivos concedidos pola coroa espa\u00f1ola en relaci\u00f3n coa Nova Espa\u00f1a. Fala por si mesmo. Naves e castelos en harm\u00f3nica combinaci\u00f3n her\u00e1ldica, cinxidos polo cord\u00f3n sanfranciscano. Imaxe imperecedoira do recinto amurallado e da s\u00faa vocaci\u00f3n mari\u00f1eira.\nHistoria.\n\u00c9poca prehisp\u00e1nica.\nA\u00ednda que a cidade non foi fundada at\u00e9 a conquista de M\u00e9xico polos espa\u00f1ois, os maias ocuparon a rexi\u00f3n desde o ano 900 A zona que comprende a actual cidade de San Francisco de Campeche estivo baixo o dominio de Edzn\u00e1, antiga cidade que se atopaba a 61\u00a0km ao suroeste da actual cidade, constru\u00edda por un pobo de orixe chontal, os \"maias itz\u00e1es\", os mesmos que edificaron Chich\u00e9n-Itz\u00e1. Edzn\u00e1 alcanzou o seu esplendor polo ano 1000,\nPrimeiras expedici\u00f3ns.\nA primeira expedici\u00f3n dos espa\u00f1ois que tocou as costas de Campeche foi comandada por Francisco Hern\u00e1ndez de C\u00f3rdoba en 1517. Esta partiu da illa de Cuba o 8 de febreiro, tocou Illa Mujeres e Cabo Catoche os primeiros d\u00edas de marzo, proseguiu costeando a pen\u00ednsula e chegou a Campeche o domingo de San L\u00e1zaro 22 de marzo de 1517, motivo polo cal Hern\u00e1ndez de C\u00f3rdoba bautizou o lugar con ese nome. Os naturais de Campeche recibiron ben os espa\u00f1ois e toc\u00e1banlle a barba e os corpos.\nA cr\u00f3nica de Bernal D\u00edaz del Castillo narra que \"poucos d\u00edas despois avistaron un poboado sementado na costa, desembarcaron cautelosamente e po\u00f1endo p\u00e9 en terra descubriron \"Can Pech\"\". Este feito tivo lugar o domingo 22 de marzo de 1517. Necesitados de auga, os espa\u00f1ois desembarcaron con axuda de bateis e abastec\u00e9ronse nun pozo. Ao achegarse os maias, os espa\u00f1ois indicaron por medio de sinais que vi\u00f1an en son de paz; o cacique da rexi\u00f3n preguntoulles se vi\u00f1an de onde sae o sol, mencionando a palabra \"castil\u00e1n\". Os espa\u00f1ois, sorprendidos ante esta palabra, responderon afirmativamente, e o cacique convidounos \u00e1 s\u00faa poboaci\u00f3n, onde se acendeu copal. Por medio de sinais, o \"halach uinik\" indicoulle aos expedicionarios que ti\u00f1an que abandonar o lugar antes de que se apagara o lume. Mentres tanto, foron chegando guerreiros ao lugar. Pola experiencia de Cabo Catoche, os espa\u00f1ois preferiron irse. (Ser\u00edan sorprendidos por un vento de \"norte\" e co mar axitado, perder\u00edan a auga abastecida, tendo que desembarcar outra vez para a s\u00faa mala sorte en Chak\u00e1n Putum, onde se librar\u00eda a m\u00e1is forte batalla entre maias e espa\u00f1ois).\nConquista.\nUnha vez conclu\u00edda a conquista de Tenochtitl\u00e1n, Francisco de Montejo viaxou a Espa\u00f1a onde lle solicitou a Carlos V permiso para conquistar a pen\u00ednsula do Iucat\u00e1n. En 1526, a coroa espa\u00f1ola outorgoulle a Montejo o t\u00edtulo de \"Adiantado, gobernador, alguacil maior e capit\u00e1n xeneral do Iucat\u00e1n\". As conquistas de Champot\u00f3n e Campeche foron parte da Conquista do Iucat\u00e1n, a cal se realizou en tres etapas.\nNa primeira etapa (1527 a 1529), Montejo fixo incursi\u00f3n pola costa oriental da pen\u00ednsula con axuda do capit\u00e1n Alonso D\u00e1vila, a quen co\u00f1ec\u00eda desde a expedici\u00f3n de Cort\u00e9s, mais sendo repelidos polos maias.\nNa segunda etapa (1530-1535), Montejo incursionou no occidente, e logrou fundar \u201cSalamanca de Campeche\u201d en 1531. Alonso D\u00e1vila foi enviado por Montejo a cruzar o sur da pen\u00ednsula e fundou Villa Real en Bacalar, mais esta posici\u00f3n tivo que ser abandonada. \nO fillo de Montejo, co\u00f1ecido como Montejo \"o Mozo\" \u00e9 vencido na cidade real de Chich\u00e9n Itz\u00e1 cara a finais de 1534, polo que en 1535 os espa\u00f1ois abandonan a pen\u00ednsula durante cinco anos.\nCara a 1540, \u201co Adiantado\u201d ordenoulle a Lorenzo de Godoy instalar a primeira gornici\u00f3n en San Pedro de Champot\u00f3n, que lograron manter con moitas dificultades, pois non contaban nin con xente nin con soldados. Montejo \"o Sobri\u00f1o\" axudou a manter a gornici\u00f3n e cambioulle o nome polo de \u201cSalamanca de Champot\u00f3n\u201d. \u201cO Adiantado\u201d chegou \u00e1 Cidade Real de Chiapa (San Crist\u00f3bal de las Casas) en 1540, e desde al\u00ed xirou instruci\u00f3ns a Francisco Gil para que quedase a cargo da posici\u00f3n de Champot\u00f3n e deste xeito \u201co Mozo\u201d e \u201co Sobri\u00f1o\u201d comenzar\u00edan a avanzada cara ao norte.\nFrancisco de Montejo y Le\u00f3n \"o Mozo\" estableceu unha nova gornici\u00f3n, como o fixera dez anos antes seu pai, o 4 de outubro de 1540; chamouna \u201cSan Francisco de Campeche\u201d en honra ao seu pai. Esta inclu\u00eda Chak\u00e1n Putum, Can Pech e Ah Canul. O porto ser\u00eda unha posici\u00f3n de grande importancia lox\u00edstica para continuar a conquista da pen\u00ednsula.\nO batab da cidade de Calkin\u00ed na xurisdici\u00f3n de Ah Canul de nome Nachan Chan, detivo brevemente o avance. Pero finalmente Montejo \u201co Sobri\u00f1o\u201d, puido sometelo e avanzar a Tenabo, Hecelchak\u00e1n, Calkin\u00ed, Pocboc at\u00e9 chegar a Maxcan\u00fa, na fronteira da xurisdici\u00f3n de Chak\u00e1n. Os aguerridos maias rebelar\u00edanse o 11 de xu\u00f1o de 1541, d\u00eda \nde san Bernab\u00e9, dando lugar a unha das batallas m\u00e1is feroces da conquista.\nEn 1546, cando a conquista do Iucat\u00e1n parec\u00eda ter terminado, \u201co Adiantado\u201d e a s\u00faa dona viaxaron a San Francisco de Campeche a reunirse co seu fillo \u201co Mozo\u201d e \u201co Sobri\u00f1o\u201d. Os maias organiz\u00e1ronse en segredo, e a noite do 8 a 9 de novembro (\"5 Cimi 19 Xul, morte e final do calendario maia\") estalou unha gran rebeli\u00f3n. \u201cO Mozo\u201d e \u201co Sobri\u00f1o\u201d retomar\u00edan novamente as armas para \u201creconquistar\u201d a pen\u00ednsula e someter as rebeli\u00f3ns un ano m\u00e1is tarde.\n\u00c9poca colonial.\nA vila daquelas edificouse arredor dunha praza ocupada unicamente pola picota, unha columna que serv\u00eda como s\u00edmbolo de poder e xustiza espa\u00f1ola. Arredor da praza constru\u00edronse a parroquia da Nosa Se\u00f1ora da Pur\u00edsima Concepci\u00f3n, a Audiencia e as casas dos conquistadores de rango m\u00e1is elevado. En torno a unha praza menor construir\u00edase o mercado e desenvolver\u00edase a vida comercial. O c\u00e1rcere, o Palacio Municipal e a torre de defensa contra os ataques pir\u00e1ticos construir\u00edanse pouco despois.\nA vila fundada polos espa\u00f1ois quedou un tanto apartada da localidade maia. Os espa\u00f1ois fixeron a s\u00faa vida en torno \u00e1 praza, no actual barrio de San Rom\u00e1n, mentres que os ind\u00edxenas agreg\u00e1ronse nos antigos asentamentos prehisp\u00e1nicos, actualmente os barrios de San Francisco e Siete de Agosto. Os nabor\u00edos, ind\u00edxenas mexicas que chegaron cos conquistadores, ocuparon o barrio de San Francisco, e a poboaci\u00f3n de escravos provenientes de \u00c1frica nos barrios de Santa Ana e Santa Luc\u00eda.\nO comercio mar\u00edtimo condicionou o desenvolvemento da vila, polo que esta foi dese\u00f1ada cun modelo renacentista: unha traza regular en dameiro en torno a unha praza exc\u00e9ntrica que, segundo as ordenanzas da Coroa Espa\u00f1ola, deb\u00eda servir para as festas e cerimonias, orientada en torno \u00e1 s\u00faa ba\u00eda.\nUnha vez establecido Francisco de Montejo y Le\u00f3n \"o Mozo\" na vila, a cidade converteu na base de operaci\u00f3ns para a conquista do resto do Iucat\u00e1n (1542-1546) que levou \u00e1 ocupaci\u00f3n de Ichkanzih\u00f3o (Th'o), vella cidade dos Itz\u00e1es, ent\u00f3n abandonada, onde se fundou a capital provincial, M\u00e9rida en 1542.\n\u00c1 conquista \"armada\" seguiu a conquista \"ideol\u00f3xica, que consistiu na implantaci\u00f3n das crenzas doutrinais europeas, particularmente a da relixi\u00f3n cat\u00f3lica. A primeira orde relixiosa que arribou a Campeche foi a dos franciscanos, quen chegaron a Campeche en 1535, mais tiveron que retirarse por unha serie de dificultades suscitadas tanto por ind\u00edxenas como polos propios espa\u00f1ois, para regresar cinco anos despois de que Montejo se establecera en Campeche, en 1540. Ao seu regreso, iniciaron a construci\u00f3n dun templo e convento dedicado a San Francisco pr\u00f3ximo \u00e1 poboaci\u00f3n maia, o seu fundador foi frei Luis de Villalpando.\nA evanxelizaci\u00f3n foi similar en toda Nova Espa\u00f1a, os franciscanos non tiveron maior dificultade unha vez vencidas as barreiras do idioma, e foron a \u00fanica orde que levou a cabo esta tarefa na provincia de San Jos\u00e9, que era como se lle chamaba \u00e1 pen\u00ednsula do Iucat\u00e1n. Os evanxelistas deberon superar certas dificultades, como as diferenzas dunha cultura comunitaria, como era a dos ind\u00edxenas.\nEn 1542, o rei proclamou as chamadas Leis Novas, que establec\u00edan a liberdade dos indios como s\u00fabditos da Coroa. A escravitude foi legalmente abolida, pero continuar\u00eda por outros medios. A encomenda suxeitaba a un determinado n\u00famero de pobos a un espa\u00f1ol, a quen deb\u00edan tributar en especie (cera, mantas de algod\u00f3n) e traballo. Os que non foron encomendados quedaron baixo a xurisdici\u00f3n real e recibiron o nome de \"pobos da Real Coroa\". Os ind\u00edxenas tributarios das encomendas espa\u00f1olas, continuaron sufrindo un trato que era practicamente de escravitude. Os frades das distintas ordes relixiosas presentes loitaron por defender os dereitos dos ind\u00edxenas, preservar a s\u00faa liberdade e limitar os abusos dos conquistadores. Grazas a iso, en 1547, Filipe II de Espa\u00f1a emitiu unha c\u00e9dula real en favor da liberdade persoal dos ind\u00edxenas, e para cerciorarse de que os seus intereses se cumpriran, creou unha Alcald\u00eda Maior para a provincia do Iucat\u00e1n.\nComercio e pirater\u00eda.\nA posici\u00f3n de Campeche no golfo de M\u00e9xico converteuna no principal porto da pen\u00ednsula do Iucat\u00e1n, destacando como punto de enlace co estranxeiro, o que permitiu o auxe econ\u00f3mico e o crecemento da poboaci\u00f3n. De a\u00ed sa\u00edron cargamentos do chamado pau de Campeche, tam\u00e9n co\u00f1ecido como \"pau de tinxir\", produto aut\u00f3ctono da rexi\u00f3n que dar\u00eda lugar a grandes facendas, entre as que se contan Uayam\u00f3n, Xanabchak\u00e1n e Mucuychac\u00e1n, por mencionar tres delas, e tam\u00e9n de sal. O porto de Campeche adquiriu fama tam\u00e9n pola s\u00faa industria de estaleiros.\nO monopolio comercial de Espa\u00f1a, implantado pola Casa de Contrataci\u00f3n de Indias \u00e1s s\u00faas colonias, que lles prohib\u00eda comerciar incluso entre elas e con outras partes do mundo, propiciou pr\u00e1cticas ilegais como a pirater\u00eda. Unha das medidas para frealas foi a promulgada en 1616 polo Alcalde Maior do Iucat\u00e1n Luis de C\u00e9spedes y Oviedo, que implicou a creaci\u00f3n dunha licenza sobre o corte e o comercio do pau de Campeche, as\u00ed como novos impostos. Esta primeira medida foi insuficiente e contraproducente, pois lonxe de abater a pirater\u00eda, fomentouna. En 1629, o Rei de Espa\u00f1a Filipe IV creou unha armada gardacostas para protexer o comercio, mais esta medida tampouco deu os resultados esperados, como tampouco os deu a gornici\u00f3n militar para protexer a cidade que implantara o Alcalde Centeno Maldonado. As constantes presi\u00f3ns por parte dos outros estados europeos e as continuas revoltas nas s\u00faas posici\u00f3ns neerlandesas imposibilitaron a adopci\u00f3n de novas medidas en contra da pirater\u00eda, que continuaba en apoxeo.\nEntre os piratas m\u00e1is c\u00e9lebres que atracaron en Campeche est\u00e1n Francis Drake, John Hawkins, Laurens de Graaf, Cornelius Jol, Jacobo Jackson, Jean Lafitte, Michel de Grandmont, Bartolomeu Portugu\u00e9s, William Parker, Jean David Nau, Edward Mansvelt, Henry Morgan, Lewis Scott e Roche Brasiliano.\nO 27 de xaneiro de 1661 presentouse no porto de San Francisco de Campeche unha flotilla de filibusteiros e, a\u00ednda que non desembarcou, saqueou d\u00faas fragatas de comercio, ben cargadas, que apenas arribaron e logo se retiraron tranquilamente, sen ser perseguidos, pois ese d\u00eda non hab\u00eda na ba\u00eda barco armado capaz de darlle caza. O xefe desta expedici\u00f3n filibusteira cham\u00e1base Henry Morgan.\nUn pirata moi temido na vila de Campeche foi Laurens de Graaf ou Lorencillo, que era holand\u00e9s e servira ao rei de Espa\u00f1a combatendo os filibusteiros. Pero logo se dedicou el tam\u00e9n \u00e1 pirater\u00eda. En 1672 atacou e tomou a vila de Campeche e outros vinte pobos da redonda. Estivo dous meses e capturou tantos prisioneiros e roubou tantas xoias e pezas de prata que colmaron a carga da s\u00faa nave. Foi perseguido por tres fragatas espa\u00f1olas con can\u00f3ns. O pirata esquivou os ataques, guindou ao mar toda a carga para que a nave lograse maior velocidade e, con vento a favor, afastouse rapidamente.\nOutro pirata foi El Olon\u00e9s, cuxo verdadeiro nome era Jean David Nau. Cometeu innumerables e famosos ataques contra as colonias espa\u00f1olas de terra firme. Nunha terrible tormenta, perdeu o seu barco nas costas de Campeche. Todos os homes foron salvados, pero, chegando a terra, os espa\u00f1ois persegu\u00edronos matando a maior parte deles, e ferindo tam\u00e9n ao Olon\u00e9s. Non sabendo este como escapar, pensou en salvar a s\u00faa vida por medio dunha estrataxema: tomou varios pu\u00f1ados de area e mestur\u00e1ndoa co sangue das s\u00faas propias feridas enzoufou a cara e outras partes do seu corpo, e logo ocultouse con gran destreza entre os mortos e permaneceu inm\u00f3bil at\u00e9 que os espa\u00f1ois se foron do campo da loita. Cando se foron, retirouse ao bosque, vendou as s\u00faas feridas e coidounas at\u00e9 sandar e ent\u00f3n dirixiuse \u00e1 Cidade de Campeche perfectamente disfrazado. Na cidade falou con certos escravos aos que lle prometeu liberdade en caso de que o obedeceran. Estes aceptaron as s\u00faas promesas e roubando de noite unha canoa, lanz\u00e1ronse ao mar co Olon\u00e9s.\nFortificaci\u00f3n.\nEn vista de que as medidas antipirater\u00eda tomadas at\u00e9 ent\u00f3n demostraban ser insuficientes, en 1651 proxectouse a construci\u00f3n de fortificaci\u00f3ns defensivas, e aumentouse a frota gardacostas. En 1680 prop\u00faxose a construci\u00f3n dunha muralla que bordeara a cidade; a obra p\u00faxose en marcha en 1686 e conclu\u00eduse en 1704.\nO enxe\u00f1eiro franc\u00e9s Louis Bouchard de Becour encargouse de unificar todas as obras defensivas que rodeaban a cidade cun muro. Na s\u00faa fin, o muro que rodea a cidade de Campeche posu\u00eda de 2560 metros de lonxitude, formando un hex\u00e1gono irregular arredor da parte principal da cidade, con oito basti\u00f3ns defensivos nas esquinas. Estes baluartes agora te\u00f1en diferentes funci\u00f3ns:\nAdemais de dous fortes pr\u00f3ximos \u00e1 cidade, os cales son:\nTam\u00e9n cont\u00e9n catro portas para permitir o acceso aos principais sectores. As entradas principais son a \"Porta de Terra\", constru\u00eddo en 1732, e a \"Porta do Mar\". As outras portas foron Guadalupe e San Rom\u00e1n, que eran a conexi\u00f3n con estes barrios.\nAdemais constru\u00edronse os fortes de San Jos\u00e9 El Alto (constru\u00eddo en 1762) e San Miguel, coas s\u00faas d\u00faas bater\u00edas, San Lucas e San Mat\u00edas.\nEstes esforzos deron artiller\u00eda de longo alcance, ademais de servir tam\u00e9n como miradoiros. Foron constru\u00eddos antes que os muros da cidade. O forte de San Miguel util\u00edzase como museo e alberga unha colecci\u00f3n de temas pre-hisp\u00e1nicos. O forte de San Jos\u00e9 alberga unha colecci\u00f3n de barcos e as armas da \u00e9poca.\n= Elevaci\u00f3n a rango de Cidade.\nO escudo de armas que ostenta a cidade de San Francisco de Campeche foille outorgado en 1777 polo rei de Espa\u00f1a Carlos III, ao ser elevada do t\u00edtulo de vila ao de cidade.\nAntes de que se adoptara o escudo actual, hab\u00eda un proceso para constitu\u00edr un escudo como oficial. O primeiro proxecto foi presentado en 1772 ante a posible elevaci\u00f3n ao t\u00edtulo de cidade da vila de San Francisco de Campeche, ao ser solicitado polo Cabido de Campeche nun concurso para a elecci\u00f3n do escudo de Armas. O primeiro dese\u00f1o foi presentado por Juan Antonio Rexo y Pe\u00f1uelas o 24 de setembro de dito ano pero foi rexeitado o 17 de outubro por non estar suxeito \u00e1s normas da her\u00e1ldica. Ram\u00f3n Zazo y Ortega presentou posteriormente tres proxectos; os dous primeiros foron rechazados pero finalmente o terceiro foi aprobado en consello de cabido o 7 de novembro de 1777. O escudo foi aprobado pola s\u00faa maxestade co certificado de: \"se concede a la villa de San Francisco de Campeche el T\u00edtulo de Ciudad\".\nXeograf\u00eda.\nAt\u00f3pase a 387\u00a0km de Villahermosa ao noroeste, a 177\u00a0km ao suroeste de M\u00e9rida e a 1.127\u00a0km da Cidade de M\u00e9xico ao sueste. A cidade ten unha altitude m\u00e1xima de 10 m sobre o nivel do mar.\nClima.\nEn xeral o clima \u00e9 c\u00e1lido, h\u00famido con choivas no ver\u00e1n (de xu\u00f1o a outubro) e unha temperatura media anual de 27\u00a0\u00b0C.\nPatrimonio da Humanidade.\nEn 1986, o Instituto Nacional de Antropolox\u00eda e Historia decretou a protecci\u00f3n federal da zona de monumentos hist\u00f3ricos da cidade de San Francisco de Campeche, ao valorala como unha das principais cidades portuarias do Vicerreinado da Nova Espa\u00f1a e ao considerar as vivendas tradicionais da cidade como de grande influencia andaluza, ou ben caribe\u00f1a. Ademais, os estudos de investigaci\u00f3n crom\u00e1ticos de fachadas reviviron os t\u00edmidos tons de cor deslavada nas edificaci\u00f3ns de Campeche nunha paisaxe urbana harm\u00f3nica e luminosa.\nOs traballos exhaustivos de intervenci\u00f3n e restauraci\u00f3n da cidade, animaron as autoridades e a s\u00faa poboaci\u00f3n a postular ante a\nUNESCO o m\u00e1is importante reco\u00f1ecemento que outorga o organismo, \u00e9 dicir, que este ben cultural fora inscrito na Lista de Patrimonio Mundial como \"Cidade hist\u00f3rica e fortificada de Campeche\", en decembro de 1999.\nIdentificaci\u00f3n da zona de monumentos.\nA zona de monumentos hist\u00f3ricos da cidade de San Francisco de Campeche at\u00f3pase na parte suroccidental da pen\u00ednsula do Iucat\u00e1n, na ba\u00eda do mesmo nome, no golfo de M\u00e9xico, localizada a 19\u00b0 50\u2019 N, 90\u00b0 30\u2019 W. A cidade enc\u00f3ntrase sobre unha planicie costeira e a mancha hist\u00f3rica estendeuse cara a unha prominencia xeogr\u00e1fica que forma tres lombas, onde se acha un conxunto de bater\u00edas de campa\u00f1a. As v\u00edas contempor\u00e1neas son radiais do exterior da cidade \u00e1 zona de monumentos.\nO conxunto monumental protexido est\u00e1 dividido en cinco zonas, a de protecci\u00f3n \"A\", cunha alta densidade de edificios de valor hist\u00f3rico, en 45 hect\u00e1reas, conta cunha declaraci\u00f3n federal como zona de monumentos hist\u00f3ricos desde 1986. As zonas de protecci\u00f3n \"B-1\" a \"B-4\", que corresponde ao per\u00edmetro de construci\u00f3ns inmediatas ao recinto A con 1,81 hect\u00e1reas, te\u00f1en edificaci\u00f3ns patrimoniais de menor densidade e valor arquitect\u00f3nico, e o seu principal fundamento \u00e9 ser unha zona de transici\u00f3n entre a zona de monumentos e o resto da cidade. O per\u00edmetro \"C\", que se considerou necesario para controlar, de acordo coa normativa urbana, os niveis de escala construtiva, co fin de que a zona de monumentos non perda o seu perfil hist\u00f3rico del recinto. Por \u00faltimo, o per\u00edmetro \"D\", que est\u00e1 constitu\u00eddo por \u00e1reas que alg\u00fan d\u00eda foron esteiros e hoxe, ao desecarse, forman parte das reservas territoriais do estado, nas cales se consideran restrici\u00f3ns para a s\u00faa ocupaci\u00f3n e uso. Ao anterior hai que lle engadir 1,38 hect\u00e1reas m\u00e1is, que corresponden a cinco estruturas defensivas perif\u00e9ricas \u00e1 zona de monumentos hist\u00f3ricos. Na zona \"A\" enc\u00f3ntranse alg\u00fans dos monumentos m\u00e1is importantes da historia da cidade, como a Catedral da Sant\u00edsima Inmaculada, varias igrexas, o Teatro de El Toro, os arquivos municipais, as murallas e as s\u00faas fortificaci\u00f3ns.\nA cidade de Campeche est\u00e1 inscrita na Lista de Patrimonio Mundial da UNESCO como \"\"Cidade hist\u00f3rica fortificada de Campeche\u201d\", co n\u00famero 895. Para chegar a este punto consider\u00e1ronse os criterios ii e iv.\nCriterio ii. A cidade do porto de Campeche \u00e9 un modelo de urbanizaci\u00f3n dunha cidade colonial barroca, de planta urbana en ret\u00edcula; as murallas defensivas que rodean o seu centro hist\u00f3rico reflicten a influencia da arquitectura militar no Caribe.\nCriterio iv. O sistema das fortificaci\u00f3ns de Campeche \u00e9 un exemplo eminente da arquitectura militar dos s\u00e9culos XVII e XVIII, e \u00e9 parte dun sistema defensivo espa\u00f1ol constru\u00eddo para protexer os portos do Mar Caribe contra ataques piratas.\nAs fortificaci\u00f3ns de Campeche son representativas da arquitectura militar dos s\u00e9culos XVII e XVIII, e xunto co porto e as fortificaci\u00f3ns da Nueva Veracruz constitu\u00edu un escudo defensivo da Nova Espa\u00f1a, que protex\u00eda o golfo de M\u00e9xico. \u00c9 a \u00fanica cidade deste sistema que conserva en gran parte este patrimonio cultural.\nCampeche \u00e9 un modelo urbano barroco hispanoamericano. A cidade fortificada foi constru\u00edda entre 1686 e 1704, e as s\u00faas fortificaci\u00f3ns durante o resto do s\u00e9culo XVIII. En conxunto, \u00e9 unha expresi\u00f3n arquitect\u00f3nica que formou parte do plan xeral de fortificaci\u00f3n e cidades portuarias do Caribe do per\u00edodo vicerreinal. En si, o patrimonio constru\u00eddo de Campeche \u00e9 testemu\u00f1a material da conservaci\u00f3n e integridade do urbanismo colonial. A s\u00faa distribuci\u00f3n urbana resolveuse con 36 maz\u00e1s rectangulares, produto dunha traza de r\u00faas reticulares, orientadas de nordeste a suroeste. Na cidade ocorreu algo singular no dese\u00f1o da s\u00faa praza maior: funcionou tam\u00e9n como praza portuaria, pois combinaba ocupaci\u00f3ns de desembarco portuario e as funci\u00f3ns militares de revista, instruci\u00f3n e exercicios.\nComunicaci\u00f3ns e transporte.\nDentro da cidade destacan importantes v\u00edas, o malec\u00f3n \u00e9 unha avenida que bordea todo o litoral do Golfo e est\u00e1 conectado coas principais arterias da urbe.\nO Aeroporto Internacional Ingeniero Alberto Acu\u00f1a Ongay ou Aeroporto Internacional de Campeche (c\u00f3digo IATA: CPE, c\u00f3digo OACI: MMCP), \u00e9 un aeroporto internacional localizado a 9 quil\u00f3metros da cidade de Campeche. \u00c9 operado por Aeropuertos y Servicios Auxiliares (ASA), unha corporaci\u00f3n do goberno federal.\nEconom\u00eda.\nA econom\u00eda de San Francisco de Campeche est\u00e1 baseada sobre todo no sector dos servizos: comercio, turismo, comunicaci\u00f3ns, administraci\u00f3n p\u00fablica, servizos p\u00fablicos. Tam\u00e9n existen diversas maquiladoras t\u00e9xtiles instaladas na cidade, e pequenas e medianas empresas asociadas \u00e1 explotaci\u00f3n de produtos primarios, conformando o sector secundario. O sector primario persiste mediante a actividade pesqueira. Destaca tam\u00e9n o sector da construci\u00f3n.\nTurismo.\nNos \u00faltimos anos o turismo tivo un forte impulso no Estado de Campeche. Apuntalando a actividade tur\u00edstica, os lugares emblem\u00e1ticos na cidade capital son:\nCentro e barrios hist\u00f3ricos.\nCun excelente estado de conservaci\u00f3n, a Cidade de San Francisco de Campeche, de estilo colonial barroco, \u00e9 unha bela mostra dun centro urbano fortificado. Esta cualidade valeulle un t\u00edtulo de Patrimonio Cultural da Humanidade por parte da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura.\nAs s\u00faas r\u00faas ali\u00f1adas perm\u00edtennos realizar un percorrido observando a decoraci\u00f3n das s\u00faas casas, algunhas delas con fortes reminiscencias mouriscas e espa\u00f1olas dos s\u00e9culos XVIII e algunhas modificaci\u00f3ns do XIX. O colorido das s\u00faas fachadas imprimen unha vibrante sensaci\u00f3n de vida en quen as visitan, cada r\u00faa est\u00e1 chea de historias e lendas.\nNost\u00e1lxicas murallas rodean parte da cidade que estivo un d\u00eda completamente protexida. As fortificaci\u00f3ns de vellas paredes son un est\u00e9tico recordo da colonia dos s\u00e9culos XVIII e XIX e un eco daqueles d\u00edas de gloria e desastrosos combates.\n\u00c1 arquitectura civil e militar fusi\u00f3nase a arquitectura relixiosa, como modestos baluartes da fe que protexeron a poboaci\u00f3n durante as ofensivas piratas; igrexas de espadanas franciscanas e retablos barrocos con columnas salom\u00f3nicas deixan marca do seu forte impacto durante a evanxelizaci\u00f3n cat\u00f3lica en terras americanas fortificadas como a Vila de San Francisco de Campeche. A sobriedade das s\u00faas fachadas imp\u00f3\u00f1ense \u00e1 fe cando a protecci\u00f3n dos fieis era ponderante.\nSitios arqueol\u00f3xicos.\nExiste o lugar co\u00f1ecido como Acanmul e tam\u00e9n relativamente cerca enc\u00f3ntranse os sitios arqueol\u00f3xicos de Edzn\u00e1 e Jaina. A cidade tam\u00e9n se pode tomar como punto de partida para percorrer outros sitios de importancia do Estado de Campeche.\nEdzn\u00e1.\nA \"Casa dos Itz\u00e1es\", \u00e9 un sitio onde se encontran unha vintena de edificios monumentais que falan da concentraci\u00f3n do poder pol\u00edtico, econ\u00f3mico e relixioso ocorrido en tempos precolombianos. Edzn\u00e1 \u00e9 unha das cidades maias m\u00e1is interesantes polos adiantos tecnol\u00f3xicos descubertos nela.\nDebido ao tipo de solo, o val no que se encontra, an\u00e9gase en temporada de choivas e conserva unha alta humidade case todo o ano. Para remediar este inconveniente, os maias desenvolveron un avanzado sistema de obras hidr\u00e1ulicas: unha rede de canles drenaba o val e a auga era conducida cara a unha lagoa, que foi transformada en represa mediante muros de contenci\u00f3n, mentres que outras canles serv\u00edan para irrigar os campos. Isto propiciou un grao \u00f3ptimo de humidade na terra para o cultivo intensivo en tanto que as canles proporcionaban abundante pesca, ademais de que eran usadas como v\u00edas de comunicaci\u00f3n e nalg\u00fans casos serv\u00edan como defensa. As prazas ti\u00f1an un sistema de desaugadoiro e a auga da chuvia chegaba a dep\u00f3sitos artificiais chamados \"chult\u00fans\".\nEdzn\u00e1 ti\u00f1a numerosos edificios relixiosos, administrativos e habitacionais distribu\u00eddos nunha superficie de 25 quil\u00f3metros cadrados aproximadamente. \u00c9 de particular importancia neste sitio o edificio dos cinco pisos, o cal se encontra constru\u00eddo sobre unha gran plataforma que lle d\u00e1 gran maxestuosidade arquitect\u00f3nica.\nJaina.\nA \"Casa no Mar\" \u00e9 un dos sitios m\u00e1is interesantes da rexi\u00f3n debido principalmente \u00e1 s\u00faa fama como necr\u00f3pole maia. Nos arredores do sitio atop\u00e1ronse uns mil enterramentos humanos, nos que se encontraron extraordinarias pezas de barro que posiblemente foron depositadas como ofrendas mortuorias. Ditas pezas, no seu momento, determinaron unha nova forma de apreciar a arte maia realizada en barro, pois a s\u00faa calidade superaba amplamente o encontrado at\u00e9 aquelas noutros sitios da \u00e1rea.\n\"Los Petenes\".\nParte da zona urbana de San Francisco de Campeche linda coa Reserva da Biosfera Los Petenes.\nCuriosas formas circulares de vexetaci\u00f3n foron chamadas \"pet\u00e9ns\" onde o nacemento dunha fonte de auga doce, no medio dunha \u00e1rea de auga salgada, propicia o desenvolvemento de plantas menos resistentes ao sal, dando lugar a illotes onde a flora vai tomando xerarqu\u00eda en torno ao nacemento da auga doce. \u00c9 toda unha organizaci\u00f3n que permite a ani\u00f1amento e refuxio dun gran n\u00famero de especies de aves e mam\u00edferos.\nNo mangleiral costeiro da reserva existen innumerables cami\u00f1os naturais que conforman atractivos percorridos. Neles real\u00edzase a pesca deportiva do \"Prochilodus lineatus\" e a observaci\u00f3n de aves e outras especies animais.\nA enorme riqueza natural da zona conforma un bo escenario para o desenvolvemento de diversas actividades ecotur\u00edsticas.\nDemograf\u00eda.\nCunha poboaci\u00f3n de 220.389 habitantes, segundo o \"Censo de Poblaci\u00f3n y Vivienda 2010\", \u00e9 a cidade m\u00e1is poboada do estado.\nEducaci\u00f3n.\nEn San Francisco de Campeche existen varias instituci\u00f3ns que ofrecen estudos de nivel superior. Entre estas destacan:\nCultura.\nVestido t\u00edpico.\nEsencialmente composto de 3 pezas, a parte superior ten a s\u00faa orixe no huipil ou hipil mestizo, difer\u00e9nciase en que \u00e9 bordado en cor negra e con motivos inspirados nas flores de cebola e cabaza. Complementa o traxe un rebozo de Santa Mar\u00eda; a faldra \u00e9 de orixe espa\u00f1ola e chega at\u00e9 os nocellos e est\u00e1 feita de percal ou zaraza, tafeta fina estampada ou brocado espa\u00f1ol.\nGastronom\u00eda.\nRecordando o \"Poeta del Crucero\" iucateco, admirador profundo de Campeche: \nEntre os seus pratos a destacar est\u00e1 o c\u00f3ctel de mariscos; ademais dos citados pescado en escabeche e o pan de caz\u00f3n. Tam\u00e9n destacan a \"sierra frita\", o p\u00e1mpano en verde, as\u00ed como os \"antojitos\" de rexi\u00f3n como son os \"panuchos\" e os \"tamales colados\", entre outros.\nPersonalidades egrexias.\nNesta cidade naceron eminentes personaxes tales como:\nCidades irmandadas.\nA cidade est\u00e1 irmandada con:"}
{"id": "219357", "revid": "27155", "url": "https://gl.wikipedia.org/wiki?curid=219357", "title": "Complexo sinapton\u00e9mico", "text": ""}
{"id": "219358", "revid": "85894", "url": "https://gl.wikipedia.org/wiki?curid=219358", "title": "Parada, Sabadelle, O Pereiro de Aguiar", "text": "Parada \u00e9 un lugar da parroquia da Sabadelle no concello ourens\u00e1n do Pereiro de Aguiar na comarca de Ourense. Ti\u00f1a 46 habitantes no ano 2011 segundo datos do Instituto Galego de Estat\u00edstica dos cales eran 26 homes e 20 mulleres."}
{"id": "219359", "revid": "56817", "url": "https://gl.wikipedia.org/wiki?curid=219359", "title": "Distrito Bukwa", "text": "Bukwa District \u00e9 un distrito da Rexi\u00f3n Oriental de Uganda, denominado as\u00ed pola s\u00faa capital, Bukwa. O censo de poboaci\u00f3n do 2002 estimaba a poboaci\u00f3n do distrito en arredor de 49.900 habitantes, vivindo a maior\u00eda deles na extrema pobreza, sendo tam\u00e9n campo de disputas entre diferentes grupos \u00e9tnicos, os karamojong, ao norte, e os turkana e pokot, da veci\u00f1a Kenya, liortas centradas na gandar\u00eda que se remontan aos anos 1950 e 1960.\nLimita co Distrito Amudat polo norte, coa Rep\u00fablica de Kenya polo leste e o sur e co Distrito Kween polo oeste e o noroeste.\nFoi creado o 1 de xullo de 2005. Anteriormente o distrito formaba parte do Distrito Kapchorwa. Foi creado a partir do condado de Kongasis."}
{"id": "219360", "revid": "98629", "url": "https://gl.wikipedia.org/wiki?curid=219360", "title": "Sabadelle, Sabadelle, O Pereiro de Aguiar", "text": "San Marti\u00f1o de Sabadelle \u00e9 un lugar da parroquia da Sabadelle no concello ourens\u00e1n do Pereiro de Aguiar na comarca de Ourense. Ti\u00f1a 232 habitantes no ano 2018 segundo datos do Instituto Galego de Estat\u00edstica, dos cales 112 eran homes e 120 mulleres. Debe o seu nome \u00f3 santoral, San Marti\u00f1o -compartido con m\u00e1is de 2.200 municipios galegos- e \u00f3 li\u00f1axe familar do fundador da aldea .\nHistoria e fundaci\u00f3n.\nDon Rodrigo Aras, cabaleiro de Aguiar (Pereiro de Aguiar), e popularmente co\u00f1ecido como o fundador da aldea, coa s\u00faa muller Aldonza Rodr\u00edguez de Sabadelle recibe o 7 de abril de 1299 o foro do mosteiro de Rochas sobre o casal de O Campo. O 11 de xu\u00f1o de 1301 merca unha leira de casti\u00f1eiros situados no actual Sabadelle e establece al\u00ed o seu fogar .\nPatrimonio hist\u00f3rico.\nO cruceiro de Sabadelle est\u00e1 composto por baste, fuste, capitel e cruz, ademais de contar con pequenas esculturas e ornamentaci\u00f3ns. Estas son m\u00e1is simb\u00f3licas que decorativas, e as esculturas ou relevos son sobre temas relixiosos. Est\u00e1 situado nunha encrucillada, un lugar polo que adoitan pasar os cadaleitos. \u00c9 un elemento post-rom\u00e1nico ben conservado que xurdiu polo af\u00e1n de imitar \u00e1s cruces procesionais.\nA igrexa de San Marti\u00f1o de Sabadelle \u00e9 de planta rom\u00e1nica. Consta dunha nave e dun amplo plesbiterio. Durante o ano 1847 cambi\u00f3uselle a fachada de leste a oeste. A s\u00faa actual porta principal \u00e9 de dobre arquivolta sobre semiculumnas acaroadas. A s\u00faa portada est\u00e1 apoiada sobre columnas en xambas. Ten tam\u00e9n un t\u00edmpano liso con dous corpos; o primeiro con dous arcos para as d\u00faas camp\u00e1s e a segunda cun s\u00f3, do que xorde unha estrutura con forma piramidal e unha cruz. No seu interior atopamos un sepulcro do s\u00e9culo XVI e elementos de influencia mud\u00e9xar .\nO pazo A Fronteira erixiuse nos s\u00e9culos XVI e XVII. Consta dunha construci\u00f3n popular e ten un gran muro de pedra que bordea todo o pazo. \u00c9 un edificio a catro augas do que se elevan dous faiados da parte central. Xunto \u00f3 edificio hai unha torre con dous andares, con tellados a catro augas e con vent\u00e1s alinteladas. Tam\u00e9n atopamos un h\u00f3rreo e un gran pombal a\u00ednda conservados a d\u00eda de hoxe en bo estado.\nNo cruzamento da estrada que vai dende o pobo cara Tibi\u00e1s atop\u00e1monos cun peto -unha pequena construci\u00f3n con relieve-, no que se representan as \"\u00e1nimas\" no purgatorio, no que se poden depositar esmolas.\nServizos.\nOs servizos m\u00ednimos como a educaci\u00f3n e a sanidade non est\u00e1n cubertos. Respecto \u00f3 primeiro, os nenos e nenas do pobo deben acudir \u00f3 CEIP Plur\u00edng\u00fce Ben-Cho-Shey, situado no Lugar de Corti\u00f1as. O centro m\u00e9dico m\u00e1is preto est\u00e1 no Pereiro.\nAo non contar con establecementos, a panadar\u00eda de Velle recorre as r\u00faas da vila todos os d\u00edas cunha furgoneta. A froitar\u00eda, carnizar\u00eda e panadar\u00eda empregan o mesmo m\u00e9todo, acheg\u00e1ndose ata d\u00faas veces por semana.\nFesta popular.\nA festa tradicional popular na honra de San Marti\u00f1o cel\u00e9brase todos os anos durante a primeira quincena do mes de novembro, estando organizadas por unha comisi\u00f3n de veci\u00f1os que se rota cada dous anos. Te\u00f1en lugar na cancela habilitada tras o edificio do bar da comisi\u00f3n. As festas son sufragadas polos veci\u00f1os, que asumen unha cuant\u00eda fixa por vivenda."}
{"id": "219361", "revid": "56817", "url": "https://gl.wikipedia.org/wiki?curid=219361", "title": "San Benito da Veiga, Sabadelle, O Pereiro de Aguiar", "text": "San Benito da Veiga \u00e9 un lugar da parroquia da Sabadelle no concello ourens\u00e1n do Pereiro de Aguiar na comarca de Ourense. Ti\u00f1a 112 habitantes no ano 2011 segundo datos do Instituto Galego de Estat\u00edstica dos cales 56 eran homes e 56 mulleres."}
{"id": "219363", "revid": "22570", "url": "https://gl.wikipedia.org/wiki?curid=219363", "title": "Xubande, Sabadelle, O Pereiro de Aguiar", "text": "Xubande \u00e9 un lugar da parroquia da Sabadelle no concello ourens\u00e1n do Pereiro de Aguiar na comarca de Ourense. Ti\u00f1a 30 habitantes no ano 2011 segundo datos do Instituto Galego de Estat\u00edstica dos cales 15 eran homes e 25 mulleres."}
{"id": "219364", "revid": "98629", "url": "https://gl.wikipedia.org/wiki?curid=219364", "title": "Einsa", "text": "EINSA Print, Ediciones Informatizadas S. A. \u00e9 unha empresa de orixe galega creada en Andrade (Pontedeume). Est\u00e1 adicada \u00e1 impresi\u00f3n e a servizos da informaci\u00f3n. Ten plantas de produci\u00f3n en Pontedeume, As Pontes de Garc\u00eda Rodr\u00edguez, Madrid (onde est\u00e1 a s\u00faa sede) e tam\u00e9n oficinas comerciais en Londres e Par\u00eds.\nHistoria.\nEn 1971 cr\u00e9ase EINSA Print para imprimir as gu\u00edas de GT Motive, outra empresa do grupo Einsa que editaba a \"Gu\u00eda de Tasaciones\" un cat\u00e1logo con informaci\u00f3n detallada de t\u00f3dolos modelos de coches que hai no mercado, as s\u00faas pezas e compo\u00f1entes. Esta gu\u00eda se segue a editar hoxe en d\u00eda e informa dos prezos e tempos de reparaci\u00f3n de veh\u00edculos.\nEn 1999 Einsa con subvenci\u00f3ns do Fondo Mineiro crea nas Pontes, no Pol\u00edgono industrial de Penapurreira outra planta de impresi\u00f3n m\u00e1is grande e moderna que a de Pontedeume. A planta foi ampliada posteriormente ata os 84.000 metros cadrados actuais.\nA empresa imprime as gu\u00edas telef\u00f3nicas de moitos pa\u00edses de Europa, \u00c1frica ou Asia. Tam\u00e9n publica cat\u00e1logos de empresas de venda por correo, folletos publicitarios e revistas para 22 pa\u00edses.\nEn maio de 2012 produc\u00edronse folgas e paros na planta das Pontes en protesta pola reduci\u00f3n de persoal e soldos proposta pola empresa, que pretend\u00eda despedir 29 dos 370 traballadores da f\u00e1brica para acadar un aforro 2,9 mill\u00f3ns de euros xunto coa reduci\u00f3n dun 18% do salario dos traballadores. Os sindicatos calculan que a empresa recibiu 50 mill\u00f3ns de euros en subvenci\u00f3ns.\nProdutos.\nDirectorios (gu\u00edas telef\u00f3nicas), cat\u00e1logos, revistas e folletos."}
{"id": "219365", "revid": "19415", "url": "https://gl.wikipedia.org/wiki?curid=219365", "title": "Joensuun Kiekko-Pojat", "text": "O Joensuun Kiekko-Pojat ou JoKP (\"Mehtim\u00e4ki Oy\") \u00e9 un equipo de h\u00f3ckey sobre xeo semiprofesional da cidade de Joensuu (Finlandia). Xogou tres veces na m\u00e1xima categor\u00eda do h\u00f3ckey sobre xeo finland\u00e9s, a primeira delas na extinta SM-sarja durante a tempada 1971-72, finalizando na \u00faltima posici\u00f3n da t\u00e1boa; as outras d\u00faas veces foron na SM-liiga, antes de que se pechara a liga, nas tempadas 1989-90 e 1991-92. O club foi co\u00f1ecido entre 2001 e 2020 co nome de Jokipojat pasando ese ano \u00e1 denominaci\u00f3n que o club tivo durante a meirande parte da s\u00faa historia, Joensuun Kiekko-Pojat ou JoKP.\nPavill\u00f3n.\nOs Joensuun Kiekko-Pojat xogan os seus partidos como locais no Mehtim\u00e4en j\u00e4\u00e4halli, tam\u00e9n co\u00f1ecido dende oo 29 de novembro de 2017 como PKS Areena polo acordo de patrocinio con Pohjois-Karjalan S\u00e4hk\u00f6. O pavill\u00f3n \u00e9 obra do arquitecto grego-finland\u00e9s Ge\u00f3rgios Fasoul\u00e1s, a s\u00faa construci\u00f3n comezou en 1981 e foi finalizado en 1982. Ten unha capacidade m\u00e1xima de 4\u00a0800 persoas.\nO primeiro partido oficial no pavill\u00f3n tivo lugar o 7 de outubro de 1982 coa vitoria do equipo local fronte a Sport (6-2) ante 3\u00a0350 persoas.\nNo mesmo edificio, amais da pista principal hai d\u00faas pistas de adestramento constru\u00eddas en 2002 e 2019."}
{"id": "219367", "revid": "12452", "url": "https://gl.wikipedia.org/wiki?curid=219367", "title": "Tampere Ilves", "text": ""}
{"id": "219369", "revid": "5863", "url": "https://gl.wikipedia.org/wiki?curid=219369", "title": "Escriv\u00e1 de Balaguer", "text": ""}
{"id": "219371", "revid": "23204", "url": "https://gl.wikipedia.org/wiki?curid=219371", "title": "Castro, Chile", "text": "Castro, tam\u00e9n co\u00f1ecida como Santiago de Castro, \u00e9 un municipio (\"comuna\") e unha cidade de Chile na Illa Grande de Chilo\u00e9, no arquip\u00e9lago de Chilo\u00e9, na X Rexi\u00f3n dos Lagos. En 2017, a comuna ti\u00f1a un total de 43\u00a0807 habitantes. A s\u00faa \u00e1rea \u00e9 de 473\u00a0km2. Castro \u00e9 tam\u00e9n a capital da Pronvicia de Chilo\u00e9.\nIntegra canda as comunas de Ancud, Curaco de V\u00e9lez, Chait\u00e9n, Chonchi, Dalcahue, Futaleuf\u00fa, Hualaihue, Palena, Puqueld\u00f3n, Queil\u00e9n, Quell\u00f3n, Quemchi e Quinchao o Distrito Electoral N\u00b0 58 e pertence \u00e1 Circunscrici\u00f3n Senatorial 17\u00aa. Est\u00e1 localizado a 1.214\u00a0km de Santiago e \u00e9 a terceira cidade m\u00e1is antiga de Chile con existencia continuada, sendo fundada o 12 de febreiro de 1567, polo Mariscal vasco Marti\u00f1o Ruiz de Gamboa, sendo gobernador o galego Rodrigo de Quiroga.\nXeograf\u00eda.\nA comuna est\u00e1 formada por unha estreita li\u00f1a de terra da Illa Grande, entre as comunas de Dalcahue e Chonchi, e por d\u00faas illas menores. Na deshabitada costa que d\u00e1 ao Oc\u00e9ano Pac\u00edfico, esta franxa ten uns 4,5\u00a0km de ancho e os seus l\u00edmites son o r\u00edo Anay ao norte e o Cole-cole ao sur. Esa zona est\u00e1 na Cordilleira da Costa de Chilo\u00e9 e c\u00f3brena bosques do tipo valdiviano, que en parte pertencen ao Parque Nacional Chilo\u00e9. Na costa leste, conc\u00e9ntrase case a totalidade da poboaci\u00f3n da comuna, na cidade de Castro (latitude 42\u00ba27'48\" S, lonxitude 73\u00ba48'29\" O) e os seus arrabaldes. A cidade est\u00e1 emprazada nunha lingua de terra entre o estuario do r\u00edo Gamboa e o esteiro de Ten-t\u00e9n, na ribeira dun fiorde sinuoso que constit\u00fae un resgardo para as embarcaci\u00f3ns, a\u00ednda que a s\u00faa entrada sexa perigosa por ser estreita e estar chea de rochas. Ao outro lado do fiorde est\u00e1 a Pen\u00ednsula de Ril\u00e1n, que tam\u00e9n pertence \u00e1 comuna e \u00e9 onde se desenvolve a maior parte da actividade agr\u00edcola da comuna. As illas de Quehui e Chel\u00edn est\u00e1n un pouco ao sur de Aguantao, o extremo da pen\u00ednsula.\nCastro e arredores.\nO Parque Municipal at\u00f3pase na parte alta da cidade. Nel cel\u00e9brase todos os ver\u00e1ns o Festival Costumista Chilote, o m\u00e1is grande do seu tipo no sur de Chile. Neste parque hai zonas para comer, onde os veci\u00f1os po\u00f1en postos de comidas t\u00edpicas e mostras artesanais locais. Ademais, en dito recinto cel\u00e9brase a Feira da Biodiversidade, que ofrece mostras de produtos agr\u00edcolas, por exemplo, as distintas variedades de patacas existentes e cultivadas no arquip\u00e9lago\nO pequeno parque \"Plazuela del Tren\" creouse sobre o terreo da antiga estaci\u00f3n que foi destru\u00edda no terremoto de 1960. Unha antiga locomotora e outros obxectos que fan referencia \u00e1 historia da li\u00f1a ferroviaria fundada en 1912 entre Castro e Ancud est\u00e1n expostos al\u00ed.\nNa vila de Nerc\u00f3n, a 5 kms ao sur de Castro, e incorporado ao radio urbano desde 2007, at\u00f3pase a igrexa Nosa Se\u00f1ora de Gracia de Nerc\u00f3n, constru\u00edda en 1886-90 cun pequeno xard\u00edn diante do edificio. Foi declarada Monumento Nacional o 27 de xullo de 1984 e Patrimonio da Humanidade en decembro de 2000.\nEntre Nerc\u00f3n e Castro p\u00f3dense visitar os estaleiros onde se constr\u00faen lanchas de madeira, cerca da ponte do r\u00edo Nerc\u00f3n hai unha animita moi co\u00f1ecida na provincia.\nNo cerro Millantuy enc\u00f3ntrase un monumento \u00e1 virxe Mar\u00eda, ofrecendo unha boa vista do centro da cidade e o fiorde de Castro.\nPen\u00ednsula de Ril\u00e1n.\nTen forma semellante a un tri\u00e1ngulo, coa s\u00faa base no lado sur. Est\u00e1 parcialmente separada do resto da Illa Grande polo fiorde de Castro e a Canle Dalcahue sep\u00e1raa da illa Quinchao. Ten unha superficie aproximada de 100\u00a0km\u00b2 e a s\u00faa maior anchura, uns 18\u00a0km, \u00e1chase entre as puntas de Peuque e Aguantao. Na costa da pen\u00ednsula existen varios pequenos poboados como Curahue, Quilquico e Ril\u00e1n, o m\u00e1is grande dos tres. No lado que est\u00e1 m\u00e1is pr\u00f3ximo \u00e1 cidade de Castro est\u00e1n as praias de Quento, Tongoy e Yutuy, que son usadas como balneario. A poboaci\u00f3n ad\u00edcase \u00e1 agricultura e \u00e1 gandar\u00eda ou despr\u00e1zase a traballar a Castro e a outros lugares pr\u00f3ximos durante o d\u00eda.\nQuehui.\nCanda Chel\u00edn forma o grupo Quehui. Ten forma de pinzas de cangrexo, cos dous embarcadoiros no medio das pinzas, nos sectores de Los \u00c1ngeles e San Miguel. Na illa dist\u00ednguense outros dous sectores: Camahue e Peldehue. Debido \u00e1 distancia de 2 quil\u00f3metros que separa Quehui da veci\u00f1a illa de Lemuy (que est\u00e1 conectada \u00e1 rede el\u00e9ctrica rexional) e \u00e1 escasa demanda na illa por causa da s\u00faa pequena poboaci\u00f3n, poboaci\u00f3n de 1200 habitantes m\u00e1is ou menos, toda a electricidade prov\u00e9n dun motor xerador que opera entre as 21:00 e as 24:00 de cada d\u00eda.\nChel\u00edn.\nEst\u00e1 entre Lemuy e Quehui, a unhas d\u00faas horas de navegaci\u00f3n desde a capital comunal.\nTen unha superficie duns 12\u00a0km2 e est\u00e1 habitada por unhas 800 persoas aproximadamente, que se dedican \u00e1 agricultura, \u00e1 salmonicultura e ao turismo. A illa div\u00eddese nos sectores de Huechochel\u00edn e Chel\u00edn Bajo, neste \u00faltimo at\u00f3pase unha das 16 igrexas de Chilo\u00e9 que foron declaradas Patrimonio da Humanidade.\nCrese que o seu nome procede da lingua chono e que significa \"cerro pequeno\".\nLocalidades.\nLocalidades da comuna de Castro: \nClima.\nCastro pos\u00fae un clima de tipo oce\u00e1nico, e unha media de temperaturas en torno aos 11\u00a0\u00b0C, as chuvias son da orde dos 1830\u00a0mm, incluso inferiores aos que se rexistran na cidade de Valdivia, polo efecto da Cordilleira da Costa, que deixa esta cidade a sotavento das precipitaci\u00f3ns.\nHistoria.\nOs conquistadores espa\u00f1ois tomaron posesi\u00f3n do arquip\u00e9lago en 1567 e no sector chamado Quiquilhue polos huilliches decidiron fundar a capital, debido a que era un lugar f\u00e1cil de defender e ti\u00f1a abundante auga, ademais de pequenas cantidades de ouro arrastradas polo r\u00edo. O fundador foi Mart\u00edn Ruiz de Gamboa, quen bautizou o r\u00edo co seu apelido e a futura cidade chamouna Santiago de Castro, polo ap\u00f3stolo Santiago e o Vicerrei interino do Per\u00fa, Lope Garc\u00eda de Castro. Conforme ao costume, realizouse un repartimento de terreos e ind\u00edxenas en encomendas e dividiuse a nova cidade nun \"plano de dameiro\".\nIncursi\u00f3ns de corsarios e levantamento ind\u00edxena.\nO corsario holand\u00e9s Baltazar de Cordes logrou apoderarse de Castro en abril de 1600 coa axuda dalg\u00fans ind\u00edxenas. Cordes era o capit\u00e1n dunha das naves da expedici\u00f3n que Jacobo Mah\u00fa e Sim\u00f3n de Cordes, entre outros comerciantes de Rotterdam, que a emprenderan para comerciar con Am\u00e9rica, establecer colonias e socavar o poder\u00edo espa\u00f1ol.\nAo cruzar o Estreito de Magall\u00e1ns, as tormentas separaron a frota e \"La Fe\", ao mando de Baltasar de Cordes refuxiouse no arquip\u00e9lago de Chilo\u00e9. Os holandeses recibiron auxilio dos huilliches de Lacuy e pactaron con eles unha alianza para tomar Castro e acabar cos espa\u00f1ois. Mediante o subterfuxio de facerse pasar por comerciantes pac\u00edficos e contar que eles desexaban axudar a repeler un pronto ataque dos ind\u00edxenas co que finxiran estar de acordo, Cordes ga\u00f1ouse a confianza das autoridades de Castro e logrou que os poboadores da cidade se encerraran na igrexa. Unha vez chegados os huilliches, matou os seus xefes e tam\u00e9n os var\u00f3ns espa\u00f1ois e constru\u00edu un forte improvisado.\nNese momento, tivo co\u00f1ecemento da chegada de corsarios a Chilo\u00e9 o coronel don Francisco del Campo, quen se aprestaba para iniciar os plans dunha repoboaci\u00f3n de Valdivia, que fora atacada polo levantamento ind\u00edxena iniciado no desastre de Curalaba. As\u00ed, ante o temor de que estes estranxeiros puideran unirse aos ind\u00edxenas alzados, e prestarlles unha inmensa axuda; del Campo decidiu inmediatamente p\u00f3rse en marcha cara ao sur.\nLogo, cando este forte foi retomado polo continxente espa\u00f1ol, Cordes fuxiu por mar e estivo varias veces a punto de ser atrapado. Finalmente, apres\u00e1rono as autoridades de El Callao.\nReferente ao coronel don Francisco del Campo, este retornou a Osorno, cidade que nese momento se encontraba nunha situaci\u00f3n calamitosa; produto do alzamento huilliche.\nChegada dos exiliados de Osorno.\nVendo o coronel del Campo que unha maior resistencia dos espa\u00f1ois en Osorno a nada bo conducir\u00eda, dada a falta de axuda exterior, resolveu, de acordo coa veci\u00f1anza, o traslado de toda a xente a Castro. Del campo morrer\u00eda no momento no que se reun\u00edan embarcaci\u00f3ns para cruzar a Castro, sendo o capit\u00e1n Jer\u00f3nimo de Peraza, substituto de del Campo, quen cumprir\u00eda o obxectivo que levou o seu xefe ao sur; e volver a Osorno.\nFinalmente, Francisco Hern\u00e1ndez Ortiz Pizarro, despois de largos meses asediado nun pequeno fort\u00edn na destru\u00edda Osorno cos soldados e habitantes sobreviventes decidiu marchar cara a Chilo\u00e9 apoiado por alg\u00fans indios yanaconas; e finalmente enviou as mulleres e nenos a Castro, quedando os soldados e ind\u00edxenas aliados en Calbuco e en Carelmapu.\nArquitectura.\nNa comuna existen catro igrexas que foron declaradas Patrimonio da Humanidade pola Unesco, a de Castro, a de Ril\u00e1n, a de Nerc\u00f3n e a de Chel\u00edn. Outros templos da chamada escola chilota de arquitectura relixiosa en madeira son o de San Miguel na illa de Quehui e o que exist\u00eda en Quilquico e foi demolido a causa da deterioraci\u00f3n da s\u00faa estrutura e a imposibilidade de reparalo nese momento.\nEn dous sectores da cidade hai palafitas, casas constru\u00eddas sobre estacas de madeira na ribeira, sobre o mar. Os que a\u00ednda se mante\u00f1en en p\u00e9, est\u00e1n actualmente nos sectores \"Pedro Montt\" e \"Gamboa\". Antano exist\u00edan moitos outros no sector \"Pedro Aguirre Cerda\", pero resultaron destru\u00eddos a ra\u00edz do terremoto e maremoto de maio de 1960.\nA cidade presenta dous museos importantes, o Museo Rexional de Castro, cunha colecci\u00f3n de obxectos chilotes e o Museo de Arte Moderna Chilo\u00e9."}
{"id": "219372", "revid": "23204", "url": "https://gl.wikipedia.org/wiki?curid=219372", "title": "Gran Premio de B\u00e9lxica de 1956", "text": "O Gran Premio de B\u00e9lxica de 1956 foi unha carreira de F\u00f3rmula Un celebrada o 3 de xu\u00f1o de 1956 no Circu\u00edto de Spa-Francorchamps en Spa, B\u00e9lxica. Foi a cuarta carreira do Campionato do Mundo de Pilotos 1956.\nInforme.\nLogo da primeira xornada de adestramentos do xoves, Fangio estaba na pole cun tempo de case 5 segundos m\u00e1is r\u00e1pido que Moss no segundo lugar. Estes tempos non se melloraron coas condici\u00f3ns de mollado do venres e as condici\u00f3ns de vento do s\u00e1bado.\nEstaba chovendo cando a carreira comezou, Fangio fixo unha mala sa\u00edda e quedou no quinto lugar e Moss na cabeza. Pero na volta 3 Fangio xa estaba en segundo lugar, logo de pasar a Behra, Collins e a Castellotti. Na quinta volta xa \u00eda l\u00edder e na volta 10 xa ti\u00f1a unha vantaxe de 8 segundos sobre Moss, con Collins terceiro, nunha pista xa seca. Collins acadou o segundo lugar, cando Moss perdeu unha das rodas traseiras, no ascenso despois da ponte de Eau Rouge. Foi capaz de frear con seguridade e correr de volta a boxes e facerse cargo do coche de Perdisa. Retomou en sexto lugar, pero a unha volta dos l\u00edderes. Collins tomou o liderado definitivo cando Fangio perdeu a s\u00faa transmisi\u00f3n na volta 24. Unha dura batalla polo segundo posto entre Behra e Frere terminou cando o motor Behra comezou a fallar. Isto permit\u00edulle a Moss acadar \u00e1 terceira posici\u00f3n, despois de pasar a Schell anteriormente. Moss terminou a carreira cun ritmo vertixinoso, pero os dous l\u00edderes estaban demasiado lonxe para compensar a diferenza."}
{"id": "219374", "revid": "22570", "url": "https://gl.wikipedia.org/wiki?curid=219374", "title": "Gran Premio de Francia de 1956", "text": "O Gran Premio de Francia de 1956 foi unha carreira de F\u00f3rmula Un, celebrada en Reims-Gueux o 1 de xullo de 1956. Foi a quinta carreira da tempada de F\u00f3rmula Un de .\nBugatti fixo unha \u00fanica aparici\u00f3n nesta carreira co seu Tipo 251 pilotado por Maurice Trintignant. O coche demostrou non ser competitivo e retirouse finalmente logo de 18 voltas."}
{"id": "219375", "revid": "1987", "url": "https://gl.wikipedia.org/wiki?curid=219375", "title": "Ilmar\u00eb", "text": "Ilmar\u00eb \u00e9 unha personaxe ficticia pertencente ao \"legendarium\" de J. R. R. Tolkien. \u00c9 unha Maia cuxo nome deriva do lingua \u00e9lfica e significa \"luz estelar\". Tam\u00e9n \u00e9 xefa dos Maiar xunto con E\u00f6nw\u00eb e dama de compa\u00f1\u00eda de Varda."}
{"id": "219378", "revid": "3589", "url": "https://gl.wikipedia.org/wiki?curid=219378", "title": "Castro (comuna)", "text": ""}
{"id": "219381", "revid": "1131", "url": "https://gl.wikipedia.org/wiki?curid=219381", "title": "Castro de Pena Lopesa", "text": "O Castro de Pena Lopesa \u00e9 un castro costeiro fortificado. Est\u00e1 situado na parroquia do Val (Nar\u00f3n). \u00c9 un castro situado sobre un pequeno istmo na praia do mesmo nome no l\u00edmite entre os concellos de Nar\u00f3n e Valdovi\u00f1o.\nEscavaci\u00f3ns arqueol\u00f3xicas.\nO asentamento non foi escavado a\u00ednda que se fixeron pequenas prospecci\u00f3ns que confirman a s\u00faa ocupaci\u00f3n entre os s\u00e9culos I antes da era actual e o s\u00e9culo I despois da era actual. Atop\u00e1ronse anacos de cer\u00e1mica, caracter\u00edstica da zona, e cravos da construci\u00f3n. O castro debeu ser un poboado costeiro fortificado unido \u00e1 costa.\nSituaci\u00f3n actual.\nO lugar est\u00e1 abandonado completamente. Cons\u00e9rvase tal como foi abandonado, sen intervenci\u00f3n posterior algunha. O mar est\u00e1 a esnaquizar o penedo no que se asenta.\nAccesos.\nDende a Pena Molexa hai unha pista peonil ben sinalizada con cami\u00f1os costeiros que levan ata a praia de Pena Lopesa. Un pequeno regato chega ao mar onde est\u00e1 o istmo do castro. O lugar \u00e9 de moi dif\u00edcil aceso. S\u00f3 en marea baixa se pode chegar ao p\u00e9 da pena despois de baixar polos penedos o aceso a ela \u00e9 case imposible, con rochas verticais."}
{"id": "219382", "revid": "56817", "url": "https://gl.wikipedia.org/wiki?curid=219382", "title": "Gran Premio do Reino Unido de 1956", "text": "O Gran Premio do Reino Unido de 1956 foi unha carreira de automobilismo de F\u00f3rmula Un, celebrada o 14 de xullo de 1956 no circu\u00edto de Silverstone, Silverstone, Inglaterra. Foi a sexta carreira da tempada de F\u00f3rmula Un de ."}
{"id": "219383", "revid": "23204", "url": "https://gl.wikipedia.org/wiki?curid=219383", "title": "La sonnambula", "text": "La sonnambula (en galego \"A somn\u00e1mbula\") \u00e9 unha \u00f3pera semiseria con m\u00fasica de Vincenzo Bellini e libreto en italiano de Felice Romani baseada nun gui\u00f3n para unha \"pantomima-ballet\" de Eug\u00e8ne Scribe e Jean-Pierre Aumer titulada \"La somnambule, ou L'arriv\u00e9e d'un nouveau seigneur\". Foi estreada no Teatro Carcano de Mil\u00e1n o 6 de marzo de 1831.\n\u00c9 unha das tres \u00f3peras m\u00e1is co\u00f1ecidas e representadas de Bellini, xunto con \"Norma\" e \"I puritani\". \u00c9 considerada un dos cumios do bel canto rom\u00e1ntico italiano. Entre as \u00f3peras m\u00e1is co\u00f1ecidas do s\u00e9culo XIX e modelo do x\u00e9nero pastoral, esta \u00f3pera proporcionou un veh\u00edculo de lucimento para sopranos, entre as que salientan Giuditta Pasta (quen representou a Amina na estrea), ata Jenny Lind, Maria Callas e Joan Sutherland entre outras cantantes. Salientan as escenas de \"Care compagne\" (Queridos compa\u00f1eiros), na que Amina expresou a s\u00faa felicidade, o seu primeiro encontro con Elvino e, sobre todo, a escena do somnambulismo \"Ah! non credea mirarti\" (Ah, non cr\u00eda mirarte).\nHistoria.\nBellini compuxo \"La sonnambula\" en tan s\u00f3 dous meses, mentres se encontraba en Moltrasio, na \"villa\" do Conde Lucini Passalacqua, cerca da casa de Giuditta Turina, unha rapaza coa que manti\u00f1a unha relaci\u00f3n. O libreto foi adaptado da obra \"La Somnambule ou L'arriv\u00e9e d'un nouveau seigneur\", un \"ballet-pantomime\" de Eug\u00e8ne Scribe e Pierre Aumer (1827), e da \"La Somnambule\", \"com\u00e9die-vaudeville\" do mesmo Scribe e Germain Delavigne (1819).\nNun principio, o duque Litta de Mil\u00e1n encargara unha \u00f3pera a Bellini sobre \"Hernani\" de Victor Hugo (m\u00e1is tarde musicalizada por Verdi). A oposici\u00f3n da censura austr\u00edaca levou a Bellini a abandonar o proxecto orixinal e a escoller, a suxesti\u00f3n de Romani, un tema m\u00e1is inocente de car\u00e1cter pastoral e id\u00edlico. Parte da m\u00fasica fora composta para \"Hernani\", mais reciclada primeiro para \"La sonnambula\", e posteriormente para Norma.\nNo transcurso da composici\u00f3n da \u00f3pera, Romani achegou numerosas mudanzas \u00e1 obra. Eliminou a escena da anagn\u00f3rise final, da cal existe unha redacci\u00f3n no libreto, cando o conde Rodolfo se revela como o pai de Amina (a somn\u00e1mbula).\nA \u00f3pera foi estreada no Teatro Carcano de Mil\u00e1n o 6 de marzo de 1831, nunha noite \u2014adicada ao m\u00fasico Francesco Pollini, amigo de Bellini\u2014 na que se combinou co ballet \"Il furore di Amore\". A \u00f3pera foi estreada polos c\u00e9lebres Giuditta Pasta (mezzosoprano) e Giovanni Battista Rubini, requirindo dunha t\u00e9cnica de coloratura moi flu\u00edda e notables habilidades vocais. Co seu contorno e historia pastoral, \"La sonnambula\" tivo un \u00e9xito inmediato e segue a representarse con regularidade. O papel principal de Amina (a somn\u00e1mbula) coa s\u00faa alta tesitura \u00e9 famoso pola s\u00faa dificultade, que require un gran dominio dos trinos e florituras. En vida de Bellini, outra mezzosoprano, Mar\u00eda Malibr\u00e1n, foi unha destacada expo\u00f1ente do papel.\nNos meses e anos seguintes a \u00f3pera foi representada nos principais teatros de \u00f3pera italianos e estranxeiros. A \u00f3pera representouse por primeira vez en Londres o 28 de xullo de 1831 no King's Theatre con Mar\u00eda Malibr\u00e1n no papel protagonista nunha versi\u00f3n falsificada e parcialmente traducida ao ingl\u00e9s, e en Nova York o 13 de novembro de 1835 no Park Theatre.\n\"La sonnambula\" foi o veh\u00edculo para conseguir a fama de numerosas cantantes como a sueca Jenny Lind, Emma Albani e, no s\u00e9culo XX para Lina Pagliughi, Toti Dal Monte, Maria Callas \u2014na hoxe famosa produci\u00f3n do Teatro alla Scala de Luchino Visconti (1955)\u2014, Renata Scotto, Joan Sutherland, Edita Gruberova e Natalie Dessay. A versi\u00f3n para mezzosoprano foi cantada en 1980 por Frederica von Stade e en 2008 por Cecilia Bartoli.\nA meirande parte das gravaci\u00f3ns do s\u00e9culo XX realiz\u00e1ronse cunha soprano no papel de Amina, a maior\u00eda das veces con \"notas altas engadidas e (outros) trocos sustanciais\". A primeira mezzosoprano que gravou o papel de Amina foi a italiana Cecilia Bartoli.\nEsta \u00f3pera segue no repertorio na actualidade, a\u00ednda que non est\u00e1 entre as m\u00e1is representadas, aparecendo nas estat\u00edsticas de Operabase no posto n\u00ba 92 das cen \u00f3peras m\u00e1is representadas no per\u00edodo 2005-2010, sendo a 35\u00aa \u00f3pera m\u00e1is representada en Italia e a segunda de Bellini con 41 representaci\u00f3ns.\nCaracter\u00edsticas musicais.\nO tema do suave e contrastado amor entre Amina e Elvino ofreceu a Bellini a inspiraci\u00f3n para exaltar a s\u00faa vea l\u00edrica: a t\u00edpica extensi\u00f3n do arco mel\u00f3dico conx\u00fagase aqu\u00ed, de xeito coherente co tema, cun ritmo l\u00e1nguido e divagante, mentres que a orquestra se limita a acompa\u00f1ar a voz con admirable simplicidade. A \u00f3pera culmina nunha das m\u00e1is sublimes arias para soprano: a c\u00e9lebre \"Ah, non credea mirarti\", que a protagonista canta en estado de somnambulismo.\nArgumento.\nA acci\u00f3n transcorre nunha vila de Su\u00edza durante o s\u00e9culo XVIII.\nActo I.\nA praza dunha aldea dos Alpes su\u00edzos, a un lado a pousada de Lisa, unha fermosa muller coqueta e intrigante, a cuxo amor aspira o mozo campesi\u00f1o Alessio, persoa de bo coraz\u00f3n mais sen moitos medios de fortuna. Lisa, en realidade, quere recuperar o amor de Elvino, o seu antigo pretendente, campesi\u00f1o moito m\u00e1is rico que Alessio, mais prometido agora coa moza orfa Amina, \u00e1 que a mui\u00f1eira Teresa acolleu na s\u00faa casa.\nAo alzarse o pano un nutrido grupo de campesi\u00f1os mostra a s\u00faa ledicia pola proximidade do matrimonio entre Amina e Elvino, xa que se vai asinar o contrato nupcial e ao d\u00eda seguinte ser\u00e1 celebrada a voda relixiosa. Lisa, a propietaria da pousada, est\u00e1 consumida polos celos; non soporta que toda a vila louve a beleza e cualidades da s\u00faa rival Amina. Alessio, encargado de organizar a festa, \u00e9 tratado con altivez por Lisa. Amina, turbada ante os eloxios de todos, agradece aos seus amigos os seus bos desexos e particularmente \u00e1 s\u00faa madrasta, Teresa, a propietaria do mu\u00ed\u00f1o, quen a adoptou como unha orfa. Agradece a Alessio, quen preparou a canci\u00f3n nupcial e organizou as celebraci\u00f3ns, desex\u00e1ndolle sorte no seu cortexo a Lisa, que segue rexeitando as s\u00faas proposici\u00f3ns.\nChega o notario. O noivo a\u00ednda non se presentou, o que resulta estra\u00f1o para todos. Finalmente aparece Elvino e explica a s\u00faa tardanza por terse detido a rezar ante a tumba da s\u00faa nai, cuxa bendici\u00f3n dende o ceo implorou para a s\u00faa voda, e entrega \u00e1 noiva o anel que lle pertencera: Amina ser\u00e1 tan boa dona para el como s\u00faa nai o foi para seu pai. O notario procede e pregunta aos noivos cal \u00e9 a s\u00faa achega ao matrimonio: t\u00f3dalas s\u00faas terra, Elvino; s\u00f3 o seu coraz\u00f3n, Amina, o cal, na opini\u00f3n do seu amado, o \u00e9 todo.\nEsc\u00f3itase en escena ru\u00eddo de cabalos. Unha carruaxe da que descende un misterioso cabaleiro detense na praza. Rodolfo, como se chama o personaxe, dir\u00edxese aos presentes e pregunta se falta moito para chegar ao castelo do conde, se\u00f1or desas terras. Lisa, sempre calculadora, ofrece ao cabaleiro a s\u00faa pousada asegurando que non poder\u00e1 chegar ata noite pechada. Rodolfo acepta a s\u00faa proposici\u00f3n e reco\u00f1ece encantado o lugar onde, afirma, pasou fermosos d\u00edas de xuventude, ao tempo que se informa das circunstancias da voda, louvando a beleza e xentileza da noiva, que lle lembra a unha rapaza \u00e1 que el amou anos atr\u00e1s, o que desperta os celos de Elvino, que debe calar ante un cabaleiro de tanta caste. Admite que estivo unha vez no castelo, cuxo se\u00f1or morreu hai catro anos. Cando Teresa explica que o seu fillo desaparecera alg\u00fans anos antes, o estra\u00f1o aseg\u00faralles que est\u00e1 vivo e que regresar\u00e1.\nRodolfo non quere revelar a s\u00faa identidade: en realidade \u00e9 o conde, chegado dende moi lonxe a facerse cargo do castelo dos seus defuntos pais. Teresa advirte ent\u00f3n aos presentes de que \u00e9 hora de retirarse. \u00c1s preguntas do conde, expl\u00edcanlle que a esas horas adoita vagar polo lugar unha terrible presenza, unha pantasma. Rodolfo rise da superstici\u00f3n, augurando unha pr\u00f3xima do espectro. O conde ret\u00edrase a descansar \u00e1 pousada de Lisa e os campesi\u00f1os ret\u00edranse tam\u00e9n. Elvino est\u00e1 celoso da admiraci\u00f3n do estra\u00f1o por Amina; est\u00e1 mesmo celoso das brisas que a acari\u00f1an. Amina fai prometer a Elvino que esquecer\u00e1 os seus celos inxustificados. As sombras invaden a praza, que pouco a pouco queda deserta.\nO interior da alcoba de Rodolfo na pousada. Vese unha gran fiestra ao fondo. O alcalde ten informado a Lisa e ao resto dos veci\u00f1os da verdadeira identidade do desco\u00f1ecido. Lisa dille ao estra\u00f1o que foi reco\u00f1ecido como Rodolfo, o fillo do conde que desapareceu tempo atr\u00e1s, e adv\u00edrteo de que toda a vila est\u00e1 preparando unha benvida formal. Mentres tanto, ela \u00e9 a primeira en renderlle pleites\u00eda, desexando que iso lle reporte alg\u00fan futuro beneficio. O conde acepta encantado a visita da dona da pousada, na que int\u00fae algunha posibilidade amorosa. Ela s\u00e9ntese afagada cando el comeza a facerlle as beiras, mais escapa correndo, perdendo un pano, cando escoita ru\u00eddo f\u00f3ra.\nNa fiestra aparece Amina, que cami\u00f1ando durmida, imaxina como ser\u00e1 a s\u00faa voda con Elvino. Rodolfo, percat\u00e1ndose de que os seus paseos nocturnos suscitaron a historia da pantasma na vila, est\u00e1 a piques de aproveitar o seu desvalido estado, mais queda conmovido ante a s\u00faa inocencia, a bondade de coraz\u00f3n da rapaza, e o seu fondo amor por Elvino, polo que abandona as ideas que encaixar\u00edan mal coa virtude da moza. O conde recolle o pano e d\u00e9ixao caer na cama: reco\u00f1ece que a moza \u00e9 somn\u00e1mbula. Amina adormece no sof\u00e1 e el sae.\nNese momento \u00f3ense as voces dos campesi\u00f1os, que a pesar da hora acoden a presentar os seus respectos ao conde. Lisa sae do seu acocho, contempla a Amina na habitaci\u00f3n e comprende encantada que a s\u00faa rival vai perder a reputaci\u00f3n. O conde, asustado polas circunstancias, decide marchar da pousada e sae pola fiestra pech\u00e1ndoa tras de si.\nOs campesi\u00f1os entran e comproban que o conde non se atopa al\u00ed, e tam\u00e9n que hai outra persoa: unha muller. Pouco m\u00e1is tarde comproban horrorizados que a muller \u00e9 Amina.\nElvino, que acaba de entrar na habitaci\u00f3n seguido de Teresa, crendo que ela lle foi infiel, rex\u00e9itaa anoxado. Ante os seus berros, Amina esperta sorprendida de atoparse al\u00ed, mais non lle serven de nada as s\u00faas protestas de inocencia: ningu\u00e9n a cre, e menos a\u00ednda o celoso Elvino, que a rexeita violentamente. Amina, asustada e chorosa, busca consolo en Teresa, quen anoa o pano de Lisa no pescozo de Amina pensando que \u00e9 seu. Amina est\u00e1 desesperada e todos \u2014ag\u00e1s Teresa\u2014 a abandonan.\nActo II.\nNun outeiro pr\u00f3ximo ao castelo do conde Rodolfo un grupo de campesi\u00f1os acode ao castelo para pedir ao conde que axude a demostrar a inocencia de Amina. Polo cami\u00f1o enc\u00f3ntranse con Teresa e Amina, que tam\u00e9n acoden a solicitar a axuda do conde. Ent\u00f3n pasa Elvino, coa cabeza baixa e ofendido, e Amina ach\u00e9gase a el e r\u00f3galle que acepte as s\u00faas explicaci\u00f3ns de honradez, mais el qu\u00edtalle o anel que lle entregara e nin sequera as verbas dos campesi\u00f1os, que regresan coa garant\u00eda de inocencia do conde, conseguen que o mozo cambie a s\u00faa actitude, a\u00ednda que non pode apartar a s\u00faa imaxe do seu coraz\u00f3n. Amina, desesperada, desmaiase nos brazos de s\u00faa nai.\nNovamente na praza da aldea. Lisa, como de costume, discute con Alessio, cuxo amor segue rexeitando. Elvino dedidiu casar con Lisa. Aparece un grupo de campesi\u00f1os que anuncian con ledicia a pr\u00f3xima voda entre Lisa e Elvino: este acode en persoa a formular a Lisa a s\u00faa proposta, que a rapaza acepta encantada sen importarlle que el case con ela por despeito.\nA parella dir\u00edxese ao templo, mais aparece Rodolfo, quen asegura a Elvino que Amina \u00e9 inocente. El p\u00eddelle que xustifique a presenza da rapaza na s\u00faa alcoba, e Rodolfo explica a todos que hai persoas, os somn\u00e1mbulos, que cami\u00f1an e contestan a quen lles fala estando profundamente durmidos, mais ningu\u00e9n cre as s\u00faas palabras, a pesar mesmo da s\u00faa condici\u00f3n de se\u00f1or daquelas terras. Elvino tampouco o cre.\nAo escoitar os berros Teresa sae da s\u00faa casa e pide a todos que calen: Amina, finalmente, conseguiu quedar durmida esgotada. Todos obedecen. Teresa ve ent\u00f3n a comitiva e d\u00e1se conta do que est\u00e1 a suceder. Lisa, c\u00ednica, dille que casa con Elvino porque a ela non a sorprenderon de noite na habitaci\u00f3n dun home. Teresa, indignada, mostra a todos o pano que Lisa perdeu na alcoba do conde, quen discretamente queda calado, mais segue afirmando a virtude de Amina. Lisa non sabe que explicaci\u00f3n dar. Elvino preg\u00fantase sobre a existencia da virtude entre as mulleres e do amor verdadeiro e pide unha demostraci\u00f3n. Nese momento Amina sae pola fiestra do mu\u00ed\u00f1o e o conde am\u00f3sallo a todos.\nA rapaza comeza o seu paseo somn\u00e1mbulo, correndo perigo de caer sobre a roda do mu\u00ed\u00f1o, mais s\u00e1lvase; fala en so\u00f1os. Rodolfo advirte que espertala ser\u00eda fatal, de xeito que todos miran mentres ela revive o seu compromiso e a dor polo rexeitamento de Elvino e chega sa e salva ao outro lado. O conde, empurrando o rapaz, dille que faga o que Amina lle pide en so\u00f1os e el dev\u00f3lvelle o anel. Os veci\u00f1os p\u00f3\u00f1ense a berrar e Amina esperta encontr\u00e1ndose, marabillada, nos brazos de Elvino, quen solicita o seu perd\u00f3n e todos aclaman a s\u00faa inocencia. O canto de Amina, cami\u00f1o por fin do altar do brazo do seu amado, pon punto e final \u00e1 \u00f3pera coa expresi\u00f3n da s\u00faa extasiada felicidade.\nOrquestraci\u00f3n.\nA partitura de \"La sonnambula\" require de:\nPara soar internamente:\nA tumba de Bellini.\nA frase \"Ah! non credea mirarti / S\u00ec presto estinto, o fior\", da aria \"Ah! non credea mirarti\" de \"La sonnambula\" est\u00e1 inscrita na tumba de Bellini na catedral de Catania, Sicilia."}
{"id": "219384", "revid": "1888", "url": "https://gl.wikipedia.org/wiki?curid=219384", "title": "Manoel Deodoro da Fonseca", "text": ""}
{"id": "219385", "revid": "1410", "url": "https://gl.wikipedia.org/wiki?curid=219385", "title": "Hidatodo", "text": "Un hidatodo \u00e9 un tipo de tecido secretor de auga que se encontra nas follas, principalmente en anxiospermas, que est\u00e1 especializado na secreci\u00f3n de auga a trav\u00e9s de poros na epiderme ou nas beiras dentadas e \u00e1pice das follas. Probablemente evolucionaron a partir de estomas e extremos de feixes vasculares modificados. Est\u00e1n implicados no fen\u00f3meno da gutaci\u00f3n (do lat\u00edn \"gutta\", gota), na que se libera auga l\u00edquida (non vapor coma na transpiraci\u00f3n) nas partes altas da planta, o que favorece o ascenso do zume bruto polo xilema da planta. Os hidatodos est\u00e1n conectados ao sistema vascular da planta por un feixe vascular.\nComo o l\u00edquido que se extrae do xilema para ser expulsado polo hidatodo cont\u00e9n tam\u00e9n sales, e compostos org\u00e1nicos disolvidos na auga e estes \u00e1s veces cristalizan ao evaporar a auga sobre a planta, forma unha substancia branca pulverulenta sobre as beiras das follas. Esta cristalizaci\u00f3n \u00e9 moi evidente nas hal\u00f3fitas, plantas adaptadas a vivir en ambientes con altas concentraci\u00f3ns de sales, e en consecuencia os hidatodos desas especies son considerados como gl\u00e1ndulas para expulsar sal.\nOs hidatodos m\u00e1is t\u00edpicos est\u00e1n formados por c\u00e9lulas vivas con numerosos espazos intercelulares cheos de auga, pero sen cloroplastos, que forman un tecido chamado epitema, que se abre a unha ou m\u00e1is c\u00e1maras subepid\u00e9rmicas. Estas c\u00e1maras, \u00e1 s\u00faa vez, \u0441omunican co exterior a trav\u00e9s dun estoma especial chamado poro aberto ou estoma de auga aberto. Este estoma especial lembra estruturalmente un estoma ordinario, mais \u00e9 normalmente m\u00e1is grande e perdeu o poder de incharse e contraerse, polo que non se pecha.\nDistribuci\u00f3n.\nOs hidatodos est\u00e1n distribu\u00eddos en moitas especies de anxiospermas (350 x\u00e9neros pertencentes a 115 familias). En plantas tropicais como \"Colocasia\" (Araceae), a cantidade de auga eliminada pola noite supera os 300 mL. Tr\u00e1tase principalmente de plantas acu\u00e1ticas e algunhas plantas herb\u00e1ceas que crecen en lugares h\u00famidos, por exemplo \"Pistia\", xacintos de auga (\"Eichhornia.\"), rosa, e moitas outras. En hal\u00f3fitas os hidatodos expulsan moitos sales.\nClasificaci\u00f3n.\nOs hidatodos poden clasificarse funcionalmente en dous tipos:\nEn follas novas e talos de garavanzo (\"Cicer arietinum\") os hidatodos epid\u00e9rmicos consisten nun ped\u00fanculo uniseriado e unha cabeza oval pluricelular. A soluci\u00f3n acum\u00falase baixo a cut\u00edcula e cando atingue un certo volume \u00e1brense poros na cut\u00edcula e aparecen pingui\u00f1as de auga na superficie. A presenza de numerosas mitocondrias indica que a secreci\u00f3n \u00e9 activa.\nOs hidatodos epit\u00e9micos presentan un tecido parenquim\u00e1tico especializado, o \"epitema\", situado ao final dunha ou varias v\u00e9nulas das follas. Rodeando o epitema hai unha va\u00ed\u00f1a de c\u00e9lulas dispostas moi apretadamente, a mi\u00fado coas paredes adxacentes cutinizadas, formando unha capa de tipo endod\u00e9rmico, que impide o refluxo apopl\u00e1stico (polos espazos entre as c\u00e9lulas). Moitas destas c\u00e9lulas est\u00e1n diferenciadas como c\u00e9lulas de transferencia. Cara ao exterior, o epitema est\u00e1 limitado pola epiderme, e a sa\u00edda da auga prod\u00facese a trav\u00e9s dun ou varios estomas modificados, que se diferencian porque as c\u00e9lulas oclusivas normalmente non poden pechar o poro (ost\u00edolo)."}
{"id": "219386", "revid": "27155", "url": "https://gl.wikipedia.org/wiki?curid=219386", "title": "Aster\u00e1ceas", "text": ""}
{"id": "219387", "revid": "65337", "url": "https://gl.wikipedia.org/wiki?curid=219387", "title": "Consello Internacional de Museos", "text": "O Consello Internacional de Museos (\"International Council of Museums\", ICOM) \u00e9 unha organizaci\u00f3n non gobernamental creada en 1946 para coordina-la actividade de museos e os seus profesionais cara \u00e1 conservaci\u00f3n, mantemento e comunicaci\u00f3n do patrimonio cultural, material ou inmaterial, presente e futuro, en todo o mundo.\nTen a sede en Par\u00eds (Francia) e est\u00e1 formada por representantes de m\u00e1is de 140 pa\u00edses. O Comit\u00e9 Espa\u00f1ol \u00e9 o cuarto en n\u00famero de membros afiliados e conta con representantes das 17 Comunidades Aut\u00f3nomas.\nAs actividades do ICOM c\u00e9ntranse nos seguintes temas:"}
{"id": "219388", "revid": "1822", "url": "https://gl.wikipedia.org/wiki?curid=219388", "title": "ICOM", "text": ""}
{"id": "219389", "revid": "56817", "url": "https://gl.wikipedia.org/wiki?curid=219389", "title": "Ancud", "text": "Ancud \u00e9 unha cidade, municipio e comuna de Chile con 39.946 habitantes cunha superficie de 1.752\u00a0km2 (INE 2002). Foi fundada en 1768 como \"San Carlos de Chilo\u00e9\"."}
{"id": "219390", "revid": "89787", "url": "https://gl.wikipedia.org/wiki?curid=219390", "title": "Distrito Budaka", "text": "Budaka District \u00e9 un distrito da Rexi\u00f3n Oriental de Uganda, chamada as\u00ed pola s\u00faa capital, Budaka.\nO distrito cobre unha \u00e1rea de 384\u00a0km2. Est\u00e1 a unha altitude sobre o nivel do mar de ente 910 e 1220 m. Segundo o censo de poboaci\u00f3n do ano 2002 ti\u00f1a uns 221.500 habitantes. A s\u00faa densidade de poboaci\u00f3n era de 372 persoas por km2.\nA etnia predominante no distrito son os bagwere.\nLimita co Distrito Pallisa polo norte, co Distrito Mbale polo leste, co Distrito Butaleja polo sur e co Distrito Kibuku polo oeste.\nEste distrito entrou en funcionamento o 1 de xullo de 2005. Anteriormente formaba parte do Distrito Pallisa, sa\u00edndo do Condado de Budaka. Consiste nos seguintes sete subcondados:\nEconom\u00eda.\nA agricultura \u00e9 a principal actividade econ\u00f3mica do distrito, ocupando o 86% da poboaci\u00f3n segundo o censo do 2002.\nRecentemente, abriuse unha f\u00e1brica de ladrillos e baldosas en Kamonkoli, da Uganda Clays Limited. A f\u00e1brica crese que empregar\u00e1 200 persoas en pleno funcionamento."}
{"id": "219391", "revid": "25871", "url": "https://gl.wikipedia.org/wiki?curid=219391", "title": "Distrito Bududa", "text": "Bududa District \u00e9 un distrito da Rexi\u00f3n Oriental de Uganda, nomeado as\u00ed pola s\u00faa capital, Bududa. Segundo o censo do ano 2002 ti\u00f1a unha poboaci\u00f3n darredor de 123.100 habitantes.\nA lingua principal falada no distrito \u00e9 o lumasaba.\nLimita co Distrito Sironko polo norte, coa Rep\u00fablica de Kenya polo leste, co Distrito Manafwa polo sur e co Distrito Mbale polo oeste.\nEste distrito foi creado no 2006. Anteriormente formaba parte do Distrito Mbale e logo do Distrito Manafwa. Div\u00eddese nun condado, dezaseis subcondados e un concello. Ten oito \u00e1reas urbanas en crecemento en proceso de se converter en concellos, estes son:\nO distrito ten unha altitude media de 1.800 m sobre o nivel do mar. Ten un relevo caracter\u00edstico de monta\u00f1as, desfiladeiros e bosques de bamb\u00fa. \u00c9 unha zona chuviosa sen estaci\u00f3n seca. O Parque nacional do Monte Elgon cobre aproximadamente o 40% do distrito.\nEconom\u00eda.\nA agricultura \u00e9 a actividade principal do distrito. O f\u00e9rtil solo volc\u00e1nico as\u00ed como as abundantes choivas as\u00ed o permiten."}
{"id": "219392", "revid": "27249", "url": "https://gl.wikipedia.org/wiki?curid=219392", "title": "Pelotari", "text": ""}
{"id": "219393", "revid": "8354", "url": "https://gl.wikipedia.org/wiki?curid=219393", "title": "Abel Barriola", "text": "Abel Barriola Ezkurra, nado en Leitza o 18 de maio de 1978, \u00e9 un pelotari actualmente en activo, que xoga na posici\u00f3n de zagueiro. Debutou no ano 1998 do Front\u00f3n Beotibar de Tolosa, Guip\u00fascoa.\nComo afeccionado, logrou o Campionato de Espa\u00f1a Xuvenil individual en 1996. Xa en profesionais, en 1999 logrou ser subcampi\u00f3n do Manomanista de 2\u00aa Categor\u00eda, tras un par de duros anos con continuos problemas nas s\u00faas mans. No 2001 deu un salto cualitativo na s\u00faa carreira profesional logrando a txapela no Campionato do Catro e Medio e finalmente consagrouse ao vencer con sorprendente facilidade a Beloki na final do Manomanista de 2002, cun contundente 22-3, as\u00ed mesmo logrou o subcampionato na edici\u00f3n do ano 2007. Os seus \u00e9xitos no Catro e Medio continuaron coa s\u00faa vitoria no Campionato navarro do Catro e Medio na edici\u00f3n do ano 2002.\nNa edici\u00f3n de man parellas do ano 2011, clasificouse para a final formando parella con Xala, se ben non puido xogar a final ao non conceder as empresas o aprazamento que solicitou debido a unha lesi\u00f3n sufrida na liguilla de semifinais. Foi substitu\u00eddo polo tam\u00e9n zagueiro navarro Mikel Beroiz, que fac\u00eda as\u00ed a s\u00faa primeira aparici\u00f3n nunha gran final, sen poder alcanzar o triunfo."}
{"id": "219395", "revid": "23204", "url": "https://gl.wikipedia.org/wiki?curid=219395", "title": "Ger\u00f0r", "text": "Na mitolox\u00eda n\u00f3rdica, Ger\u00f0r \u00e9 unha Jotun, unha deusa e a muller do deus Freyr. Ger\u00f0r aparece na \"Edda po\u00e9tica\", compilada no s\u00e9culo XIII dende fontes tradicionais, na \"Edda prosaica\" e na \"Heimskringla\", escritas por Snorri Sturluson. \"Ger\u00f0r\" tam\u00e9n \u00e9 chamada Gerd ou Gerth."}
{"id": "219396", "revid": "23204", "url": "https://gl.wikipedia.org/wiki?curid=219396", "title": "Lista de deuses xerm\u00e1nicos", "text": "A relixi\u00f3n ind\u00edxena dos pobos xermanos tivo un gran n\u00famero de deuses e deusas diferentes. As deidades xerm\u00e1nicas aparecen en numerosas fontes, inclu\u00edndo traballos de literatura, cr\u00f3nicas, inscrici\u00f3ns r\u00fanicas, nomes propios e nomes de lugares. Este artigo presenta unha lista deses personaxes mitol\u00f3xicos."}
{"id": "219397", "revid": "1987", "url": "https://gl.wikipedia.org/wiki?curid=219397", "title": "Oss\u00eb", "text": "Oss\u00eb (do Valarin O\u0161o\u0161ai ou O\u0161\u0161ai\u00e9) \u00e9 un personaxe ficticio pertencente ao \"legendarium\" de J. R. R. Tolkien. \u00c9 un Maia que aparece asociado con Ulmo, un dos Valar que custodia e goberna Arda. A s\u00faa esposa \u00e9 Uinen, coa que comparte o dominio dos Mares Interiores."}
{"id": "219398", "revid": "1131", "url": "https://gl.wikipedia.org/wiki?curid=219398", "title": "Stradivarius (Inditex)", "text": "Stradivarius era unha marca de roupa propiedade da familia Triquet. En 1999 Inditex merca o 90,05% da empresa por 18.000 mill\u00f3ns de pesetas e en 1995 o 9,95% restante por 15 mill\u00f3ns de euros. Ten 699 tendas en 47 pa\u00edses. A s\u00faa roupa est\u00e1 dirixida a mulleres novas de entre 15 e 30 anos.\nEn 2011 Stradivarius foi acusada de plaxiar os dese\u00f1os nas s\u00faas camisetas de 'bloggers' de moda, como Louise Ebel (Miss Pandora) ou Mich\u00e8le Kr\u00fcsi (Beware of my heels).\nEn 2012 Stradivarius abriu unha tenda chamada for&amp;from en Manresa atendida por persoas con trastorno mental severo para a venda de roupa e calzado de campa\u00f1as anteriores a prezo reducido."}
{"id": "219399", "revid": "23204", "url": "https://gl.wikipedia.org/wiki?curid=219399", "title": "Heimdallr", "text": ""}
{"id": "219402", "revid": "37955", "url": "https://gl.wikipedia.org/wiki?curid=219402", "title": "Liga de Honra", "text": ""}
{"id": "219403", "revid": "1987", "url": "https://gl.wikipedia.org/wiki?curid=219403", "title": "Uinen", "text": "Uinen \u00e9 un personaxe ficticio pertencente ao \"legendarium\" de J. R. R. Tolkien. \u00c9 un esp\u00edrito dos Maia tam\u00e9n co\u00f1ecida como \"a dona do mar\". Tam\u00e9n \u00e9 a esposa de Oss\u00eb, con quen comparte o dominio dos Mares Interiores."}
{"id": "219411", "revid": "18868", "url": "https://gl.wikipedia.org/wiki?curid=219411", "title": "Calluna vulgaris", "text": ""}
{"id": "219413", "revid": "89787", "url": "https://gl.wikipedia.org/wiki?curid=219413", "title": "Guachup\u00e9", "text": "Guachup\u00e9 \u00e9 un grupo musical chileno que mestura ritmos como o ska, rock latino, reggae ou cumbia. Foi fundada en 1999 en Santiago de Chile.\nHistoria.\nO 18 de xaneiro de 2012, o guitarrista e compositor da banda, Luis Adriazola, co\u00f1ecido como \"Lucho Ardilla\" faleceu produto dun tr\u00e1xico accidente de motos acontecido no quil\u00f3metro 56 da ruta 90, na localidade chilena de Peralillo, rexi\u00f3n de O'Higgins."}
{"id": "219414", "revid": "1987", "url": "https://gl.wikipedia.org/wiki?curid=219414", "title": "Salmar", "text": "Salmar \u00e9 un personaxe ficticio pertencente ao \"legendarium\" de J. R. R. Tolkien. \u00c9 un Maia que aparece asociado con Ulmo, un dos Valar que custodia e goberna Arda. \u00c9 descrito como un ser anxelical ou espiritual.\nNas versi\u00f3ns m\u00e1is temper\u00e1s do \"legendarium\", tam\u00e9n se co\u00f1ece como Noldorin ou Lirillo, concibido como un Vala ao servizo de Aul\u00eb."}
{"id": "219415", "revid": "89787", "url": "https://gl.wikipedia.org/wiki?curid=219415", "title": "Estamos todos en la trampa", "text": "Estamos todos en la trampa \u00e9 o primeiro \u00e1lbum de estudio do grupo chileno Guachup\u00e9, publicado en 2007."}
{"id": "219417", "revid": "98629", "url": "https://gl.wikipedia.org/wiki?curid=219417", "title": "Mar Maior", "text": "Mar Maior \u00e9 o und\u00e9cimo \u00e1lbum de estudio do grupo de folk galego Luar na Lubre. Publicouse o 5 de xu\u00f1o\u00a0de 2012, baixo o selo Warner Music.\nTr\u00e1tase dun \u00e1lbum onde ga\u00f1a protagonismo a m\u00fasica medieval, en especial a galaico-portuguesa, e onde seguen presentes as m\u00fasicas tradicionais galegas e atl\u00e1nticas, as\u00ed como composici\u00f3ns elaboradas polo propio grupo, que axudan a elaborar unha banda sonora inspirada no relato m\u00edtico do \"Lebor Gab\u00e1la \u00c9renn\" (que ver\u00e1 a s\u00faa m\u00e1xima expresi\u00f3n no \u00e1lbum en directo do grupo \"Torre de Breogh\u00e1n\", publicado dous anos despois). Igualmente, tr\u00e1tase do primeiro \u00e1lbum coa vocalista Paula Rey."}
{"id": "219418", "revid": "89787", "url": "https://gl.wikipedia.org/wiki?curid=219418", "title": "Uterq\u00fce", "text": "Uterq\u00fce \u00e9 unha empresa catal\u00e1 pertencente ao grupo Inditex, especializada en accesorios para muller. En 2012 ti\u00f1a 92 establecementos en 18 pa\u00edses. A imaxe da marca Uterq\u00fce (en lat\u00edn \"ambos\" e \"o un e o outro\") foi feita pola axencia de publicidade Maxan da Coru\u00f1a."}
{"id": "219430", "revid": "23204", "url": "https://gl.wikipedia.org/wiki?curid=219430", "title": "Vi\u00f0arr", "text": ""}
{"id": "219431", "revid": "23204", "url": "https://gl.wikipedia.org/wiki?curid=219431", "title": "Kiddy's Class - Skhuaban", "text": "Kiddy's Class en Espa\u00f1a e Portugal e Skhuaban no resto dos pa\u00edses \u00e9 unha empresa do grupo Inditex creada en 1991 dentro das tendas de Zara. A partir de 2002 comezou a abrir tendas propias. A estratexia comercial era abrir Kiddy's Class en pequenas vilas e lugares onde non era rendible unha tenda de Zara."}
{"id": "219432", "revid": "89787", "url": "https://gl.wikipedia.org/wiki?curid=219432", "title": "Interkosmos 8", "text": "Interkosmos 8 (\u0418\u043d\u0442\u0435\u0440\u043a\u043e\u0441\u043c\u043e\u0441 8 en ruso), tam\u00e9n denominado DS-U1-IK N\u00ba 2, foi un sat\u00e9lite artificial sovi\u00e9tico lanzado o 30 de novembro de 1972 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nInterkosmos 8 foi o segundo e \u00faltimo membro da serie de sat\u00e9lites DS-U1-IK e estaba adicado \u00f3 estudo da ionosfera terrestre, \u00e1 medici\u00f3n da concentraci\u00f3n de electr\u00f3ns e i\u00f3ns positivos na mesma, a medi-la temperatura de electr\u00f3ns no espazo entre o sat\u00e9lite e a superficie terrestre e medi-los fluxos de electr\u00f3ns con enerx\u00edas maiores de 40 keV e dos prot\u00f3ns a enerx\u00edas maiores de 1 MeV.\nInterkosmos 8 estaba enmarcado dentro do programa de colaboraci\u00f3n internacional Interkosmos entre a Uni\u00f3n Sovi\u00e9tica e outros pa\u00edses e dese\u00f1ouse como unha continuaci\u00f3n da misi\u00f3n de Interkosmos 2. Foi inxectado nunha \u00f3rbita inicial de 679\u00a0km de apoxeo e 214\u00a0km de perixeo, cunha inclinaci\u00f3n orbital de 71 graos e un per\u00edodo de 93,1 minutos. Reentrou na atmosfera o 2 de marzo de 1973.\nInstrumentaci\u00f3n.\nBulgaria proporcionou unha trampa de i\u00f3ns, e Checoslovaquia e a Rep\u00fablica Democr\u00e1tica Alem\u00e1 contribu\u00edron con diversos instrumentos, a\u00ednda que a maior parte do equipo de a bordo era sovi\u00e9tico."}
{"id": "219433", "revid": "4817", "url": "https://gl.wikipedia.org/wiki?curid=219433", "title": "Intercosmos 8", "text": ""}
{"id": "219434", "revid": "1131", "url": "https://gl.wikipedia.org/wiki?curid=219434", "title": "Xos\u00e9 Ram\u00f3n Quintana", "text": "Xos\u00e9 Ram\u00f3n Quintana Garrido, nado en Ourense en 1957, \u00e9 un historiador e profesor galego galego.\nTraxectoria.\nProfesor asociado de Historia Contempor\u00e1nea da Universidade de Vigo e profesor de ensino secundario, xa xubilado. Especialista en historia pol\u00edtica do tempo presente, historia social e historia da historiograf\u00eda, \u00e9 autor de numerosos estudos e artigos, publicados en obras individuais ou colectivas e en revistas especializadas."}
{"id": "219435", "revid": "7596", "url": "https://gl.wikipedia.org/wiki?curid=219435", "title": "Traqueida", "text": "En histolox\u00eda vexetal, as traqueidas ou traqueides son un dos tipos de c\u00e9lulas do xilema condutoras do zume bruto na planta. O outro tipo de vasos condutores xilem\u00e1ticos son os elementos dos vasos, que se conectan uns a continuaci\u00f3n dos outros formando vasos ou traqueas (que non se deben confundir coas traqueidas). En conxunto, as c\u00e9lulas condutoras xilem\u00e1ticas (traqueidas e elementos dos vasos) denom\u00ednanse \"elementos traqueais\".\nAs traqueidas son c\u00e9lulas longas e estreitas con paredes secundarias lignificadas e sen protoplasto na madurez, polo que son c\u00e9lulas mortas e ocas. A parede das traqueidas est\u00e1 imperforada (o que as diferencia dos elementos dos vasos), pero ten, tanto no extremo coma nas partes laterais, puntuaci\u00f3ns pares, onde a parede est\u00e1 adelgazada. Polas puntuaci\u00f3ns pasa a auga atravesando a parede adelgazada e chega \u00e1 traqueida seguinte. Xeralmente o tabique de conexi\u00f3n entre elas \u00e9 moi oblicuo. As paredes laterais te\u00f1en diversos tipos de engrosamentos con forma de anel, en espiral ou reticulados.\nComo as traqueidas te\u00f1en unha raz\u00f3n superficie/volume moito maior c\u00f3s elementos dos vasos, poden manter a auga por adhesi\u00f3n \u00e1s s\u00faas paredes contra a gravidade con facilidade, evitando embolismos de aire cando non est\u00e1 funcionando a transpiraci\u00f3n.\nA funci\u00f3n principal das traqueidas \u00e9 o trasporte de auga e sales da ra\u00edz ao resto da planta. Ademais, como est\u00e1n lignificadas son tam\u00e9n un elemento de sost\u00e9n, e son as principais c\u00e9lulas que lle dan resistencia a madeiras brandas como a de pi\u00f1eiro.\nNas ximnospermas o xilema tard\u00edo axial presenta traqueidas longas (0,5 a 11\u00a0mm de lonxitude) con paredes engrosadas e 14 caras ou m\u00e1is. As traqueidas das ximnospermas actuais est\u00e1n conectadas por pares puntuaci\u00f3ns areoladas circulares ou ovais, m\u00e1is frecuentes nos extremos onde se solapan. Poden presentar engrosamentos na parede dos extremos chamados cr\u00e1sulas, ou trab\u00e9culas, que son barras que unen unha parede tanxencial con outra.\nEvoluci\u00f3n e distribuci\u00f3n.\nAs traqueidas son evolutivamente m\u00e1is primitivas c\u00f3s membros dos vasos. Son as \u00fanicas c\u00e9lulas condutoras xilem\u00e1ticas atopadas nas pteridospermas f\u00f3siles e na maior\u00eda das peterid\u00f3fitas actuais e ximnospermas, e ademais algunhas anxiospermas te\u00f1en c\u00e9lulas similares a traqueidas na madurez. Os membros dos vasos evolucionaron a partir de traqueidas e son as c\u00e9lulas que normalmente se atopan nas monocotiled\u00f3neas, na maior\u00eda das dicotiled\u00f3neas e en certas pterid\u00f3fitas e nas Gnetales. No protoxilema xeralmente at\u00f3panse traqueidas."}
{"id": "219436", "revid": "98629", "url": "https://gl.wikipedia.org/wiki?curid=219436", "title": "Lenticela", "text": "As lenticelas son formaci\u00f3ns con funci\u00f3n respiratoria con forma de aberturas lenticulares, que se encontran na superficie de talos, ra\u00edces e, m\u00e1is raramente pec\u00edolos e froitos, de moitas plantas ximnospermas e dicotiled\u00f3neas. As lenticelas son porci\u00f3ns especializadas da periderme formadas por un tecido cunha ordenaci\u00f3n celular bastante frouxa, que permiten o paso de aire e o intercambio de gases entre a atmosfera e os tecidos internos. Nas plantas que forman periderme durante o seu crecemento secundario, a epiderme (cos seus estomas) e outras capas superficiais son substitu\u00eddas pola periderme, que ten unha capa de c\u00e9lulas do s\u00faber impermeables, que non permitir\u00eda o intercambio de gases se non se formasen nalgunhas zonas lenticelas.\nO nome de lenticela procede da s\u00faa forma lenticular (do lat\u00edn \"lens lentis\", lentella). A forma concreta das lenticelas \u00e9 unha das caracter\u00edsticas utilizadas para a identificaci\u00f3n de especies de \u00e1rbores. Son masas de c\u00e9lulas frouxas que sobresaen lixeiramente da periderme por unha fisura transversal ou lonxitudinal. As lenticelas son visibles doadamente, pero en plantas con moita periderme poden quedar no fondo de gretas na periderme.\nFormaci\u00f3n.\nAs lenticelas f\u00f3rmanse durante a formaci\u00f3n da primeira periderme. As que se empezan a formar en capas subepid\u00e9rmicas fano xeralmente debaixo dun estoma. As c\u00e9lulas parenquim\u00e1ticas que est\u00e1n arredor da c\u00e1mara subestom\u00e1tica empezan a se dividir e perden a clorofila orixinando un fel\u00f3xeno da lenticela, que se divide m\u00e1is, orixinando un tecido de recheo, que aumenta ata romper a periderme e sobresa\u00edr ao exterior. A\u00ednda que as c\u00e9lulas que quedan ao descuberto morren, son substitu\u00eddas por m\u00e1is c\u00e9lulas formadas por divisi\u00f3ns do fel\u00f3xeno da lenticela. En ximnospermas as c\u00e9lulas de recheo da lenticela est\u00e1n algo suberificadas, pero seguen tendo paredes delgadas e espazos intercelulares. Nas dicotiled\u00f3neas poden orixinarse capas de tecido non suberificado e suberificado e poden alternar capas de c\u00e9lulas con disposici\u00f3n compacta e m\u00e1is frouxa segundo o crecemento estacional.\nAlgunhas lenticelas non se forman debaixo dos estomas. Nalgunhas plantas poden formarse na parte profunda da periderme que produce s\u00faber, na que o fel\u00f3xeno deixa de producir s\u00faber e forma o tecido da lenticela, que se abre paso a trav\u00e9s do s\u00faber independentemente da posici\u00f3n dos estomas. Na sobreira as lenticelas te\u00f1en que abrirse cami\u00f1o por todo o groso s\u00faber, e poden verse en cortes de cortiza como li\u00f1as de po pardo.\nEn froitos e tub\u00e9rculos.\nAs lenticelas est\u00e1n tam\u00e9n presentes en moitos froitos, por exemplo, en maz\u00e1s e peras. Nalg\u00fans tipos de peras pode servir para saber cando \u00e9 conveniente recoller a froita, xa que as lenticelas claras dos froitos inmaturos escurecen cando estes maduran. Certas infecci\u00f3ns bacterianas e f\u00fanxicas poden instalarse no froito penetrando polas lenticelas.\nAs lenticelas est\u00e1n presentes tam\u00e9n en tub\u00e9rculos, como as patacas, a pel das cales deriva da periderme."}
{"id": "219437", "revid": "23204", "url": "https://gl.wikipedia.org/wiki?curid=219437", "title": "Ainulindal\u00eb", "text": "Ainulindal\u00eb \u00e9 o primeiro relato que aparece na obra \"O Silmarillion\", do brit\u00e1nico J. R. R. Tolkien, e \u00e1 s\u00faa vez \u00e9 o nome do feito hist\u00f3rico ficticio que narra e que forma parte do \"legendarium\" creado polo escritor. A primeira versi\u00f3n de \u00abAinulindal\u00eb\u00bb, por ent\u00f3n chamada \"A m\u00fasica dos ainur\", foi escrita entre novembro de 1918 e a primavera de 1920. Tras varias modificaci\u00f3ns, a versi\u00f3n definitiva non estar\u00eda rematada ata finais da d\u00e9cada de 1940.\nNo relato n\u00e1rrase a historia da creaci\u00f3n de E\u00e4, o mundo ficticio no que se desenvolve o legendarium de Tolkien. Tam\u00e9n se conta como Il\u00favatar e os ainur descenderon \u00f3 mundo para darlle forma e preparalo para a chegada dos elfos e os homes."}
{"id": "219438", "revid": "2074", "url": "https://gl.wikipedia.org/wiki?curid=219438", "title": "C\u00e9lula nerviosa", "text": ""}
{"id": "219439", "revid": "23204", "url": "https://gl.wikipedia.org/wiki?curid=219439", "title": "Valaquenta", "text": "Valaquenta \u00e9 o segundo relato que aparece na obra \"O Silmarillion\", unha colecci\u00f3n de mitos ficticios escritos por J. R. R. Tolkien e publicados en forma abreviada e condensada polo seu fillo Christopher Tolkien en 1977.\nNon \u00e9 exactamente unha historia en si mesma xa que non hai secuencias nin acci\u00f3ns. \"Valaquenta\" \u00e9 como unha listaxe ou p\u00e9 de p\u00e1xina moi extenso no que se explican as caracter\u00edsticas persoais de cada divindade maior do universo de Tolkien. Estas divindades son as chamadas Valar e Maiar."}
{"id": "219440", "revid": "98629", "url": "https://gl.wikipedia.org/wiki?curid=219440", "title": "Human Trafficking", "text": "Human Trafficking \u00e9 unha miniserie canadense dirixida por Christian Duguay que foi estreada no 2005.\nSinopse.\nNadya, unha adolescente rusa, \u00e9 enganada por uns proxenetas que lle ofrecen traballo nunha axencia de modelos. Con este pretexto l\u00e9vana a Nova York para obrigala a exercer a prostituci\u00f3n. Vivir\u00e1 con outras escravas sexuais, \u00f3 servizo de Sergei Karpovich, o dono do negocio."}
{"id": "219442", "revid": "23204", "url": "https://gl.wikipedia.org/wiki?curid=219442", "title": "Gefjon", "text": "Na mitolox\u00eda n\u00f3rdica, Gefjon ou Gefjun \u00e9 unha deusa asociada coa agricultura, a illa danesa de Selandia, o lendario rei sueco Gylfi, o lendario rei dan\u00e9s Skj\u00f6ldr, e a virxindade. Gefjon aparece na \"Edda po\u00e9tica\", compilada no s\u00e9culo XIII de diferentes fontes tradicoinais; na \"Edda prosaica\" e en \"Heimskringla\", escritos por Snorri Sturluson.\nT\u00f3dalas mulleres que morr\u00edan virxes eran enviadas \u00f3s seus sal\u00f3ns, e por isto era a deusa da virtude. Por\u00e9n, tam\u00e9n era considerada unha deusa da fertilidade. Ademais, \"Gefn\" \u00e9 un dos nomes alternativos de Freia, a deusa n\u00f3rdica da procreaci\u00f3n.\nO seu esposo era o rei Skj\u00f6ld, fillo de Od\u00edn. Moitos lendarios reis daneses alegaban ser descendentes dela.\nO rei sueco Gylfi promet\u00e9ralle tanta terra como puidera arar nunha noite, e ela transformou \u00f3s seus catro fillos en bois e tomou terra suficiente como para crear a illa danesa de Selandia, deixando no seu lugar o lago sueco M\u00e4laren."}
{"id": "219443", "revid": "23204", "url": "https://gl.wikipedia.org/wiki?curid=219443", "title": "Gefjun", "text": ""}
{"id": "219447", "revid": "4817", "url": "https://gl.wikipedia.org/wiki?curid=219447", "title": "Kosmos 335", "text": "Kosmos 335 (\u041a\u043e\u0441\u043c\u043e\u0441 335 en ruso), tam\u00e9n denominado DS-U1-R N\u00ba 1, foi un sat\u00e9lite artificial sovi\u00e9tico lanzado o 24 de abril de 1970 mediante un foguete Kosmos 2I desde Kapustin Yar.\nCaracter\u00edsticas.\nKosmos 335 foi o primeiro e \u00fanico membro do modelo de sat\u00e9lites DS-U1-R. Estaba adicado a facer observaci\u00f3ns da atmosfera terrestre no rango espectral da UF. Foi inxectado nunha \u00f3rbita inicial de 415\u00a0km de apoxeo e 254\u00a0km de perixeo, cunha inclinaci\u00f3n orbital de 48,7 graos e un per\u00edodo de 91,0 minutos. Reentrou na atmosfera o 22 de xu\u00f1o de 1970."}
{"id": "219448", "revid": "4817", "url": "https://gl.wikipedia.org/wiki?curid=219448", "title": "Cosmos 335", "text": ""}
{"id": "219449", "revid": "4817", "url": "https://gl.wikipedia.org/wiki?curid=219449", "title": "DS-U1-R", "text": ""}
{"id": "219452", "revid": "89787", "url": "https://gl.wikipedia.org/wiki?curid=219452", "title": "La triste realidad", "text": "La triste realidad \u00e9 o segundo \u00e1lbum de estudio do grupo chileno Guachup\u00e9, publicado en 2009."}
{"id": "219454", "revid": "23204", "url": "https://gl.wikipedia.org/wiki?curid=219454", "title": "Corte Suprema de Chile", "text": "A Corte Suprema de Xustiza de Chile \u00e9 a instituci\u00f3n xurisdicional m\u00e1is alta existente dentro dos tribunais que integran o Poder Xudicial do pa\u00eds. Conf\u00f3rmase por 21 membros chamados \"Ministros\", un dos cales \u00e9 o seu \"Presidente\". A Corte ten ademais un fiscal xudicial, un secretario, un prosecretario e oito relatores.\nAt\u00f3pase na cima da orde xer\u00e1rquica do Poder Xudicial, sobre as Cortes de Apelaci\u00f3ns, os Xulgados de Letras, os Xulgados de Garant\u00eda, os Tribunais de Xu\u00edzo Oral Penal e os Tribunais Especiais, e corresponde \u00e1 superintendencia directiva, correccional e econ\u00f3mica sobre todos os tribunais do pa\u00eds, exceptuando o Tribunal Constitucional, o Tribunal Cualificador de Elecci\u00f3ns e os tribunais electorais rexionais.\nA Corte Suprema de Chile foi fundada pola Constituci\u00f3n Pol\u00edtica de 1823 e instalada o 29 de decembro do mesmo ano, sendo unha das m\u00e1is antigas instituci\u00f3ns do seu tipo no mundo. Ten a s\u00faa sede na cidade de Santiago de Chile, no edificio do Pazo dos Tribunais de Xustiza."}
{"id": "219456", "revid": "89787", "url": "https://gl.wikipedia.org/wiki?curid=219456", "title": "Epixen\u00e9tica", "text": "A epixen\u00e9tica \u00e9, nun sentido amplo, o estudo dos factores non xen\u00e9ticos que interve\u00f1en na determinaci\u00f3n do desenvolvemento dun organismo, desde o cigoto ata a forma adulta e a senescencia. M\u00e1is especificamente, en xen\u00e9tica, a epixen\u00e9tica \u00e9 o estudo da regulaci\u00f3n herdable da expresi\u00f3n x\u00e9nica ou fenotipo celular causada por factores que non provocan cambios na secuencia de nucle\u00f3tidos do ADN. Dese feito procede o nome desta disciplina: \"epi-\" (do grego \"\u03b5\u03c0\u03af\", encima) \"-xen\u00e9tica\". O termo foi acu\u00f1ado por C. H. Waddington para referirse ao estudo das interacci\u00f3ns entre os xenes e o ambiente que se producen nos organismos. Os factores epixen\u00e9ticos causan modificaci\u00f3n relevantes de tipo funcional no xenoma, pero sempre sen afectar \u00e1 secuencia nucleot\u00eddica. Estes factores non xen\u00e9ticos fan que os xenes do organismo se comporten (ou \"se expresen\") de forma diferente. Exemplos destes cambios son a metilaci\u00f3n do ADN e a modificaci\u00f3n de histonas, que regulan a expresi\u00f3n xen\u00e9tica de xenes que non sufriron cambios na s\u00faa secuencia. Ademais, hai probas conclu\u00edntes de que estes cambios son herdables, \u00e9 dicir, pasan de pais a fillos, xa que poden permanecer na c\u00e9lula despois de experimentar sucesivas mitoses e perdurar durante moitas xeraci\u00f3ns.\nUn exemplo de cambio epixen\u00e9tico en eucariotas \u00e9 a regulaci\u00f3n da diferenciaci\u00f3n celular. Durante a morfox\u00e9nese, e sen que basicamente cambie a secuencia x\u00e9nica, as c\u00e9lulas nai ou troncais totipotentes orixinan varias li\u00f1as pluripotentes no embri\u00f3n, que \u00e1 s\u00faa vez se converten en c\u00e9lulas completamente diferenciadas. Deste modo, un cigoto d\u00e1 lugar a moitos tipos celulares, como neuronas, c\u00e9lulas musculares, epiteliais, endoteliais etc. a medida que se divide por mitose, e se activan uns xenes e desactivan outros.\nEn 2011, demostrouse que a metilaci\u00f3n do ARN mensaxeiro ten un papel fundamental na homeostase enerx\u00e9tica do organismo. Na obesidade asociada ao xene FTO est\u00e1 implicada a desmetilaci\u00f3n da N6-metiladenosina no ARN. Isto abre unha grande expectativa no campo da epixen\u00e9tica do ARN.\nRecentes estudos sobre irm\u00e1ns xemelgos tanto monocig\u00f3ticos coma dicig\u00f3ticos proporcionaron tam\u00e9n evidencias de influencia epixen\u00e9tica nos humanos.\nOrixe do termo.\nO termo \"epixen\u00e9tica\" (como en \"paisaxe epixen\u00e9tica\") foi orixinalmente acu\u00f1ado por C. H. Waddington en 1942. Cando Waddington acu\u00f1ou o termo non se sab\u00eda case nada da natureza f\u00edsica dos xenes e o seu papel na herdanza; el usouno como un modelo conceptual de como os xenes poder\u00edan interaccionar co que os rodea para producir un fenotipo.\nRobin Holliday definiu epixen\u00e9tica como \"o estudo dos mecanismos de control temporal e espacial da actividade x\u00e9nica durante o desenvolvemento de organismos complexos.\" Neste sentido a \"epixen\u00e9tica\" pode usarse para describir calquera cousa distinta da secuencia do ADN que infl\u00fae no desenvolvemento dun organismo.\nO uso moderno da palabra en moitos contextos cient\u00edficos \u00e9 m\u00e1is restrinxido, e ref\u00edrese aos caracteres herdables (ao longo das sucesivas divisi\u00f3ns celulares e \u00e1s veces transxeracionalmente) que non implican cambios na secuencia de ADN subxacente.\nO \"epixenoma\" \u00e9 a informaci\u00f3n epixen\u00e9tica global dun organismo.\nAplicaci\u00f3ns.\nDependendo da disciplina biol\u00f3xica, o termo epixen\u00e9tica ten distintos significados: \nA epixen\u00e9tica \u00e9 o estudo de modificaci\u00f3ns na expresi\u00f3n de xenes que non se encontra na secuencia do ADN e estas modificaci\u00f3ns son herdables. Unha das fontes de maiores modificaci\u00f3ns dos xenes \u00e9 o ambiente, que pode afectar a un ou varios xenes con m\u00faltiples funci\u00f3ns. Por medio da regulaci\u00f3n epixen\u00e9tica p\u00f3dese observar como \u00e9 a adaptaci\u00f3n ao medio ambiente dada pola plasticidade do xenoma, o cal ten como resultado a formaci\u00f3n de distintos fenotipos dependentes do medio ambiente ao que se expo\u00f1a o organismo. Estas modificaci\u00f3ns que se dan presentan un alto grao de estabilidade e ao ser herdables isto permite que se poidan manter nunha li\u00f1axe celular por moitas xeraci\u00f3ns. Isto \u00e9 importante xa que cando hai erros nas modificaci\u00f3ns se poden xerar doenzas que perduren nunha familia por moito tempo.\nA regulaci\u00f3n epixen\u00e9tica pode darse por cambios na conformaci\u00f3n da cromatina debidos \u00e1 interacci\u00f3n desta coas histonas. Este \u00e9 un nivel chave de regulaci\u00f3n, xa que o estado no que est\u00e1 a cromatina determina o momento, o lugar e a forma en que un xene pode expresarse ou non expresarse. Se o grao de condensaci\u00f3n dunha rexi\u00f3n da cromatina \u00e9 alta os elementos de transcrici\u00f3n non poden acceder a esa rexi\u00f3n do ADN e o xene non se trranscribir\u00e1; \u00e9 dicir, o xene \u00e9 silenciado. Pero se a cromatina non est\u00e1 condensada os activadores de transcrici\u00f3n p\u00f3dense unir \u00e1s rexi\u00f3ns promotoras para que te\u00f1a lugar a transcrici\u00f3n do xene. Esta \u00e9 unha das formas de regulaci\u00f3n do xenoma. Determinouse que hai tres procesos epixen\u00e9ticos de regulaci\u00f3n: metilaci\u00f3n do ADN, modificaci\u00f3n das histonas e efecto dos ARN pequenos non codificantes.\nXen\u00e9tica do desenvolvemento.\nA estrutura molecular interna dos cromosomas dividiuse en tres capas:\n1. Xenes codificadores de prote\u00ednas: Son os depositarios b\u00e1sicos da herdanza.\n2. Xenes non codificadores: Estes xenes son importantes para a herdanza e o desenvolvemento de enfermidades e orixinan ARN activos, que alteran o funcionamento dos xenes codificadores.\n3. Capa epixen\u00e9tica da informaci\u00f3n: Factores que non alteran a secuencia do ADN pero infl\u00faen na s\u00faa expresi\u00f3n. \u00c9 fundamental para o desenvolvemento, o crecemento, o envellecemento e o cancro. Os mecanismos epixen\u00e9ticos poden integrar sinais xen\u00f3micos e ambientais para controlaren o desenvolvemento dun fenotipo particular, polo que est\u00e1n intimamente ligados coa plasticidade fenot\u00edpica e a sa\u00fade.\nAs \"epimutaciones\" (cambios na regulaci\u00f3n epixen\u00e9tica), segundo algunhas teor\u00edas, dar\u00edan orixe a moitas doenzas, como a esquizofrenia, ou explicar\u00edan as diferenzas entre xemelgos id\u00e9nticos, que te\u00f1en id\u00e9nticas secuencias de ADN.\nAs variaci\u00f3ns epixen\u00e9ticas controlan a actividade dos xenes; por exemplo, se \u00e9 alta a concentraci\u00f3n de substancia \"X\", a actividade ser\u00e1 alta. O c\u00f3digo epixen\u00e9tico est\u00e1 constitu\u00eddo por un sistema de mol\u00e9culas unidas ao ADN ou \u00e1s histonas, un c\u00f3digo de histonas gobernar\u00eda a expresi\u00f3n dos xenes porque as colas proteicas das histonas catalizan unha gran variedade de adici\u00f3ns qu\u00edmicas, como a adici\u00f3n de acetilos que amplifican a expresi\u00f3n de xenes veci\u00f1os.\nMecanismos epixen\u00e9ticos de regulaci\u00f3n x\u00e9nica.\nOs cambios epixen\u00e9ticos poden modificar a activaci\u00f3n e certos xenes, pero non a secuencia do ADN. Ademais, as prote\u00ednas da cromatina asociadas co ADN poden ser activadas ou silenciadas. Este \u00e9 o modo en que as c\u00e9lulas diferenciadas nun organismo multicelular expresan s\u00f3 os xenes que son necesarios para a s\u00faa propia actividade. Os cambios epixen\u00e9ticos cons\u00e9rvanse cando a c\u00e9lula se divide. A maior\u00eda dos cambios epixen\u00e9ticos s\u00f3 ocorren durante a vida dun organismo e non pasan \u00e1 seguinte xeraci\u00f3n, pero observ\u00e1ronse casos en que alg\u00fans cambios epixen\u00e9ticos poden herdarse dunha xeraci\u00f3n \u00e1 seguinte. Isto formula a cuesti\u00f3n de se os cambios epixen\u00e9ticos nun organismo poden ou non alterar a estrutura b\u00e1sica do seu ADN, o que ser\u00eda unha forma de lamarckismo.\nEntre os procesos especificamente epixen\u00e9ticos est\u00e1n: paramutaci\u00f3n, \"bookmarking\", impronta xen\u00e9tica, silenciamento de xenes, inactivaci\u00f3n do cromosoma X, efecto de posici\u00f3n, reprogramaci\u00f3n, transvecci\u00f3n, efecto materno, o progreso da carcinox\u00e9nese, moitos efectos dos terat\u00f3xenos, a regulaci\u00f3n da modificaci\u00f3n das histonas e a heterocromatina, e as limitaci\u00f3ns t\u00e9cnicas que afectan \u00e1 partenox\u00e9nese e \u00e1 clonaci\u00f3n.\nA investigaci\u00f3n epixen\u00e9tica utiliza unha gran variedade de t\u00e9cnicas biol\u00f3xicas moleculares para intentar comprender os fen\u00f3menos epixen\u00e9ticos, como a inmunoprecipitaci\u00f3n da cromatina (e outras variantes), hibridaci\u00f3n in situ fluorescente, encimas de restrici\u00f3n sensibles \u00e1 metilaci\u00f3n, e outras. Ademais, o uso de m\u00e9todos bioinform\u00e1ticos \u00e9 tam\u00e9n moi importante (epixen\u00e9tica computacional).\nEntre os mecanismos moleculares que interve\u00f1en nos cambios epixen\u00e9ticos das c\u00e9lulas os principais son: metilaci\u00f3n do ADN, modificaci\u00f3n de histonas e o ARN non codificante.\nMetilaci\u00f3n do ADN.\nA base citosina pode metilarse, e isto permite que a cromatina adopte unha conformaci\u00f3n m\u00e1is cerrada. Un alto grao de metilaci\u00f3n est\u00e1 asociado co silenciamento de xenes. Unha forma de controlar o grao de metilaci\u00f3n \u00e9 por medio de efectos ambientais. Nos mam\u00edferos a metionina, colina, \u00e1cido f\u00f3lico e piridoxinas (que son substancias que se obte\u00f1en da dieta) te\u00f1en como funci\u00f3n a adici\u00f3n de grupos metilo. \nEn xeral a metilaci\u00f3n d\u00e1se en maior grao nas illas CpG do ADN (rexi\u00f3ns con gran concentraci\u00f3n de citosina e guanina), as cales forman parte da rexi\u00f3n promotora dos xenes. O encima ADN metiltransferase enc\u00e1rgase de establecer e manter os patr\u00f3ns de metilaci\u00f3n en colaboraci\u00f3n coas prote\u00ednas de uni\u00f3n a metil-CpG, que est\u00e1n involucradas en facer as marcas de metilaci\u00f3n. \nUn exemplo de silenciamento de xenes ou grupo de xenes \u00e9 a inactivaci\u00f3n do cromosoma X e a impronta xen\u00e9tica. Na impronta xen\u00e9tica unha das copias do xene (a copia de orixe materna e paterna), pode estar completamente silenciada coa fin de ter unha expresi\u00f3n monoal\u00e9lica de certos xenes, o que se consegue porque hai un patr\u00f3n de metilaci\u00f3n en funci\u00f3n do sexo. Se existen anomal\u00edas no silenciamento de certas copias p\u00f3dense dar cambios no fenotipo que poden orixinar doenzas como no caso da s\u00edndrome de Beckwith Wiedemann. Esta s\u00edndrome d\u00e1se cando as d\u00faas copias do xene IGF2 est\u00e1n activas, \u00e9 dicir o proceso de impronta x\u00e9nica non se produciu de forma axeitada ao non silenciar a copia materna, e isto causa a formaci\u00f3n de tumores. Determinouse que un \u00edndice elevado de metilaci\u00f3n de xenes reguladores do ciclo celular e da reparaci\u00f3n do ADN leva a unha maior frecuencia na formaci\u00f3n de tumores cancer\u00edxenos. De igual forma se hai unha baixo nivel de metilaci\u00f3n (hipometilaci\u00f3n) tam\u00e9n se presentan enfermidades. Estudos recentes demostraron que a metilaci\u00f3n \u00e9 un mecanismo de defensa contra virus e parasitos para evitar que estes poidan danar o ADN.\nModificaci\u00f3n de histonas.\nA cromatina est\u00e1 conformada por unha unidade b\u00e1sica, o nucleosoma, conformado por histonas (H2A, H2B, H3 e H4) unidas a prote\u00ednas non hist\u00f3nicas nas que se enrola o ADN. A configuraci\u00f3n das histonas pode cambiarse por modificaci\u00f3ns postraducionais. As modificaci\u00f3ns das histonas sofren modificaci\u00f3ns por medio de acetilaci\u00f3ns, fosforilaci\u00f3ns, metilaci\u00f3ns, desaminaci\u00f3ns, isomerizaci\u00f3n de prolinas e ubiquitinazaci\u00f3n. Combinaci\u00f3ns espec\u00edficas nesta modificaci\u00f3n das histonas serven como unha especie de c\u00f3digo (c\u00f3digo das histonas) que determina se o xene ten que ser silenciado ou expresado e esta \u00e9 outra forma de regular a regulaci\u00f3n x\u00e9nica.\nARN non codificante e factores de transcrici\u00f3n.\nOutra forma de regulaci\u00f3n x\u00e9nica \u00e9 por medio de ARNs, que te\u00f1en secuencias complementarias do ARN codificante e impiden a s\u00faa traduci\u00f3n; esta \u00e9 unha forma de regulaci\u00f3n negativa da expresi\u00f3n a nivel postranscricional. Un destes tipos de ARN son os ARN interferente, os cales se unen a secuencias complementarias e degradan dito transcrito impedindo as\u00ed que se dea a traduci\u00f3n a prote\u00ednas. Viuse a importancia deste tipo de regulaci\u00f3n x\u00e9nica e na regulaci\u00f3n na produci\u00f3n de tumores, efectos do envellecemento por cambios na metilaci\u00f3n, asociado ao estr\u00e9s por metilaci\u00f3n en xenes neurais, implicado en defectos de desenvolvemento fetal entre outros.\nAlgunhas veces un xene, despois de ser activado, transcribe un produto que (directa ou indirectamente) mant\u00e9n a actividade dese xene. Por exemplo, as prote\u00ednas Hnf4 e MyoD portencian a transcrici\u00f3n de moitos xenes espec\u00edficos do f\u00edgado e m\u00fasculo, respectivamente, inclu\u00eddo os seus propios xenes, por medio da actividade como factor de transcrici\u00f3n que te\u00f1en as prote\u00ednas que codifican. A sinalizaci\u00f3n de ARN incl\u00fae o recrutamento diferencial de complexos modificadores da cromatina xen\u00e9ricos e de ADN metiltransferases en loci espec\u00edficos de ARN durante a diferenciaci\u00f3n e desenvolvemento. Outros cambios epixen\u00e9ticos est\u00e1n mediados pola produci\u00f3n de diferentes formas de splicing do ARN, ou pola formaci\u00f3n de ARN bicatenario (RNAi). Descendentes de c\u00e9lulas nas cales o xene fora activado herdar\u00e1n esta actividade, mesmo se o est\u00edmulo orixinal para a activaci\u00f3n x\u00e9nica xa non est\u00e1 presente. Estes xenes son m\u00e1is a mi\u00fado activados ou inactivados por transduci\u00f3n de sinais, a\u00ednda que nalg\u00fans sistemas nos que son importantes os sincitios ou uni\u00f3ns comunicantes, o ARN pode pasar directamente a outras c\u00e9lulas ou n\u00facleos por difusi\u00f3n. A nai contrib\u00fae cunha gran cantidade de ARN e prote\u00ednas ao cigoto o que d\u00e1 lugar a fenotipos con efecto materno. O pai transmite unha pequena cantidade de ARN no espermatozoide, pero hai evidencias recentes de que esta informaci\u00f3n epixen\u00e9tica pode orixinar cambios visibles en varias xeraci\u00f3ns de descendentes.\nEpixen\u00e9tica transxeracional.\nNo estudo \u00d6verkalix, Marcus Pembrey e os seus colegas observaron que os netos por v\u00eda paterna (e non os maternos) de homes suecos que foron expostos a un per\u00edodo de fame durante a adolescencia debido \u00e1s malas colleitas do s\u00e9culo XIX, ti\u00f1an menor probabilidade de morrer de enfermidades cardiovasculares. Se hab\u00eda abundancia de comida, a mortalidade por diabetes dos netos increment\u00e1base, o que suxire que isto se debe a herdanza transxeracional. O efecto oposto observouse nas mulleres.\nEn resumo, a alimentaci\u00f3n dos av\u00f3s paternos estaba asociada s\u00f3 co risco de mortalidade dos netos pero non das netas, e a alimentaci\u00f3n das avoas paternas estaba asociada s\u00f3 co risco de mortalidade das netas e non dos netos.\nXeraci\u00f3n de enfermidades.\nO co\u00f1ecemento destes fen\u00f3menos permitiu que se dean avances en terapias x\u00e9nicas. Traballouse moito en silenciamento de xenes en ratos coa s\u00edndrome de Rett que ao seren tratados recuperaron a s\u00faa capacidade de producir niveis normais da prote\u00edna MeCP2 diminu\u00edndo as\u00ed os signos de autismo que presentaban antes do tratamento. Un factor chave neste campo \u00e9 a herdabilidade da marcaci\u00f3n epixen\u00e9tica dunha xeraci\u00f3n a outra o cal permite aumentar o \u00e9xito das terapias x\u00e9nicas. Se os cambios estruturais da cromatina poden ser determinados en gran medida polos factores ambientais e isto pode ser herdable ser\u00edan importantes na expresi\u00f3n adaptativa segundo o ambiente. Estes \u00faltimos descubrimentos levaron a considerar non s\u00f3 a expresi\u00f3n dos xenes sen\u00f3n tam\u00e9n como dita expresi\u00f3n pode ser modificada por factores ambientais.\nA regulaci\u00f3n epixen\u00e9tica faise por medio de cambios estruturais, como a adici\u00f3n de metilos, que poden levar a que se dean alteraci\u00f3ns nos lugares de acci\u00f3n de encimas e como resultado p\u00f3dese perder na estabilidade de ditas rexi\u00f3ns. Estas rexi\u00f3ns fanse m\u00e1is sensibles a que nelas se dean variaci\u00f3ns cromos\u00f3micas ou que se chegue a transformar a c\u00e9lula por fallos no mecanismo de control de crecemento ou por activaci\u00f3n da apoptose. Todo isto pode resultar en cambios no fenotipo e unha alta posibilidade de desenvolver enfermidades.\nDesenvolvemento, cancro e sinalizaci\u00f3n de Notch.\nS\u00e1bese que a ruta de sinalizaci\u00f3n Notch est\u00e1 implicada tanto no desenvolvemento coma na renovaci\u00f3n de tecidos, e prop\u00faxose que a v\u00eda de transduci\u00f3n de Notch xoga un papel na proliferaci\u00f3n do cancro. Recentemente realiz\u00e1ronse estudos na mosca \"Drosophila\" que permitiron comprender mellor a relaci\u00f3n de Notch e a formaci\u00f3n de tumores. Notch \u00e9 importante xa que ten un papel na determinaci\u00f3n de destinos celulares, proliferaci\u00f3n, apoptose, diferenciaci\u00f3n, migraci\u00f3n e desenvolvemento celular. Co estudo de dros\u00f3fila determinouse que os receptores de Notch nos mam\u00edferos e os ligandos de Delta est\u00e1n involucrados na formaci\u00f3n de tumores. Unha activaci\u00f3n aberrante do receptor NOTCH1 est\u00e1 relacionada co 50% dos tipos de leucemia linfobl\u00e1stica aguda de c\u00e9lulas T. Se se inactiva a v\u00eda de transduci\u00f3n de Notch increm\u00e9ntase a formaci\u00f3n de tumores, xa que se viu que en certos contextos Notch pode ser un supresor de tumores. Por\u00e9n, a\u00ednda non se comprende claramente como Notch act\u00faa in vivo na formaci\u00f3n do cancro. Por esta raz\u00f3n os estudos estanse a enfocar na identificaci\u00f3n dos oncoxenes e os supresores tumorais que interact\u00faan coas v\u00edas de Notch. Cando se te\u00f1a unha mellor comprensi\u00f3n deste tema e se se comproba que os silenciamentos epixen\u00e9ticos aumentan a formaci\u00f3n de tumores pederanse idear terapias epixen\u00e9ticas para combater o cancro.\nA epixen\u00e9tica do cancro \u00e9 unha \u00e1rea de investigaci\u00f3n en curso que contin\u00faa facilitando a comprensi\u00f3n da patox\u00e9nese molecular do cancro e a identificaci\u00f3n de novas alternativas terap\u00e9uticas.\nVarios compostos consid\u00e9ranse carcin\u00f3xenos epixen\u00e9ticos, xa que causan un aumento na incidencia de tumores a pesar de que non mostran actividade mutax\u00e9nica. Exemplos incl\u00faen dietilstilbestrol, arsenita, hexaclorobenceno, e compostos de n\u00edquel.\nMoitos terat\u00f3xenos exercen efectos espec\u00edficos sobre o feto por mecanismos epixen\u00e9ticos. Mentres que se admit\u00eda que os efectos epixen\u00e9ticos poden preservar o efecto de terat\u00f3xenos como o dietilstilbestrol durante a vida dun neno afectado, a posibilidade de que se producisen defectos como resultado da exposici\u00f3n dos proxenitores masculinos ou en segundas ou sucesivas xeraci\u00f3ns de descendentes era xeralmente rexeitada por cuesti\u00f3ns te\u00f3ricas e por falta de evidencias. Por\u00e9n, demostr\u00e1ronse varias anormalidades mediadas polo macho, e probablemente existir\u00e1n m\u00e1is. Alg\u00fans organismos como a FDA advirten dos riscos epixen\u00e9ticos dalg\u00fans produtos, como \"Vidaza\", unha formulaci\u00f3n de 5-azacitidina (un an\u00e1logo non metilable da citidina que causa hipometilaci\u00f3n cando se incorpora ao ADN), que indica na s\u00faa etiqueta que \"aos homes deber\u00eda aconsell\u00e1rselles que non tivesen un fillo\" mentres est\u00e1n a usar esta droga, citando evidencias en ratos macho tratados que mostraron fertilidade reducida, aumento da perda de embri\u00f3ns, e desenvolvemento embrionario anormal. Nos ratos, observ\u00e1ronse diferenzas end\u00f3crinas na descendencia de machos expostos \u00e1 morfina. Nos ratos, describiuse que os efectos na segunda xeraci\u00f3n do dietilstilbesterol produc\u00edanse por mecanismos epixen\u00e9ticos.\nRecentes estudos indicaron que o xene da leucemia de li\u00f1axe mixta (MLL) causa leucemia ao producirse un rearranxo e fusi\u00f3n con outros xenes de diferentes cromosomas, o cal \u00e9 un proceso que est\u00e1 baixo control epixen\u00e9tico.\nOutras investigaci\u00f3ns conclu\u00edron que ocorren alteraci\u00f3ns na acetilaci\u00f3n das histonas e na metilaci\u00f3n do ADN en varios xenes que infl\u00faen no cancro de pr\u00f3stata. A expresi\u00f3n x\u00e9nica na pr\u00f3stata pode modularse por cambios na nutrici\u00f3n e o estilo de vida.\nEstanse a facer cada vez m\u00e1is investigaci\u00f3ns sobre os mecanismos epixen\u00e9ticos, xa que se pensa que a epixen\u00e9tica ten o potencial de explicar boa parte dos mecanismos do envellecemento, desenvolvemento humano, orixes do cancro, enfermidades card\u00edacas e mentais, e outras condici\u00f3ns.\nImpronta xen\u00e9tica.\nOs procesos de metilaci\u00f3n xogan un papel importante na acci\u00f3n da impronta xen\u00e9tica. Nos vertebrados s\u00f3 se descubriu este mecanismo nos mam\u00edferos. Segundo a orixe parental os xenes poden ser activados ou silenciados. A impronta afecta ao crecemento prenatal e estableceuse a s\u00faa importancia na xeraci\u00f3n de enfermidades. A impronta xen\u00e9tica in\u00edciase durante a gametox\u00e9nese e, por tanto, esta h\u00e9rdase durante a fusi\u00f3n dos gametos. Durante a formaci\u00f3n do cigoto a impronta \u00e9 reprogramada no novo individuo. O exemplo m\u00e1is claro deste mecanismo \u00e9 a regulaci\u00f3n da dose compensatoria do cromosoma X. Esta reprogramaci\u00f3n xoga un papel importante na expresi\u00f3n dos xenes de tecidos espec\u00edficos que se chegasen a ser modificados poder\u00edan ter consecuencias no desenvolvemento axeitado do organismo. Por tanto, cun mellor entendemento de como ocorren estes procesos e como se regulan p\u00f3dese chegar a comprender enfermidades como a preeclampsia, e outros problemas na xestaci\u00f3n, fallos que se dan na reproduci\u00f3n asistida, problemas asociados coa infertilidade e o cancro entre outros.\nAlg\u00fans trastornos humanos est\u00e1n asociados coa impronta xen\u00e9tica, na que o pai e a nai contrib\u00faen con diferentes patr\u00f3ns epixen\u00e9ticos en loci xen\u00f3micos espec\u00edficos nas s\u00faas c\u00e9lulas xerminais. Os casos mellor co\u00f1ecidos de trastorno por improta en humanos son a s\u00edndrome de Angelman e a s\u00edndrome de Prader-Willi, que se poden producir ambas as d\u00faas pola mesma mutaci\u00f3n xen\u00e9tica, a deleci\u00f3n parcial do cromosoma 15q, e as caracter\u00edsticas concretas da s\u00edndrome que se presenta na persoa afectada dependen de se a mutaci\u00f3n se herdou do pai ou da nai. Isto d\u00e9bese a que hai impronta xen\u00e9tica nesa rexi\u00f3n x\u00e9nica. A s\u00edndrome de Beckwith-Wiedemann est\u00e1 tam\u00e9n asociada coa impronta xen\u00e9tica, a mi\u00fado causada por anormalidades na impronta xen\u00f3mica maternal nunha rexi\u00f3n do cromosoma 11.\nPosibles problemas coa reproduci\u00f3n asistida.\nXa se mencionou que moitos destes cambios son produto da exposici\u00f3n ao ambiente. No caso da reproduci\u00f3n asistida xerouse a d\u00fabida de se o tempo de exposici\u00f3n ao medio de cultivo pode exercer un efecto nos procesos de regulaci\u00f3n epixen\u00e9tica. Dado que a fase de desenvolvemento do embri\u00f3n \u00e9 un momento cr\u00edtico no cal se dan moitos cambios epixen\u00e9ticos como unha elevada taxa de desmetilaci\u00f3n para borrar as marcas epixen\u00e9ticas dos proxenitores. Por iso esta fase \u00e9 cr\u00edtica e como o ambiente xoga un papel importante que pode cambiar estes patr\u00f3ns. Durante a embriox\u00e9nese despois de borrar a impronta dos pais f\u00f3rmase un patr\u00f3n de metilaci\u00f3n de novo, o cal permite que se produza a diferenciaci\u00f3n de tecidos. Se este proceso non se d\u00e1 de forma axeitada poden presentarse doenzas no individuo ou posibles problemas durante o embarazo que poden levar \u00e1 perda do embri\u00f3n. Por isto debe considerarse se a exposici\u00f3n a un medio artificial pode chegar a ter un potencial toxicol\u00f3xico impedindo que se dean os patr\u00f3ns de regulaci\u00f3n adecuados. A\u00ednda que unha gran porcentaxe de nenos nacidos por esta t\u00e9cnica presentan un desenvolvemento e crecemento normal observouse que hai unha tendencia a que presenten un baixo peso ao nacer e que existe un aumento de tres a seis veces na aparici\u00f3n das s\u00edndromes Beckwith-Wiedemann e de Angelman. A\u00ednda non hai un co\u00f1ecemento claro nos humanos de como distintos factores que se dan na fecundaci\u00f3n in vitro onde se encontran os embri\u00f3ns poidan ter un efecto importante no desenvolvemento dos mesmos, en embri\u00f3ns de rato si se observaron cambios na impronta epixen\u00e9tica.\nBiomarcadores epixen\u00e9ticos.\nA palabra biomarcador fai referencia a calquera tipo de variaci\u00f3n que ocorra no material xen\u00e9tico e que sexa posible detectala no organismo que leve dito cambio. Os primeiros marcadores utilizados bas\u00e9anse nos conceptos da xen\u00e9tica tradicional de tal forma que utilizaban sistemas polim\u00f3rficos para detectar as variantes al\u00e9licas que orixinaban un cambio no fenotipo. Para a detecci\u00f3n de modificaci\u00f3ns epixen\u00e9ticas desenvolv\u00e9ronse marcadores que se encargan de detectar mol\u00e9culas que se relacionen cun estado particular de activaci\u00f3n ou inactivaci\u00f3n dun xene. Por exemplo, a detecci\u00f3n dunha gran cantidade de metilos indica un estado de inactivaci\u00f3n do xene. Coa incorporaci\u00f3n de t\u00e9cnicas moleculares cre\u00e1ronse biomarcadores por medio de SNPs, indeis, RFLPs e microsat\u00e9lites entre outros. \nPara que un marcador sexa considerado un bo marcador este debe requirir unha m\u00ednima cantidade da mostra e debe permitir a identificaci\u00f3n de diferenzas significativas entre un estado normal e un estado de cambios epixen\u00e9ticos que poden desenvolverse nunha enfermidade. Base\u00e1ndose nisto existe un tipo de marcadores que usan como mostra flu\u00eddos corporais e miden a concentraci\u00f3n de certos metabolitos presentes, os cales se relacionan con cambios epixen\u00e9ticos e m\u00e1is adiante coa formaci\u00f3n de cancro. Para a detecci\u00f3n do cancro un dos marcadores que se usan con maior frecuencia son as modificaci\u00f3ns epixen\u00e9ticas do promotor dos xenes involucrados na inhibici\u00f3n de quinases dependentes de ciclinas p15, p16 e RASSF1A. Estes serven como marcadores da detecci\u00f3n temper\u00e1 de carcinomas hepatocelulares. T\u00f3manse mostras de sangue do paciente no cal se poden detectar secuencias metiladas dos xenes mencionados.\nEpixen\u00e9tica en microorganismos.\nAs bacterias fan un amplo uso da metilaci\u00f3n posreplicativa do ADN para realizar o control epixen\u00e9tico das interacci\u00f3ns ADN-prote\u00edna. As bacterias utilizan a metilaci\u00f3n da adenina do ADN (en vez da metilaci\u00f3n da citosina) como sinal epixen\u00e9tico. A metilaci\u00f3n da adenina do ADN \u00e9 importante na virulencia de bacterias en especies e x\u00e9neros como \"Escherichia coli\", \"Salmonella\", \"Vibrio\", \"Yersinia\", \"Haemophilus\", e \"Brucella\". Nas alfaproteobacterias a metilaci\u00f3n da adenina regula o ciclo celular e coordina a transcrici\u00f3n xen\u00e9tica coa replicaci\u00f3n do ADN. En gammaproteobacterias, a metilaci\u00f3n da adenina \u00e9 un sinal para a replicaci\u00f3n do ADN, a segregaci\u00f3n dos cromosomas, a reparaci\u00f3n do ADN, o empaquetamento de bacteri\u00f3fagos, a actividade transposase e a regulaci\u00f3n da expresi\u00f3n x\u00e9nica.\nO fungo filamentoso \"Neurospora crassa\" \u00e9 un sistema modelo importante para a comprensi\u00f3n do control e funci\u00f3n da metilaci\u00f3n da citosina. Neste organismo, a metilaci\u00f3n do ADN est\u00e1 asociada con restos dun sistema de defensa do xenoma chamado RIP (\"repeat-induced point mutation\") e silencia a expresi\u00f3n xen\u00e9tica ao inhibir a elongaci\u00f3n da transcrici\u00f3n.\nO pri\u00f3n PSI de l\u00e9vedo x\u00e9rase por un cambio conformacional dun factor de terminaci\u00f3n traducional, que se herda despois polas c\u00e9lulas fillas. Isto pode proporcionar unha vantaxe en condici\u00f3ns adversas. Este \u00e9 un exemplo de regulaci\u00f3n epixen\u00e9tica que permite aos organismos unicelulares responder rapidamente ao estr\u00e9s ambiental. Os pri\u00f3ns poden considerarse como axentes epixen\u00e9ticos que poden inducir un cambio fenot\u00edpico sen modificar o xenoma.\nO novo mercado sanitario da epixen\u00e9tica.\nVarias compa\u00f1\u00edas ded\u00edcanse case exclusivamente a desenvolver medicamentos que restauren os cambios epixen\u00e9ticos. Por exemplo, Pharmion Corporation creou un novo f\u00e1rmaco chamado Vidaza, que bloquea a metilaci\u00f3n do ADN nas c\u00e9lulas cancer\u00edxenas e estimula os xenes que dete\u00f1en o desenvolvemento tumoral. En Alema\u00f1a creouse a empresa Epigenomics que desenvolve probas de diagn\u00f3stico dos cancros de mama e pr\u00f3stata base\u00e1ndose na epixen\u00e9tica.\nEpixen\u00e9tica no desenvolvemento e plasticidade fenot\u00edpica.\nCando se utiliza o termo epixen\u00e9tica no sentido amplo, que non implica necesariamente a herdanza dunha xeraci\u00f3n a outra, poden describirse moitos efectos epixen\u00e9ticos que afectan ao desenvolvemento e ao fenotipo, como a temperatura, luminosidade, alimentaci\u00f3n etc.\nEfectos dependentes de temperatura.\nA actividade encim\u00e1tica depende da temperatura, xa que cambios nesta pode afectar \u00e1 maneira en que as prote\u00ednas se dobran, e afectan \u00e1 s\u00faa interacci\u00f3n con outros compostos. Como o fenotipo depende da actividade de moitos encimas e das s\u00faas interacci\u00f3ns con prote\u00ednas en xeral, polo que os cambios na temperatura poden orixinar en cambios no fenotipo.\nCambios na coloraci\u00f3n das \u00e1s das bolboretas.\nDiversas especies de bolboretas cambian a s\u00faa coloraci\u00f3n de acordo coas estaci\u00f3ns. Os cambios en coloraci\u00f3n te\u00f1en vantaxas funcionais, e por esta raz\u00f3n evolucionaron. Usualmente, o fenotipo que mostran nos meses c\u00e1lidos de ver\u00e1n ten cores claras nas \u00e1s, entanto que o fenotipo de inverno presenta cores escuras. Como as cores escuras absorben a luz do sol de maneira m\u00e1is eficiente, axudan a aumentar a temperatura corporal durante o inverno; o contrario ocorre durante o ver\u00e1n.\nOs cambios en coloraci\u00f3n parecen estar controlados por transduci\u00f3n de sinais do ambiente ao xenoma a trav\u00e9s do sistema neuroend\u00f3crino. Sinais do ambiente, como temperatura e duraci\u00f3n do d\u00eda, son percibidas polos sistemas neurosensoriais do organismo. Estes logo poden activar ou desactivar a secreci\u00f3n de hormonas polo sistema end\u00f3crino. As hormonas, \u00e1 s\u00faa vez, poden regular a expresi\u00f3n x\u00e9nica, xa que poden activar factores de transcrici\u00f3n.\nAs diferenzas na coloraci\u00f3n das \u00e1s das bolboretas en ver\u00e1n e inverno danse por cambios nos niveis da hormona ecdisona durante a fase larvaria; as larvas que se desenvolven durante meses fr\u00edos est\u00e1n expostas a niveis m\u00e1is baixos de ecdisona ca as que se desenvolven en meses c\u00e1lidos.\nDeterminaci\u00f3n do sexo de r\u00e9ptiles e peixes.\nEntre moitas especies de tartarugas e crocodilos e nalg\u00fans peixes, o sexo dun organismo depende da temperatura de desenvolvemento do embri\u00f3n. Este mecanismo puido evolucionar nalgunhas especies para modificar a proporci\u00f3n 1:1 entre sexos. Por exemplo, en crocodilos, as temperaturas altas producen m\u00e1is femias, de maneira que pode haber ata 10 femias por macho. Isto representa unha vantaxe para as especies nas que o tama\u00f1o poboacional est\u00e1 limitado polo n\u00famero de femias.\nEn peixes, o sexo parece estar determinado pola relaci\u00f3n entre as hormonas estr\u00f3xeno e testosterona, que \u00e1 s\u00faa vez \u00e9 controlada polo encima aromatase, que converte a testosterona en estr\u00f3xeno. A temperatura pode regular a aromatase, e desta maneira determinar o sexo do organismo.\nEfectos dependentes da nutrici\u00f3n.\nA comida cont\u00e9n sinais qu\u00edmicos que poden inducir cambios fenot\u00edpicos.\nAbellas: xelea real e a abella mestra.\nNas abellas, a produci\u00f3n de abellas mestras (ou ra\u00ed\u00f1as) depende case exclusivamente da alimentaci\u00f3n das larvas. As larvas que se alimentan de xelea real, que cont\u00e9n altas concentraci\u00f3ns de prote\u00ednas e secreci\u00f3ns das gl\u00e1ndulas salivares das abellas obreiras, durante todo o seu desenvolvemento, ser\u00e1n abellas mestras con ovarios funcionais. Polo contrario, as larvas que son alimentadas con xelea real s\u00f3 durante curtos per\u00edodos de tempo converteranse en obreiras sen ovarios funcionais.\nO consumo de xelea real causa altas taxas de s\u00edntese de hormona xuvenil na larva. Esta hormona atrasa a metamorfose, permitiendo que a larva se desenvolva durante m\u00e1is tempo, adquira un maior tama\u00f1o, e desenvolva ovarios funcionais. Demostrouse que o cambio nos niveis de produci\u00f3n desta hormona est\u00e1 correlacionado co silenciamento do xene Dnmt3, que induce unha reprogramaci\u00f3n do transcriptoma larvario. O silenciamento deste xene prod\u00facese por alteraci\u00f3ns nos niveis de metilaci\u00f3n, polo que est\u00e1 claro que a regulaci\u00f3n epixen\u00e9tica \u00e9 un compo\u00f1ente chave para controlar a divisi\u00f3n social de labores na colonia.\nLonxitude dos cornos dos escaravellos.\nA calidade e cantidade de esterco que reciben os escaravellos durante o desenvolvemento determina o fenotipo morfol\u00f3xico e comportamental dos escaravellos macho dalgunhas especies. Isto ocorre en especies como \"Onthophagus taurus\" e \"Onthophagus acuminatus\", nas que os machos te\u00f1en cornos e as femias non. Como nas abellas, a hormona xuvenil afecta ao fenotipo, esta vez determinando a lonxitude dos cornos dos machos. Canto maior \u00e9 a concentraci\u00f3n de hormona xuvenil, maior lonxitude dos cornos.\nComo os cornos son un factor de selecci\u00f3n sexual para a femia, o comportamento dos machos con cornos curtos cambia para asegurar a s\u00faa reproduci\u00f3n. Mentres que os machos con cornos longos, que foron escollidos polas femias, vix\u00edan a porta do esconderixo, os machos de cornos curtos cavan t\u00faneles ata chegaren a onde se encontra a femia, para aparearse con ela evitando a confrontaci\u00f3n co macho de cornos longos. Deste xeito, a alimentaci\u00f3n deficiente causa baixos niveis de hormona xuvenil, que \u00e1 s\u00faa vez resultan en machos de cornos curtos con comportamento \u201ctramposo\u201d.\nEfectos da presenza de depredadores.\nAlg\u00fans organismos poden detectar a presenza de mol\u00e9culas secretadas polos seus depredadores e usar estas mol\u00e9culas para activar o desenvolvemento de estruturas que os fagan menos susceptibles \u00e1 depredaci\u00f3n. Existen moitos exemplos desta habilidade:\nEfectos da presenza de membros da mesma especie.\nSinais para cambiar o fenotipo tam\u00e9n poden vir de membros da mesma especie, porque os individuos deben comportarse de maneiras diferentes cando est\u00e1n s\u00f3s e cando est\u00e1n rodeados de competidores. Usualmente os sinais de depredadores e membros da s\u00faa especie act\u00faan de maneira sinerx\u00edstica para producir o fenotipo m\u00e1is favorable. Alg\u00fans exemplos son: \nImplicaci\u00f3ns evolutivas da epixen\u00e9tica.\nOs mecanismos epixen\u00e9ticos foron unha parte necesaria da orixe evolutiva da diferenciaci\u00f3n celular. A\u00ednda que a epixen\u00e9tica nos organismos pluricelulares era considerada como un mecanismo implicado na diferenciaci\u00f3n celular, pens\u00e1base que hab\u00eda un \"reseteado\" ou borrado dos patr\u00f3ns epixen\u00e9ticos no momento en que os organismos se reproduc\u00edan, pero detect\u00e1ronse tam\u00e9n casos de herdanza epixen\u00e9tica transxeracional (por exemplo, o fen\u00f3meno da paramutaci\u00f3n no millo). A maior\u00eda dos trazos epixen\u00e9ticos multixeracionais p\u00e9rdense gradualmente nunhas poucas xeraci\u00f3ns, pero sempre \u00e9 posible que a epixen\u00e9tica multixeracional sexa outro aspecto da evoluci\u00f3n e a adaptaci\u00f3n. A epixen\u00e9tica poder\u00eda cruzar a barreira de Weismann (que di que a informaci\u00f3n hereditaria se move das c\u00e9lulas xerminais \u00e1s som\u00e1ticas e non ao rev\u00e9s), especialmente en plantas e microbios, e este efecto pode requirir unha ampliaci\u00f3n do armaz\u00f3n conceptual est\u00e1ndar da s\u00edntese evolutiva moderna.\nAs caracter\u00edsticas epixen\u00e9ticas poden xogar un papel na adaptaci\u00f3n a curto prazo das especies ao permitir unha variabilidade de fenotipos reversible. A modificaci\u00f3n das caracter\u00edsticas epixen\u00e9ticas asociadas cunha rexi\u00f3n do ADN permite aos organismos, nunha escala de tempo multixeracional, cambiar entre fenotipos que expresan ou reprimen un determinado xene. Cando a secuencia de ADN desa rexi\u00f3n non est\u00e1 mutada, este cambio \u00e9 reversible. Especulouse sobre que os organismos poder\u00edan tirar vantaxe das taxas de mutaci\u00f3n diferencial asociadas con caracter\u00edsticas epixen\u00e9ticas para controlar as taxas de mutaci\u00f3n de determinados xenes. An\u00e1lises recentes suxeriron que encimas membros da familia APOBEC/AID das citosina desaminases poden simultaneamente mediar a herdanza xen\u00e9tica e epixen\u00e9tica utilizando mecanismos moleculares similares.\nA epixen\u00e9tica evolutiva pode dividirse en epix\u00e9nese predeterminada e probabil\u00edstica. A predeterminada \u00e9 un movemento unidireccional desde o desenvolvemento estrutural do ADN \u00e1 maduraci\u00f3n funcional da prote\u00edna. \"Predeterminada\" aqu\u00ed significa que o desenvolvemento est\u00e1 escrito no gui\u00f3n e \u00e9 predicible. \"Probabil\u00edstica\" significa que \u00e9 un desenvolvemento estrutura-funci\u00f3n bidireccional con influencia das experiencias e da modelaxe externa.\nTam\u00e9n se observaron cambios epixen\u00e9ticos en resposta \u00e1 exposici\u00f3n ambiental. Por exemplo, ratos aos que se lles deu unha dieta con certos suplementos tiveron cambios epixen\u00e9ticos que afectaron \u00e1 expresi\u00f3n do xene agout\u00ed, que afectaba \u00e1 cor da s\u00faa pelaxe, peso, e propensi\u00f3n a desenvolver cancro.\nInformouse de m\u00e1is de 100 casos de fen\u00f3menos de herdanza epixen\u00e9tica transxeracional nunha ampla gama de organismos, como procariotas, plantas e animais."}
{"id": "219457", "revid": "25871", "url": "https://gl.wikipedia.org/wiki?curid=219457", "title": "CP Monjos", "text": "O Club Pat\u00ed Monjos \u00e9 un club de h\u00f3ckey a pat\u00edns catal\u00e1n da localidade de Santa Margarida i els Monjos (Alt Pened\u00e8s, Provincia de Barcelona). O club foi fundado en 1964.\nNa tempada 2010-11 conseguiu o ascenso \u00e1 OK Liga, a m\u00e1xima categor\u00eda do h\u00f3ckey a pat\u00edns no Estado espa\u00f1ol, por primeira vez na s\u00faa historia."}
{"id": "219458", "revid": "89787", "url": "https://gl.wikipedia.org/wiki?curid=219458", "title": "C.P. Calafell", "text": "O Club Pat\u00ed Calafell \u00e9 un club de h\u00f3ckey a pat\u00edns e patinaxe art\u00edstica catal\u00e1n da localidade de Calafell, Baix Pened\u00e8s (Provincia de Tarragona).\nHistoria.\nO 9 de xu\u00f1o de 1952, o cura da parroquia de Santa Creu de Calafell, Jaume Tobella i Llobet, aceptou a idea de po\u00f1er en marcha un equipo de h\u00f3ckey a pat\u00edns na localidade como unha secci\u00f3n do \"Centre Parroquial\". A idea naceu logo da celebraci\u00f3n en Barcelona do Campionato do Mundo de 1951. O Centre Parroquial xa contaba con secci\u00f3ns de baloncesto, xadrez e tenis de mesa. O presidente do Centre era Vicen\u00e7 Espinya.\nO club debutou en competici\u00f3n oficial na tempada 1954-55. Xogou na pista da Rector\u00eda ata a tempada 1964-65. A tempada seguinte comezou a xogar na \"Pista del Litu\", na pista do cine da praia. Na tempada 1966-67 instalouse na pista de \"Les Escoles\". Estes anos o club mudou a s\u00faa denominaci\u00f3n pola de \"Club Pat\u00ed Calafell\". Na tempada 1963-64 o equipo proclamouse campi\u00f3n do Estado espa\u00f1ol e de Catalu\u00f1a en segunda divisi\u00f3n e ascendeu \u00e1 primeira divisi\u00f3n (actual divisi\u00f3n de honra).\nA tempada 1975-76 comezou a construci\u00f3n do actual pavill\u00f3n municipal e na 1980-81 o club proclamouse campi\u00f3n de primeira divisi\u00f3n e ascendeu \u00e1 divisi\u00f3n de honra.\nEn 1981 p\u00faxose en funcionamento a secci\u00f3n de patinaxe art\u00edstica do CP Calafell.\nA tempada 2010-11 o club conseguiu o ascenso \u00e1 OK Liga, m\u00e1xima categor\u00eda do h\u00f3ckey a pat\u00edns no Estado espa\u00f1ol, trinta anos despois de ter participado na m\u00e1xima categor\u00eda por \u00faltima vez, na tempada 1980-81."}
{"id": "219459", "revid": "19415", "url": "https://gl.wikipedia.org/wiki?curid=219459", "title": "CP Calafell", "text": ""}
{"id": "219460", "revid": "1822", "url": "https://gl.wikipedia.org/wiki?curid=219460", "title": "Cedrus deodara", "text": ""}
{"id": "219461", "revid": "25871", "url": "https://gl.wikipedia.org/wiki?curid=219461", "title": "HC Sentmenat", "text": "O Hoquei Club Sentmenat \u00e9 un club de h\u00f3ckey a pat\u00edns catal\u00e1n da localidade de Sentmenat, Vall\u00e8s Occidental (Provincia de Barcelona). O club foi fundado en 1960.\nO maior \u00e9xito da historia do club foi o subcampionato de liga conseguido na tempada 1972-73 por detr\u00e1s do Reus Deportiu."}
{"id": "219462", "revid": "4817", "url": "https://gl.wikipedia.org/wiki?curid=219462", "title": "DS-U1-Ya", "text": "DS-U1-Ya foi o nome dun modelo de sat\u00e9lites artificiais sovi\u00e9tico adicado \u00f3 estudo das part\u00edculas cargadas e dos raios c\u00f3smicos.\nEn total lanz\u00e1ronse dous sat\u00e9lites da serie DS-U1-Ya: o DS-U1-Ya o 6 de marzo de 1968, e o Kosmos 225 o 11 de xu\u00f1o de 1968. \u00c1mbolos dous sat\u00e9lites foron lanzados desde a base de Kapustin Yar mediante foguetes Kosmos 2I, pero s\u00f3 o Kosmos 225 alcanzou \u00f3rbita."}
{"id": "219464", "revid": "4817", "url": "https://gl.wikipedia.org/wiki?curid=219464", "title": "Kosmos 225", "text": "Kosmos 225 (\u041a\u043e\u0441\u043c\u043e\u0441 225 en ruso), tam\u00e9n denominado DS-U1-Ya N\u00ba 2, foi un sat\u00e9lite artificial sovi\u00e9tico lanzado o 11 de xu\u00f1o de 1968 mediante un foguete Kosmos 2I desde a base de Kapustin Yar.\nCaracter\u00edsticas.\nKosmos 225 foi o segundo e \u00faltimo membro (e \u00fanico exitoso) do modelo de sat\u00e9lites DS-U1-Ya. Estaba adicado a facer observaci\u00f3ns das part\u00edculas cargadas e dos raios c\u00f3smicos. Foi inxectado nunha \u00f3rbita inicial de 530\u00a0km de apoxeo e 257\u00a0km de perixeo, cunha inclinaci\u00f3n orbital de 48,4 graos e un per\u00edodo de 92,2 minutos. Reentrou na atmosfera o 2 de novembro de 1968."}
{"id": "219465", "revid": "4817", "url": "https://gl.wikipedia.org/wiki?curid=219465", "title": "Cosmos 225", "text": ""}
{"id": "219466", "revid": "56817", "url": "https://gl.wikipedia.org/wiki?curid=219466", "title": "HC Cambre", "text": "O Hockey Club Cambre \u00e9 un club de h\u00f3ckey a pat\u00edns galego da localidade de Cambre, Comarca da Coru\u00f1a (Provincia da Coru\u00f1a). O club compite unicamente en categor\u00edas inferiores e xoga os seus partidos como local no Polideportivo de Sigr\u00e1s."}
{"id": "219467", "revid": "89787", "url": "https://gl.wikipedia.org/wiki?curid=219467", "title": "Distrito Bukedea", "text": "Bukedea District \u00e9 un dos distritos da Rexi\u00f3n Oriental de Uganda, chamado as\u00ed pola s\u00faa poboaci\u00f3n capital, Bukedea. Segundo o censo do ano 2002 ti\u00f1a unha poboaci\u00f3n estimada de arredor de 122.500 habitantes.\nLimita co Distrito Kumi polo oeste e norte, co Distrito Bulambuli polo leste, co Distrito Sironko e o Distrito Mbale polo sueste, e co Distrito Pallisa polo sur.\nFoi creado polo parlamento ugand\u00e9s no 2006 e tornouse operacional o 1 de xullo de 2007. Anteriormente formaba parte do Distrito Kumi. Este distrito, conxuntamente cos de Amuria, Kaberamaido, Katakwi, Kumi e Soroti conforma a subrexi\u00f3n Teso, lar de dous mill\u00f3ns e medio de persoas das etnias iteso e kumam.\nA agricultura de subsistencia e a gandar\u00eda son os dous piares econ\u00f3micos do distrito."}
{"id": "219468", "revid": "25871", "url": "https://gl.wikipedia.org/wiki?curid=219468", "title": "Distrito Bugiri", "text": "Bugiri District \u00e9 un distrito da Rexi\u00f3n Oriental de Uganda, chamado as\u00ed pola s\u00faa poboaci\u00f3n capital, Bugiri. Segundo o censo do ano 2002 ti\u00f1a unha poboaci\u00f3n de arredor de 266.900 persoas.\nLimita cos Distritos Namutumba e Butaleja polo norte, co Distrito Tororo polo nordeste, co Distrito Busia polo leste, co Distrito Namayingo polo sueste, co Distrito Mayuge polo suroeste e co Distrito Iganga polo oeste.\nEste distrito formouse a partir do Distrito Iganga, ao que pertenc\u00edan as s\u00faas terras. O relevo caracter\u00edzase por suaves outeiros con altos illados. Tam\u00e9n \u00e9 de destacar o feito de que gran parte do territorio se encontra na conca que drena os Lagos Lago Victoria e Kyoga. Como consecuencia disto hai moitos regatos que cruzan a rede de estradas, facendo o seu mantemento moi custoso. En xullo de 2010, a parte sur do Distrito foi separada para formar o Distrito Namayingo.\nO Distrito forma parte da subrexi\u00f3n Busoga, o que v\u00e9n sendo o Reino Busoga, un dos reinos reco\u00f1ecidos de Uganda.\nEconomicamente, a agricultura \u00e9 a principal actividade, como sucede no resto do Estado, a\u00ednda que aqu\u00ed, a Tilda Uganda Limited (TUL), unha compa\u00f1\u00eda pertencente ao Grupo Madhvani, cultiva arroz na parte leste do distrito, as\u00ed como tam\u00e9n merca o que a xente produce.\nDebido \u00e1 abundancia de corpos de auga no distrito, a pesca comercial \u00e9 unha actividade amplamente practicada tam\u00e9n."}
{"id": "219469", "revid": "54334", "url": "https://gl.wikipedia.org/wiki?curid=219469", "title": "Distrito Amuria", "text": "Amuria District \u00e9 un distrito da Rexi\u00f3n Oriental de Uganda, chamado as\u00ed pola s\u00faa poboaci\u00f3n capital, Amuria. Segundo o censo do ano 2002 ti\u00f1a unha poboaci\u00f3n de arredor de 183.800 habitantes.\nLimita co Distrito Otuke polo norte, co Distrito Napak polo nordeste, co Distrito Katakwi polo leste, co Distrito Soroti polo sur, co Distrito Kaberamaido polo suroeste e co Distrito Alebtong polo oeste.\nO distrito foi creado no ano 2005. Anteriormente formaba parte do Distrito Katakwi. Abrangue dous condados: Amuria e Kapelebyong. Ademais do Concello de Amuria, pos\u00fae os seguintes Subcondados:\nForma parte da Subrexi\u00f3n Teso, lar duns dous mill\u00f3ns e medio de persoas das etnias iteso e kumam.\nA actividade econ\u00f3mica do distrito bas\u00e9ase na agricultura e a gandar\u00eda."}
{"id": "219470", "revid": "89787", "url": "https://gl.wikipedia.org/wiki?curid=219470", "title": "T\u00f5nu \u00d5nnepalu", "text": "T\u00f5nu \u00d5nnepalu, nado o 13 de setembro de 1962 en Tallin, tam\u00e9n co\u00f1ecido polos seus pseud\u00f3nimos Emil Tode e Anton Nigov, \u00e9 un escritor estoniano.\n\u00d5nnepalu naceu en Tallinn e estudou biolox\u00eda na Universidade de Tartu desde 1980 at\u00e9 1985. Comezou a s\u00faa carreira literaria en 1985 como poeta. En 1993 obtivo fama internacional pola s\u00faa novela \"Piiririik\", que publicou baixo o nome de 'Emil Tode'. O libro traduciuse a m\u00e1is dunha decena de linguas e foi o libro estoniano m\u00e1is traducido dos 1990. En 1994 recibiu o galard\u00f3n anual literario que outorga a Asemblea B\u00e1ltica. A obra de \u00d5nnepalu explora temas como a homosexualidade, o illamento e a traiz\u00f3n.\nEn 1992, o seu poema \"Inqui\u00e9tude du Fini\" converteuse nunha peza coral, grazas ao compositor estoniano Erkki-Sven T\u00fc\u00fcr.\nAdemais de escribir, T\u00f5nu \u00d5nnepalu traduciu obras ao estoniano desde o franc\u00e9s de autores tales como Fran\u00e7ois Mauriac, Charles Baudelaire e Marcel Proust e escribiu en publicaci\u00f3ns inglesas como a \"Poetry Society\". T\u00f5nu \u00d5nnepalu \u00e9 tam\u00e9n membro da Xunta de Goberno da \"Eesti Maa\u00fclikool\" (Universidade Estoniana de Ciencias da Vida) en Tartu."}
{"id": "219474", "revid": "1888", "url": "https://gl.wikipedia.org/wiki?curid=219474", "title": "Ant\u00f3n Castro", "text": "Ant\u00f3n Rodr\u00edguez Castro, nado en La\u00f1as (Arteixo) o 25 de agosto de 1959, \u00e9 un xornalista, escritor e tradutor galego.\nTraxectoria.\nTraballou en \"El D\u00eda\", \"El Peri\u00f3dico de Arag\u00f3n\" e, desde 2001, no \"Heraldo de Arag\u00f3n\". Dirixiu suplementos culturais e foi colaborador en ABC, Equipo, Radio Zaragoza e Cadena Cope. Presentou varios programas en Antena Arag\u00f3n.\nRecibiu o Premio Modesto R. Figueiredo (1983 e 1986) e o Premio Zaragoza de Periodismo (1990)."}
{"id": "219475", "revid": "1888", "url": "https://gl.wikipedia.org/wiki?curid=219475", "title": "Ant\u00f3n Rodr\u00edguez Castro", "text": ""}
{"id": "219477", "revid": "98629", "url": "https://gl.wikipedia.org/wiki?curid=219477", "title": "Manuel Aguirre de Tejada", "text": "Manuel Aguirre de Tejada O'Neal Eulato, nado en Ferrol o 28 de decembro de 1827 e finado en Madrid o 9 de abril de 1911, foi un avogado e pol\u00edtico galego.\nTraxectoria.\nLicenciado en Dereito pola Universidade de Madrid. Traballou na administraci\u00f3n do antigo Consejo Real. Marchou a Cuba en 1854 co Capit\u00e1n Xeneral Marqu\u00e9s da Habana, onde permaneceu ata que, nas elecci\u00f3ns de 1857, foi elixido deputado polo distrito de Ferrol representando \u00e1 Uni\u00f3n Liberal. Volveu ser elixido deputado por Ferrol nas elecci\u00f3ns de 1858 e 1863; nas de 1865 foi elixido pola provincia da Coru\u00f1a. En 1876 foi elixido senador pola Coru\u00f1a, pasando ao ano seguinte a ser nomeado senador vitalicio e senador por Dereito Propio en 1903.\nLogo da Revoluci\u00f3n de 1868 pasou a militar no Partido Conservador e foi membro da comisi\u00f3n que redactou o proxecto de Constituci\u00f3n espa\u00f1ola de 1876.\nFoi ministro de Ultramar entre o 18 de xaneiro de 1884 e o 27 de novembro de 1885, e ministro de Graza e Xustiza entre o 14 de decembro de 1895 e o 4 de outubro de 1897 en gobernos C\u00e1novas. Estando \u00e1 fronte do ministerio de Graza e Xustiza, viviu o asasinato de C\u00e1novas, baixo a presidencia de Azc\u00e1rraga foi o encargado de sustanciar o proceso xudicial derivado do magnicidio.\nNomeado Conde de Tejada de Valdosera en 1875, foi tam\u00e9n presidente do Tribunal do Contencioso Administrativo (1890), gobernador do Banco de Espa\u00f1a (1895) e embaixador extraordinario e plenipotenciario ante a Santa S\u00e9."}
{"id": "219485", "revid": "15490", "url": "https://gl.wikipedia.org/wiki?curid=219485", "title": "Ram\u00f3n Bustelo Gonz\u00e1lez", "text": "Ram\u00f3n Bustelo Gonz\u00e1lez, nado en Ribadeo o 9 de marzo de 1868 e finado en 1942, foi un financeiro e pol\u00edtico galego.\nTraxectoria.\nFillo de Jos\u00e9 Bustelo e de Br\u00edgida Gonz\u00e1lez Santamarina, herdeiro da Banca Mart\u00ednez Bengoechea, que pasou a ser co\u00f1ecida como Banca Bustelo. Membro do Partido Liberal af\u00edn a Segismundo Moret, foi deputado provincial e elixido deputado a Cortes por Ribadeo nas elecci\u00f3ns de 1901. Volveu ser elixido en 1903, 1905, 1910, 1914, 1916, 1918, 1919, 1920 e 1923. Foi senador pola provincia de Lugo na lexislatura 1907-1908. Foi subsecretario de Abastecementos.\nFoi presidente do Club Deportivo Ribadense en 1913.\nVida persoal.\nCasou con Rosario V\u00e1zquez G\u00f3mez, irm\u00e1 de Adolfo V\u00e1zquez G\u00f3mez, foi pai de Francisco, Ram\u00f3n e Mercedes Bustelo V\u00e1zquez, que casou con Leopoldo Calvo Sotelo, e av\u00f3 materno de Leopoldo Calvo Sotelo Bustelo."}
{"id": "219486", "revid": "23204", "url": "https://gl.wikipedia.org/wiki?curid=219486", "title": "Montesano, Washington", "text": "Montesano \u00e9 unha cidade estadounidense situada no condado de Grays Harbor, do cal \u00e9 capital, no estado de Washington. Segundo o censo do ano 2010 ten unha poboaci\u00f3n de 3.976 habitantes at the 2010 census.\nHistoria.\nMontesano foi colonizado no ano 1852 por Isaiah L. Scammon. Segundo o historiador Edmond S. Meany, en 1860 a capital do que era cmado ent\u00f3n condado Chehalis trasladouse ao \"lugar de J.L. Scammons\". Mrs. Lorinda Scammon era moi relixiosa e desexaba chamarlle ao lugar Mount Zion. Outro dos primeiros poboadores, Samuel James, suxeriu \"Montesano\" xa que ti\u00f1a un son m\u00e1is agradable e significaba case o mesmo. A suxesti\u00f3n foi aceptada e pouco despois asegurouse unha oficina de correos co nome de Montesano.\nXeograf\u00eda.\nMontesano est\u00e1 localizado nas coordenadas (46.985865, -123.597726). Est\u00e1 na ladeira norte do val do r\u00edo Chehalis, preto da confluencia entre este e o r\u00edo Wynoochee. No norte limita co lago e o regato Sylvia.\nSegundo o United States Census Bureau, a cidade ten unha \u00e1rea total de 27\u00a0km\u00b2, dos cales 26,8\u00a0km\u00b2 \u00e9 terra e 0.2\u00a0km\u00b2 \u00e9 auga."}
{"id": "219487", "revid": "98629", "url": "https://gl.wikipedia.org/wiki?curid=219487", "title": "Estela (bot\u00e1nica)", "text": "Nas plantas vasculares, a estela (do gego \"stele\", columna) \u00e9 a parte central do talo e a ra\u00edz, que cont\u00e9n os tecidos derivados do proc\u00e1mbium, entre os que est\u00e1n os tecidos vasculares (xilema e floema), e outros que os acompa\u00f1an como par\u00e9nquima medular e interfascicular, fibras do escler\u00e9nquima e o periciclo. O periciclo, cando est\u00e1 presente, marca o l\u00edmite externo da estela. Inmediatamente f\u00f3ra da estela est\u00e1 a endoderme, que se considera a capa m\u00e1is interna do c\u00f3rtex. Nas plantas con crecemento secundario a estrutura orixinal da esterla queda distorsionada.\nO concepto de estela desenvolv\u00e9rono no s\u00e9culo XIX os bot\u00e1nicos franceses P. E. L. van Tieghem e H. Doultion como un modelo para comprender as relaci\u00f3ns entre o talo e a ra\u00edz, e para discutir a evoluci\u00f3n da morfolox\u00eda das plantas vasculares.\nT\u00e9\u00f1ense feito varias clasificaci\u00f3ns distintas das estelas, pero os dous principais tipos de estela son as protostelas e as sifonostelas, que se subdividen noutros tipos.\nProtostela.\nAs primeiras plantas vasculares ti\u00f1an talos cun n\u00facleo central de tecido vascular. Este n\u00facleo consist\u00eda nun cord\u00f3n cil\u00edndrico de xilema, rodeado de floema. Arredor do tecido vascular pode haber unha endoderme que regula o fluxo de auga cara a dentro e a f\u00f3ra do sistema vascular. Esta disposici\u00f3n dos tecidos centrais denom\u00ednase protostela.\nHai tres tipos b\u00e1sicos de protostela:\nSifonostela.\nAs sifonostelas te\u00f1en unha rexi\u00f3n de tecido parenquim\u00e1tico chamada medula, por dentro da capa de xilema. Os tecidos vasculares rodean a medula como un cilindro oco. As sifonostelas a mi\u00fado te\u00f1en zonas onde os cord\u00f3ns vasculares est\u00e1n interrompidos e ocupados por par\u00e9nquima, situadas nos puntos onde se orixinan as follas (meg\u00e1filos, tipicamente), e denominadas lagoas foliares.\nAs sifonostelas poden ser ectofloicas (co floema m\u00e1is externo ca o xilema) ou anfifloicas (con capas externas e internas de floema e o xilema en medio delas). Entre as plantas vivas, moitos fentos e algunhas anxiospermas ast\u00e9ridas te\u00f1en estela anfifloica.\nAs estelas anfifloicas poden ser de varios tipos:\nA maior parte das plantas con semente pos\u00faen unha disposici\u00f3n vascular que se considera derivada da sifonostela, e denom\u00ednase eustela.\nExiste unha variante ou subtipo da eustela que se encontra en monocotiled\u00f3neas como o millo e centeo, que ten numerosos feixes condutores espallados no talo, e que se denomina atactostela."}
{"id": "219490", "revid": "22795", "url": "https://gl.wikipedia.org/wiki?curid=219490", "title": "Hyperoartia", "text": ""}
{"id": "219491", "revid": "85894", "url": "https://gl.wikipedia.org/wiki?curid=219491", "title": "Carlos Casas Couto", "text": "Carlos Casas Couto, nado en Ribadeo e finado en Madrid o 29 de maio de 1926, foi un avogado e pol\u00edtico galego.\nTraxectoria.\nMembro do Partido Liberal pertencente a facci\u00f3n monterista, foi elixido deputado polo distrito de Lugo nas elecci\u00f3ns de 1905. Volveu ser elixido deputado polo distrito de Chantada nas elecci\u00f3ns de 1923."}
{"id": "219494", "revid": "54334", "url": "https://gl.wikipedia.org/wiki?curid=219494", "title": "Hiperoartios", "text": "Os hiperoartios (Hyperoartia) son unha clase de \u00e1gnatos ou \"peixes sen mand\u00edbulas\", co\u00f1ecidos vulgarmente co nome de lampreas.\nSon moi primitivos, semellantes externamente \u00e1s angu\u00edas, a\u00ednda que moi afastados filoxeneticamente con elas, con corpo, cil\u00edndrico, sen escamas e moi esvarad\u00edo.\nA pesar de compartiren moitas caracter\u00edsticas cos peixes, taxonomicamente non se incl\u00faen neste grupo, sen\u00f3n que forman un grupo independente. Xunto aos mixinos forman o grupo parafil\u00e9tico dos cicl\u00f3stomos.\nCaracter\u00edsticas.\nAs lampreas te\u00f1en unha boca circular, formando unha ventosa para fixarse \u00e1s presas das que se alimentan, con varios c\u00edrculos conc\u00e9ntricos de dentes c\u00f3rneos, ademais dunha lingua, tam\u00e9n c\u00f3rnea, usada para raspar os tecidos.\nEstas caracter\u00edsticas perm\u00edtenlles raspar a carne e absorber o sangue de animais tan diversos como os tibur\u00f3ns, salm\u00f3ns, bacallaus e mam\u00edferos mari\u00f1os.\nA lingua funciona como un \u00e9mbolo: despois de facer o baleiro sobre o ventre dunha presa, dentro da s\u00faa boca, succiona o sangue ao recuar.\nH\u00e1bitat.\nA lamprea com\u00fan nace nos r\u00edos, onde permanece durante 4 ou 5 anos en estado larvario, at\u00e9 chegar a medir 20\u00a0cm de lonxitude, momento no que se converte en adulto e descende cara ao mar onde vivir\u00e1, entre os 200 e os 500 m de profundidade, at\u00e9 chegar \u00e1 madurez sexual.\n\u00c9 ent\u00f3n cando, cunha lonxitude de entre 80 e 100\u00a0cm e un peso de at\u00e9 1\u00a0kg, en viaxe migratorio, remonta o r\u00edo onde nacera para desovar. A desova ten lugar en primavera e ver\u00e1n, en lugares pouco profundos, onde constr\u00fae un ni\u00f1o de pedras que transporta coa s\u00faa boca de ventosa. O n\u00famero de ovos var\u00eda entre 50 000 e 200 000. Durante a posta o macho f\u00edxase \u00e1 femia coa s\u00faa boca e permanece enroscado a ela; a femia, do mesmo modo, f\u00edxase a unha pedra do fondo.\nDespois da desova, as lampreas morren.\nEn 2008 descubriuse que nun encoro de Galicia a lamprea adaptouse a vivir nun medio unicamente fluvial. Este proceso de adaptaci\u00f3n a\u00ednda est\u00e1 en proceso de estudo pero, segundo parece, a lamprea conseguiu reproducirse sen problemas, e os novos exemplares adapt\u00e1ronse \u00e1s condici\u00f3ns do r\u00edo, polo que quedar\u00eda interrompido o ciclo mixto de auga doce e auga salgada. \nTaxonom\u00eda.\nDentro dos hiperoartios incl\u00faense as lampreas modernas e os seus m\u00e1is inmediatos antepasados; todas as especies actuais, unhas 40, pertencen \u00e1 orde dos petromizontiformes (\"Petromyzontiformes\") e \u00e1 familia dos petromiz\u00f3ntidos (\"Petromyzontidae\"):\nPesca.\nAs lampreas p\u00e9scanse nos r\u00edos, con arp\u00f3n ou \"fisga\" ou, mellor, para evitar a s\u00faa morte e a conseguinte perda de sangue en lugares acondicionados como as \"pesqueiras\" utilizadas no Baixo Mi\u00f1o, situadas a ambos os lados do r\u00edo Mi\u00f1o, que son construci\u00f3ns paralelepip\u00e9dicas de pedra que penetran no curso fluvial desde as d\u00faas ribeiras e cuxa funci\u00f3n \u00e9 a de capturar distintas especies pisc\u00edcolas, entre elas a lamprea. O conxunto construtivo componse de varios corpos, chamados \"poios\", que deixan entre eles unhas canles estreitas nas que se colocan unhas redes c\u00f3nicas tipo nasa ou \"butr\u00f3ns\". Das pesqueiras ou pescos f\u00e1lase xa en documentos do s\u00e9culo XII, a\u00ednda que, probabelmente, moitas delas se remontan \u00e1 \u00e9poca romana.\nUsos.\nA carne da lamprea, a\u00ednda que dura, \u00e9 moi prezada en Galicia (os romanos xa a consideraban verdadeiramente exquisita). Con ela fanse empanadas (famosas as de Padr\u00f3n e Pontecesures), ou deg\u00fastase guisada no seu propio sangue como prato t\u00edpico da coci\u00f1a de Galicia, denominado lamprea \u00e1 bordalesa, e tam\u00e9n se pode coci\u00f1ar despois de ser curada unha vez aberta, afumada e seca para a s\u00faa conservaci\u00f3n f\u00f3ra da temporada de pesca."}
{"id": "219496", "revid": "22795", "url": "https://gl.wikipedia.org/wiki?curid=219496", "title": "Ventre", "text": ""}
{"id": "219498", "revid": "15490", "url": "https://gl.wikipedia.org/wiki?curid=219498", "title": "Jos\u00e9 Cavalcanti", "text": "Jos\u00e9 Cavalcanti de Alburquerque Padierna de Villapadierna, nado na San Jos\u00e9 de las Lajas, Cuba, o 1 de decembro de 1871 e finado en Donostia o 3 de abril de 1937, foi un militar e pol\u00edtico espa\u00f1ol.\nTraxectoria.\nProv\u00e9n dunha familia de orixe italiana, establecida no Brasil (Pernambuco) dende inicios do s\u00e9culo XV. En 1888 ingresou na Academia Xeral Militar de Toledo e despois na Academia de Cabaler\u00eda de Valladolid. En 1895 formou parte do Escuadr\u00f3n expedicionario a Cuba de H\u00fasares de Lusitania, onde obtivo o emprego de comandante, permanecendo na illa ata 1898. Durante catro anos foi agregado militar na Embaixada Espa\u00f1ola en Roma. Con trinta e oito anos, por m\u00e9ritos de guerra, ascendeu a coronel, mandando o Rexemento de H\u00fasares de Pavia.\nEn 1909 ascendeu a tenente coronel participando na campa\u00f1a de Melilla na Divisi\u00f3n de Cazadores do xeneral Tovar. Ao mando da cabaler\u00eda e \u00e1 fronte do Batall\u00f3n de Cazadores Afonso XII n\u00ba 15, o 20 de setembro, na acci\u00f3n de Taxdirt obtivo a Cruz Laureada de San Fernando. Axudante de Campo do Xeneral Tovar, Xefe da Divisi\u00f3n de Cazadores, recibiu ordes deste para po\u00f1erse \u00e1 fronte do 4\u00ba Escuadr\u00f3n do Batall\u00f3n de Cazadores Afonso XII n\u00ba 15, 21 de Cabaler\u00eda, e empregalo na forma que crera m\u00e1is conveniente. Na honra desa carga, formouse o Rexemento de Cazadores de Taxdirt. Participou nos combates de Zelu\u00e1n e do Zoco el Jemis de Beni Bu Ifrus. Ascendido a xeneral foi nomeado Comandante Xeral de Melilla en 1921, logo do desastre de Annual, reorganizou servizos e tropas. Resolveu con audacia o convoi a Tizza, en acci\u00f3n persoal levantou o asedio, sendo proposto para a Laureada.\nAscendeu a tenente xeneral en 1924. Foi xefe da Casa Militar de Afonso XIII (1923-1924).\nFoi elixido deputado polo distrito de Betanzos nas elecci\u00f3ns de 1914.\nEn 1923 participou nos preparativos do Golpe de Estado de 13 de setembro de 1923, formando parte do Cuadril\u00e1tero, o primeiro Directorio Militar, que gobernou en Espa\u00f1a do 13 ao 15 de setembro. Lonxe de postos de responsabilidade, ata que en 1930 foi nomeado Capit\u00e1n Xeneral de Andaluc\u00eda.\nFoi xulgado, en xu\u00edzo oral e p\u00fablico, polo Tribunal de Responsabilidades, nomeado polas Cortes Constitu\u00edntes da Segunda Rep\u00fablica Espa\u00f1ola, que viu a causa sobre as derivadas do Golpe de Estado de 13 de setembro de 1923. Mon\u00e1rquico convencido, participou na sublevaci\u00f3n do xeneral Sanjurjo contra a Rep\u00fablica, sendo encarcerado.\nNa sublevaci\u00f3n do 18 de xullo de 1936, p\u00faxose \u00e1 fronte das forzas do bando sublevado en Galicia.\nVida persoal.\nO 24 de outubro de 1910 casou con Mar\u00eda de las Nieves Quiroga Pardo-Baz\u00e1n, III condesa da Torre de Cela, filla de Emilia Pardo Baz\u00e1n e Jos\u00e9 Quiroga P\u00e9rez de Deza.\nAfonso XIII concedeulle o t\u00edtulo de marqu\u00e9s de Cavalcanti o 17 de marzo de 1919. Foi tam\u00e9n I Conde de Taxdirt."}
{"id": "219499", "revid": "1888", "url": "https://gl.wikipedia.org/wiki?curid=219499", "title": "Jos\u00e9 Cavalcanti de Alburquerque Padierna", "text": ""}
{"id": "219500", "revid": "1888", "url": "https://gl.wikipedia.org/wiki?curid=219500", "title": "Xeneral Cavalcanti", "text": ""}
{"id": "219501", "revid": "5132", "url": "https://gl.wikipedia.org/wiki?curid=219501", "title": "Selecci\u00f3n galega de rugby", "text": ""}
{"id": "219502", "revid": "27155", "url": "https://gl.wikipedia.org/wiki?curid=219502", "title": "Pterid\u00f3fitas", "text": ""}
{"id": "219505", "revid": "27155", "url": "https://gl.wikipedia.org/wiki?curid=219505", "title": "Protostela", "text": ""}
{"id": "219506", "revid": "27155", "url": "https://gl.wikipedia.org/wiki?curid=219506", "title": "Sifonostela", "text": ""}
{"id": "219507", "revid": "27155", "url": "https://gl.wikipedia.org/wiki?curid=219507", "title": "Haplostela", "text": ""}
{"id": "219508", "revid": "27155", "url": "https://gl.wikipedia.org/wiki?curid=219508", "title": "Actinostela", "text": ""}
{"id": "219509", "revid": "27155", "url": "https://gl.wikipedia.org/wiki?curid=219509", "title": "Plectostela", "text": ""}
{"id": "219510", "revid": "27155", "url": "https://gl.wikipedia.org/wiki?curid=219510", "title": "Solenostela", "text": ""}
{"id": "219511", "revid": "27155", "url": "https://gl.wikipedia.org/wiki?curid=219511", "title": "Dictiostela", "text": ""}
{"id": "219512", "revid": "27155", "url": "https://gl.wikipedia.org/wiki?curid=219512", "title": "Eustela", "text": ""}
{"id": "219513", "revid": "27155", "url": "https://gl.wikipedia.org/wiki?curid=219513", "title": "Atactostela", "text": ""}
{"id": "219514", "revid": "56817", "url": "https://gl.wikipedia.org/wiki?curid=219514", "title": "Petromiz\u00f3ntidos", "text": "Os Petromiz\u00f3ntidos (Petromyzontidae) son unha familia de \u00e1gnatos que comprende as lampreas."}
{"id": "219515", "revid": "5863", "url": "https://gl.wikipedia.org/wiki?curid=219515", "title": "Bernardo Mateo Sagasta", "text": "Bernardo Mateo Sagasta Echeverr\u00eda, nado en Pontevedra o 21 de setembro de 1866 e finado o 2 de novembro de 1937, foi un enxe\u00f1eiro agr\u00f3nomo e pol\u00edtico galego.\nTraxectoria.\nFillo de Pedro Mateo Sagasta Escolar. Foi Inspector xeral do Corpo de Enxe\u00f1eiros Agr\u00f3nomos, e director da Escola especial do seu Corpo. Presidente da Asociaci\u00f3n de Enxe\u00f1eiros Agr\u00f3nomos. Vocal da Comisi\u00f3n permanente de Pesas e Medidas e do Consello Superior de Agricultura, Industria e Comercio. Delegado de Espa\u00f1a en varios congresos internacionais. Director xeral do Instituto Xeogr\u00e1fico e Estat\u00edstico e de Correos e Tel\u00e9grafos (1910-1913).\nFoi Ministro de Facenda interino durante a ausencia de \u00c1ngel Urz\u00e1iz no ver\u00e1n de 1905. Membro da Real Academia das Ciencias Exactas, F\u00edsicas e Naturales.\nMembro do Partido Liberal, foi elixido deputado polo distrito de Caldas de Reis nas elecci\u00f3ns de 1893. Continuou representando o distrito nas sucesivas elecci\u00f3ns ata 1923.\nConvencido de que Miguel Primo de Rivera quer\u00eda destru\u00edr o Expediente Picasso -informe redactado polo xeneral Juan Picasso Gonz\u00e1lez, destinado no Consello Supremo de Guerra e Mari\u00f1a, en relaci\u00f3n aos feitos acontecidos na Comandancia Xeral de Melilla nos meses de xullo e agosto de 1921: o chamado Desastre de Annual e o abandono das posici\u00f3ns- Mateo Sagasta rescatou o expediente dos arquivos e ocultouno na Escola Especial de Enxe\u00f1eiros Agr\u00f3nomos, da que era director. Al\u00ed permaneceu ata a chegada da Segunda Rep\u00fablica, cando devolveu o Expediente ao Congreso en 1931."}
{"id": "219516", "revid": "27155", "url": "https://gl.wikipedia.org/wiki?curid=219516", "title": "ATPase F", "text": ""}
{"id": "219517", "revid": "89787", "url": "https://gl.wikipedia.org/wiki?curid=219517", "title": "Lamprea", "text": "A lamprea ou chupona (\"Petromyzon marinus\") \u00e9 un peixe \u00e1gnato (sen mand\u00edbula), de forma alongada, serpentiforme e cil\u00edndrica. Pertence a un grupo evolutivamente moi primitivo e caracter\u00edzase pola forma da s\u00faa boca en forma de ventosa. Dist\u00ednguese tam\u00e9n polos sete buratos branquiais a \u00e1mbolos lados do corpo e pola pel moi viscosa, sen escamas.\nO seu esqueleto \u00e9 cartilaxinoso. \u00c9 parasito doutros peixes e, por veces, tam\u00e9n de mam\u00edferos mari\u00f1os. O seu ciclo vital \u00e9 anadromo, \u00e9 dicir: nace nos r\u00edos, medra no mar e regresa \u00f3 r\u00edo para reproducirse, momento no que se captura para o seu consumo.\nGastronomicamente, \u00e9 un peixe comestible moi apreciado por moitos. Consid\u00e9rase peixe azul (de alto contido graxo).\nExiste unha especie similar, a lamprea de r\u00edo (\"Lampetra fluviatilis\"), que tam\u00e9n madura no mar. Dist\u00ednguese polo seu menor tama\u00f1o corporal e o da ventosa bucal.\nTaxonom\u00eda.\nDentro dos peixes, as lampreas clasif\u00edcanse dentro da superclase \u2013ou infrafilo- Agnatha (sen mand\u00edbulas), en oposici\u00f3n \u00f3s Gnathostomata (mandibulados). T\u00f3dalas especies co\u00f1ecidas pertencen \u00e1 clase Petromyzontida ou Cephalaspidomorphi, orde Petromyzontiformes e familia Petromyzontidae.\nDescrici\u00f3n.\nA lamprea ten un corpo longo de secci\u00f3n circular, serpentiforme, que lembra a unha angu\u00eda. Pode alcanzar unha lonxitude de 100\u2013120\u00a0cm a\u00ednda que o normal \u00e9 que sexa de 50\u201360\u00a0cm. O peso non adoita supera-los 2\u20133\u00a0kg. A cor \u00e9 variable a\u00ednda que o habitual \u00e9 que te\u00f1a o dorso amarelento a pardo verdoso, con manchas claras e escuras irregularmente repartidas. O ventre \u00e9 de cor clara pero na \u00e9poca de madurez sexual, nos machos presenta cor morada. Carece de escamas.\nPos\u00fae d\u00faas aletas dorsais, longas e separadas. A anterior \u00e9 maior c\u00e1 posterior e esta contacta coa aleta caudal que \u00e9 enteira e non lobulada, como \u00e9 a habitual nos outros peixes.\nA boca \u00e9 \u00ednfera e en forma de ventosa ou funil. Aberta, mostra un elevado n\u00famero de pequenos dentes c\u00f3rneos dobrados cara dentro. S\u00e9rvelles para fixarse a outros peixes e zug\u00e1rlle-lo sangue, do que se alimenta.\nA \u00e1mbolos lados do tronco, tralos ollos, mostra sete orificios branquiais. Pos\u00fae uns ollos rudimentarios, que se atopan por debaixo da pel, e que carecen de m\u00fasculos oculares propios.\nAnatom\u00eda.\nAs lampreas pos\u00faen un esqueleto cartilaxinoso, pero con algunhas rexi\u00f3ns calcificadas. O crnio, de placas cartilaxinosas, forma unha verdadeira caixa cranial na que se aloxa o cerebro. A columna vertebral est\u00e1 basicamente formada polo notocordio, con pequenos reforzos cartilaxinosos representados polos arcos dorsais.\nNa zona frontal, as lampreas pos\u00faen unha \u00fanica narina ou abertura naso-hipofisaria que cumpre as funci\u00f3ns de \u00f3rgano do olfacto e \u00e1 que accede un tubo cego que incl\u00fae a hip\u00f3fise ou gl\u00e1ndula pituitaria. No resto dos vertebrados superiores, a narina \u00e9 sempre dobre.\nA ventosa que forma a boca funciona como tal grazas a un complexo mecanismo a modo dunha bomba de succi\u00f3n, que incl\u00fae un pist\u00f3n, o \"velum\", e unha depresi\u00f3n na cavidade bucal, o \"hydrosinus\". Serve tanto para alimentarse como de elemento de suxeici\u00f3n.\nAlimentaci\u00f3n.\nComo xa dixemos, as lampreas son parasitas doutros peixes e, esporadicamente, de mam\u00edferos mari\u00f1os. A s\u00faa alimentaci\u00f3n \u00e9 hemat\u00f3faga, sobre peixes enfermos ou sans, nos que se fixa e fai unha erosi\u00f3n na pel cos seus dentes, para comezar a zugarlle o sangue, outros l\u00edquidos biol\u00f3xicos e mesmo a carne. Verte sobre a ferida unha substancia anticoagulante que impide que calle o sangue da s\u00faa presa. Ocasionalmente tam\u00e9n se alimenta de prea. O per\u00edodo de alimentaci\u00f3n hemat\u00f3faga pode durar entre un e dous anos e pode iniciarse no r\u00edo antes da migraci\u00f3n ao mar.\nH\u00e1bitat e distribuci\u00f3n.\nAs lampreas, tanto a lamprea de mar como a de r\u00edo, son peixes anadromos: nacen no r\u00edo, maduran no mar e volven \u00f3 r\u00edo a reproducirse e morrer.\nA desova prod\u00facese na primavera, nos cursos medios e altos dos r\u00edos, con augas correntes e ben osixenadas, sobre fondos duros e lisos, onde a lamprea escava un gran foxo, deposita os ovos e c\u00f3breos con pedri\u00f1as que transporta coa ventosa da boca. \u00d3 cabo de 10-20 d\u00edas nacen as larvas, que se denominan \"ammocoetes\", e que carecen de ventosa bucal, aliment\u00e1ndose de detritos e pequenas part\u00edculas org\u00e1nicas en suspensi\u00f3n que aspira cara a c\u00e1mara branquial e quedan pegados \u00f3 mucus da farinxe. \u00d3 cabo dunha fase larval de 4-5 anos (ata sete anos), xa cuns 10\u201320\u00a0cm de lonxitude, sofren unha metamorfose e conv\u00e9rtense en adultos.\nOs adultos descenden cara o mar ata o momento en que alcanzan a madurez sexual, \u00f3 cabo de 1-2 anos. No mar viven a profundidades de 200 a 500 m e medran ata un tama\u00f1o de 80\u2013100\u00a0cm de lonxitude (con m\u00e1ximos de 120\u00a0cm), comezando ent\u00f3n, entre decembro e abril, a viaxe migratoria cara os r\u00edos, para reproducirse e desovar. Para fecundala, o macho f\u00edxase \u00e1 femia coa ventosa e enl\u00edase \u00f3 redor dela, \u00e1 vez que a femia se suxeita a unha pedra do fondo. Trala reproduci\u00f3n, morren.\nAs lampreas est\u00e1n presentes en augas temperadas dos dous hemisferios. Habitan r\u00edos da maior parte de Europa (Alema\u00f1a, B\u00e9lxica, Dinamarca, Francia, Italia, Portugal, Gran Breta\u00f1a). En Espa\u00f1a tam\u00e9n era frecuente pero s\u00f3 se mant\u00e9n en certa abundancia en Galicia, e \u00e9 moi escasa nos r\u00edos do Pa\u00eds Vasco e Cantabria, as\u00ed como no Guadalquivir, Guadiana e no Ebro. En Galicia seguen estando presentes no Mi\u00f1o e no Ulla.\nEladio Rodr\u00edguez conta no seu \"Diccionario enciclop\u00e9dico gallego-castellano\" que:\nOutras lampreas moi cotizadas son as do r\u00edo Tea, afluente do Mi\u00f1o, as cales se pescan con artes moi antigas que consisten en montar unha estacada no rio e acudir de noite a elas e cravalas coa chamada filga, sempre coa axuda de luces.\nOutras especies.\nAdemais da lamprea de mar com\u00fan, hai outras 40 especies de lampreas no mundo. Inter\u00e9sanos especialmente a lamprea de r\u00edo (\"Lampetra fluviatilis\"), moi parecida \u00e1 de mar pero dun tama\u00f1o de ata 50\u00a0cm. Esta especie, xa non presente en Espa\u00f1a , pos\u00fae un mucus t\u00f3xico sobre a pel, polo que hab\u00eda que esfolala antes de coci\u00f1ala.\nTam\u00e9n existe unha segunda especie de lamprea de r\u00edo, co\u00f1ecida como lamprea pequena ou de regato (\"Lampetra planeri\"), de menos de 20\u00a0cm de lonxitude, e que en Espa\u00f1a s\u00f3 se atopa no r\u00edo Olavidea, nos Pireneos navarros .\nA \u00e1rbore completa de especies da familia \"Petromyzontidae\" \u00e9 a seguinte:\nA esta relaci\u00f3n c\u00f3mpre engadi-las seguintes especies extinguidas:\nPesca.\nA pesca da lamprea \u00e9 pesca de r\u00edo porque \u00e9 a\u00ed onde se captura. Para facelo constr\u00faense as chamadas pesqueiras ou pescos, t\u00edpicas do r\u00edo Mi\u00f1o, formadas por uns muros que canalizan a corrente cara un punto estreito onde se colocan as nasas lampreeiras, arte de pesca que tam\u00e9n se emprega para pescar angu\u00edas, s\u00e1balos, salm\u00f3ns e outros peixes de r\u00edo.\nOutros nomes desta nasa lampreeira son: \"abarga\", \"bitur\u00f3n\", \"boitir\u00f3n\", \"boitr\u00f3n\", \"buitr\u00f3n\", \"lampreeira\", \"litr\u00f3n\", \"nasoura,\" \"pesqueira\" \"e varga\". Tam\u00e9n se chama \"lampreeira\" e \"pesqueira\" \u00f3 lugar ou sitial onde abundan as lampreas, normalmente constru\u00eddas nas proximidades de mu\u00ed\u00f1os e aceas.\nEstas nasas estaban feitas cunha manga externa, m\u00e1is ou menos longa, que se mant\u00e9n aberta mediante varios aros de madeira, e outra manga interna, de forma c\u00f3nica, pechada. O conxunto f\u00edxase \u00f3 fondo do r\u00edo cuns paus que mante\u00f1en en p\u00e9 a arte. C\u00e9base con mi\u00f1ocas ou pan, e hai quen aconsella po\u00f1er tam\u00e9n cascas de ovos, porque disque atraen mellor os peixes.\nA pesca est\u00e1 permitida entre os meses de xaneiro e abril.\nNalg\u00fans pa\u00edses, as larvas \"ammocoetes\" utiliz\u00e1ronse como isco para a pesca.\nEstado.\nA especie est\u00e1 en claro declive en Galicia, en Espa\u00f1a e no resto do mundo, porque os factores que comprometen a s\u00faa supervivencia (construci\u00f3n de encoros, extracci\u00f3n de \u00e1ridos, contaminaci\u00f3n fluvial e sobrepesca) son com\u00fans.\nA nivel nacional, est\u00e1 catalogada como \"vulnerable\"; en \"perigo de extinci\u00f3n\" en Estremadura, \"vulnerable\" en Asturias e \"de interese especial\" en Navarra. En Galicia non disp\u00f3n de ningunha catalogaci\u00f3n especial. A nivel europeo, est\u00e1 inclu\u00edda no anexo II da Directiva 92/43/CE de H\u00e1bitats e no anexo III da Convenci\u00f3n de Berna 82/72. Consta como \"non avaliado\" na \"Lista Vermella\" da UICN.\nGastronom\u00eda.\nO consumo da lamprea v\u00e9n de vello e xa se cita na gastronom\u00eda da antiga Roma. Moi apreciada en Galicia, c\u00f3mese normalmente \"\u00e1 bordolesa\", \u00e9 dicir, cocida no seu propio sangue (con adici\u00f3n de diversos ingredientes), pero tam\u00e9n en empanada, salgada ou afumada, con le\u00f1a de carballo (con esta lamprea afumada pode elaborarse un friame moi cotizado). Tam\u00e9n \u00e9 moi apreciada en Portugal, onde a forma t\u00edpica de comela \u00e9 cocida con arroz ou asada \u00f3 espeto.\nA mellor \u00e9poca para comela \u00e9 entre xaneiro e abril. Chegado este mes xa se reproduciron e est\u00e1n fracas e debilitadas. Como coincide coa chegada do cuco a Galicia, dise neste momento que \"est\u00e1 cucada\".\nA lamprea \u00e9 peixe azul, rico en graxa. A porcentaxe en prote\u00ednas \u00e9 moderada, pero son de alto valor biol\u00f3xico. \u00c9 relativamente rica en vitaminas A e D, como outros peixes graxos, as\u00ed como en B1 e B2.\n\u00c9 co\u00f1ecida a lenda de que os romanos, que apreciaban moito este peixe, criaban as lampreas en foxos nos que as alimentaban cos escravos que lles botaban para que lles zugasen o sangue. C\u00f3mpre dicir que isto s\u00f3 \u00e9 un mito gastron\u00f3mico m\u00e1is e que ser\u00eda imposible tal cousa.\nA lamprea na cultura popular.\nSinonimia.\nXa dixemos que a lamprea se suxeita \u00e1s pedras coa s\u00faa ventosa bucal. Este feito explica determinados nomes com\u00fans como os de \"lambepedras\" (en Galicia), o de \"suga-pedras\" (en Portugal) ou o de \"stone-sucker\" (en Inglaterra).\nTam\u00e9n o nome cient\u00edfico de \"Petromyzon\" significa \"chupador de pedras\". Antigamente clasific\u00e1base como da orde dos \"cicl\u00f3stomos\", pola s\u00faa boca redonda.\nCorominas prop\u00f3n a etimolox\u00eda do lat\u00edn tard\u00edo \"naupreda\", alterado posteriormente en \"lampreda\", por probable influencia de \"lambere\", lamber.\nVocabulario derivado.\n\"Lamprea\" \u00e9 tam\u00e9n nome que designa unha vara ou verga, as\u00ed como un atado de palla mesturada con barro co que se fac\u00edan as paredes de pallabarro. Derivadas da primeira acepci\u00f3n, existen as palabras \"lampreada\", \"lampreazo\" e \"lampriazo\", que designan o golpe dado cunha vara ou directamente coa man; en Asturias: \"llampriazo\". An\u00edbal Otero recolleu en Piqu\u00edn \"lampramazo\", \"lamprameazo\" e \"lampriazo\" co significado de corte nunha man ou na cara como consecuencia dunha ca\u00edda.\n\"Lamprea\" \u00e9 tam\u00e9n un dos nomes que recolleu Sarmiento das cunchas de orella de mar ou \"peneira\" (\"Halliotis tuberculata\"), por similitude cos buratos lineais que pos\u00fae este molusco.\nFinalmente, \"lampreeiro\" \u00e9 voz que designa a quen pesca e vende lampreas, como era de esperar, pero tam\u00e9n se aplica \u00f3 tunante, mentireiro (Pintos)."}
{"id": "219518", "revid": "1410", "url": "https://gl.wikipedia.org/wiki?curid=219518", "title": "Petromizontiformes", "text": "Os Petromizontiformes (Petromyzontiformes) son unha orde de \u00e1gnatos, a \u00fanica da clase dos hiperoartios, que comprende unha soa familia, a dos petromiz\u00f3ntidos (Petromyzontidae), que incl\u00fae as lampreas actuais e as xa extintas."}
{"id": "219519", "revid": "1822", "url": "https://gl.wikipedia.org/wiki?curid=219519", "title": "Manuel Abelenda", "text": ""}
{"id": "219520", "revid": "1822", "url": "https://gl.wikipedia.org/wiki?curid=219520", "title": "Petromyzontiformes", "text": ""}
{"id": "219521", "revid": "1822", "url": "https://gl.wikipedia.org/wiki?curid=219521", "title": "Petromyzontidae", "text": ""}
{"id": "219522", "revid": "1888", "url": "https://gl.wikipedia.org/wiki?curid=219522", "title": "Bernardo Mateo Sagasta Echeverr\u00eda", "text": ""}
{"id": "219523", "revid": "1888", "url": "https://gl.wikipedia.org/wiki?curid=219523", "title": "Bernardo Mateo-Sagasta", "text": ""}
{"id": "219524", "revid": "45576", "url": "https://gl.wikipedia.org/wiki?curid=219524", "title": "Forno dos Mouros (Toques)", "text": "O Forno dos Mouros \u00e9 un dolmen datado no 3.000 antes da era actual. Est\u00e1 situado no lugar da Muruxosa (Paradela, Toques), na serra do Bocelo, preto do Cami\u00f1o Real.\nAcci\u00f3ns.\nFoi escavado por Jacobo Vaquero, da Universidade de Santiago de Compostela, entre 1987 e 1989. Ten c\u00e1mara poligonal composta de sete ort\u00f3statos e corredor de dous tramos. No interior apareceron restos de pintura vermella e negra sobre unha base branca, en forma de zig-zags .\nNo ver\u00e1n de 2009 un equipo do Consello Superior de Investigaci\u00f3ns Cient\u00edficas (CSIC) estivo a traballar na consolidaci\u00f3n do dolmen quitando as vigas de ferro que sosti\u00f1an a lousa do teito. \u00d3 mesmo tempo, un equipo da Escola Superior de Conservaci\u00f3n e Restauraci\u00f3n de Bens Culturais de Galicia, dirixido por Fernando Carrera, documentou as pinturas e dirixiu o seu tapado. O principal prop\u00f3sito da intervenci\u00f3n conxunta era a mellora das condici\u00f3ns de conservaci\u00f3n do monumento, especialmente para garantir a preservaci\u00f3n futura das pinturas.\nFoi declarado Ben de Interese Cultural en 2011."}
{"id": "219528", "revid": "23204", "url": "https://gl.wikipedia.org/wiki?curid=219528", "title": "Charles Lucien Bonaparte", "text": "Charles Lucien Jules Laurent Bonaparte, co\u00f1ecido como Charles Lucien Bonaparte, nado en Par\u00eds o 24 de maio de 1803 e finado o 29 de abril de 1857 na mesma cidades, foi un naturalista, pol\u00edtico e ornit\u00f3logo franc\u00e9s.\nFillo de Lucien Bonaparte e, por tanto, sobri\u00f1o do emperador Napole\u00f3n I, foi pr\u00edncipe do Imperio en 1815, despois da reconciliaci\u00f3n de Lucien e o seu irm\u00e1n Napole\u00f3n, herdou os t\u00edtulos pontificios de seu pai \u00e1 morte deste, e foi as\u00ed o segundo pr\u00edncipe romano de Canino, de Musignano e Bonaparte en 1840, e pr\u00edncipe Bonaparte en virtude do estatuto da familia imperial adoptado por Napole\u00f3n III.\nTraxectoria.\nBonaparte medrou en Italia e, despois do seu matrimonio coa s\u00faa prima Zenaida (Zena\u00efde Charlotte Julie Bonaparte) o 29 de xu\u00f1o de 1822 en Bruxelas, viaxou aos Estados Unidos.\nAntes de deixar Italia descubrira unha nova especie de folsa, a folosa real (\"Acrocephalus melanopogon\") e, na viaxe a Am\u00e9rica recolleu esp\u00e9cimes dunha nova especie de pa\u00ed\u00f1o, o pa\u00ed\u00f1o de Wilson (\"Oceanites oceanicus\"). \u00c1 s\u00faa chegada aos Estados Unidos presentou un artigo sobre a nova especie, que foi bautizada na honra de Alexander Wilson. O x\u00e9nero de pombas \"Zenaida\" foi descrito por el e dedicado \u00e1 s\u00faa esposa.\nBonaparte, daquela, dedicouse a actualizar a obra de Wilson \"American Ornithology\". A versi\u00f3n revisada foi publicada entre 1825 e 1833.\nEn 1824 Bonaparte intentou que o ent\u00f3n desco\u00f1ecido John James Audubon fose aceptado pola Academia de Ciencias Naturais, pero non o foi pola oposici\u00f3n do ornit\u00f3logo George Ord. A finais de 1826 Bonaparte e a s\u00faa familia regresaron a Europa. Viaxou a Alema\u00f1a, onde co\u00f1eceu a Philipp Jakob Cretzschmar, e a Inglaterra, onde co\u00f1eceu a John Edward Gray, no Museo Brit\u00e1nico, e renovou a s\u00faa amizade con Audubon.\nEn 1828 instalouse en Roma coa s\u00faa familia. Entre 1832 e 1841 Bonaparte publicou a s\u00faa obra sobre os animais de Italia, \"Iconografia della Fauna Italica\". Exiliouse en 1849 a causa da s\u00faa implicaci\u00f3n nun movemento pronacionalista, e morreu en Par\u00eds.\nTivo oito fillos:\nAbreviatura.\nA abreviatura Bonaparte empr\u00e9gase para indicar a este naturalista como autoridade na descrici\u00f3n e taxonom\u00eda en zoolox\u00eda."}
{"id": "219530", "revid": "5863", "url": "https://gl.wikipedia.org/wiki?curid=219530", "title": "Pedro Mateo Sagasta", "text": "Pedro Mateo Sagasta Escolar, nado en Torrecilla en Cameros (A Rioxa) o 22 de febreiro de 1830 e finado en Madrid o 26 de novembro de 1908, foi un enxe\u00f1eiro e pol\u00edtico espa\u00f1ol.\nTraxectoria.\nIrm\u00e1n de Pr\u00e1xedes Mateo Sagasta. Foi Inspector xeral do Corpo Nacional de Enxe\u00f1eiros de Montes. Trasladado a Pontevedra polo seu traballo, foi deputado polo Partido Progresista polo distrito de Pontevedra (1869-1871) e polo de Caldas de Reis (1871-1872 e 1889-1890).\nCasou con Juana Echeverr\u00eda Broussaint, e foi pai de Bernardo Mateo Sagasta."}
{"id": "219531", "revid": "1888", "url": "https://gl.wikipedia.org/wiki?curid=219531", "title": "Pedro Mateo Sagasta Escolar", "text": ""}
{"id": "219532", "revid": "1987", "url": "https://gl.wikipedia.org/wiki?curid=219532", "title": "A Muruxosa, Paradela, Toques", "text": "A Muruxosa \u00e9 un lugar da parroquia de Paradela no concello coru\u00f1\u00e9s de Toques na comarca da Terra de Melide. Segundo o IGE en 2018 ti\u00f1a 16 habitantes (11 homes e 5 mulleres), o que sup\u00f3n unha diminuci\u00f3n respecto do ano 1999 cando ti\u00f1a 18 habitantes."}
{"id": "219537", "revid": "89787", "url": "https://gl.wikipedia.org/wiki?curid=219537", "title": "Cefalaspidomorfos", "text": "Os cefalaspidomorfos (Cephalaspidomorphi) son un grupo de peixes sen mand\u00edbulas (\u00e1gnatos). A maior\u00eda dos seus membros est\u00e1n extintos; por\u00e9n, as lampreas actuais son \u00e1s veces consideradas cefalaspidomorfos, co que o seu rango cronol\u00f3xico se estender\u00eda desde o Sil\u00farico e o Devoniano at\u00e9 os nosos d\u00edas.\nClasificaci\u00f3n.\nEn 1927, Stensi\u00f6 reco\u00f1eceu por primeira vez aos cefalaspidomorfos, nos que inclu\u00edu os osteostr\u00e1ceos, os an\u00e1spidos e as lampreas, xa que todos estes grupos compart\u00edan a presenza dun s\u00f3 orificio nasal dorsal, co\u00f1ecido como \"abertura nasohipofisaria\".\nDesde ent\u00f3n, as opini\u00f3ns sobre os \"vertebrados sen mand\u00edbulas\" cambiaron.\nOs \u00e1gnatos son probabelmente un grupo parafil\u00e9tico do cal xurdiron os gnat\u00f3stomos (peixes con mand\u00edbulas) cuxa orixe poder\u00eda estar entre os cefalaspidomorfos polo feito de compartiren a presenza de aletas pares.\nAlg\u00fans zo\u00f3logos non usan o nome \"Cephalaspidomorphi\", xa que as relaci\u00f3ns entre osteostr\u00e1ceos e an\u00e1spidos non est\u00e1n claras, e as afinidades das lampreas tam\u00e9n son dubidosas.\nOutros restrinxiron o grupo dos cefalaspidomorfos para inclu\u00edr nel s\u00f3 os grupos claramente relacionados cos osteostr\u00e1ceos, como \"Galeaspida\" e \"Pituriaspida\", que eran practicamente desco\u00f1ecidos nos anos 1920.\nSituaci\u00f3n sistem\u00e1tica das lampreas.\nMoitos autores consideran a\u00ednda os cefalaspidomorfos como unha clase cun s\u00f3 grupo actual, as lampreas (petromizontiformes). Algunhas obras de referencia e bases de datos consideran \"Cephalaspidomorphi\" como unha clase linneana cuxos \u00fanicos representantes viventes son as lampreas.\nPero as evidencias suxiren que as lampreas adquiriron os caracteres que comparten cos cefal\u00e1spidos por evoluci\u00f3n converxente. \nPor iso, moitas obras m\u00e1is recentes sobre os peixes clasifican as lampreas nun grupo separado, os \"Petromyzontida\" ou Hiperoartios."}
{"id": "219539", "revid": "22795", "url": "https://gl.wikipedia.org/wiki?curid=219539", "title": "Cephalaspidomorphi", "text": ""}
{"id": "219541", "revid": "5863", "url": "https://gl.wikipedia.org/wiki?curid=219541", "title": "Finlandia Propia", "text": "Finlandia Propia (; ) \u00e9 unha das 19 rexi\u00f3ns de Finlandia. Est\u00e1 situada ao oeste do pa\u00eds, na provincia hist\u00f3rica de Finlandia Propia e na actual provincia de Finlandia Occidental. A s\u00faa capital \u00e9 Turku, sendo tam\u00e9n a cidade m\u00e1is poboada da rexi\u00f3n, residindo na s\u00faa aglomeraci\u00f3n e arredores dous terzos da poboaci\u00f3n total da rexi\u00f3n.\nFinlandia Propia limita ao norte coas rexi\u00f3ns de Satakunta e Pirkanmaa, ao leste coa de Tavastia Propia, e ao sur coa de Uusimaa.\nA rexi\u00f3n \u00e9 a 3\u00aa m\u00e1is poboada, e a 10\u00aa m\u00e1is extensa do pa\u00eds.\nXeograf\u00eda.\nA rexi\u00f3n est\u00e1 situada na uni\u00f3n do Golfo de Finlandia e o Golfo de Botnia. O interior da rexi\u00f3n, unha meseta pouco elevada (100 m de altitude) onde nacen varios r\u00edos de mediana importancia (sendo os m\u00e1is importantes o Paimionjoki e o Aurajoki) que descenden cara o mar en direcci\u00f3n nordeste suroeste, est\u00e1 pouco poboado. Os outeiros son pouco elevados (m\u00e1ximo de 159 m en Somero) mais o relevo \u00e9, por\u00e9n, aparente, contrastando coas zonas m\u00e1is chas de Ostrobotnia ou Satakunta. A zona costeira e os vales principais est\u00e1n moi poboados, estando nestas zonas as principais cidades, Salo, Paimio, Uusikaupunki e a capital, Turku. A zona suroeste est\u00e1 formada polo Arquip\u00e9lago finland\u00e9s, ofrecendo a vista dunha das costas m\u00e1is recortadas do mundo, con milleiros de illas, globalmente pouco poboadas, excepto no ver\u00e1n, debido ao gran n\u00famero de residencias secundarias constru\u00eddas no arquip\u00e9lago.\nConcellos.\nA rexi\u00f3n de Finlandia Propia consta de 27 concellos, do cal 11 son considerados cidades.\nAntigos concellos.\n&lt;poem&gt;\n Alastaro\n Angelniemi\n Askainen\n Dragsfj\u00e4rd\n Halikko\n Hiittinen\n Houtskari\n Ini\u00f6\n Kakskerta\n Kalanti\n Karinainen\n Karjala\n Karuna\n Kemi\u00f6\n Kiikala\n Kisko\n Korppoo\n Kuusisto\n Kuusjoki\n Lemu\n Loimaa\n Lokalahti\n Maaria\n Mellil\u00e4\n Merimasku\n Mets\u00e4maa\n Mietoinen\n Municipio rural de Muurla\n Municipio rural de Naantali\n Nauvo\n Paattinen\n Parainen\n Concello rural de Parainen\n Perni\u00f6\n Pertteli\n Piikki\u00f6\n Pyh\u00e4maa\n Rym\u00e4ttyl\u00e4\n Somerniemi\n Suomusj\u00e4rvi\n S\u00e4rkisalo\n Tarvasjoki\n Uskela\n Municipio rural de Uusikaupunki\n Vahto\n Velkua\n V\u00e4stanfj\u00e4rd\n Yl\u00e4ne\n&lt;/poem&gt;"}
{"id": "219542", "revid": "1131", "url": "https://gl.wikipedia.org/wiki?curid=219542", "title": "Los Bunkers", "text": "Los Bunkers \u00e9 un grupo chileno de rock alternativo, folk rock e indie rock."}
{"id": "219543", "revid": "54334", "url": "https://gl.wikipedia.org/wiki?curid=219543", "title": "Padre Las Casas, Chile", "text": "Padre Las Casas \u00e9 un municipio e unha comuna de Chile, que xunto coa comuna de Temuco forman a conurbaci\u00f3n do Gran Temuco.\nA s\u00faa \u00e1rea \u00e9 de 400,7\u00a0km2 e en 2002, a cidade ti\u00f1a un total de 58.975 habitantes (INE 2002)."}
{"id": "219548", "revid": "5863", "url": "https://gl.wikipedia.org/wiki?curid=219548", "title": "Tavastia Propia", "text": "Tavastia Propia (en fin\u00e9s Kanta-H\u00e4me e en sueco Egentliga Tavastland) \u00e9 unha das 19 rexi\u00f3ns de Finlandia. Est\u00e1 situada ao sur do pa\u00eds, na provincia hist\u00f3rica de Tavastia e na actual provincia de Finlandia Meridional. A s\u00faa capital e cidade m\u00e1is poboada \u00e9 H\u00e4meenlinna.\nA rexi\u00f3n de Tavastia Propia limita ao norte coa rexi\u00f3n de Pirkanmaa, ao leste coa de P\u00e4ij\u00e4nne Tavastia, ao sur con Uusimaa, e ao oeste con Finlandia Propia.\n\u00c9 a 14\u00aa rexi\u00f3n m\u00e1is poboada do pa\u00eds e a 17\u00aa m\u00e1is extensa.\nConcellos.\nTavastia propia conta cun total de 11 concellos, dos cales 3 son considerados cidades (en letra grosa):"}
{"id": "219550", "revid": "5863", "url": "https://gl.wikipedia.org/wiki?curid=219550", "title": "Raimundo Fern\u00e1ndez-Villaverde Roca de Togores", "text": "Raimundo Fern\u00e1ndez Villaverde Roca de Togores, II marqu\u00e9s de Pozo Rubio, finado en Madrid o 1 de marzo de 1948, foi un avogado e pol\u00edtico espa\u00f1ol.\nTraxectoria.\nFillo de Raimundo Fern\u00e1ndez Villaverde. Membro do Partido Conservador, foi elixido deputado polo distrito de Ponte Caldelas nas elecci\u00f3ns de 1914. Volveu ser deputado polo mesmo distrito nas sucesivas elecci\u00f3ns ata 1923.\nVida persoal.\nCasou con Mar\u00eda Luisa Moltke-Huitfeldt Bonaparte, sen descendentes. Sucedeuno o seu irm\u00e1n Pedro Fern\u00e1ndez Villaverde Roca de Togores."}
{"id": "219551", "revid": "98629", "url": "https://gl.wikipedia.org/wiki?curid=219551", "title": "Siemens AG", "text": "Siemens AG (en alem\u00e1n pronunciado [\u02c8zi\u02d0m\u0259ns], pron\u00fanciase \"simens\") \u00e9 unha empresa multinacional formada por un conxunto de empresas que traballan no campo da enxe\u00f1er\u00eda el\u00e9ctrica, electr\u00f3nica, telecomunicaci\u00f3ns, equipamento enerx\u00e9tico, automoci\u00f3n, equipamento m\u00e9dico e iluminaci\u00f3n, as\u00ed como en servizos especializados en diversos campos industriais, o transporte e as telecomunicaci\u00f3ns. A s\u00faa sede central est\u00e1 en Berl\u00edn e M\u00fanic. A empresa opera en 190 pa\u00edses e practicamente en t\u00f3dolos sectores tecnol\u00f3xicos e industriais.\nA d\u00e9cimo cuarta Conferencia Xeral de Pesos e Medidas en 1971 aprobou chamar siemens e s\u00edmbolo S \u00e1 unidade derivada no Sistema Internacional de Unidades para medir a condutividade el\u00e9ctrica en memoria e reco\u00f1ecemento de Ernst Werner von Siemens.\nA cotizaci\u00f3n das acci\u00f3ns de Siemens incl\u00faense na base de c\u00e1lculo dos seguintes \u00edndices bolsistas: DAX, S&amp;P Global 100, Dow Jones EuroStoxx 50, Dow Jones Stoxx 50 e Dow Jones Global Titans 50.\nHistoria.\nA empresa foi fundada polo alem\u00e1n Werner von Siemens enxe\u00f1eiro, inventor, cient\u00edfico, co\u00f1ecido pol\u00edtico e activista social. Fundou a empresa co apoio financeiro de Johann Georg Halske co nome de: Telegraphen-Bauanstalt Siemens &amp; Halske o 12 de outubro de 1847 en Berl\u00edn para a fabricaci\u00f3n de tel\u00e9grafos. A partir de 1897 a empresa pasou a chamarse Siemens &amp; Halske AG. En 1849 constru\u00edu a primeira li\u00f1a telegr\u00e1fica entre Berl\u00edn e Frankfurt e de seguido as li\u00f1as Berl\u00edn Colonia, Hamburgo, Breslau e Stettin. Ese mesmo ano inaugurou a s\u00faa primeira delegaci\u00f3n no estranxeiro, en Londres. En 1853 Siemens &amp; Halske iniciou a construci\u00f3n da rede telegr\u00e1fica de Rusia cunha lonxitude de 10.000 Km dende Finlandia ata Crimea.\nEn 1881 creou a primeira f\u00e1brica europea de bombillas incandescentes a que ser\u00eda o inicio de Osram. A empresa foi das primeiras en ofrecer asistencia social e melloras laborais aos seus empregados, plans de pensi\u00f3ns, comedores de empresa ou reduci\u00f3n de xornada laboral.\nEn 1903 as\u00f3ciase con AEG e fundan a compa\u00f1\u00eda Gesellschaft f\u00fcr drahtlose Telegraphie (co\u00f1ecida como Telefunken). En 1914 a empresa xa era unha das m\u00e1is grandes do mundo. A primeira guerra mundial fixo que perdese moitas das s\u00faas filiais no estranxeiro que foron nacionalizadas, perdeu patentes e mercados. En 1918 asociada con AEG crea Osram. En 1923 inicia a s\u00faa asociaci\u00f3n con Fuji. En 1925 inicia a produci\u00f3n de equipamento m\u00e9dico como o de raios X.\nSiemens na segunda guerra mundial.\nEn 1943 fabrica o seu primeiro radar cun alcance de 150 a 300 Km. Nese mesmo ano empezan a traballar nas s\u00faas f\u00e1bricas prisioneiros de guerra e traballadores forzados dos campos de concentraci\u00f3n. Chegou a ter 50.000 traballadores forzados, unha quinta parte do total dos seus traballadores ent\u00f3n. A empresa ti\u00f1a unha f\u00e1brica no campo de concentraci\u00f3n de Bobrek, un dos campos de Auschwitz. Gilbert Michelin prisioneiro en Bobrek, nas s\u00faas memorias, dic\u00eda que as condici\u00f3ns de vida eran tan malas como en Birkenau, pero non hab\u00eda c\u00e1maras de gas, non os maltrataban e estableceuse como d\u00eda festivo o domingo. Por presi\u00f3ns posteriores Siemens reco\u00f1eceu dereitos e compensaci\u00f3ns a estas persoas. Nos \u00faltimos combates da segunda guerra mundial morreron moitos traballadores e alg\u00fans directivos suicid\u00e1ronse. Na China o director da f\u00e1brica de Siemens en Nankin, John Rabe salvou a vida a 200.000 chineses ao permitirlles empregar os terreos da f\u00e1brica como refuxio, na matanza de Nankin foron asasinadas segundo o goberno chin\u00e9s m\u00e1is de 300.000 persoas.\nAo rematar a guerra en palabras dun coronel ruso: \u00abHitler Kaputt, Berl\u00edn Kaputt, Siemens Kaputt\u00bb.\nA finais do s\u00e9culo XX Siemens ti\u00f1a delegaci\u00f3ns e operaba en t\u00f3dolos pa\u00edses do mundo excepto en Israel onde abriu delegaci\u00f3n no ano 2000.\nSiemens despois da segunda guerra mundial.\nA empresa perdera case t\u00f3dolos seus activos pero volveu ao mercado polo r\u00e1pido crecemento econ\u00f3mico da posguerra. En 1958 sacou ao mercado o primeiro marcapasos implantable. En 1959 sae ao mercado o sistema de control industrial SIMATIC que a\u00ednda segue evolucionando no mercado. Nos anos 50 Siemens iniciou a investigaci\u00f3n en tecnolox\u00eda nuclear. En 1963 fabrica o seu primeiro reactor nuclear comercial en colaboraci\u00f3n con Westinghouse. Son reactores que pod\u00edan funcionar con uranio natural ou enriquecido lixeiramente. En 1965, o Mariner IV, con equipamento Siemens transmitiu imax\u00e9s da superficie marciana \u00e1 Terra. Nese mesmo ano, a compa\u00f1\u00eda introduciu no mercado VIDOSON, o primeiro dispositivo de diagn\u00f3stico por ecograf\u00eda en tempo real. En 1966 a empresa pasa a denominarse Siemens AG. En 1967 Bosch e Siemens inician a produci\u00f3n de electrodom\u00e9sticos. Dende a s\u00faa fundaci\u00f3n Siemens traballou activamente no desenvolvemento de melloras en trens e no ano 1985 Siemens crea o ICE (tren de alta velocidade alem\u00e1n). En 1990, fundan Siemens Nixdorf. En 1992 entra no mercado da telefon\u00eda GSM. En 2007 Siemens fusionouse coa divisi\u00f3n de redes de telecomunicaci\u00f3ns de Nokia. En 2005 vende a s\u00faa divisi\u00f3n de tel\u00e9fonos m\u00f3biles a BenQ.\nEn novembro de 2011 a empresa anunciou o abandono do negocio da enerx\u00eda nuclear.\nEsc\u00e1ndalos de subornos na CE.\nEn 2005, primeiro na CE e despois nos Estados Unidos, comezouse a investigar a Siemens polo pago de subornos e a creaci\u00f3n dun c\u00e1rtel para fixar prezos e repartir o mercado el\u00e9ctrico e de telecomunicaci\u00f3ns e acadar contratos con outras empresas. Ademais de Siemens foron acusadas: ABB, Alstom, Fuji Electric, Hitachi Japan, AE Power Systems, Mitsubishi Electric Corp., Schneider Electric, Areva, Toshiba e VA Tech. Polas investigaci\u00f3ns o CEO Klaus Kleinfeld e o presidente Heinrich von Pierer tiveron que deixar a empresa. Impux\u00e9ronse 750 mill\u00f3ns de euros en multas. A comis\u00e1ria da Competencia, Neelie Kroes, declarou: \"Estas compa\u00f1\u00edas formaron un c\u00e1rtel, as empresas de servizos p\u00fablicos e os consumidores foron estafados dende hai m\u00e1is de 16 anos \". Case 400 mill\u00f3ns de euros tivo que pagar Siemens en multas.\nSiemens en Espa\u00f1a.\nEn 1862 Siemens constru\u00edu a li\u00f1a telegr\u00e1fica submarina entre Cartaxena e Or\u00e1n. A presenza de Siemens en Espa\u00f1a in\u00edciase en 1895. En 1897 o enxe\u00f1eiro catal\u00e1n Lluis Muntadas i Rovira funda en Barcelona \"La Industria El\u00e9ctrica\" a que pasar\u00eda a ser o 21 de xullo de 1910 a sociedade Siemens Schuckert Industria El\u00e9ctrica S.A. f\u00e1brica de Siemens en Cornell\u00e0. Durante a primeira guerra mundial a sede de Espa\u00f1a quedou illada da de Alema\u00f1a pola neutralidade do pa\u00eds. Nos anos 20 a f\u00e1brica foi ampliada. Nos anos 40 e 50 son anos de falta de materia prima e maquinaria. Nos anos 60 modern\u00edzase a maquinaria, ampl\u00edanse instalaci\u00f3ns e cr\u00e9ase unha escola de aprendices. En 1955 const\u00faese a f\u00e1brica de M\u00e1laga. En 1957 constr\u00fae a f\u00e1brica de Xetafe. En 1958 acadou a fabricaci\u00f3n dun mill\u00f3n de contadores el\u00e9ctricos en Cornell\u00e0. En 1965 inicia a fabricaci\u00f3n de motores el\u00e9ctricos trif\u00e1sicos. En 1969 acadan o mill\u00f3n de motores fabricados. Coa entrada de Espa\u00f1a na CEE reestruct\u00farase a empresa e in\u00edciase a fabricaci\u00f3n para o sector ferroviario: motores de tracci\u00f3n, control ferroviario e equipamento rodante. Siemens constru\u00edu a li\u00f1a do AVE Madrid-Sevilla e participa nos proxectos de alta velocidade."}
{"id": "219553", "revid": "27155", "url": "https://gl.wikipedia.org/wiki?curid=219553", "title": "Giardia lamblia", "text": ""}
{"id": "219554", "revid": "27155", "url": "https://gl.wikipedia.org/wiki?curid=219554", "title": "Giardia duodenalis", "text": ""}
{"id": "219555", "revid": "27155", "url": "https://gl.wikipedia.org/wiki?curid=219555", "title": "Lamblia intestinalis", "text": ""}
{"id": "219559", "revid": "85894", "url": "https://gl.wikipedia.org/wiki?curid=219559", "title": "Ermida da Nosa Se\u00f1ora da Lanzada", "text": "A ermida da Nosa Se\u00f1ora da Lanzada \u00e9 unha pequena capela situada na parroquia de Noalla, en Sanxenxo, constru\u00edda no s\u00e9culo XII en estilo rom\u00e1nico tard\u00edo. As\u00e9ntase sobre o extremo m\u00e1is occidental dunha punta que se introduce no mar, nas inmediaci\u00f3ns dos restos dunha fortaleza medieval, co\u00f1ecida como a torre da Lanzada e \u00e1 beira do castro da Lanzada.\nOrixe.\nO lugar, antes illa e hoxe pen\u00ednsula, estivo habitado dende tempos remotos, testemu\u00f1o disto son os innumer\u00e1beis restos achados tanto no antigo poboado castrexo coma na necr\u00f3pole que se atopa nas inmediaci\u00f3ns con numerosos restos romanos. No lugar atop\u00e1base presuntamente un faro fenicio ou quizais romano.\nFrei Mart\u00edn Sarmiento supuxo, erroneamente, que se trataba da antiga cidade de Lambriaca que citara o xe\u00f3grafo Pomponio Mela:\nA capela rom\u00e1nica constru\u00eduse sobre os restos doutra igrexa m\u00e1is antiga ligada \u00e1 fortaleza constru\u00edda no s\u00e9culo X para defender, xunto as Torres de Oeste en Catoira e as de Cambados, as terras de Santiago de Compostela dos invasores viquingos e normandos.\nA fortaleza foi m\u00e1is adiante escenario de batallas entre Dona Urraca e o arcebispo Diego Xelm\u00edrez at\u00e9 que no s\u00e9culo XIII foi destru\u00edda polos \u00e1rabes. Posteriormente foi reconstru\u00edda m\u00e1is robustamente. Xa no s\u00e9culo XV foi seriamente danada polas revoltas Irmandi\u00f1as. Por fin no s\u00e9culo XVI ficou definitivamente abandonada. Actualmente s\u00f3 se conserva os restos dunha das torres e mais a ermida.\nCaracter\u00edsticas arquitect\u00f3nicas.\nA fachada principal \u00e9 moi sinxela e os \u00fanicos adornos son un pequeno falso arco apuntado ou de descarga no lintel da porta e un roset\u00f3n. Na fachada posterior \u00e1chase a \u00e1bsida, de forma semicircular e con catro columnas embutidas. As fachadas laterais son tam\u00e9n moi sinxelas, salientando os canzorros do beirado. Nunha delas existe unha segunda entrada cun arco de medio punto. A cumieira rem\u00e1tase con cruces gregas.\nA planta \u00e9 rectangular, cunha soa nave en dous treitos separados por un arco sobre piares. Unha b\u00f3veda lixeiramente apuntada forma a cuberta da nave maior. No interior salienta o retablo barroco onde se atopa a imaxe da Virxe da Lanzada.\nA Lanzada na cultura popular galega.\nLendas.\nComa moitos outros castros cristianizados, a capela at\u00f3pase no lugar onde seguramente un deus pag\u00e1n fora venerado, moi posibelmente relacionado coa fertilidade . \nAs\u00ed, a capela relaci\u00f3nase dende a antig\u00fcidade co rito da fecundidade do ba\u00f1o das nove ondas na praia da Lanzada. Na \u00faltima fin de semana de agosto cel\u00e9brase a romar\u00eda da Virxe da Lanzada. Na noite do s\u00e1bado acoden mulleres que desexan acabar coa s\u00faa infertilidade, para iso deben someterse ao ba\u00f1o das nove ondas \u00e1 media noite. No amencer te\u00f1en que ir \u00e1 ermida e varrer o chan para desfacer todo tipo de meigallos e males de ollo e, a seguir, realizar a ofrenda \u00e1 Virxe. Trala misa faise a procesi\u00f3n. Tam\u00e9n \u00e9 com\u00fan que o ba\u00f1o sexa na noite de San Xo\u00e1n e non s\u00f3 para obter fertilidade sen\u00f3n para curar doentes e incluso animais.\nExiste outra lenda de fecundidade que consiste en p\u00f3r ofrendas florais no chamado \"leito da Virxe\", unha rocha que se atopa na rompente da ermida. Antigas lendas aseguran a existencia de t\u00faneles que comunicaban a costa coas illas Ons.\nOs mari\u00f1eiros tam\u00e9n solicitan os favores da Virxe para os protexer dos perigos do mar, e mostra disto eran os exvotos en xeito de maquetas de barcos que hab\u00eda no interior da capela, e que foron retirados trala restauraci\u00f3n da mesma en 2019."}
{"id": "219560", "revid": "89787", "url": "https://gl.wikipedia.org/wiki?curid=219560", "title": "Latic\u00edfero", "text": "En Bot\u00e1nica, denom\u00ednase latic\u00edfero a unha estrutura que segrega l\u00e1tex, un l\u00edquido mesto, cremoso, xeralmente de aspecto branco-leitoso (como en \"Euphorbia\") ou outras veces transparente (como en \"Allium\") ou coloreado (amarelo en \"Argemone\"). \nA funci\u00f3n dos latic\u00edferos non est\u00e1 clara, pero poder\u00eda ser un sistema interno de excreci\u00f3n, ou de defensa. A secreci\u00f3n \u00e9 intracelular. A natureza do l\u00e1tex \u00e9 moi variada; a matriz acuosa pode conter carbohidratos, \u00e1cidos, sales, alcaloides, l\u00edpidos, taninos, mucilaxes, gomas, prote\u00ednas, vitaminas, grans de amid\u00f3n, cristais etc.\nHai latic\u00edferos nun x\u00e9nero de Pteridophyta (\"Regnellidium\") e nunhas 12.500 especies de 900 x\u00e9neros de dicotiled\u00f3neas e monocotiled\u00f3neas. Son caracter\u00edsticos de varias familias, tales como: Asclepiadaceae, Apocynaceae, Caricaceae, Euphorbiaceae e Papaveraceae.\nOs latic\u00edferos liberan o l\u00e1tex ao cortalos, xa que est\u00e1n turxentes e en equilibrio osm\u00f3tico co par\u00e9nquima que os rodea, e fl\u00faen cara a zona do corte, onde se perdeu a turxencia.\nDistribuci\u00f3n na planta.\nXeralmente est\u00e1n distribu\u00eddos por toda a planta, pero poden quedar limitados a certos tecidos. Son moi freceuntes nos talos, pero tam\u00e9n nas follas, e algunhas veces poden aparecer na ra\u00edz e froitos.\nNos latic\u00edferos non art\u00edculados xeralmente os tubos principais est\u00e1n na parte externa do cilindro vascular, pero poden ramificarse \u00e1 medula, c\u00f3tex e chegar \u00e1 epiderme. Nas follas seguen os tecidos vasculares e ramif\u00edcanse no mes\u00f3filo ata a epiderme.\nOs latic\u00edferos articulados est\u00e1n asociados ao floema. Aos pelos epid\u00e9rmicos dos inv\u00f3lucros florais das cicori\u00e1ceas chegan latic\u00edferos. Os latic\u00edferos de \"Papaver somniferum\" est\u00e1n asociados ao floema e desenv\u00f3lvense tam\u00e9n no mesocarpo do froito, de onde se extrae o seu l\u00e1tex (opio). En monocotiled\u00f3neas como \"Musa\" est\u00e1n asociados ao tecido vascular e tam\u00e9n no c\u00f3rtex, pero en \"Allium\" est\u00e1n separados do tecido vascular e est\u00e1n preto da superficie de follas e escamas.\nClasificaci\u00f3n.\nSon un grupo moi heterox\u00e9neo, non s\u00f3 desde o punto de vista metab\u00f3lico, sen\u00f3n tam\u00e9n desde o punto de vista da s\u00faa anatom\u00eda e ontoxenia. Clasif\u00edcanse en dous tipos: os que est\u00e1n feitos dunha soa c\u00e9lula, que se chaman \"non articulados\", e os que est\u00e1n formados por moitas c\u00e9lulas, denominados \"articulados\".\nLatic\u00edferos non articulados.\nSon c\u00e9lulas normalmente moi longas, estendidas desde a ra\u00edz \u00e1s follas, xeralmente en tecidos parenquim\u00e1ticos, a\u00ednda que poden atravesar o xilema e floema. En \"Ficus\" poden chegar ata a cut\u00edcula. As s\u00faas paredes son celul\u00f3sicas, con hemicelulosas e substancias p\u00e9cticas. Frecuentemente son multinucleadas, e mante\u00f1en un metabolismo activo mentres os tecidos que as rodean permanezan vivos. O citoplasma forma unha delgada capa parietal, que pode conter grans de amid\u00f3n de diversas formas. Necesitan permanecer vivas para poder crecer e invadir novos tecidos. O l\u00e1tex est\u00e1 nun gran vac\u00faolo central ou en varios; a secreci\u00f3n \u00e9 \u00e9crina. Nalgunhas especies os latic\u00edferos son non ramificados: \"Cannabis\" (Moraceae), \"Urtica\" (Urticaceae), \"Vinca\" (Apocynaceae). O \u00e1pice das c\u00e9lulas chega ata a veci\u00f1anza dos meristemas, e decote invade os tecidos acabados de formar, por crecemento intrusivo. Xeralmente non presentan comunicaci\u00f3ns intercelulares. Unha vez instaladas nos tecidos, o seu crecemento \u00e9 simpl\u00e1stico co resto das c\u00e9lulas. Noutras especies os latic\u00edferos son ramificados, formando unha extensa rede: Asclepiadaceae, \"Ficus\" (Moraceae), \"Nerium\" (Apocynaceae), \"Euphorbia\" e \"Jathropha\" (Euphorbiaceae). En \"Asclepias syriaca\" e \"Nerium oleander\" comprobouse que os latic\u00edferos conte\u00f1en pectinase; crese que este encima se excreta nos \u00e1pices da c\u00e9lula, para abrandar a l\u00e1mina media da parede celular nos tecidos que ser\u00e1n invadidos. As c\u00e9lulas iniciais destes latic\u00edferos p\u00f3dense ver xa no embri\u00f3n, como en \"Cryptostegia\", \"Nerium oleander\" e \"Euphorbia\". Nalgunhas plantas f\u00f3rmanse novas iniciais en tecidos novos; as\u00ed unha planta adulta ter\u00e1 m\u00e1is latic\u00edferos ca unha pl\u00e1ntula.\nLatic\u00edferos articulados.\nSon cadeas de c\u00e9lulas latic\u00edferas, conectadas entre si. En \"Allium\" cada c\u00e9lula con\u00e9ctase coas veci\u00f1as por plasmodesmos; noutros casos como en \"Musa\" hai verdadeiras perforaci\u00f3ns na parede com\u00fan, de maneira que o latic\u00edfero maduro se parece a un vaso do xilema. Cando a parede terminal est\u00e1 completamente ocupada pola perforaci\u00f3n p\u00f3dense confundir con latic\u00edferos non articulados. En moitos latic\u00edferos articulados, o protoplasma dexenera no estadio final de desenvolvemento, ou sexa que a secreci\u00f3n \u00e9 hol\u00f3crina. Nalgunhas especies, os latic\u00edferos son articulados non anastomosados, como en \"Allium\" (Alliaceae), \"Musa\" (Musaceae), \"Manilkara zapota\" (Sapotaceae), \"Ipomoea\" (Convolvulaceae). O seu desenvolvemento ten lugar pola continua desdiferenciaci\u00f3n de c\u00e9lulas parenquim\u00e1ticas en c\u00e9lulas latic\u00edferas nos extremos. A medida que as novas c\u00e9lulas se diferencian en latic\u00edferas f\u00f3rmanse as perforaci\u00f3ns que as comunican coas c\u00e9lulas m\u00e1is vellas. Primeiro, a parede transversal primaria engrosa e incha, logo dis\u00f3lvese a l\u00e1mina media, e por \u00faltimo establ\u00e9cese unha verdadeira perforaci\u00f3n que comunica o citoplasma das d\u00faas c\u00e9lulas veci\u00f1as.\nNoutras especies os latic\u00edferos son articulados anastomosados, porque os latic\u00edferos se\nfusionan uns con outros, formando unha rede tridimendional que atravesa a planta enteira: \"Argemone\", \"Papaver\" (Papaveraceae), \"Carica\" (Caricaceae), \"Cichorium, Lactuca, Taraxacum kok-saghyz\" (Compositae), \"Hevea, Manihot\" (Euphorbiaceae). A fusi\u00f3n entre latic\u00edferos veci\u00f1os ocorre tam\u00e9n por diferenciaci\u00f3n de c\u00e9lulas parenquim\u00e1ticas en latic\u00edferas, formando unha ponte. En \"Hevea brasiliensis\", a \u00e1rbore da cal se extrae o caucho, os m\u00e1is importantes est\u00e1n no floema e c\u00f3rtex. A extracci\u00f3n real\u00edzase por sangrado facendo cortes oblicuos cun coitelo especial, nun \u00e1ngulo de m\u00e1is ou menos 30\u00b0, de esquerda a dereita. O caucho est\u00e1 presente no citoplasma, en gl\u00f3bulos complexos chamados \"lutoides\", de 1-5 \u00b5m de di\u00e1metro e rodeados por unha membrana. Constit\u00fae ata un 30% do l\u00e1tex de \"Hevea\"."}
{"id": "219562", "revid": "56817", "url": "https://gl.wikipedia.org/wiki?curid=219562", "title": "Georges M\u00e9li\u00e8s", "text": "Marie Georges Jean M\u00e9li\u00e8s, nado en Par\u00eds o 8 de decembro de 1861 e finado o 21 de xaneiro de 1938, foi un realizador de cine franc\u00e9s.\nTraxectoria.\nNaceu nunha familia de fabricantes de zapatos de luxo. Despois dos estudos secundarios quere ser pintor, traballa un tempo na empresa do seu pai Jean Louis Stanisla M\u00e9li\u00e8s (dec\u00e1tase al\u00ed sobre todo do oficio de mec\u00e1nico que lle ser\u00e1 moi \u00fatil a continuaci\u00f3n na s\u00faa carreira). En 1883 o seu pai enviouno a Londres para perfeccionar al\u00ed o seu ingl\u00e9s.\n\u00c9 co\u00f1ecido polos desenvolvementos que achegou \u00e1s t\u00e9cnicas do cine, esencialmente dos argumentos e das falsificaci\u00f3ns. \u00c9 considerado como o pai dos efectos especiais, o primeiro realizador, o creador do primeiro estudio de cine en Francia as\u00ed como un dos primeiros iniciadores do cine de diversi\u00f3n. O seu filme \"Le Voyage dans la Lune\" (1902) converteuse o 30 de maio do 2002 na primeira pel\u00edcula inclu\u00edda no Patrimonio Mundial da UNESCO."}
{"id": "219564", "revid": "1888", "url": "https://gl.wikipedia.org/wiki?curid=219564", "title": "Ram\u00f3n Ferreiro Rodr\u00edguez-Lago", "text": ""}
{"id": "219566", "revid": "85894", "url": "https://gl.wikipedia.org/wiki?curid=219566", "title": "\u00c1ngel Garc\u00eda Valerio", "text": "\u00c1ngel Garc\u00eda Valerio, nado 1850 en Serantellos (no daquela concello de Serantes) e finado en Ferrol o 24 de xullo de 1935, foi un avogado e pol\u00edtico galego.\nTraxectoria.\nResidiu no Pazo dos Valerio, en Serantes. Os Valerio, como administradores dos Andrade ti\u00f1an moitas propiedades na parroquia de Covas.\nMembro do Partido Liberal pertenceu a fracci\u00f3n pol\u00edtica prietista. Foi deputado provincial polo distrito de Ferrol-Ortigueira dende 1907 ata 1917, foi Vicepresidente da Deputaci\u00f3n e formou parte da Comisi\u00f3n de Administraci\u00f3n. Nas elecci\u00f3ns de 1918 foi elixido deputado en Cortes polo distrito de Ferrol. Volveu ser elixido nas sucesivas convocatorias electorais ata 1923. Fundador e dono do diario \"El Faro de Ferrol\" que ademais entre 1908 e 1913 tivera a titularidade dunha parte do xornal \"El Correo Gallego\" que obtivo de mans de Mariano Abizanda, fillo do fundador."}
{"id": "219567", "revid": "98629", "url": "https://gl.wikipedia.org/wiki?curid=219567", "title": "Hilti", "text": "Hilti \u00e9 unha empresa de ferramentas el\u00e9ctricas con sede en Schaan, Liechtenstein, creada en 1941 polos irm\u00e1ns Martin e Eugen Hilti. Hilti \u00e9 unha das m\u00e1is grandes empresas do sector da ferramenta el\u00e9ctrica profesional do mundo, con delegaci\u00f3ns en m\u00e1is de 120 pa\u00edses e unha facturaci\u00f3n de 4.000 mill\u00f3ns de euros.\nHistoria.\nEn 1941 os irm\u00e1ns Hilti abriron un pequeno taller de mec\u00e1nica con cinco traballadores. Durante a segunda guerra mundial a empresa traballou fabricando pezas de motores para as empresas alem\u00e1s.\nEn 1950 comezou a empresa a traballar e desenvolver a s\u00faa propia tecnolox\u00eda en ferramentas de fixaci\u00f3n: pistolas para fixar cravos. En 1957 obtiveron a s\u00faa primeira tecnolox\u00eda empregando p\u00f3lvora como fulminante para que o pist\u00f3n golpee os cravos.\nEn 1967 sacaron ao mercado o Hilti TE17, un trade percusor electro pneum\u00e1tico cun peso de menos de cinco kg.\nEn 2009 a sede de Hilti en Espa\u00f1a anunciou o despedimento de 198 dos 895 traballadores da empresa."}
{"id": "219568", "revid": "27155", "url": "https://gl.wikipedia.org/wiki?curid=219568", "title": "Tanino", "text": "Os taninos son compostos polifen\u00f3licos que se unen \u00e1s prote\u00ednas provocando a s\u00faa precipitaci\u00f3n e a outros compostos org\u00e1nicos como amino\u00e1cidos e alcaloides, que te\u00f1en propiedades adstrinxentes e sabor amargo. Outra definici\u00f3n de tanino moi usada \u00e9 composto polifen\u00f3lico grande que cont\u00e9n un n\u00famero suficiente de grupos hidroxilo e outros como carboxilos, que poden formar fortes complexos con prote\u00ednas e outras macromol\u00e9culas. Son metabolitos secundarios das plantas, non nitroxenados, solubles en auga e non en alcohol nin en solventes org\u00e1nicos.\nO termo tanino procede da ra\u00edz xerm\u00e1nica \"tanna\", que sigificaba carballo ou abeto (como na canci\u00f3n de Nadal alem\u00e1 \"Tannenbaum\") a trav\u00e9s das palabras inglesas \"tan\" e \"tanning\", que se aplicaban ao curtido de coiro utilizando os taninos do carballo, e m\u00e1is tarde a palabra tanino usouse no seu sentido qu\u00edmico amplo. Expostos ao aire v\u00f3lvense escuros e perden efectividade para o curtido. No curtido os taninos reaccionan co col\u00e1xeno das peles, facendo que as mol\u00e9culas de col\u00e1xeno se unan e aumente a resistencia da pel \u00e1 calor, putrefacci\u00f3n por auga e ataque de microbios.\nOs taninos est\u00e1n amplamente distribu\u00eddos en moitas especies de plantas, onde xogan un papel na protecci\u00f3n contra os herb\u00edvoros, e quizais tam\u00e9n como pesticidas, e na regulaci\u00f3n do crecemento das plantas. A adstrinxencia dos taninos \u00e9 a que causa sequidade na boca e a sensaci\u00f3n vomitiva ao consumir certos froitos verdes ou alg\u00fans vi\u00f1os tintos. Da mesma maneira a destruci\u00f3n ou modificaci\u00f3n dos taninos co tempo xoga un importante papel na maduraci\u00f3n da froita e envellecemento do vi\u00f1o.\nOs taninos te\u00f1en un peso molecular entre 500 e 3.000 os pequenos (\u00e9steres do \u00e1cido g\u00e1lico) e ata 20.000 os grandes (proantocianidinas). Os taninos son incompatibles con \u00e1lcalis, xelatinas, metais pesados, ferro, soluci\u00f3n de hidr\u00f3xido de calcio, sales met\u00e1licos, axentes oxidantes fortes e sulfato de cinc, xa que forman complexos e prcipitan en soluci\u00f3n acuosa.\nDistribuci\u00f3n.\nOs taninos est\u00e1n distribu\u00eddos en numerosas especies de todo o reino das plantas. Son com\u00fans tanto nas ximnospermas coma nas anxiospermas. Simon Mole (1993) estudou a distribuci\u00f3n dos taninos en 180 familias de dicotiled\u00f3neas e 44 familias de monocotiled\u00f3neas (Cronquist). A maior\u00eda das famiias de dicotiled\u00f3neas conte\u00f1en taninos libres (probados pola s\u00faa capacidade de precipitar prote\u00ednas).\nAs familias mellor co\u00f1ecidas nas que todas as especies probadas conti\u00f1an taninos son: Aceraceae, Actinidiaceae, Anacardiaceae, Bixaceae, Burseraceae, Combretaceae, Dipterocarpaceae, Ericaceae, Grossulariaceae, Myricaceae entre as dicotiled\u00f3neas, e Najadaceae e Typhaceae entre as monocotiled\u00f3neas. Na familia do carballo, as Fagaceae, o 73% das especies probadas (N = 22) conti\u00f1an taninos. Nas acacias (Mimosaceae) s\u00f3 o 39% das especies probadas (N = 28) conti\u00f1an taninos, entre as Solanaceae eran s\u00f3 o 6% e nas Asteraceae s\u00f3 o 4%. Algunhas familias como as Boraginaceae, Cucurbitaceae, Papaveraceae non conti\u00f1an taninos.\nOs taninos est\u00e1n localizados principalmente nos vac\u00faolos ou na superficie cerosa das plantas. Estes lugares de almacenamento mante\u00f1en os taninos activos contra os comedores de plantas, pero tam\u00e9n impiden que os taninos afecten ao metabolismo da planta mentres os tecidos da planta est\u00e1n vivos, e \u00e9 s\u00f3 despois da rotura e morte da c\u00e9lula os taninos est\u00e1n activos dentro da planta en canto aos seus efectos metab\u00f3licos. Os taninos est\u00e1n clasificados como substancias erg\u00e1sticas, \u00e9 dicir, materiais non protopl\u00e1smicos que se encontran na c\u00e9lula.\nOs taninos enc\u00f3ntranse nas follas, gromos, sementes, ra\u00edces, e talos. Un exemplo de localizaci\u00f3n dos taninos nos tecidos do talo \u00e9 naquelas partes en crecemento das \u00e1rbores, como o floema secundario e xilema e na capa entre o c\u00f3rtex e a epiderme. Os taninos poden axudar a regular o crecemento deses tecidos.\nPode haber unha perda de biodispo\u00f1ibilidade dalg\u00fans taninos debido a paxaros, pragas de insectos e outros pat\u00f3xenos.\nOs polifenois m\u00e1is abondosos son os taninos condensados, que se encontran en case todas as familias de plantas, e poden chegar a supo\u00f1er ata o 50% do peso seco das follas.\nPresenza nos solos.\nA evoluci\u00f3n converxente das comunidades de plantas ricas en taninos tivo lugar en solos \u00e1cidos pobres en nutrientes de todo o mundo. Os taninos consider\u00e1banse antes como substancias que funcionaban simplemente como defensas antiherb\u00edvoros, pero cada vez m\u00e1is ec\u00f3logos reco\u00f1ecen agora que son importantes controladores dos procesos de descomposici\u00f3n e do ciclo do nitr\u00f3xeno. Actualmente hai tam\u00e9n grande interese en co\u00f1ecer mellor o papel dos polifenois como reguladores do ciclo do carbono, especialmente nos bosques boreais m\u00e1is ao norte.\nAs follas ca\u00eddas e outras partes en descomposici\u00f3n da \u00e1rbore \"kauri\" de Nova Celanda (\"Agathis australis\"), descomp\u00f3\u00f1ense moito m\u00e1is lentamente c\u00e1s da maior\u00eda das outras especies. Ademais da s\u00faa acidez, a planta tam\u00e9n ten substancias como ceras e fenois, fundamentalmente taninos, que son nocivos para os microorganismos.\nPresenza na auga e na madeira.\nA lixiviaci\u00f3n de taninos moi solubles en auga procedentes da vexetaci\u00f3n en descomposici\u00f3n nas correntes fluviais pode producir o que se co\u00f1ece como r\u00edo de augas negras. A auga que fl\u00fae nos pantanos ten unha caracter\u00edstica cor escura debido aos taninos de turba que leva en disoluci\u00f3n. A presenza de taninos (ou de \u00e1cido h\u00famico) na auga de pozo pode facer que cheire mal ou te\u00f1a sabor amargo, pero p\u00f3dese beber sen perigo.\nOs taninos que se lixivian de madeiras non preparadas introducidas como decoraci\u00f3n nos acuarios poden facer que baixe o pH (acidificaci\u00f3n) e se coloree a auga da cor do t\u00e9. Unha maneira de evitar isto \u00e9 ferver a madeira na auga varias veces (o cal escurecer\u00e1 a auga e far\u00e1 que a madeira non flote), renovando a auga en cada ocasi\u00f3n. Engadir bicarbonato de sodio \u00e1 auga acelera este proceso . Usar turba como substrato dun acuario pode ter o mesmo efecto.\nAs madeiras brandas, que te\u00f1en en xeral moitos menos taninos c\u00e1s duras, son as que se recomendan para os acuarios e as madeiras m\u00e1is claras te\u00f1en menos c\u00e1s m\u00e1is escuras. As madeiras duras finlandesas, como o bidueiro e o chopo tremedor (\"Populus tremula\") non conte\u00f1en taninos.\nClases de taninos.\nSon pol\u00edmeros complexos. Hai d\u00faas clases de taninos nas plantas, clasificados base\u00e1ndose na s\u00faa ruta biosint\u00e9tica e as s\u00faas propiedades qu\u00edmicas: os taninos condensados e os taninos hidrolizables. \nA estes dous grupos de taninos de plantas p\u00f3dese engadir un terceiro presente nas algas \nPseudotaninos.\nOs pseudotaninos son compostos de baixo peso molecular asociados con outros compostos. A diferenza dos taninos hidrolizables e condensados, non responden \u00e1 proba da pel usada para bater ouro (membrana externa do intestino de vaca sobre a que se golpeaba o ouro para facer lamini\u00f1as de ouro finas como o papel). Esta proba consiste en que cando a pel intestinal utilizada para bater ouro ou a pel de boi se somerxe en HCl e se trata cunha soluci\u00f3n ao 1% de FeSO4, despois de lavar con auga d\u00e1 unha coloraci\u00f3n azul ou negra. Enc\u00f3ntranse no t\u00e9 ou caf\u00e9 ou en:\nNutrici\u00f3n.\nOs taninos consider\u00e1ronse tradicionalmente antinutrientes (substancias que interfiren coa absorci\u00f3n dos nutrientes) pero agora s\u00e1bese que as s\u00faas propiedades como produtos beneficiosos ou antinutricionais dependen da s\u00faa estrutura qu\u00edmica e dosificaci\u00f3n. As novas tecnolox\u00edas utilizadas para analizar estruturas qu\u00edmicas e moleculares mostraron que a divisi\u00f3n entre taninos condensados e hidrolizables \u00e9 demasiado simplista. Estudos recentes indican que os produtos que conte\u00f1en taninos do casti\u00f1eiro en doses baixas (0,15\u20130,2 %) poden ser beneficiosos na dieta.\nNa nutrici\u00f3n animal, alg\u00fans estudos suxiren que os taninos de casti\u00f1eiro te\u00f1en efectos positivos na calidade do ensilado (conservaci\u00f3n de forraxe por fermentaci\u00f3n l\u00e1ctica) empacado, ao reduciren o nitr\u00f3xeno non proteico. Tam\u00e9n se informou dunha mellora da fermentabilidade dos produtos nitroxenados da soia no rume. Estudos sobre a liberaci\u00f3n de amon\u00edaco \"in vitro\" e a degradaci\u00f3n da materia seca da fari\u00f1a de soia comparando tres tipos de taninos (de \"Schinopsis\", acacia e casti\u00f1eiro) demostraron que os taninos de casti\u00f1eiro son m\u00e1is eficientes na protecci\u00f3n da fari\u00f1a de soia da degradaci\u00f3n \"in vitro\" polas bacterias do rume.\nOs taninos condensados inhiben a dixesti\u00f3n dos herb\u00edvoros ao un\u00edrense \u00e1s prote\u00ednas das plantas inxeridas e faceren a s\u00faa dixesti\u00f3n m\u00e1is dif\u00edcil, e ao interferiren na absorci\u00f3n das prote\u00ednas e cos encimas dixestivos, o que \u00e9 unha forma de defensa das plantas contra os herb\u00edvoros. Pero os animais te\u00f1en medidas de protecci\u00f3n contra isto. Moitos dos animais que consomen taninos segregan na s\u00faa saliva unha prote\u00edna que se une aos taninos, a mucina. A capacidade de uni\u00f3n aos taninos da mucina da saliva est\u00e1 directamente relacionada co seu contido en prolina. As vantaxes de usar prote\u00ednas ricas en prolina da saliva (PRPs) para inactivar os taninos son:\nBebidas con taninos.\nAs bebidas m\u00e1is co\u00f1ecidas que son fontes de taninos son o t\u00e9 e o vi\u00f1o, que te\u00f1en un importante contido fen\u00f3lico. Dan unha sensaci\u00f3n seca e amarga no padal.\nO caf\u00e9, malia alg\u00fans informes anteriores, non cont\u00e9n taninos. Investigouse o contido de taninos en varias mostras de grans de caf\u00e9 e a polpa asociada. Non se encontraron taninos nos grans, e os taninos hidrolizables (sensu stricto) non se detectaron na polpa. A presenza de taninos condensables solubles na polpa de \"Coffea arabica\" confirmouse que \u00e9 dun 1%.\nOs zumes de maz\u00e1, uva e bagas son ricos en taninos. \u00c1s veces os taninos se engaden a zumes e sidras para crear unha sensaci\u00f3n m\u00e1is adstrinxente no padal.\nNa cervexa, ademais dos \u00e1cidos extra\u00eddos do l\u00fapulo (\"Humulus lupulus\") para proporcionar amargor, tam\u00e9n hai taninos condensados, que proceden do malte e o l\u00fapulo. Nalg\u00fans casos consid\u00e9rase que isto \u00e9 un defecto, pero en certos tipos de cervexa consid\u00e9rase aceptable e mesmo desexable, como na cervexa \"ale\" vermella de Flandres. Nas cervexas \"lager\", os taninos poden formar precipitados con prote\u00ednas, que orixinan turbidez, o que se pode evitar eliminando parte dos taninos (con polivinilpolipirrolidona ou PVPP) ou das prote\u00ednas (con s\u00edlice ou \u00e1cido t\u00e1nico).\nAlimentos con taninos.\nAs milgrandas (\"Punica granatum\") conte\u00f1en taninos hidrolizables. O caqui (\"Diospyros\") cont\u00e9n moitos taninos se non est\u00e1 moi maduro.\nA maior\u00eda das bagas, como os arandos vermellos, os arandos (azuis), e outros froitos como os amorodos conte\u00f1en taninos hidrolizables e condensados.\nFroitos secos como as abel\u00e1s e noces conte\u00f1en grandes cantidades de taninos. As am\u00e9ndoas te\u00f1en contidos baixos. As landras conte\u00f1en conte\u00f1en grandes cantidades tam\u00e9n.\nNa superficie dos alimentos afumados (peixe, carne) pode haber taninos porque moitas das madeiras coas que se afuman os conte\u00f1en.\nDiversas especias conte\u00f1en taninos, como cravo, estrag\u00f3n, comi\u00f1o, tomi\u00f1o, vainilla, e canela.\nAlg\u00fans legumes conte\u00f1en taninos. Os feix\u00f3ns colorados son os que m\u00e1is te\u00f1en e os brancos os que menos. Os cacahuetes sen casca te\u00f1en un contido baixo, igual que os garavanzos.\nA masa ou licor de cacao cont\u00e9n un 6% de taninos.\nComercializaci\u00f3n dos taninos.\nA produci\u00f3n industrial de taninos empezou a inicios do s\u00e9culo XIX coa revoluci\u00f3n industrial, para proporcionar material para o curtido de peles. Anteriormente v\u00ed\u00f1anse usando materiais procedentes de plantas que se obti\u00f1an por un proceso que duraba moito (ata seis meses).\nHoubo un colapso no mercado de taninos vexetais nas d\u00e9cadas de 1950 e 1960, debido \u00e1 aparici\u00f3n de taninos sint\u00e9ticos no per\u00edodo de escaseza de taninos vexetais durante a segunda guerra mundial. Nese momento pecharon moitas pequenas industrias de produci\u00f3n de taninos. Os taninos vexetais est\u00edmase que se usan para a produci\u00f3n de s\u00f3 o 10-20% da produci\u00f3n total de coiro.\nO custo do produto final depende do m\u00e9todo usado para extraer os taninos, en particular o uso de solventes, alcalis e outros produtos qu\u00edmicos utilizados (por exemplo glicerina). Para obter grandes cantidades, o m\u00e9todo m\u00e1is rendible \u00e9 a extracci\u00f3n con auga quente.\nAplicaci\u00f3ns.\nOs taninos son moi importantes para o curtido do coiro. A casca do carballo, mimosa, casti\u00f1eiro e \"quebracho\" (\"Schinopsis\") foron tradicionalmente as principais fontes de taninos para o curtido, a\u00ednda que tam\u00e9n se usan hoxe axentes de curtido inorg\u00e1nicos en case o 90% da produci\u00f3n mundial de coiro.\nOs taninos producen distintas cores co cloruro f\u00e9rrico (azul, negro azulado, ou verde ou branco verdoso) segundo o tipo de tanino. A tinta ferrog\u00e1lica prod\u00facese tratando unha soluci\u00f3n de taninos con sulfato de ferro (II).\nO \u00e1cido t\u00e1nico util\u00edzase en todo o mundo como un axente clarificante nas bebidas alcoh\u00f3licas e como un ingrediente que d\u00e1 aroma en bebidas alcoh\u00f3licas e non alcoh\u00f3licas e zumes. Os taninos vexetais tam\u00e9n se usan moito na industria do vi\u00f1o.\nO tanino \u00e9 un compo\u00f1ente dun adhesivo industrial para taboleiros de madeira. Os taninos de \"Pinus radiata\" investig\u00e1ronse para a produci\u00f3n de adhesivos para a madeira.\nOs taninos condensados, como o tanino de \"quebracho\", e os taninos hidrolizables, como os taninos de casti\u00f1eiro, parece que poden substitu\u00edr unha gran proporci\u00f3n do fenol sint\u00e9tico nas resinas de fenol-formaldehido para taboleiros de madeira.\nOs taninos poden utilizarse para a produci\u00f3n de imprimaci\u00f3n anticorrosi\u00f3n, para o tratamento de superficies de aceiro oxidadas antes de pintar.\nInvestigouse o uso de resinas feitas de taninos para eliminar o mercurio e metilmercurio dunha soluci\u00f3n. Prob\u00e1ronse taninos inmobilizados para recuperar uranio da auga do mar.\nOs taninos te\u00f1en un uso m\u00e9dico potencial. Atrib\u00faese aos taninos un potencial antiviral, antibacteriano e efectos antiparasitarios.\nOutras propiedades que se atribu\u00edron aos taninos \u00e9 protexer os riles, o sistema nervioso e antiinflamatorios."}
{"id": "219569", "revid": "23204", "url": "https://gl.wikipedia.org/wiki?curid=219569", "title": "Diamond League", "text": "A Diamond League \u00e9 unha competici\u00f3n de atletismo organizada pola IAAF, que foi creada en 2010 para substitu\u00edr a Golden League (1998-2009). Tr\u00e1tase dunha competici\u00f3n formada por 14 reuni\u00f3ns atl\u00e9ticas, nas que os atletas participantes acumulan puntos na s\u00faa proba segundo os resultados acadados en cada reuni\u00f3n.\nReuni\u00f3ns.\nA seguinte t\u00e1boa amosa as 14 reuni\u00f3ns que compo\u00f1en a edici\u00f3n 2012 da Diamond League: \nProbas.\nNa Diamond League disp\u00fatanse 32 probas, 16 masculinas e 16 femininas:"}
{"id": "219570", "revid": "23562", "url": "https://gl.wikipedia.org/wiki?curid=219570", "title": "Quo Vadis", "text": ""}
{"id": "219571", "revid": "1131", "url": "https://gl.wikipedia.org/wiki?curid=219571", "title": "Torre da Lanzada", "text": "A Torre da Lanzada, \u00e9 o resto dunha torre-castelo de orixe medieval constru\u00edda polos meiri\u00f1os de Iria Flavia no Saln\u00e9s para a defensa das terras da arquidiocese de Santiago de Compostela dos ataques normandos na Alta e na Baixa Idade Media.\nSituaci\u00f3n.\nA torre \u00e9rguese na marxe sur da praia da Lanzada, na parroquia de Noalla (Sanxenxo), \u00e1 beira da ermida da Nosa Se\u00f1ora da Lanzada e do castro do mesmo nome.\nHistoria.\n\u00c9 o \u00faltimo vestixio dun castelo datado no s\u00e9culo X (arredor do ano 960) constru\u00eddo sobre os restos dun antigo faro fenicio ou romano. Foi mandado constru\u00edr por Sisnando II para defensa de Compostela contra os ataques viquingos e normandos. Serv\u00eda de avanzada defensiva ao lado doutras fortalezas da mitra compostel\u00e1 e como primeiro contacto contra pos\u00edbeis inimigos, transmitindo sinais de perigo \u00e1s outras torres defensivas que marcaban a r\u00eda de Arousa, coma as torres de Cambados e as torres de Oeste en Catoira. O sistema defensivo consist\u00eda en facer fogueiras na torre que eran vistas dende a Torre de San Sadurni\u00f1o (Cambados), que alertaban \u00e1 s\u00faa vez \u00e1 de Catoira, e as\u00ed at\u00e9 Santiago de Compostela.\nNo ano 1121, coincidindo co acordo de paz da ra\u00ed\u00f1a Dona Urraca co bispo Diego Xelm\u00edrez, dec\u00eddese que ao segundo se lle deber\u00e1n entregar a primeira das fortalezas do Castelo Honesto e o da Lanzada; pouco tempo despois sofre un ataque de piratas mouros que sucederan aos normandos como ameaza nas costas galegas. O castelo tam\u00e9n aparece citado en documentos do s\u00e9culo XIII.\nEn 1467 \u00e9 sitiada polos irmandi\u00f1os, que a conquistan atac\u00e1ndoa dende o mar. Trala derrota dos principais xefes irmandi\u00f1os, Afonso de Lanz\u00f3s e Pedro Osorio, o castelo da Lanzada conv\u00e9rtese no \u00faltimo basti\u00f3n dos sublevados e nas mesmas ru\u00ednas da fortaleza destru\u00edda por eles mesmos, resistiron at\u00e9 que, esgotadas todas as posibilidades de defensa, foron capturados. Tras estes feitos o castelo ficou abandonado.\nSituaci\u00f3n actual.\nDo antigo castelo hoxe s\u00f3 quedan a ermida e unha das torres semiderru\u00edda. A torre actual \u00e9 de planta cuadrangular con muros de cachotar\u00eda-cantar\u00eda de pedra de gra non moi conformada, ag\u00e1s nos encontros dos muros. Hai alg\u00fans anos fix\u00e9ronse obras neste recinto hist\u00f3rico que afectaron gravemente \u00e1 s\u00faa integridade, perd\u00e9ndose os vestixios que restaban da s\u00faa muralla e tap\u00e1ndose cunha nova a antiga ponte de comunicaci\u00f3n co castelo que orixinalmente fora levadiza."}
{"id": "219572", "revid": "25871", "url": "https://gl.wikipedia.org/wiki?curid=219572", "title": "Ubaldo Gil Sant\u00f3stegui", "text": "Ubaldo Gil Sant\u00f3stegui, nado en Vigo o 9 de xu\u00f1o de 1879 e finado na mesma cidade o 27 de agosto de 1936, foi un m\u00e9dico e pol\u00edtico galego\nTraxectoria.\nExerceu a s\u00faa profesi\u00f3n m\u00e9dica en Vigo, destacando por ter sido, xunto co doutor Nicol\u00e1s Paz Pardo, o primeiro en establecer un gabinete de raios X na cidade en 1913. Membro do Partido Socialista Obrero Espa\u00f1ol (PSOE) e da Uni\u00f3n General de Trabajadores (UGT), foi elixido deputado provincial en 1921, present\u00e1ndose despois como candidato socialista a deputado ao Congreso nas elecci\u00f3ns de 1923 sen obter escano. Nas elecci\u00f3ns municipais de 1931 foi elixido concelleiro de Vigo, onde chegou a ser tenente de alcalde.\nCoa sublevaci\u00f3n do 18 de xullo de 1936, foi detido, xulgado en consello de guerra sumar\u00edsimo e condenado a morte, sendo executado no Cemiterio de Pereir\u00f3 xunto aos deputados Ignacio Seoane, Enrique Heraclio Botana e Antonio Bilbat\u00faa Zubeld\u00eda, os seus compa\u00f1eiros de corporaci\u00f3n, o concelleiro Ram\u00f3n Gonz\u00e1lez Brunet e o alcalde, Emilio Mart\u00ednez Garrido, o alcalde de Lavadores, Jos\u00e9 Antela, o mestre e pedagogo, Apolinar Torres e Manuel Rey G\u00f3mez."}
{"id": "219573", "revid": "98629", "url": "https://gl.wikipedia.org/wiki?curid=219573", "title": "Pride and Glory", "text": "Pride and Glory \u00e9 un filme estadounidense dirixido por Gavin O'Connor que se estreou no 2008.\nSinopse.\nRay Tierney (Edward Norton) \u00e9 un detective do departamento de homicidios; tres xeraci\u00f3ns da s\u00faa familia foron polic\u00edas en Nova York. Un d\u00eda, as\u00edgnanlle un caso no distrito controlado por Francis Tierney Jr. (Noah Emmerich), o seu irm\u00e1n m\u00e1is vello. A medida que pasa o tempo, Ray comeza a sospeitar que a corrupci\u00f3n afecta a t\u00f3dolos seus compa\u00f1eiros, inclu\u00eddo o seu gran amigo Jimmy Egan (Colin Farrell)."}
{"id": "219574", "revid": "1888", "url": "https://gl.wikipedia.org/wiki?curid=219574", "title": "Waldo Gil Sant\u00f3stegui", "text": ""}
{"id": "219576", "revid": "98629", "url": "https://gl.wikipedia.org/wiki?curid=219576", "title": "Seven Years in Tibet (filme)", "text": "Seven Years in Tibet \u00e9 un filme dirixido por Jean-Jacques Annaud que se estreou en 1997. Bas\u00e9ase no libro autobiogr\u00e1fico de Heinrich Harrer \"Seven Years in Tibet\".\nSinopse.\nHeinrich Harrer foi un famoso alpinista austr\u00edaco, que intentou a ascensi\u00f3n do Nanga Parbat, pero desgraciadamente, a s\u00faa aventura viuse bruscamente interrompida polo estoupido da segunda guerra mundial (1939-1945). Tanto el como o seu compa\u00f1eiro Peter Aufschnaiter foron reclu\u00eddos nun campo de concentraci\u00f3n, do que lograron escapar a trav\u00e9s das monta\u00f1as cara ao T\u00edbet."}
{"id": "219577", "revid": "56817", "url": "https://gl.wikipedia.org/wiki?curid=219577", "title": "Seven Years in Tibet (hom\u00f3nimos)", "text": "Seven Years in Tibet pode facer referencia a:"}
{"id": "219579", "revid": "85894", "url": "https://gl.wikipedia.org/wiki?curid=219579", "title": "Ram\u00f3n Gonz\u00e1lez Brunet", "text": "Ram\u00f3n Gonz\u00e1lez Brunet, nado en Vigo 1886 e finado na mesma cidade o 27 de agosto de 1936, foi un pol\u00edtico e sindicalista galego.\nTraxectoria.\nMembro da Uni\u00f3n General de Trabajadores (UGT), da que foi dirixente en Vigo, e do Partido Socialista Obrero Espa\u00f1ol (PSOE), sufriu a represi\u00f3n posterior \u00e1s xornadas de folga de 1917 e da ditadura de Primo de Rivera. Foi elixido concelleiro de Vigo nas elecci\u00f3ns de 1931 que deron lugar \u00e1 proclamaci\u00f3n da Rep\u00fablica.\nTras o golpe de Estado do 18 de xullo de 1936 estivo escondido na casa de Benito Alonso Vali\u00f1as e Angelina Montero Franqueira, os pais de Xes\u00fas Alonso Montero, que rexentaban a taberna El Recreo, mais foi descuberto o 3 de agosto. Xulgado en consello de guerra sumar\u00edsimo e condenado a morte, foi executado no Cemiterio de Pereir\u00f3 xunto aos deputados Ignacio Seoane, Enrique Heraclio Botana e Antonio Bilbat\u00faa Zubeld\u00eda, o alcalde, Emilio Mart\u00ednez Garrido, o alcalde de Lavadores, Jos\u00e9 Antela, o mestre e pedagogo, Apolinar Torres e os dirixentes socialistas Ubaldo Gil Sant\u00f3stegui e Manuel Rey G\u00f3mez."}
{"id": "219580", "revid": "98629", "url": "https://gl.wikipedia.org/wiki?curid=219580", "title": "Sieben Jahre in Tibet. Mein Leben am Hofe des Dalai Lama", "text": "Sieben Jahre in Tibet. Mein Leben am Hofe des Dalai Lama \u00e9 un libro autobiogr\u00e1fico escrito polo monta\u00f1eiro austr\u00edaco Heinrich Harrer. Bas\u00e9ase na s\u00faa vida e experiencias no T\u00edbet entre 1944 e 1951, durante a segunda guerra mundial e a posterior invasi\u00f3n chinesa do Tibet en 1950 polo Ex\u00e9rcito Popular de Liberaci\u00f3n.\nO libro conta a fuxida de Harrer e o seu compa\u00f1eiro Peter Aufschnaiter dun campo de prisioneiros brit\u00e1nico na India. Harrer e Aufschnaiter viaxaron a trav\u00e9s do T\u00edbet ata Lhasa, a capital. Al\u00ed permanecen durante varios anos, polo que Harrer describe con detalle a cultura tibetana da \u00e9poca. Harrer tam\u00e9n se converteu en titor e amigo do d\u00e9cimo cuarto Dalai Lama, Tenzin Gyatso.\nO libro foi traducido a 53 linguas, e converteuse en best-s\u00e9ller nos Estados Unidos en 1954, onde vendeu 3 mill\u00f3ns de copias.\nFilmes.\nFix\u00e9ronse dous filmes baseados no libro: o primeiro en 1956, \"Seven Years in Tibet\", un documental de 76 minutos dirixido por Hans Nieter, e o segundo en 1997, \"Seven Years in Tibet\", dirixido por Jean-Jacques Annaud e interpretado por Brad Pitt no papel de Harrer e David Thewlis no de Aufschnaiter."}
{"id": "219582", "revid": "785", "url": "https://gl.wikipedia.org/wiki?curid=219582", "title": "Barrio (hom\u00f3nimos)", "text": "Un barrio \u00e9 unha parte dunha cidade que re\u00fane unhas caracter\u00edsticas construtivas, funcionais etc. que a identifican. Como top\u00f3nimo pode referirse a:\nAmais, como apelido pode referirse a:"}
{"id": "219583", "revid": "98629", "url": "https://gl.wikipedia.org/wiki?curid=219583", "title": "Heinrich Harrer", "text": "Heinrich Harrer, nado en H\u00fcttenberg (Carintia) o 6 de xullo de 1912 e finado en Friesach o 7 de xaneiro de 2006, foi un monta\u00f1eiro, deportista, xe\u00f3grafo e escritor austr\u00edaco.\nTraxectoria.\nDende 1933 ata 1938 estudou xeograf\u00eda e practicou deporte na Universidade Kart Franzen da cidade de Graz. Al\u00ed converteuse en membro da tradicional agrupaci\u00f3n estudantil ATV Graz. Competiu nos Xogos Ol\u00edmpicos de inverno de Berl\u00edn en Garmisch-Partenkirchen na competici\u00f3n de esqu\u00ed alpino combinado. Pese \u00f3 que nalgunha ocasi\u00f3n afirmou, non ga\u00f1ou nunca unha medalla ol\u00edmpica.\nHarrer realizou a primeira ascensi\u00f3n da cara norte do Eiger en Su\u00edza con Anderl Heckmair, Fritz Kasparek e Ludwig V\u00f6rg o 24 de xullo de 1938. Esta escalada c\u00f3ntase no libro \"The White Spider: The Classic Account of the Ascent of the Eiger\".\n\u00c9 especialmente co\u00f1ecido polo seu libro \"Seven Years in Tibet\" no que relata os seus viaxes polo T\u00edbet durante a segunda guerra mundial e anos despois, nos que co\u00f1ece \u00f3 Dalai Lama. En 1997 estreouse un filme baseado no seu libro, chamado \"Seven Years in Tibet\", no que Brad Pitt interpretou a Harrer."}
{"id": "219586", "revid": "56817", "url": "https://gl.wikipedia.org/wiki?curid=219586", "title": "Cogombro (hom\u00f3nimos)", "text": "O termo cogombro pode designar:"}
{"id": "219587", "revid": "27249", "url": "https://gl.wikipedia.org/wiki?curid=219587", "title": "San Juan, Puerto Rico", "text": ""}
{"id": "219588", "revid": "89787", "url": "https://gl.wikipedia.org/wiki?curid=219588", "title": "Pantone", "text": "Pantone LLC, \u00e9 unha marca con sede en Carlstadt (Nova Jersey, EUA) propiedade da corporaci\u00f3n X-Rite que a mercou en outubro de 2007 por 180 mill\u00f3ns de d\u00f3lares. Pantone \u00e9 unha marca rexistrada referente mundial en selecci\u00f3n de cores. As s\u00faas gu\u00edas de cor son empregadas en todo o mundo para designar e seleccionar cores normalizadas.\nHistoria.\nAs orixes est\u00e1n nunha pequena empresa fundada en 1866 e adicada \u00e1 creaci\u00f3n de libros de mostra para fabricantes de cosm\u00e9ticos. Pantone era nos anos 50 unha empresa de artes gr\u00e1ficas. En 1956, contrataron a un recente graduado da Universidade Hofstra, Lawrence Herbert como empregado a tempo parcial. Herbert empregou os seus co\u00f1ecementos de qu\u00edmica para sistematizar e simplificar as acci\u00f3ns da compa\u00f1\u00eda cos pigmentos e na produci\u00f3n de tintas de color. En 1962, a divisi\u00f3n de tintas e de impresi\u00f3n ga\u00f1aban cartos mentres que a divisi\u00f3n comercial estaba en perdas de 50.000 d\u00f3lares. Lawrence Herbert posteriormente mercou toda a empresa.\nEn 1990 crearon Hexachrome. Unha nova gu\u00eda de cores baseada en seis cores primarias, o que permite xogar cun maior n\u00famero de colores (especialmente alg\u00fans imposibles de acadar a toda cor como laranxa e morado). Este proceso require un sistema de impresi\u00f3n de seis unidades de entintado independentes e software espec\u00edfico para a separaci\u00f3n en seis cores. As seis cores primarias de Hexachrome son: negro, ciano, maxenta, amarelo, laranxa e verde. Nalg\u00fans casos, o verde pode ser substitu\u00eddo polo azul reflexo.\nGu\u00edas Pantone.\nOs sistemas de impresi\u00f3n gr\u00e1fica empregan a cuatricrom\u00eda chamada CMYK Ciano, Maxenta, Amarelo (Yellow) e Negro (Knight), o que se chama cores complementarios pero as pantallas de televisi\u00f3n empregan o RGB Vermello (Red), Verde (Green) e Azul (Blue).\nA suma das tintas CMY na mesma proporci\u00f3n da unha cor negra. A imperfecci\u00f3n das tintas fai que esa cor negra non sexa exactamente negra, par\u00e9cese mais a unha cor marr\u00f3n escuro, \u00e9 por isto que se engade a cor negra de xeito independente. A suma das cores RGB da unha cor branca. Ao pasar dun soporte a outro un dese\u00f1o en pantalla a soporte impreso fai necesario que as cores sexan o m\u00e1is parecidas posibles. As gu\u00edas pantone estandarizan as cores e permiten unha selecci\u00f3n precisa ou o m\u00e1is aproximada posible.\nNas gu\u00edas Pantone cada cor descr\u00edbese cunha numeraci\u00f3n e as iniciais en funci\u00f3n da superficie ou material no que se vai a aplicar a cor:\nColor do ano.\nDende o ano 2000 Pantone, como empresa que est\u00e1 nuns sectores tan suxeitos a modas e tendencias cada ano selecciona o que considera ser\u00e1 a color tendencia dese ano.\nAs cores amosadas en pantalla son orientativas e poden non ser precisas, a cor exacta est\u00e1 nas gu\u00edas Pantone.\nPropiedade intelectual.\nAs cores non poden ser rexistradas nin ter un uso exlusivo, por isto as cores Pantone poden ser empregadas libremente, pero non as\u00ed os c\u00f3digos que as designan. Pantone ten rexistradas estas numeraci\u00f3ns polo que non poden ser empregadas libremente. O uso dunha cor asociada a un produto ou marca si est\u00e1 reco\u00f1ecida como uso exclusivo para evitar confusi\u00f3ns comerciais. As empresas empregan manuais de uso e normalizan a s\u00faa imaxe no mercado.\nOs programas de dese\u00f1o gr\u00e1fico te\u00f1en que empregar gu\u00edas de cor, pero GIMP (GNU Image Manipulation Program), ao ser software libre, non emprega Pantone."}
{"id": "219589", "revid": "89787", "url": "https://gl.wikipedia.org/wiki?curid=219589", "title": "Fernando Cavenaghi", "text": "Fernando Ezequiel Cavenaghi, nado en O'Brien o 21 de setembro de 1983, \u00e9 un futbolista arxentino. Xoga de dianteiro e o seu equipo actual \u00e9 o River Plate.\nTraxectoria.\nCavenaghi fixo o seu debut co River Plate na tempada 2000/01, na cal anotou un gol en 5 partidos xogados. Na s\u00faa primeira tempada completa, anotou 17 goles en 23 aparici\u00f3ns. \u00d3 comezo da tempada 2004/05, deixou o River Plate tras ser vendido por 6.5 mill\u00f3ns de libras \u00f3 Spartak de Moscova.\nTras unha etapa pouco exitosa en Rusia, o 22 de xaneiro de 2007 Cavenaghi foise \u00f3 Girondins de Bordeaux por aproximadamente 11 mill\u00f3ns de euros."}
{"id": "219590", "revid": "85894", "url": "https://gl.wikipedia.org/wiki?curid=219590", "title": "Manuel Rey G\u00f3mez", "text": "Manuel Rey G\u00f3mez, co\u00f1ecido como Villagarc\u00eda, nado en Cambados en 1904 e finado en Vigo o 27 de agosto de 1936, foi un mari\u00f1eiro e sindicalista galego.\nTraxectoria.\nInstalado en Vigo, durante a Rep\u00fablica foi detido en varias ocasi\u00f3ns acusado de maleante. Co golpe de Estado do 18 de xullo de 1936, foi detido, xulgado en consello de guerra sumar\u00edsimo e condenado a morte. Foi executado no Cemiterio de Pereir\u00f3 xunto aos deputados Ignacio Seoane, Enrique Heraclio Botana e Antonio Bilbat\u00faa Zubeld\u00eda, o concelleiro Ram\u00f3n Gonz\u00e1lez Brunet e o alcalde, Emilio Mart\u00ednez Garrido, o alcalde de Lavadores, Jos\u00e9 Antela, o mestre e pedagogo, Apolinar Torres e o dirixente socialista Ubaldo Gil Sant\u00f3stegui."}
{"id": "219593", "revid": "15490", "url": "https://gl.wikipedia.org/wiki?curid=219593", "title": "Ram\u00f3n Iglesia Parga", "text": "Ram\u00f3n Iglesia Parga, nado en Santiago de Compostela o 3 de xu\u00f1o de 1905 e finado en Madison (Wisconsin) o 5 de maio de 1948, foi un bibliotecario, arquiveiro e historiador galego.\nTraxectoria.\nEstudou o bacharelato no Instituto da Coru\u00f1a. Licenciouse en Filosof\u00eda e Letras na Universidade Central, onde se iniciou na investigaci\u00f3n hist\u00f3rica. Viaxou polo norte de Europa e foi lector de espa\u00f1ol en Goteburgo (Suecia) en 1928. Ingresou no Centro de Estudios Hist\u00f3ricos de Madrid e en 1931 no Cuerpo Facultativo de Archiveros, Bibliotecarios y Arque\u00f3logos, sendo dest\u00ednano \u00e1 Secci\u00f3n de Libros estranxeiros polo seu co\u00f1ecemento de idiomas. En 1933 substitu\u00edu a Agust\u00edn Millares Carlo como director da Comisi\u00f3n de Biblioteca do Ateneo de Madrid, sendo ademais Arquiveiro-bibliotecario da Biblioteca Nacional. Pertenceu \u00e1s Juntas de Ofensiva Nacional-Sindicalista en 1931, pero afiliouse ao Partido Comunista moito antes da Guerra Civil, na que foi comandante nas Brigadas Internacionais e axudante do xeneral Luk\u00e1cs.\nExilio.\nTrala derrota, marchou a Suecia e despois embarcou o 23 de maio de 1939 rumbo a M\u00e9xico onde chegou o 13 de xu\u00f1o ao porto de Veracruz. Foi profesor no Colexio de M\u00e9xico (1940) e en 1942 trasladouse aos Estados Unidos. Al\u00ed foi profesor da Universidade de California e bolseiro da Fundaci\u00f3n Guggenheim. Foi editor da \"Historia verdadera de la conquista de la Nueva Espa\u00f1a\" de Bernal D\u00edaz del Castillo (1943). En 1944 volveu a M\u00e9xico, pero a crise nese pa\u00eds fixo que retornase novamente aos Estados Unidos como profesor invitado da Universidade de Illinois (1946-1947) e despois como profesor asociado da Universidade de Wisconsin (1947-1948). Suicidouse en Madison o 5 de maio de 1948.\nVida persoal.\nCasou en xu\u00f1o de 1928 con Raquel Lesteiro L\u00f3pez."}
{"id": "219594", "revid": "1131", "url": "https://gl.wikipedia.org/wiki?curid=219594", "title": "Unidade de masa at\u00f3mica", "text": "O dalton (s\u00edmbolo Da) ou unidade de masa at\u00f3mica (s\u00edmbolo u) \u00e9 unha unidade de masa empregada en f\u00edsica e qu\u00edmica, especialmente na medida de masas at\u00f3micas e moleculares. Equivale \u00e1 doceava (1/12) parte da masa dun \u00e1tomo de carbono-12. No Sistema Internacional de Magnitudes (ISO 80000-1), d\u00e1se como \u00fanico nome o de dalton e desacons\u00e9llase o de unidade de masa at\u00f3mica unificada. O dalton desprazou como medida a unidade de masa at\u00f3mica (s\u00edmbolo uma, ou amu), que ti\u00f1a dous valores."}
{"id": "219596", "revid": "98629", "url": "https://gl.wikipedia.org/wiki?curid=219596", "title": "Turba", "text": "A turba \u00e9 un material org\u00e1nico, esponxoso, rico en carbono e de cor parda escura. Ten unha orixe vexetal, xa que se forma por acumulaci\u00f3n de vexetaci\u00f3n parcialmente descomposta formando capas xeralmente en rexi\u00f3ns pantanosas, bra\u00f1as, e tam\u00e9n en zonas altas h\u00famidas. Estes ecosistemas co\u00f1\u00e9cense como turbeiras. Un dos compo\u00f1entes m\u00e1is caracter\u00edsticos das turbeiras \u00e9 a vexetaci\u00f3n que cobre o chan, salientando os musgos do x\u00e9nero \"Sphagnum\", a\u00ednda que atopamos moitas outras especies de arbustos e pequenas plantas. O solo con gran cantidade de turba co\u00f1\u00e9cese co nome de histosol. A turba f\u00f3rmase en solos con condici\u00f3ns moi h\u00famidas, onde as charqueiras impiden que fluxos de os\u00edxeno da atmosfera atravesen o chan e entren no solo, reducindo o grao de descomposici\u00f3n da materia org\u00e1nica.\nAs turbeiras son a fonte m\u00e1is importante de turba, malia que, en menor medida, outros ecosistemas h\u00famidos tam\u00e9n poden conter bos dep\u00f3sitos, inclu\u00edndo bra\u00f1as ou lameiros, \"fens\", pocos\u00edns ou bosques h\u00famidos turbeiros.\nAs paisaxes con solos de turba te\u00f1en unha flora particular, especialmente musgos \"Sphagnum\", eric\u00e1ceas , e ciper\u00e1ceas. Debido a que a materia org\u00e1nica vaise acumulando durante milleiros de anos, os dep\u00f3sitos de turba son un bo indicador da vexetaci\u00f3n e o clima de tempos pasados, especialmente grazas \u00e1 an\u00e1lise do pole que neles fica. Deste xeito \u00e9 pos\u00edbel reconstru\u00edr o clima e os cambios clim\u00e1ticos que ocorreron no pasado as\u00ed coma os cambios no uso do solo.\nA turba empr\u00e9gase coma unha importante fonte de combust\u00edbel nalgunhas partes do mundo. Por volume, hai uns 4 trill\u00f3ns de m\u00b3 de turba no mundo cubrindo un total do 2% da superficie terrestre, contendo arredor de 8 bill\u00f3ns de terajoules de enerx\u00eda.\nDistribuci\u00f3n xeogr\u00e1fica.\nAs turbeiras son terreos cunha capa natural acumulada de turba. As turbeiras p\u00f3dense atopar en 175 pa\u00edses e cobren arredor de 4 mill\u00f3ns de Km\u00b2 ou o 3% do total da superficie terrestre. En Europa as turbeiras ocupan 515.000 Km\u00b2.\nAtopamos moitas turbeiras no norte de Europa e en Norte Am\u00e9rica. No Canad\u00e1 e nos Estados Unidos enc\u00f3ntranse as turbeiras m\u00e1is extensas, coma as da ba\u00eda de Hudson e as do val do r\u00edo Mackenzie.. As turbeiras escasean m\u00e1is no hemisferios sur, en parte porque hai menos terra emerxida. Con todo, en Suram\u00e9rica (sur da Patagonia / Terra do Fogo) at\u00f3pase un dos maiores lameiros do mundo con gran cantidade de turba.. Tam\u00e9n atopamos dep\u00f3sitos de turba en Nova Zelandia, nas illas Kerguelen, nas illas Malvinas e en Indonesia. Este \u00faltimo, ten m\u00e1is turbeiras tropicais que ning\u00fan outro pa\u00eds do mundo, a\u00ednda que perde cada ano unhas 100 mil hect\u00e1reas de zonas h\u00famidas.\nArredor do 60% dos lameiros ou zonas h\u00famidas do mundo son turbeiras. O 7% do total de turbeiras foron explotadas para uso agr\u00edcola ou forestal. Baixo condici\u00f3ns axeitadas, a tuba t\u00f3rnase finalmente en carb\u00f3n de lignito.\nEn Galicia.\nEn Galicia achamos turbeiras en todo o territorio grazas \u00e1s abundantes precipitaci\u00f3ns caracter\u00edsticas do clima oce\u00e1nico. Segundo de onde prove\u00f1an os nutrientes que mante\u00f1en o ecosistema falamos de turbeiras baixas (bra\u00f1as), cando os nutrientes prove\u00f1en do solo; turbeiras elevadas, cando os nutrientes prove\u00f1en da atmosfera, a\u00ednda que inicialmente hab\u00eda unha conexi\u00f3n co solo; e turbeiras de cobertor (tremedal, barreira, lagoa), cando os nutrientes prove\u00f1en exclusivamente da atmosfera.\nSalientas as turbeiras da Serra do Xistral.\nFormaci\u00f3n.\nA turba f\u00f3rmase cando o material vexetal, normalmente en zonas h\u00famidas, non pode descompo\u00f1erse completamente por mor de condici\u00f3ns acedas e anaer\u00f3bicas. Este material vexetal prov\u00e9n de plantas t\u00edpicas das bra\u00f1as coma musgos, xuncos, uces e outros pequenos arbustos. A turba acumula auga, polo que favorece as condici\u00f3ns de humidade no solo, axudando a incrementar a superficie da bra\u00f1a. A paisaxe t\u00edpica dunha turbeira \u00e9 unha superficie de herba, uces e musgos, alternado con charcas, poceiras e alg\u00fan penedo.\nA meirande parte das turbeiras actuais form\u00e1ronse en latitudes altas despois da \u00faltima glaciaci\u00f3n, co retoceso do xeo, hai uns 12.000 anos. A turba adoita acumularse moi aos poucos, nunha media dun mil\u00edmetro por ano.\nA turba que hoxe temos formouse durante uns 360 mill\u00f3ns de anos, e cont\u00e9n unhas 550 xigatoneladas de carbono.\nBaixo condici\u00f3ns axeitadas, a turba pode considerarse un estadio previo da formaci\u00f3n do carb\u00f3n.\nTipos de turba.\nA turba pode ser un material f\u00edbrico, h\u00e9mico ou s\u00e1prico. A turba f\u00edbrica \u00e9 a menos descomposta e a\u00ednda cont\u00e9n fibras intactas. As turbas h\u00e9micas est\u00e1n pouco decompostas, e as s\u00e1pricas son, polo tanto, as m\u00e1is descompostas.\nOs especialistas adoitan dicir que un solo \u00e9 de turba cando ten un alto contido en materia org\u00e1nica. Estes solos adoitan ser problem\u00e1ticos pois te\u00f1en unha estrutura bastante pobre (pouca aireaci\u00f3n, pouca infiltraci\u00f3n de auga).\nCaracter\u00edsticas e usos.\nA turba \u00e9 un material mol que pode esmagarse de xeito doado liberando a auga que cont\u00e9n. Deste xeito a turba seca pode usarse coma combust\u00edbel f\u00f3sil. Este uso ten grande importancia industrial en pa\u00edses coma Irlanda, Finlandia ou Escocia, onde non abundan as \u00e1rbores, polo que a turba empreg\u00e1base tradicionalmente para coci\u00f1ar e quecer o lar. Nalgunhas zonas rurais a\u00ednda se atopan p\u00edas de turba.\nAdemais a turba empr\u00e9gase en xardinar\u00eda para mellorar a estrutura dos solos e incrementar a capacidade de retenci\u00f3n de auga.\nA turba serviu de material de construci\u00f3n tradicional nas rexi\u00f3ns onde non atopamos madeira ou pedra. Ten a vantaxe de ser facilmente manipul\u00e1bel e de ser un bo illante t\u00e9rmico, grazas \u00e1 s\u00faa posrosidade. En Islandia por exemplo, usouse moit\u00edsimo na Idade Media na construci\u00f3n de granxas. En Irlanda, as familias pobres utiliz\u00e1bana para a construci\u00f3n de casas pequenas e alpendres, especialmente nos s\u00e9culos XVII e XVIII..\nOs \"tixolos de turba\" tam\u00e9n se empregaron no levantamento de muros. A turba tam\u00e9n se empregou como cubrimento das cubertas."}
{"id": "219597", "revid": "23204", "url": "https://gl.wikipedia.org/wiki?curid=219597", "title": "Outeiro (orograf\u00eda)", "text": "Un outeiro (do lat\u00edn altarium, \"parte alta ou elevaci\u00f3n do terreo\"), tam\u00e9n chamado lomba, \u00e9 unha pequena elevaci\u00f3n de terreo illada e de pouca extensi\u00f3n.\nPode ter diversas orixes: erosi\u00f3n de accidentes orogr\u00e1ficos m\u00e1is grandes, fallas, erosi\u00f3n fluvial ou glaciar. Incluso poden ter a s\u00faa orixe na actividade humana."}
{"id": "219598", "revid": "89787", "url": "https://gl.wikipedia.org/wiki?curid=219598", "title": "Placodermos", "text": "Os placodermos (\"Placodermi\"), do grego antigo \u03c0\u03bb\u03ac\u03be \"pl\u00e1x\" = 'placa' e \u03b4\u03ad\u03c1\u03bc\u03b1 \"d\u00e9rma\" = 'pel', literalmente \"pel de placas\", son unha clase extinta de peixes primitivos. Foron os primeiros gnatostomados, \u00e9 dicir, foron os primeiros vertebrados con mand\u00edbulas. Apareceron a finais do sil\u00farico (hai uns 416 mill\u00f3ns de anos) e seguramente desapareceron a finais do Devoniano (hai uns 359 mill\u00f3ns de anos), pois non est\u00e1 moi claro se sobreviviron ou non at\u00e9 o carbon\u00edfero inferior.\nOs placodermos eran peixes acoirazados, e a s\u00faa orixe e relaci\u00f3ns coa evoluci\u00f3n dos condrictios (o grupo dos peixes cartilaxinosos, ao que pertencen os tibur\u00f3ns, as raias e as quimeras) \u00e9 un enigma para os cient\u00edficos. Habitaban nunha gran diversidade de ambientes: mari\u00f1os, deltaicos, de albufeira e de auga doce. No sitio paleontol\u00f3xico de Gogo, en Australia, do Devoniano superior, \u00e9 onde se acha a maior diversidade destes organismos, xa que se encontraron restos de m\u00e1is de 20 especies, a maior\u00eda delas pertencentes a x\u00e9neros monoespec\u00edficos.\nCaracter\u00edsticas anat\u00f3micas.\nOs placodermos caracteriz\u00e1banse pola presenza de placas \u00f3seas na parte anterior do seu corpo, ademais de por teren un n\u00famero par de extremidades e de posu\u00edren mand\u00edbulas, que ti\u00f1an a s\u00faa orixe no primeiro arco branquial, modificado. O resto do corpo estaba recuberto de escamas, ou incluso pod\u00eda carecer delas. As placas pod\u00edan aparecer fusionadas, ou ben estar articuladas, presentando xuntas. Os dentes (dous ou tres pares) non se parec\u00edan aos dos vertebrados actuais, sen\u00f3n que eran proxecci\u00f3ns das placas \u00f3seas que formaban a mand\u00edbula, a\u00ednda que hai cient\u00edficos que afirman que os placodermos m\u00e1is evolucionados da orde dos artr\u00f3diros (\"Arthrodira\") poder\u00edan ter desenvolvido dentes con dentina e cavidades para aloxar a polpa dentaria. Este feito poder\u00eda implicar que os dentes apareceron d\u00faas veces ao longo da evoluci\u00f3n dos vertebrados, produc\u00edndose un fen\u00f3meno de converxencia.\nEstes peixes tam\u00e9n se caracterizaban pola s\u00faa morfolox\u00eda aplanada no plano dorsoventral, con aleta caudal heterocerca. Por regra xeral non eran de gran tama\u00f1o, rondando os 10-15\u00a0cm de lonxitude, pero alg\u00fans membros da familia dos dinixt\u00edidos (\"Dinichthyidae\") alcanzaban lonxitudes de at\u00e9 9 m. Existen evidencias que indican que, ao igual que os tibur\u00f3ns actuais, os globos oculares estaban unidos ao cranio mediante unha cartilaxe, e a disposici\u00f3n do m\u00fasculo ocular era parecida \u00e1 dos \u00e1gnatos. Ademais, un anel de placas \u00f3seas rodeaba os ollos, servindo como protecci\u00f3n. Posu\u00edan unha notocorda con espi\u00f1as, normalmente cartilaxinosas, con forma de \"Y\", a xeito de v\u00e9rtebras.\nAs apomorfias caracter\u00edsticas dos placodermos que fan que sexan considerados un grupo monofil\u00e9tico son:\nTaxonom\u00eda.\nExisten varias ordes de placodermos, pero non hai consenso na comunidade cient\u00edfica acerca do seu n\u00famero, podendo ser nove ou m\u00e1is. A m\u00e1is importante \u00e9 a orde dos artr\u00f3diros (\"Arthrodira\"), que representa o 60% dos achados de placodermos. Os m\u00e1is estudados son antiarcos (\"Antiarchi\"), artr\u00f3diros (\"Arthrodira\"), petalic\u00edidos (\"Petalichthyida\"]]), filol\u00e9pidos (\"Phyllolepida\"), ptictod\u00f3ntidos (\"Ptyctodontida\"]]), ren\u00e1nidos (\"Rhenanida\") e acantotor\u00e1cicos (\"Acanthothoraci\"). Continuamente se descobren sitios paleontol\u00f3xicos con novos x\u00e9neros e especies que permiten realizar revisi\u00f3ns taxon\u00f3micas das ordes de placodermos.\nAntiarcos.\nO rexistro destes placodermos comeza no sil\u00farico inferior e remata no Devoniano superior. Ti\u00f1an a cabeza curta, cos ollos, o sistema olfactivo e o ollo parietal aloxados nunha fosa central, situada na parte dorsal. Habitualmente med\u00edan entre 20 e 30\u00a0cm de lonxitude, chegando a alcanzar 1 m como m\u00e1ximo. As aletas pectorais estaban cubertas de \u00f3so.\nEstaban adaptados para viviren nos fondos mari\u00f1os, aliment\u00e1ndose da materia org\u00e1nica presente na lama. O x\u00e9nero que tivo m\u00e1is \u00e9xito dentro deste grupo foi \"Bothriolepis\", de distribuci\u00f3n mundial e m\u00e1is de 100 especies, probabelmente capaces de respirar aire en augas estancadas, levando unha vida semiterrestre.\nArtr\u00f3diros.\nOs artr\u00f3diros, cuxo nome significa \"de pescozo articulado\", son unha orde de placodermos cuxo rango de distribuci\u00f3n abarca desde o Devoniano inferior at\u00e9 o Devoniano superior, que se caracterizaban por teren unha separaci\u00f3n entre a placa cef\u00e1lica a a placa tor\u00e1cica. As formas m\u00e1is primitivas ti\u00f1an escamas na cola, que foron perdendo as formas m\u00e1is modernas. Adoitaban medir uns 20-30\u00a0cm, pero o x\u00e9nero \"Dunkleosteus\" pod\u00eda alcanzar os 9 m. Parece ser que a maior\u00eda deles eran depredadores dos medios mari\u00f1os, t\u00e9ndose encontrado pequenos placodermos nas cavidades abdominais de restos f\u00f3siles de artr\u00f3diros de maior tama\u00f1o do sitio paleontol\u00f3xico de Gogo.\nPetalict\u00edidos.\nAo igual que os antiarcos, os integrantes desta orde aliment\u00e1banse da materia org\u00e1nica presente nos fondos oce\u00e1nicos. O x\u00e9nero mellor estudado \u00e9 \"Lunaspis\". Deprimidos dorsoventralmente, as placas estaban ornamentadas con tub\u00e9rculos. Apareceron e desapareceron no Devoniano.\nFilol\u00e9pidos.\nO nome significa \"de escama folla\", e eran formas aplanadas de placodermos que alcanzaban os 60\u00a0cm de lonxitude. Apareceron no rexistro no Devoniano medio, extingu\u00edndose no Devoniano superior. Ti\u00f1an os ollos pouco desenvolvidos (mesmo quizais ausentes), e ag\u00e1s o x\u00e9nero \"Yurammia\", as placas estaban ornamentadas con aneis conc\u00e9ntricos. O x\u00e9nero \"Phyllolepis\" posu\u00eda unhas aletas que parec\u00edan adaptadas para facilitar que o animal se enterrase no fondo. Unicamente se co\u00f1ecen formas de auga doce. Algunhas clasificaci\u00f3ns incl\u00faen este grupo dentro da orde dos artr\u00f3diros.\nPtictod\u00f3ntidos.\nEstes placodermos, que habitaban normalmente en medios mari\u00f1os, non superaban os 20\u00a0cm de lonxitude. Neste grupo produciuse unha reduci\u00f3n das placas \u00f3seas. Algunhas formas presentaban \"claspers\", que son elementos anat\u00f3micos alongados asociados \u00e1s aletas pelvianas, e que ti\u00f1an a funci\u00f3n de facilitar a fecundaci\u00f3n interna. O seu rexistro abarca desde o Devoniano medio at\u00e9 o Devoniano superior.\nRen\u00e1nidos.\nEstas formas do Devoniano, que probabelmente habitaban medios mari\u00f1os, ti\u00f1an un aspecto similar ao das raias. As aletas pectorais eran moi anchas e a cola moi estreita, como se pode comprobar nos exemplares f\u00f3siles do x\u00e9nero \"Gemuendina\".\nAcantotoracios.\nAs placas da cabeza eran similares \u00e1s dos esp\u00e9cimes m\u00e1is primitivos dos artr\u00f3diros. Un dos seus trazos m\u00e1is caracter\u00edsticos \u00e9 que os exemplares xuven\u00eds ti\u00f1an as placas separadas, un\u00edndose cando o individuo chegaba a adulto. Hai rexistros destas formas no Devoniano inferior (Lochkoviano).\nFiloxenia.\nNon est\u00e1n moi claras as relaci\u00f3ns filoxen\u00e9ticas dos placodermos dentro dos gnatostomados. As hip\u00f3teses m\u00e1is aceptadas son:\nNo pasado tam\u00e9n se estableceron relaci\u00f3ns filoxen\u00e9ticas entre os placodermos e os dipnoos, ou cos acipens\u00e9ridos.\nReproduci\u00f3n.\nOs placodermos foron os primeiros organismos viv\u00edparos que apareceron no rexistro f\u00f3sil. No sitio australiano de Gogo ach\u00e1ronse restos f\u00f3siles de hai 380 mill\u00f3ns de anos pertencentes a d\u00faas especies de ptictod\u00f3ntidos (\"Materpiscis attenboroughi\" e \"Austroptyctodus gardineri\"), con embri\u00f3ns no seu interior. Un ano m\u00e1is tarde publicouse o descubrimento de embri\u00f3ns dentro de exemplares f\u00f3siles da especie \"Incisoscutum ritchiei\" (un artr\u00f3diro) no mesmo sitio, encontr\u00e1ndose ademais evidencias que indicaban que usaban a aleta pelviana para a c\u00f3pula, ao igual que os condrictios. Outros placodermos que usaban a aleta pelviana para copular eran os do x\u00e9nero \"Austrophyllolepis\". Anteriormente pens\u00e1base que os placodermos eran ov\u00edparos, fecund\u00e1ndose as ovas f\u00f3ra do corpo da nai.\nExtinci\u00f3n.\nA finais do Devoniano, no l\u00edmite frasniense-fameniense, produciuse unha extinci\u00f3n masiva, na que desapareceron o 75% das familias de peixes e o 70% dos invertebrados mari\u00f1os. Non se co\u00f1ecen cales foron as causas que a provocaron, a\u00ednda que se formularon varias hip\u00f3teses: glaciaci\u00f3n, vulcanismo, cambios na qu\u00edmica da auga, descenso da cantidade de ox\u00edxeno e impacto meteor\u00edtico. Produciuse unha diminuci\u00f3n da circulaci\u00f3n de auga entre as concas oce\u00e1nicas, o que xerou un estado de anoxia nos mares costeiros. Tam\u00e9n se viron afectados por este evento as especies de auga doce.\nDespareceron en gran cantidade os organismos constitu\u00edntes dos arrecifes da \u00e9poca: estromatop\u00f3ridos e corais rugosos. Tam\u00e9n desapareceron moitas especies de trilobites e braqui\u00f3podos. Dentro dos vertebrados, os conodontes e os \u00e1gnatos case desapareceron por completo, e da clase dos placodermos non sobreviviu ningunha especie. Chama a atenci\u00f3n que nin as plantas nin os animais terrestres se viron afectados por este episodio.\nHistoria do estudo dos placodermos.\nO primeiro naturalista en publicar estudos sobre placodermos foi Louis Agassiz, na s\u00faa obra en cinco volumes sobre f\u00f3siles de peixes (1833-1843). Por\u00e9n, foi o paleont\u00f3logo sueco Erik Stensi\u00f6 o primeiro que estudou a s\u00faa anatom\u00eda en profundidade. A principios do s\u00e9culo XX deuse conta de que para determinar as relaci\u00f3ns entre os peixes f\u00f3siles deb\u00eda centrarse na anatom\u00eda interna de tales organismos. En 1969 propuxo que certos tibur\u00f3ns extinguidos, as raias e as quimeras estaban emparentadas con tres grupos distintos de placodermos: artr\u00f3diros, ren\u00e1nidos e ptictod\u00f3ntidos. A orde dos estensio\u00e9lidos (\"Stensioellida\"), un grupo que antigamente se consideraba pertencente \u00e1 clase placodermos, pero que agora se incl\u00fae dentro dos holoc\u00e9falos, leva ese nome na s\u00faa honra.\nNa d\u00e9cada de 1930, D. M. S. Watson, un anatomista escoc\u00e9s, observou uns ap\u00e9ndices cartilaxinosos cubertos de placas que xurd\u00edan da cintura \u00f3sea en varios exemplares machos de ptictod\u00f3ntidos, pero non os relacionou coa fecundaci\u00f3n. O descubrimento de embri\u00f3ns en f\u00f3siles de ptictod\u00f3ntidos e artr\u00f3diros na primeira d\u00e9cada do s\u00e9culo XXI confirmaron que certas especies de placodermos se reproduc\u00edan mediante c\u00f3pula, sendo probabelmente nesta clase de peixes onde se orixinou esta forma de reproduci\u00f3n."}
{"id": "219600", "revid": "22795", "url": "https://gl.wikipedia.org/wiki?curid=219600", "title": "Placodermi", "text": ""}
{"id": "219603", "revid": "22795", "url": "https://gl.wikipedia.org/wiki?curid=219603", "title": "Quimera (peixe)", "text": ""}
{"id": "219604", "revid": "22795", "url": "https://gl.wikipedia.org/wiki?curid=219604", "title": "Gnatostomados", "text": ""}
{"id": "219606", "revid": "22795", "url": "https://gl.wikipedia.org/wiki?curid=219606", "title": "Gnathostomi", "text": ""}
{"id": "219607", "revid": "98629", "url": "https://gl.wikipedia.org/wiki?curid=219607", "title": "Tele\u00f3stomos", "text": "Os dos tele\u00f3stomos (\"Teleostomi\") \u00e9 un clado superior de vertebrados gnat\u00f3stomos que incl\u00fae os oste\u00edctios (\"Osteichthyes\"), os tetr\u00e1podos e os extintos peixes acoirazados ou acantodios (\"Acanthodii\"), \u00e9 dicir, todos os vertebrados con mand\u00edbulas excepto os peixes cartilaxinosos e os placodermos.\nO nome \u00e9 similar ao dos tele\u00f3steos (\"Teleostei\"), ou peixes \u00f3seos, cos que no deben confundirse.\nPos\u00faen un \u00fanico par de aberturas branquiais cubertas por un op\u00e9rculo, caracter\u00edsticas que se perden nos grupos m\u00e1is derivados (tetr\u00e1podos).\nTaxonom\u00eda.\n Subfilo Vertebrata\n \u251c\u2500(sen clasif.) Gnathostomatomorpha\n \u2514\u2500Infrafilo Gnathostomata\n \u251c\u2500Clase Placodermi - \"extinto\" (peixes acoirazados)\n \u2514Microfilo Eugnathostomata (verdadeiros gnatostomados)\n \u251c\u2500Clase Chondrichthyes (condrictios ou peixes cartilaxinosos)\n \u2514\u2500(sen clasif.) Teleostomi (acant\u00f3didos e oste\u00edctios)\n \u251c\u2500Clase Acanthodii - \"extinto\" (\"tibur\u00f3ns espi\u00f1entos\")\n \u251cSuperclase Osteichthyes (peixes \u00f3seos)\n \u251c \u251c\u2500Clase Actinopterygii (peixes \u00f3seos con aletas con raios)\n \u251c \u2514\u2500Clase Sarcopterygii (peixes \u00f3seos con aletas lobuladas)\n \u2514Superclase Tetrapoda (tetr\u00e1podos)\n \u251c\u2500Clase Amphibia (anfibios)\n \u2514(sen clasif.) Amniota (amniotas = con embri\u00f3n con amnio)\n \u251c\u2500Clase Sauropsida (r\u00e9ptiles)\n \u251c\u2500Clase Aves \n \u2514\u2500Clase Synapsida (r\u00e9ptiles mamiferoides)\n \u2514\u2500Clase Mammalia (mam\u00edferos)\nFiloxenia.\nSegundo Hickman, as relaci\u00f3ns filoxen\u00e9ticas entre os grupos actuais son:\nExisten clasificaci\u00f3ns que consideran que o clado \"Myxini\" non presenta aut\u00e9nticas v\u00e9rtebras, con que deber\u00eda clasificarse f\u00f3ra do clado \"Vertebrata\" e inclu\u00edrse, xunto con el en \"Craniata\"."}
{"id": "219608", "revid": "1888", "url": "https://gl.wikipedia.org/wiki?curid=219608", "title": "Ramiro Paz Carbajal", "text": "Ramiro Paz Carbajal, nado en Pontevedra o 29 de xu\u00f1o de 1891 e finado no mesmo concello o 12 de novembro de 1936, foi un tip\u00f3grafo e pol\u00edtico galego.\nTraxectoria.\nAos 13 anos trasladouse a Vigo, onde traballou como aprendiz de tip\u00f3grafo en \"Faro de Vigo\" e \"El Pueblo Gallego\". Logo marchou a Arxentina de onde regresou en 1917. Ingresou na Agrupaci\u00f3n Socialista de Pontevedra e en 1918 dirixiu \"Acci\u00f3n Obrera\". En 1920 foi elixido presidente da Agrupaci\u00f3n Socialista, presidente da Federaci\u00f3n Obreira local e concelleiro de Pontevedra e dirixiu \"Nueva Aurora\". En setembro de 1920 marchou outra vez a Arxentina, permanecendo en Buenos Aires ata 1922. Ao regreso estableceu unha imprenta propia \"La Popular\" con Jos\u00e9 Benito Garc\u00eda Santiago. Acusado de militancia comunista, foi detido o 14 de abril de 1924 con Francisco Otero Juncal, Amando Guiance Pamp\u00edn e Valeriano Barros. Participou na reorganizaci\u00f3n da Agrupaci\u00f3n Socialista de Pontevedra \"La Internacional\" en maio de 1931 e dirixiu \"La Hora\" (1931-1933).\nFoi elixido presidente da AS de Pontevedra en 1933. Pertenceu ao Comit\u00e9 Revolucionario Provincial de Pontevedra durante a folga xeral revolucionaria de 1934 polo que foi detido e a s\u00faa imprenta \"La Popular\" asaltada e destru\u00edda. En 1936 foi membro da Comisi\u00f3n Xestora da Deputaci\u00f3n Provincial, presidente do Comit\u00e9 Provincial da Fronte Popular, presidente da Asociaci\u00f3n Tipogr\u00e1fica e presidente da Federaci\u00f3n Provincial Socialista de Pontevedra. En abril de 1936 foi elixido compromisario do PSOE por Pontevedra para a elecci\u00f3n do novo Presidente da Rep\u00fablica.\nCo golpe de Estado do 18 de xullo de 1936, foi detido o 20 de xullo e reclu\u00eddo na Escola Normal convertida en prisi\u00f3n. O 22 de outubro foi trasladado \u00e1 Illa de San Sim\u00f3n onde permaneceu ata o 31, cando foi trasladado a Pontevedra. Xulgado en consello de guerra sumar\u00edsimo o 1 de novembro, foi condenado a morte. Foi fusilado na estrada de Campa\u00f1\u00f3 o 12 de novembro de 1936.\nQuerela arxentina contra os crimes do franquismo.\nEn 2019 a s\u00faa familia incorporouse \u00e1 Querela arxentina contra os crimes do franquismo."}
{"id": "219609", "revid": "1576", "url": "https://gl.wikipedia.org/wiki?curid=219609", "title": "Extremidade", "text": "Ch\u00e1manse extremidades ou membros aos \u00f3rganos externos, articulados co tronco, que desempe\u00f1an funci\u00f3ns de locomoci\u00f3n, voo ou manipulaci\u00f3n de obxectos nos animais.\nNa linguaxe vulgar, ch\u00e1manselle \u00abpatas\u00bb \u00e1s extremidades dos animais cuadr\u00fapedes, as inferiores das aves e aos ap\u00e9ndices locomotores dos artr\u00f3podos, como os insectos ou os crust\u00e1ceos.\nNo caso humano, poden ter outras funci\u00f3ns. As mans, que son a terminaci\u00f3n dos membros superiores, tiveron unha importancia crucial na evoluci\u00f3n humana, como resultado do bipedismo, segundo diversos autores \u2014como Edgar Morin en \"El paradigma perdido: la naturaleza del hombre\" (1971)\u2014, onde se refire \u00e1 dial\u00e9ctica \u00abp\u00e9-man-cerebro\u00bb.\nTrat\u00e1ndose do corpo humano, as extremidades son os membros superiores ou tor\u00e1cicos e os membros inferiores ou pelvianos que, na linguaxe coloquial constit\u00faen os brazos e as pernas, respectivamente. Por\u00e9n, en sentido estrito \u2014anat\u00f3mico\u2014 \"brazo\" e \"perna\" non son sen\u00f3n dous segmentos m\u00e1is dos que compo\u00f1en os membros superior e inferior.\nNo caso dos cuadr\u00fapedes, f\u00e1lase de extremidades anteriores e posteriores."}
{"id": "219610", "revid": "56817", "url": "https://gl.wikipedia.org/wiki?curid=219610", "title": "Expresi\u00f3n", "text": "O termo expresi\u00f3n, do lat\u00edn \"express\u012do, -\u014dnis\" (etimoloxicamente, movemento do interior cara ao exterior, \u00e9 dicir, unha presi\u00f3n cara a f\u00f3ra), \u00e9 a demostraci\u00f3n de ideas ou sentimentos.\nA expresi\u00f3n pode quedar como un acto \u00edntimo do que se expresa, ou transformarse nunha mensaxe que un emisor transmite a un receptor, co que se converte en comunicaci\u00f3n.\nSegundo a forma de linguaxe utilizada para a expresi\u00f3n, difer\u00e9ncianse varios tipos ou formas de expresi\u00f3n:\nO termo expresi\u00f3n adquire significados moi precisos en distintas disciplinas:"}
{"id": "219611", "revid": "1131", "url": "https://gl.wikipedia.org/wiki?curid=219611", "title": "Pieter van Musschenbroek", "text": "Pieter van Musschenbroek, nado o 14 de marzo de 1692 en Leiden e finado o 19 de setembro de 1761, foi un m\u00e9dico, astr\u00f3nomo, matem\u00e1tico, fil\u00f3sofo e f\u00edsico holand\u00e9s co\u00f1ecido pola s\u00faa contribuci\u00f3n \u00e1 invenci\u00f3n da co\u00f1ecida como botella de Leiden que se pode considerar como a precursora dos actuais condensadores.\nTraxectoria.\nNado dentro dunha familia de \u00f3pticos , estudou e exerceu a medicina , en 1718 obt\u00e9n o doutoramento. Durante unha estancia en Londres leu a John Theophilus Desaguliers e Isaac Newton cousa que ter\u00eda unha grande influencia na s\u00faa traxectoria cient\u00edfica. En 1719 finaliza os seus estudos de filosof\u00eda e marcha a Duisburgo onde ser\u00eda profesor de matem\u00e1ticas, filosof\u00eda e medicina na Universidade entre 1719 e 1723, durante este tempo mantivo contactos e unha correspondencia constante con Daniel Gabriel Fahrenheit.\nDeu clases de f\u00edsica en Duisburg, Utrecht e en Leiden a partir de 1740. Realizou varios experimentos sobre a electricidade. Un deles chegou a ser famoso: prop\u00faxose investigar se a auga encerrada nun recipiente pod\u00eda conservar cargas el\u00e9ctricas. Durante esta experiencia uns dos seus asistentes, colleu a botella e recibiu unha forte descarga el\u00e9ctrica. Deste xeito foi descuberta a botella de Leiden e a base dos actuais condensadores.\nNo 1746 descobre o primeiro condensador, e ch\u00e1mao en honra \u00e1 Universidade e Cidade de onde era ori\u00fando \"Botella de Leiden\". A\u00ednda que simultaneamente o mesmo aparello fose descuberto polo inventor alem\u00e1n Ewald Georg von Kleist, o nome da \"Botella de Leiden\" quedou na historia como un dos grandes descubrimentos da ciencia.\nO primeiro condensador consist\u00eda nunha botella de vidro parcialmente chea con auga e tapada cunha cortiza atravesada no seu centro por un cable cun dos seus extremos mergullado na auga. Cando se conectaba o cable a unha fonte de enerx\u00eda est\u00e1tica a botella carg\u00e1base, e pod\u00eda descargarse conectando o seu borne central a un punto de potencial cero (terra).\nA \"Botella de Leiden\" evolucionou rapidamente cara a un recipiente de vidro con delgadas l\u00e1minas met\u00e1licas dentro e f\u00f3ra. Unha varilla met\u00e1lica atravesaba a tapa illante facendo contacto coa l\u00e1mina interna. Entre as placas interna e externa aplic\u00e1base unha diferenza de potencial que fac\u00eda que a \"Botella de Leiden\" carg\u00e1sese. Unha vez cargada pod\u00edalla descargar achegando o condutor central \u00e1 placa externa, producindo a perforaci\u00f3n diel\u00e9ctrica do aire mediante unha fa\u00edsca.\nA \"Botella de Leiden\" pronto atopou interesantes aplicaci\u00f3ns pr\u00e1cticas para almacenar enerx\u00eda est\u00e1tica, unha das m\u00e1is tradicionais foi a m\u00e1quina de Wimshurst. Naquela \u00e9poca foron tan importantes as aplicaci\u00f3ns da \"Botella de Leiden\" que se poden ver distintos modelos e dese\u00f1os en moitos museos do mundo da especialidade, pero todas conservan o mesmo principio de funcionamento."}
{"id": "219612", "revid": "1131", "url": "https://gl.wikipedia.org/wiki?curid=219612", "title": "Xineceo (Grecia)", "text": "O xineceo (en grego: \u03b3\u03c5\u03bd\u03b1\u03b9\u03ba\u03b5\u1fd6\u03bf\u03bd \"gynaik\u00e9ion\" ou \u03b3\u03c5\u03bd\u03b1\u03b9\u03ba\u03c9\u03bd\u1fd6\u03c4\u03b9\u03c2 \"gynaikonitis\") na Antiga Grecia era a sala ou estancia que posu\u00edan as grandes casas para uso exclusivo das mulleres do fogar: esposa, fillas, serventes. Preferibelmente estas estancias estaban no segundo andar das mesmas. Esta sala era a contraposici\u00f3n ao \"andr\u00f3n\".\nDaban os gregos este nome \u00e1 habitaci\u00f3n das mulleres: xeralmente ocupaban estas a parte alta, quedando os pisos baixos para os homes; pero nos tempos de m\u00e1is cultura, cando as casas foron constru\u00eddas con m\u00e1is esplendidez, reserv\u00e1base \u00e1s mulleres unha habitaci\u00f3n retirada no mesmo piso que os homes.\nAs casas eran moi espazosas, especialmente nas grandes cidades e divid\u00edanse en d\u00faas partes. A ocupada polos homes ach\u00e1base diante e era denominada \"andronitis\"; a das mulleres estaba atr\u00e1s e era o \"xineceo\" ou \"xineconitis\"."}
{"id": "219613", "revid": "624", "url": "https://gl.wikipedia.org/wiki?curid=219613", "title": "Andr\u00f3n", "text": "O andr\u00f3n ou andronitis (grego antigo \u1f00\u03bd\u03b4\u03c1\u1ff6\u03bd \u1f00\u03bd\u03b4\u03c1\u1ff6\u03bd\u03bf\u03c2) designa na arquitectura dom\u00e9stica da antiga Grecia a estancia ou parte da casa reservada aos homes. Consist\u00eda nun patio descuberto (\u03b1\u1f50\u03bb\u03ae \"aul\u00ea\"), rodeado de columnas, ao redor do cal estaban dispostas as diversas habitaci\u00f3ns para o servizo do propietario e dos que viv\u00edan con el. Estaba separada por un corredor e unha porta, do xineceo, que conti\u00f1a as habitaci\u00f3ns das mulleres.\nV\u00e9xase tam\u00e9n.\nLigaz\u00f3ns externas.\nNesta p\u00e1xina podemos contemplar a reconstruci\u00f3n dunha escena de banquete no andr\u00f3n dunha casa da cidade de Olinto."}
{"id": "219615", "revid": "75439", "url": "https://gl.wikipedia.org/wiki?curid=219615", "title": "Manuel Maro\u00f1o Calvo", "text": "Manuel Maro\u00f1o Calvo, nado en Santiago de Compostela o 5 de xullo de 1899 e finado no mesmo lugar o 3 de decembro de 1936, foi un sindicalista e pol\u00edtico galego.\nTraxectoria.\nTip\u00f3grafo no obradoiro do Seminario Conciliar compostel\u00e1n onde entrou a traballar en 1919, con 20 anos. Afiliouse \u00e1 Asociaci\u00f3n Tipogr\u00e1fica de Santiago, integrada na Confederaci\u00f3n Regional Galaica da CNT, e en 1921 foi vicepresidente, e logo vicesecretario; en 1923 foi secretario e presidente en 1924. En maio de 1935 a sociedade elixiuno como delegado do sindicato para asistir ao Congreso que \u00eda celebrar o Pleno Rexional Galaico da CNT, pero como socialista, renunciou.\nTivo un destacado papel no Sindicato de Empregados Subalternos do Hospital Provincial de Santiago da UGT e figurou tam\u00e9n nas directivas doutras sociedades obreiras: secretario da Sociedade de Construtores de Calzado (1922), vocal da directiva da Sociedade de Carpinteiros (1926), presidente da Sociedade de Enfermeiros (1934). Formou parte das direcci\u00f3ns de obreiros\nen ferro e demais metais, e de pintores. Foi secretario da Uni\u00f3n Protectora de Artesanos (1924) e da Uni\u00f3n Obrera (1928-1932).\nFoi secretario-contador e presidente da Agrupaci\u00f3n Socialista santiaguesa e tam\u00e9n desempe\u00f1ou cargos de responsabilidade na Federaci\u00f3n de Entidades Socialistas da Comarca de Santiago constitu\u00edda en xu\u00f1o de 1931. Con motivo da folga xeral revolucionaria de 1934 foi detido o 10 de outubro por orde da autoridade militar, sendo posto en liberdade o 11. Por este feito foi despedido do traballo no obradoiro do Seminario, a\u00ednda que ser\u00eda readmitido posteriormente.\nCo golpe de Estado do 18 de xullo de 1936 formou parte do Comit\u00e9 Executivo da Fronte Popular de Compostela en representaci\u00f3n dos sindicatos. Foi un dos encargados da defensa e protecci\u00f3n do convento do Carme. Foi detido no barrio de Vista Alegre, onde viv\u00eda a s\u00faa moza. Conducido aos calabozos de Raxoi. Foi xulgado no consello de guerra contra os doce membros do Comit\u00e9 da Fronte Popular o 19 de novembro e condenado \u00e1 pena de morte. Fusil\u00e1rono nas inmediaci\u00f3ns do cemiterio de Boisaca o 3 de decembro de 1936 co seu irm\u00e1n Jos\u00e9 Maro\u00f1o Calvo, Modesto Pas\u00edn Noya, Fernando Dom\u00ednguez Caama\u00f1o, Lu\u00eds Mart\u00ednez Nouche, Francisco Ponte Ces, Rafael Pardo Carmona, Rafael Frade Pe\u00f1a, Luis Rastrollo Gonz\u00e1lez e Jos\u00e9 Germ\u00e1n Fern\u00e1ndez."}
{"id": "219616", "revid": "72012", "url": "https://gl.wikipedia.org/wiki?curid=219616", "title": "Tetr\u00e1podo (estrutura)", "text": "Un tetr\u00e1podo \u00e9 unha estrutura formada por catro eixes, a modo de tetraedro estilizado, que, pola s\u00faa capacidade de intrincarse con figuras an\u00e1logas e \u00e1 s\u00faa estabilidade xeom\u00e9trica, dado que sempre repousa sobre tres p\u00e9s nun equilibrio moi est\u00e1bel, \u00e9 empregado en obras civ\u00eds (particularmente na construci\u00f3n de rompeondas) e militares (para bloquear o paso de tropas ou de civ\u00eds, en ocasi\u00f3ns reforzado con arame de espi\u00f1as).\nO rompeondas realizados con tetr\u00e1podos caracter\u00edzanse por unha gran capacidade para absorber o impacto das ondas, debido a que forman unha estrutura de gran rugosidade e porosidade."}
{"id": "219617", "revid": "1822", "url": "https://gl.wikipedia.org/wiki?curid=219617", "title": "Tetrapoda", "text": ""}
{"id": "219627", "revid": "5930877", "url": "https://gl.wikipedia.org/wiki?curid=219627", "title": "Severino Chac\u00f3n", "text": "Severino Chac\u00f3n Bergueiro, nado en Parada (A Estrada) o 14 de novembro de 1884 e finado en Madrid o 31 de xullo de 1978, foi un sindicalista galego.\nTraxectoria.\nFillo dunha familia de campesi\u00f1os, traballou como canteiro en Ferrol (1897) onde entrou en contacto coas organizaci\u00f3ns obreiras. Trasladouse a Coru\u00f1a en 1903 e converteuse en referente sindical. En 1905 emigrou a Cuba e militou na Agrupaci\u00f3n Socialista da Habana. Retornou a Galicia en 1908 pero regresou moi pronto \u00e1 Habana. Foi expulsado de Cuba en xullo de 1911. En 1916 constitu\u00edu na Coru\u00f1a a Uni\u00f3n Tabacalera, primeiro sindicato de clase das cigarreiras da F\u00e1brica de Tabacos. Foi candidato nas elecci\u00f3ns \u00e1 alcald\u00eda de 1917 pola Agrupaci\u00f3n Socialista da Coru\u00f1a. En 1918 a Uni\u00f3n Tabacalera federouse na UGT baixo a s\u00faa influencia. Deixou o PSOE en 1921 formando parte do Partido Comunista Obrero Espa\u00f1ol que pouco despois se integrou no PCE. Presidiu desde A Coru\u00f1a a Federaci\u00f3n Tabaquera Espa\u00f1ola, de car\u00e1cter aut\u00f3nomo, e na que se integrou o persoal das f\u00e1bricas de tabacos do Estado.\nO golpe de Estado do 18 de xullo de 1936 sorprendeuno na Coru\u00f1a, onde estivo agochado un ano, antes de fuxir por mar cara a zona republicana. Pasou a Valencia e incorporouse \u00e1 UGT. Exiliado en Francia en 1939, formou parte da Executiva Federal da UGT no exilio franc\u00e9s. Logo marchou a Santo Domingo (1939-1940), Venezuela (1940-1946), regresou a Francia (1946-1950), marchou a Checoslovaquia (1950) e volveu a Venezuela (1950-1967). Retornou a Madrid en 1967, onde faleceu en 1978."}
{"id": "219628", "revid": "27155", "url": "https://gl.wikipedia.org/wiki?curid=219628", "title": "Aparato reprodutor feminino", "text": "O aparato reprodutor feminino \u00e9 o aparato xenital situado na zona p\u00e9lvica das mulleres no cal ten lugar a produci\u00f3n dos gametos femininos (\u00f3vulos), a fecundaci\u00f3n e formaci\u00f3n do cigoto, a xestaci\u00f3n do embri\u00f3n e a s\u00faa expulsi\u00f3n ao exterior (parto), e a produci\u00f3n de diversas hormonas. Consta de ovarios, trompas de Falopio, \u00fatero, vaxina e xenitais externos (vulva).\nPartes do aparato reprodutor feminino.\nConsta de \u00f3rganos internos e externos:\n\u00d3rganos internos.\nOs \u00f3rganos xenitais internos reciben irrigaci\u00f3n sangu\u00ednea fundamentalmente da arteria uterina, rama da arteria il\u00edaca interna e da arteria ov\u00e1rica, rama da aorta.\nA innervaci\u00f3n procede de fibras simp\u00e1ticas do plexo cel\u00edaco e por fibras parasimp\u00e1ticas procedentes do nervio p\u00e9lvico.\n\u00d3rganos externos.\nEn conxunto denom\u00ednanse \"vulva\" e est\u00e1n compostos por:\nA forma e aparencia exacta dos \u00f3rganos sexuais externos femininos var\u00eda dunha muller a outra."}
{"id": "219629", "revid": "1888", "url": "https://gl.wikipedia.org/wiki?curid=219629", "title": "Severino Chac\u00f3n Bergueiro", "text": ""}
{"id": "219631", "revid": "56817", "url": "https://gl.wikipedia.org/wiki?curid=219631", "title": "Gran Premio de Alema\u00f1a de 1956", "text": "O Gran Premio de Alema\u00f1a de 1956 foi unha carreira de automobilismo de F\u00f3rmula Un, celebrada o 5 de agosto de 1956 no circu\u00edto de N\u00fcrburgring Nordschleife. Foi a s\u00e9tima carreira da tempada de F\u00f3rmula Un de . A carreira foi ga\u00f1ada polo piloto arxentino Juan Manuel Fangio pilotando un Ferrari."}
{"id": "219632", "revid": "4817", "url": "https://gl.wikipedia.org/wiki?curid=219632", "title": "DS-U2-D", "text": "DS-U2-D foi o nome dun modelo de sat\u00e9lites artificiais sovi\u00e9tico adicado \u00f3 estudo da magnetosfera terrestre e o estudo das part\u00edculas cargadas.\nEn total lanz\u00e1ronse dous sat\u00e9lites da serie DS-U2-D: o Kosmos 137 o 21 de decembro de 1966, e o Kosmos 219 o 26 de abril de 1968. \u00c1mbolos dous sat\u00e9lites foron lanzados desde a base de Kapustin Yar con \u00e9xito mediante foguetes Kosmos 2I."}
{"id": "219634", "revid": "1888", "url": "https://gl.wikipedia.org/wiki?curid=219634", "title": "La Hora", "text": "La Hora foi un semanario editado en Pontevedra entre 1931 e 1936.\nHistoria e caracter\u00edsticas.\nSubtitulado \"Semanario de izquierdas\", apareceu o 15 de maio de 1931. Co n\u00famero 50, en xu\u00f1o de 1932, cambiou o seu subt\u00edtulo por \"Semanario socialista\", convert\u00e9ndose en voceiro oficioso da agrupaci\u00f3n local do PSOE, e foi dirixido polo presidente da Sociedad de Tip\u00f3grafos (UGT), Jos\u00e9 Ar\u00e1n V\u00e1zquez. Interrompeu a s\u00faa publicaci\u00f3n pola represi\u00f3n desatada logo da folga xeral revolucionaria de 1934. Na s\u00faa segunda xeira foi dirixido por Ramiro Paz Carbajal. Entre os seus colaboradores estaban Sebasti\u00e1n Rodr\u00edguez Carranza, Ram\u00f3n Barreiro Rodr\u00edguez, Lu\u00eds Carragal Pe\u00f3n, Jos\u00e9 G\u00f3mez Osorio, Amando Guiance Pamp\u00edn, Juli\u00e1n Zugazagoitia e S\u00f3crates G\u00f3mez. Mant\u00edvose ata o 18 de xullo de 1936."}
{"id": "219636", "revid": "22570", "url": "https://gl.wikipedia.org/wiki?curid=219636", "title": "Gran Premio de Italia de 1956", "text": "O Gran Premio de Italia de 1956 foi unha carreira de automobilismo de F\u00f3rmula Un, celebrada o 1 de setembro de 1956 no circu\u00edto de Monza. Foi a oitava e derradeira carreira da tempada de F\u00f3rmula Un de .\nInforme.\nAo chegar \u00e1 carreira, Juan Manuel Fangio ti\u00f1a unha vantaxe de oito puntos sobre o seu compa\u00f1eiro de Ferrari Peter Collins e sobre Jean Behra, de Maserati.\nFangio retirouse cun brazo da direcci\u00f3n roto, e Behra tam\u00e9n tivo que retirarse. Luigi Musso, que tam\u00e9n pilotaba para Ferrari, ofreceulle o seu coche a Fangio para garantir ao arxentino o terceiro t\u00edtulo consecutivo, pero el negouse. Collins, coa oportunidade de ga\u00f1ar o seu primeiro campionato mundial, deportivamente entregou o seu coche a Fangio durante un pit-stop rutineirio. Fangio terminou segundo, por detr\u00e1s de Stirling Moss, logrando para si mesmo e para Collins a metade dos puntos do segundo lugar e a garant\u00eda do seu cuarto t\u00edtulo.\nA carreira viu o debut no Campionato do Mundo de Jo Bonnier, Les Leston e Wolfgang von Trips e a \u00faltima aparici\u00f3n no campionato mundial de Hernando Silva d\u00e1 Ramos, Toulo de Graffenried, Robert Manzon, Piero Taruffi e Luigi Villoresi. Ron Flockhart anotou os seus primeiros puntos no Campionato do Mundo (terminou no podio) e foi a primeira vez no Campionato do Mundo na que Luigi Musso liderou unha carreira."}
{"id": "219637", "revid": "27155", "url": "https://gl.wikipedia.org/wiki?curid=219637", "title": "Sistema reprodutor feminino", "text": ""}
{"id": "219638", "revid": "27155", "url": "https://gl.wikipedia.org/wiki?curid=219638", "title": "Aparello reprodutor feminino", "text": ""}
{"id": "219639", "revid": "98629", "url": "https://gl.wikipedia.org/wiki?curid=219639", "title": "Telmo Bern\u00e1rdez", "text": "Lu\u00eds Telmo Bern\u00e1rdez Santom\u00e9, mellor co\u00f1ecido coma Telmo Bern\u00e1rdez, nado en Redondela o 11 de abril de 1885 e finado en Pontevedra o 12 de novembro de 1936, foi un m\u00e9dico e pol\u00edtico galego.\nTraxectoria.\nNado na mesma casa que o xeneral Rub\u00edn, fillo de Basilio Bern\u00e1rdez Otero. Foi un dos impulsores do movemento pol\u00edtico co\u00f1ecido como agrarismo, que loitaba contra a opresi\u00f3n e o academento* de soluci\u00f3ns formais para os problemas do campesi\u00f1ado, foi redactor de \"Nueva Gente\" (1906) e \"La Opini\u00f3n\" (1909). O 17 de febreiro de 1923 foi elixido alcalde de Redondela, cargo dende o que seguiu a defender posturas agraristas, mant\u00e9ndose no cargo at\u00e9 a instauraci\u00f3n do r\u00e9xime ditatorial de Miguel Primo de Rivera, o 13 de setembro dese mesmo ano, momento no que renunciou ao seu posto. Exerceu tam\u00e9n de doutor municipal, ap\u00f3s ser nomeado oficialmente pola Xunta Municipal do concello de Redondela, o 10 de novembro de 1923. En 1928 pasou a ser vicepresidente do Colexio Oficial de M\u00e9dicos de Pontevedra.\nDurante a Rep\u00fablica foi delegado gobernativo en Redondela, e nas elecci\u00f3ns de 1933 presentouse a deputado pola provincia de Pontevedra, pero non conseguiu escano. En febreiro de 1936 foi nomeado delegado do goberno na Confederaci\u00f3n Hidrogr\u00e1fica do Mi\u00f1o e en abril foi elixido compromisario para a elecci\u00f3n do presidente da Rep\u00fablica. Foi Xefe provincial de Izquierda Republicana.\nTrala sublevaci\u00f3n do 18 de xullo de 1936 percorreu as r\u00faas de Redondela tranquilizando e convencendo aos veci\u00f1os de que non opuxeran resistencia. Foi detido o 5 de setembro e encarcerado en Vigo, no campo de concentraci\u00f3n da illa de San Sim\u00f3n e Pontevedra. Sometido a xu\u00edzo sumar\u00edsimo, foi condenado a morte, sendo fusilado o 12 de novembro na estrada de Campa\u00f1\u00f3. A s\u00faa familia e c\u00edrculo social foi fortemente represaliado.\nVida persoal.\nCasou con Isabel G\u00f3mez Costas; dous dos seus fillos, Telmo e Jes\u00fas, mestres, foron depurados e encarcerados; a nai exiliouse en Portugal cos outros fillos Jos\u00e9, Pedro, Isabel (tam\u00e9n mestre), Mar\u00eda, Rita e Carmela.\nReco\u00f1ecementos.\nD\u00e9ronlle o seu nome \u00e1 r\u00faa Jos\u00e9 Regojo de Redondela en 1931. En 1979 volv\u00e9ronlle dedicar unha r\u00faa en Redondela.\nO 24 de setembro de 2015 o concello de Redondela nomeou a Telmo Bern\u00e1rdez coma Persoeiro do ano 2015, a proposta da asociaci\u00f3n cultural Alejandro Otero. As\u00ed, inaugurouse unha placa conmemorativa na s\u00faa vivenda familiar, e realizouse unha exposici\u00f3n monogr\u00e1fica da s\u00faa traxectoria na sala de exposici\u00f3ns Multi\u00fasos da Xunqueira."}
{"id": "219641", "revid": "6570029", "url": "https://gl.wikipedia.org/wiki?curid=219641", "title": "Te\u00f1o un so\u00f1o", "text": "Te\u00f1o un so\u00f1o (\"I Have a Dream\") \u00e9 o nome do popular discurso de Martin Luther King Jr no que falou do seu desexo dun futuro no que a xente negra e branca puidesen coexistir harmoniosamente e como iguais. Este discurso foi pronunciado o 28 de agosto de 1963 desde o Monumento a Lincoln durante a Marcha sobre Washington polo traballo e a liberdade. Consid\u00e9rase como o momento definitorio do Movemento polos Dereitos Civ\u00eds nos Estados Unidos para al\u00e9n dun dos mellores discursos da historia.\nHistoria e caracter\u00edsticas.\nAmplamente aclamado como unha peza mestra da ret\u00f3rica, o discurso de King asem\u00e9llase ao estilo do serm\u00f3n dun ministro batista negro. Apela a fontes ic\u00f3nicas e amplamente respectadas como a Biblia, e invoca a Declaraci\u00f3n de Independencia dos Estados Unidos de Am\u00e9rica, \u00e1 Proclamaci\u00f3n de Emancipaci\u00f3n, e \u00e1 Constituci\u00f3n dos Estados Unidos. A trav\u00e9s do instrumento ret\u00f3rico da alusi\u00f3n (definido por Campbell e Huxman (2003) como \"referencia indirecta ao noso acervo cultural compartido, como a Biblia, a mitolox\u00eda grega e romana, ou a nosa historia\"), King fai uso de frases e dunha linguaxe de importantes textos culturais para os seus propios prop\u00f3sitos ret\u00f3ricos. Ao comezo, King alude ao Discurso de Gettysburg de Abraham Lincoln dicindo: \"Five score years ago...\" unha particular forma de dicir \"cen anos\" en ingl\u00e9s (pois \"score\" son 20 anos e 20 x 5 = 100).\nAs alusi\u00f3ns b\u00edblicas tam\u00e9n son com\u00fans. Por exemplo, King alude ao Salmo 30:5 na segunda estrofa do seu discurso. Di en referencia \u00e1 abolici\u00f3n da escravitude articulada pola Proclamaci\u00f3n de Emancipaci\u00f3n , \"chegou como un precioso amencer para terminar unha longa noite de cativerio.\" Outra alusi\u00f3n b\u00edblica atop\u00e1mola na d\u00e9cima estrofa: \"Non, non; non estamos satisfeitos e non quedaremos satisfeitos ata que \"a xustiza rode como a auga e a rectitude como unha poderosa corrente.\" Esta \u00e9 unha alusi\u00f3n a Am\u00f3s 5:24. King tam\u00e9n cita de Isa\u00edas 40:4 -\"So\u00f1o que alg\u00fan d\u00eda os vales ser\u00e1n cumes...\"\nA formaci\u00f3n relixiosa do orador perc\u00edbese claramente xa que utiliza tres veces a expresi\u00f3n \"fillos de Deus\", fala de que \"a gloria de Deus ser\u00e1 revelada, e unirase todo o x\u00e9nero humano\", d\u00e1 \u00e1nimo \u00e1 s\u00faa xente dic\u00edndolles unha mensaxe cristi\u00e1 \"Contin\u00faen traballando coa convicci\u00f3n de que o sufrimento que non \u00e9 merecido, \u00e9 emancipador\" e pechando o discurso con \"\"Libres ao fin! Libres ao fin! Grazas a deus omnipotente, somos libres ao fin!\".\nParalelismo, ou \"usar a mesma fraseolox\u00eda inicial nunha secuencia de afirmaci\u00f3ns ou frases para agregar \u00e9nfases, orde, ou cl\u00edmax a unha idea\" (Campbell &amp; Huxman, 2002, p.\u00a0177), \u00e9 unha ferramenta ret\u00f3rica empregada a trav\u00e9s de todo o discurso. Un exemplo de paralelismo atop\u00e1molo case ao principio cando King insta o seu p\u00fablico a aproveitar o momento \"Agora \u00e9 o momento...\" \u00e9 repetido catro veces na sexta estrofa. O exemplo m\u00e1is citado de paralelismo atop\u00e1molo na frase \"Eu te\u00f1o un so\u00f1o...\" que repetida oito veces cando King describe \u00e1 s\u00faa audiencia unha imaxe duns Estados Unidos de Am\u00e9rica integrado e unido.\nContido.\nKing comeza falando da Proclamaci\u00f3n de Emancipaci\u00f3n que fora asinada hab\u00eda cen anos (1863), e de como a\u00ednda exist\u00eda a segregaci\u00f3n a pesar do que ese e outros documentos hist\u00f3ricos do seu pa\u00eds promet\u00edan. Fai fincap\u00e9 en que ese era o momento para facer o cambio, e a\u00ednda que aclara que a violencia non \u00e9 o cami\u00f1o, a s\u00faa mensaxe \u00e9 poderosa e persuasiva. Pide xustiza e cambio, e afirma que \u00e9 o comezo da loita, a\u00ednda que descarta a violencia como medio (dedica d\u00faas estrofas a previr isto). Describe o padecemento da raza negra nese momento con exemplos contundentes (non poder parar en moteis, non poder votar etc), e p\u00eddelles que sigan loitando polos seus ideais. O momento m\u00e1is emotivo \u00e9 cando describe -co famoso \"Eu te\u00f1o un so\u00f1o\"- o pa\u00eds que imaxina para os seus fillos: un no que os mozos brancos e negros convivan sen ning\u00fan tipo de prexu\u00edzo. Despide aos asistentes dic\u00edndolles que volvan tranquilos aos seus lugares, que dalg\u00fan modo o cambio \u00eda chegar. E termina ampliando a visi\u00f3n dunha sociedade unida ao falar non s\u00f3 de razas que deixen de lado as s\u00faas diferenzas, sen\u00f3n tam\u00e9n de relixi\u00f3ns. \"Eu Te\u00f1o Un So\u00f1o\" Foi o discurso m\u00e1is popular de Martin Luther King JR. Ese discurso foi exposto o 28 de agosto de 1968."}
{"id": "219642", "revid": "89787", "url": "https://gl.wikipedia.org/wiki?curid=219642", "title": "Armorial", "text": "Os armoriais, tam\u00e9n chamados libros de armer\u00eda, son publicaci\u00f3ns dedicadas \u00e1 descrici\u00f3n sistem\u00e1tica de emblemas her\u00e1ldicos ou escudos de armas, xeralmente obra de oficiais cronistas de armas ou heraldos.\nA orixe deste x\u00e9nero de obras rem\u00f3ntase a finais do s\u00e9culo XIII, per\u00edodo de apoxeo do uso do c\u00f3digo her\u00e1ldico en Europa Occidental, aparecendo en forma de c\u00f3dices ou libros manuscritos con repertorios completos ou parciais de bras\u00f3ns xunto con ilustraci\u00f3ns, frecuentemente iluminadas, que reproducen as figuras ou conxuntos her\u00e1ldicos, coas cores que lles pertencen. Os armoriais, en particular os considerados medievais, publicados at\u00e9 o s\u00e9culo XVI, son empregados polos especialistas como fonte para o estudo historiogr\u00e1fico dos usos her\u00e1ldicos.\nDiferentes museos e arquivos en diversos pa\u00edses conservan catalogados uns 350 armoriais dos cales 130 son ingleses, 80 franceses, 40 xerm\u00e1nicos e 20 espa\u00f1ois e italianos.\nUnha destas obras, a \"Cr\u00f3nica do Concilio de Constanza\", obra de Ulrich Richental cara \u00f3 1430, foi presentada pola Rep\u00fablica Checa para o seu rexistro no Programa Memoria do Mundo da Unesco.\nTipolox\u00eda.\nEn funci\u00f3n do formato.\nEspecialistas como Jean-Bernard de Vaivre e Ottfried Neubecker diferencian os armoriais en funci\u00f3n do formato de soporte:\nEn funci\u00f3n da caracterizaci\u00f3n do representado.\nOutros especialistas como Mart\u00edn de Riquer distinguen os armoriais en funci\u00f3n da caracterizaci\u00f3n do representado e as\u00ed poden distinguirse:\nEn funci\u00f3n do contido.\nDesde o punto de vista do contido, outros autores dividen os armoriais en:"}
{"id": "219643", "revid": "12452", "url": "https://gl.wikipedia.org/wiki?curid=219643", "title": "Luis Telmo Bern\u00e1rdez Santom\u00e9", "text": ""}
{"id": "219644", "revid": "1888", "url": "https://gl.wikipedia.org/wiki?curid=219644", "title": "Telmo Bern\u00e1rdez Santom\u00e9", "text": ""}
{"id": "219646", "revid": "89787", "url": "https://gl.wikipedia.org/wiki?curid=219646", "title": "Segunda divisi\u00f3n espa\u00f1ola 1950/51", "text": "A tempada 1950\u201351 da Segunda Divisi\u00f3n de Espa\u00f1a foi a 19\u00aa edici\u00f3n deste torneo. A categor\u00eda estivo composta por 32 equipos, repartidos segundo criterios xeogr\u00e1ficos en dous grupos de 17 e 15 equipos cada un. Real Gij\u00f3n, Atl\u00e9tico Tetu\u00e1n, Las Palmas e Zaragoza ascenderon \u00e1 Primeira Divisi\u00f3n mentres que Girona, Numancia, Ceuta e Albacete descenderon \u00e1 Terceira Divisi\u00f3n.\nClasificaci\u00f3n.\nGrupo I.\n\u00b9&lt;br&gt;"}
{"id": "219647", "revid": "23204", "url": "https://gl.wikipedia.org/wiki?curid=219647", "title": "Elecci\u00f3ns ao Parlamento de Galicia de 2012", "text": "As elecci\u00f3ns auton\u00f3micas de Galicia de 2012 foron as novenas elecci\u00f3ns ao Parlamento de Galicia dende a s\u00faa constituci\u00f3n e cel\u00e9branse a falta de medio ano para o remate da lexislatura.\nData de celebraci\u00f3n.\nLogo de varias semanas de ruxerruxe sobre un posible adianto, o presidente da Xunta de Galicia, Alberto N\u00fa\u00f1ez Feij\u00f3o anunciou a convocatoria de elecci\u00f3ns para o 21 de outubro de 2012, \u00e9 dicir, case cinco meses antes da data do remate da lexislatura. As elecci\u00f3ns coincidir\u00e1n de novo coas elecci\u00f3ns ao Parlamento vasco, por segunda vez consecutiva, comicios que foran convocados semanas antes. As raz\u00f3ns aducidas por N\u00fa\u00f1ez Feijoo para o adianto foron as de \"darlle a maior estabilidade a Galicia\".\nCandidatos.\nOs candidatos \u00e1 presidencia da Xunta de Galicia son:\nAs demais formaci\u00f3ns non presentan formalmente ning\u00fan candidato \u00e1 presidencia da Xunta.\nCandidatos por circunscrici\u00f3ns.\nNas elecci\u00f3ns ao Parlamento Galego existen catro circunscrici\u00f3ns, e cada unha delas corresponde coas provincias. Os electores censados no estranxeiro non te\u00f1en circunscrici\u00f3n de seu.\nTam\u00e9n se presentaron os seguintes partidos ou formaci\u00f3ns nalgunhas circunscrici\u00f3ns:\nSondaxes.\n\u00a0\nEnquisas.\nAlgunhas enquisas de participaci\u00f3n libre en Internet:\nA campa\u00f1a.\nPrincipais acontecementos.\nD\u00edas antes de que comezase a campa\u00f1a electoral, unha pescuda xudicial (Operaci\u00f3n Pok\u00e9mon) levou a detenci\u00f3n de Francisco Rodr\u00edguez Fern\u00e1ndez, alcalde de Ourense polo PSdeG, acusado de suborno e prevaricaci\u00f3n. Tam\u00e9n foron detidos entre outros o alcalde Partido Popular de Boqueix\u00f3n, Adolfo Gacio, ou o expresidente da Confederaci\u00f3n Hidrogr\u00e1fica do Mi\u00f1o-Sil, Francisco Fern\u00e1ndez Li\u00f1ares.\nResultados.\nN\u00famero de votos que obtiveron as principais candidaturas:"}
{"id": "219649", "revid": "22570", "url": "https://gl.wikipedia.org/wiki?curid=219649", "title": "Coroa de espi\u00f1as", "text": "A coroa de espi\u00f1as era un instrumento de tortura usado polos romanos. Consist\u00eda nunha coroa, ou un casco, feita con ramas de plantas ou arbustos espi\u00f1entos trenzadas, que se colocaba encaixada na cabeza do torturado, o que lle causaba unha intensa dor.\nSegundo os Evanxeos, foi utilizada na paix\u00f3n de Xesucristo. Isto fixo que se convertera nun s\u00edmbolo de Cristo e, por extensi\u00f3n do cristianismo."}
{"id": "219650", "revid": "22795", "url": "https://gl.wikipedia.org/wiki?curid=219650", "title": "Arco branquial", "text": ""}
{"id": "219651", "revid": "23204", "url": "https://gl.wikipedia.org/wiki?curid=219651", "title": "BD Wong", "text": "Bradley Darryl \"BD\" Wong (en ), nado o 24 de outubro de 1960 en San Francisco, California, \u00e9 un actor estadounidense de ascendencia chinesa."}
{"id": "219652", "revid": "1131", "url": "https://gl.wikipedia.org/wiki?curid=219652", "title": "Paulo Nov\u00e1s", "text": "Paulo Nov\u00e1s Souto, nado en S\u00e3o Paulo o 16 de abril de 1899 e finado en Pontevedra o 12 de novembro de 1936, foi un mestre e pol\u00edtico galego.\nTraxectoria.\nNado no Brasil, retornou coa familia a Galicia sendo novo. F\u00edxose mestre polo Plano de Estudos de 1914. Foi mestre da escola mixta de Sacos, Cotobade (1925-1927), e despois en Cobres, Vilaboa. Creada en 1931 unha secci\u00f3n de Escola Preparatoria de Ingreso no Instituto de Pontevedra, accedeu a esta praza. Pertenceu \u00e1 comisi\u00f3n organizadora da Casa del Maestro de Pontevedra. Militou de Acci\u00f3n Republicana, e despois en Izquierda Republicana. Co golpe de Estado do 18 de xullo de 1936 foi detido e xulgado en consello de guerra sumar\u00edsimo o 1 de novembro. Condenado a morte, foi fusilado na estrada de Campa\u00f1\u00f3 o 12 de novembro de 1936."}
{"id": "219653", "revid": "1888", "url": "https://gl.wikipedia.org/wiki?curid=219653", "title": "Paulo Nov\u00e1s Souto", "text": ""}
{"id": "219654", "revid": "1131", "url": "https://gl.wikipedia.org/wiki?curid=219654", "title": "Luis Poza Pastrana", "text": "Luis Poza Pastrana, nado en Pontevedra en 1909 e finado na mesma cidade o 12 de novembro de 1936, foi un m\u00e9dico e pol\u00edtico galego.\nTraxectoria.\nFillo de Celestino Poza Cobas. M\u00e9dico no Gran Hospital Provincial. Socio do Centro Republicano, militou primeiramente no Partido Radical-Socialista, e ingresou posteriormente no Partido Galeguista (o 1 de agosto de 1935). Era membro do Comit\u00e9 de Cooperaci\u00f3n Intelectual de Pontevedra (con Luciano del R\u00edo, Evaristo Mosquera Mart\u00ednez, Javier Andrade Cimadevila, Bernardo Salom de la Hoz e Tabucho Pintos Fonseca), e foi un dos que recibiu en Pontevedra, o 19 de novembro de 1932, a Federico Garc\u00eda Lorca. Nas elecci\u00f3ns de febreiro de 1936 participou como orador en mitins da Fronte Popular. Coa sublevaci\u00f3n do 18 de xullo de 1936 foi detido e xulgado en consello de guerra sumar\u00edsimo o 1 de novembro. Condenado a morte, foi fusilado na estrada de Campa\u00f1\u00f3 o 12 de novembro de 1936. Foi destitu\u00eddo da s\u00faa praza de m\u00e9dico o 18 de agosto de 1936."}
{"id": "219656", "revid": "56817", "url": "https://gl.wikipedia.org/wiki?curid=219656", "title": "Carlos Pereira", "text": "Co nome de Carlos Pereira podemos referirnos a:"}
{"id": "219657", "revid": "18868", "url": "https://gl.wikipedia.org/wiki?curid=219657", "title": "Robinia pseudacacia", "text": ""}
{"id": "219658", "revid": "92340", "url": "https://gl.wikipedia.org/wiki?curid=219658", "title": "Lamissio", "text": "Lamissio ou Laiamicho foi un rei dos longobardos na primeira metade do s\u00e9culo V.\nTraxectoria.\nAlumno e sucesor de Axelmundo, subiu ao trono na dif\u00edcil circunstancia dun duro choque cos hunos: os longobardos op\u00fa\u00f1anse a que se instalasen nunha zona do curso medio do Danubio, parte da provincia romana do N\u00f3rico. O mesmo Axilmundo perdera a vida en combate e a s\u00faa filla convert\u00e9rase en escrava. Lamissio soubo darlle a volta ao conflito e, segundo di a tradici\u00f3n longobarda, conseguiu unha vitoria que lles permitiu aos longobardos conservar a s\u00faa independencia e identidade.\nSegundo a lenda, o mesmo Axelmundo salvara a Lamissio cando o atopara no estanque no que o botara a nai, xunto aos seus seis irm\u00e1ns xemelgos"}
{"id": "219659", "revid": "85894", "url": "https://gl.wikipedia.org/wiki?curid=219659", "title": "Victor Wong", "text": "Victor Wong, (chin\u00e9s: \u9ec3\u81ea\u5f37; pinyin: Hu\u00e1ng Z\u00ecqi\u00e1ng) nado o 30 de xullo de 1927 en San Francisco (California) e finado 12 de setembro de 2001 en Locke, California, foi un actor chin\u00e9s-americano."}
{"id": "219660", "revid": "23204", "url": "https://gl.wikipedia.org/wiki?curid=219660", "title": "Ingeborga Dapk\u016bnait\u0117", "text": "Ingeborga Dapk\u016bnait\u0117, nada en Vilnius o 20 de xaneiro de 1963, \u00e9 unha actriz lituana."}
{"id": "219662", "revid": "22795", "url": "https://gl.wikipedia.org/wiki?curid=219662", "title": "Home\u00f3stase", "text": ""}
{"id": "219663", "revid": "23204", "url": "https://gl.wikipedia.org/wiki?curid=219663", "title": "Lhakpa Tsamchoe", "text": "Lhakpa Tsamchoe (en ) \u00e9 unha actriz india de orixe tibetana. Foi a primeira muller tibetana en aparecer nunha pel\u00edcula, sendo famoso o seu papel xunto con Brad Pitt e David Thewlis no filme de 1997 \"Seven Years in Tibet\", no cal interpretou a Pema Lhaki, unha xastre tibetana e esposa do monta\u00f1eiro austr\u00edaco Peter Aufschnaiter."}
{"id": "219668", "revid": "23204", "url": "https://gl.wikipedia.org/wiki?curid=219668", "title": "Ryan Gosling", "text": "Ryan Thomas Gosling, nado en London (Ontario) o 12 de novembro de 1980, \u00e9 un actor e m\u00fasico canadense."}
{"id": "219671", "revid": "89787", "url": "https://gl.wikipedia.org/wiki?curid=219671", "title": "Juan Rico Gonz\u00e1lez", "text": "Juan Rico Gonz\u00e1lez, nado en Ferrol en 1895 e finado en Pontevedra o 12 de novembro de 1936, foi un militar galego.\nTraxectoria.\nCapit\u00e1n de Gardas de Asalto, mandaba a 31\u00aa Compa\u00f1\u00eda de Pontevedra. O 16 de xullo de 1936 propuxo ao gobernador civil Gonzalo Acosta Pan a detenci\u00f3n dos xefes militares e dos elementos civ\u00eds que conspiraban con eles. O gobernador no fixo caso das s\u00faas advertencias e enviouno o 17 a Vigo, onde o Capit\u00e1n ti\u00f1a desprazada unha secci\u00f3n das s\u00faas forzas. Rico regresou a Pontevedra o 18 e p\u00faxose en contacto coa Fronte Popular. Convocouse unha reuni\u00f3n das mocidades Socialistas Unificadas e dos partidos de esquerda. Rico arengounos e proporcionoulles as armas da garda municipal e as sobrantes do cuartel de Asalto. Desautorizado polo Gobernador, o Capit\u00e1n interveu as comunicaci\u00f3ns telef\u00f3nicas.\nCo golpe de Estado do 18 de xullo de 1936 foi detido e xulgado en consello de guerra sumar\u00edsimo o 1 de novembro. Condenado a morte, foi fusilado na estrada de Campa\u00f1\u00f3 o 12 de novembro de 1936."}
{"id": "219687", "revid": "19415", "url": "https://gl.wikipedia.org/wiki?curid=219687", "title": "KalPa", "text": ""}
{"id": "219688", "revid": "89787", "url": "https://gl.wikipedia.org/wiki?curid=219688", "title": "Mestis", "text": "A Mestis, (de \"Mestaruussarja\"), \u00e9 a segunda categor\u00eda do h\u00f3ckey sobre xeo finland\u00e9s por detr\u00e1s da SM-liiga, e a m\u00e1xima categor\u00eda \u00e1 que pode ascender un equipo por m\u00e9ritos deportivos.\nA liga foi creada no ano 2000 para substitu\u00edr \u00e1 primeira divisi\u00f3n. Dende aquela converteuse na m\u00e1xima categor\u00eda \u00e1 que pode ascender un equipo por m\u00e9ritos deportivos no pa\u00eds, xa que ese ano a SM-liiga foi pechada e ning\u00fan equipo pode acceder \u00e1 liga sen ser aceptado pola liga. Logo da tempada 2004-05, o KalPa foi aceptado na SM-liiga.\nNo ano 2022 o HK Zemgale let\u00f3n converteuse no primeiro equipo estranxeiro en participar na competici\u00f3n, con todo a participaci\u00f3n do equipo let\u00f3n na Mestis non continuou na tempada 2023-24.\nNa primavera de 2023 a Mestis outorgaba unha licenza aos Jokerit de Helsinqui, que competiran na SM-liiga ata a tempada 2013-14, logo da cal pasaron a competir na Kontinental Hockey League (KHL) euroasi\u00e1tica. Os Jokerit abandonaron a KHL antes do inicio dos \"play-offs\" da tempada 2021-22 logo da invasi\u00f3n rusa de Ucra\u00edna a finais de febreiro de 2022. Do mesmo xeito, a liga anunciaba que, debido \u00e1 situaci\u00f3n econ\u00f3mica dos Peliitat de Heinola, a liga decidira non concederlles unha licenza para continuar na competici\u00f3n un ano m\u00e1is, a pesar de que o equipo conseguira manter a s\u00faa praza na liga logo de vencer a serie de pomoci\u00f3n/descenso fronte o Nokian Pyry (4-0)."}
{"id": "219689", "revid": "92340", "url": "https://gl.wikipedia.org/wiki?curid=219689", "title": "Valtari", "text": "Valtari ou Waltari foi un rei dos longobardos entre 540 e 547.\nTraxectoria.\nFillo de Wacho, subiu ao trono \u00e1 morte de seu pai sobre o 540 cando a\u00ednda era un neno. A rexencia asumiuna Audo\u00edno, da estirpe dos gausos; \u00e1 morte de Valtari, que morreu a\u00ednda novo no 547, o mesmo rexente o sucedeu, po\u00f1endo as\u00ed fin \u00e1 dinast\u00eda dos letingos."}
{"id": "219690", "revid": "22570", "url": "https://gl.wikipedia.org/wiki?curid=219690", "title": "Kosmos 137", "text": "Kosmos 137 (\u041a\u043e\u0441\u043c\u043e\u0441 137 en ruso), tam\u00e9n denominado DS-U2-D N\u00ba 1, foi un sat\u00e9lite artificial sovi\u00e9tico lanzado o 21 de decembro de 1966 mediante un foguete Kosmos desde a base de Kapustin Yar xunto coa sonda lunar Luna 13.\nCaracter\u00edsticas.\nKosmos 137 foi o primeiro membro do modelo de sat\u00e9lites DS-U2-D. Estaba adicado a facer observaci\u00f3ns das part\u00edculas cargadas e da magnetosfera terrestre, observaci\u00f3ns que ser\u00edan continuadas m\u00e1is tarde polo segundo membro da serie, o Kosmos 219. Kosmos 137 foi inxectado nunha \u00f3rbita inicial de 1720\u00a0km de apoxeo e 230\u00a0km de perixeo, cunha inclinaci\u00f3n orbital de 48,8 graos e un per\u00edodo de 104,4 minutos. Reentrou na atmosfera o 23 de novembro de 1967.\nResultados.\nKosmos 137 obtivo o espectro de prot\u00f3ns na parte interior do cinto de Van Allen e med\u00edu o exceso de radiaci\u00f3n \u00f3 longo da s\u00faa \u00f3rbita."}
{"id": "219691", "revid": "4817", "url": "https://gl.wikipedia.org/wiki?curid=219691", "title": "Cosmos 137", "text": ""}
{"id": "219692", "revid": "27155", "url": "https://gl.wikipedia.org/wiki?curid=219692", "title": "Fibrin\u00f3xeno", "text": "O fibrin\u00f3xeno (ou \"factor I\" de coagulaci\u00f3n) \u00e9 unha glicoprote\u00edna soluble do plasma, sintetizada no f\u00edgado, que se converte en fibrina pola acci\u00f3n da trombina durante a coagulaci\u00f3n do sangue.\nEsta transformaci\u00f3n ten lugar na cascada de coagulaci\u00f3n que activa a protrombina (un cim\u00f3xeno) en trombina (unha serina protease), que \u00e9 responsable de converter o fibrin\u00f3xeno en fibrina. A fibrina establece despois enlaces cruzados co factor XIII para formar o co\u00e1gulo. O FXIIIa estabiliza a fibrina ademais pola incorporaci\u00f3n dos inhibidores da fibrin\u00f3lise alfa-2-antiplasmina e TAFI (inhibidor da fibrin\u00f3lise activable pola trombina), e unindo diversas prote\u00ednas de adhesi\u00f3n de varias c\u00e9lulas. Tanto a activaci\u00f3n do factor XIII pola trombina coma o activador do plasmin\u00f3xeno (t-PA) son catalizadas pola fibrina. A fibrina \u00fanese especificamente aos factores de coagulaci\u00f3n activados factor Xa e \u00e1 trombina e atr\u00e1paos na rede de fibras, funcionando as\u00ed como un inhibidor temporal destes encimas, que permanecen activos e poden liberarse durante a fibrin\u00f3lise. Investigaci\u00f3ns recentes mostraron que a fibrina pode intervir na resposta inflamatoria e no desenvolvemento da artrite reumatoide.\nFisiolox\u00eda.\nO fibrin\u00f3xeno \u00e9 a principal prote\u00edna da coagulaci\u00f3n do sangue nos vertebrados. \u00c9 unha glicoprote\u00edna de 340 kDa sintetizada no f\u00edgado polos hepatocitos. A s\u00faa concentraci\u00f3n no plasma sangu\u00edneo \u00e9 de 1,5-4,0 g/L (normalmente medido usando o m\u00e9todo de Clauss) ou arredor de 7 \u00b5M. Na s\u00faa forma natural, o fibrin\u00f3xeno pode formar pontes entre as plaquetas, un\u00edndose \u00e1s s\u00faas prote\u00ednas da superficie da membrana GpIIb/IIIa; por\u00e9n a s\u00faa principal funci\u00f3n \u00e9 a de ser precursor da fibrina.\nO fibrin\u00f3xeno \u00e9 un hex\u00e1mero que cont\u00e9n dous conxuntos de tres cadeas distintas (\u03b1, \u03b2, e \u03b3), unidas unhas a outras por pontes disulfuro. As secci\u00f3ns N-terminais destas tres cadeas conte\u00f1en as ciste\u00ednas que participan nos enlaces entre as cadeas. As rexi\u00f3ns C-terminais das cadeas \u03b1, \u03b2 e \u03b3 conte\u00f1en un dominio de aproximadamente 225 amino\u00e1cidos, que pode funcionar como unha unidade de reco\u00f1ecemento molecular. No fibrin\u00f3xeno igual que na anxiopoetina, este dominio est\u00e1 implicado en interacci\u00f3ns prote\u00edna-prote\u00edna. Nas lectinas, como nas ficolinas de mam\u00edferos e na taquilectina 5A de invertebrados, o dominio C-terminal do fibrin\u00f3xeno \u00fanese a carbohidratos. Nas cadeas \u03b1 e \u03b2 do fibrin\u00f3xeno hai unha pequena secuencia pept\u00eddica (chamada fibrinop\u00e9ptido). Estes pequenos p\u00e9ptidos son os que impiden que o fibrin\u00f3xeno forme espontaneamente pol\u00edmeros consigo mesmo.\nA conversi\u00f3n do fibrin\u00f3xeno a fibrina ten lugar en varias fases. Primeiro, a trombina corta o extremo N-terminal das cadeas alfa e beta do fibrin\u00f3xeno formando os fibrinop\u00e9ptidos A e B respectivamente. Os mon\u00f3meros de fibrina resultantes polimer\u00edzanse extremo con extremo para producir protofibrilas, que \u00e1 s\u00faa vez se asocian lateralmente para formar fibras de fibrina. No paso final, as fibras de fibrina as\u00f3cianse par formar o xel de fibrina.\nDeficiencia de fibrin\u00f3xeno.\nA deficiencia conx\u00e9nita (afibrinoxenemia) ou os trastornos na funci\u00f3n do fibrin\u00f3xeno son pouco com\u00fans.\nPode orixinar hemorraxias ou complicaci\u00f3ns tromboemb\u00f3licas, ou non producir complicaci\u00f3ns patol\u00f3xicas. Comunmente a deficiencia adquirida pode detectarse en probas de laboratorio no plasma ou no sangue completo por medio dunha trombelastometr\u00eda. A deficiencia adquirida pode observarse en pacientes que sufriron traumatismos con hemodiluci\u00f3n e perda de sangue, durante algunhas fases da coagulaci\u00f3n intravascular diseminada, e tam\u00e9n na sepse. En pacientes con deficiencia de fibrin\u00f3xeno, a detenci\u00f3n das hemorraxias \u00e9 posible por infusi\u00f3n de plasma conxelado fresco, crioprecipitado (unha fracci\u00f3n do plasma rica en fibrin\u00f3xeno) ou de concentrados de fibrin\u00f3xeno. Hai crecentes evidencias de que a correcci\u00f3n da deficiencia de fibrin\u00f3xeno ou dos trastornos de polimerizaci\u00f3n do fibrin\u00f3xeno \u00e9 moi importante en pacientes con hemorraxias.\nUso para o diagn\u00f3stico.\nOs niveis de fibrin\u00f3xeno poden medirse no sangue venoso. Os niveis normais son de 1,5-3 g/L, dependendo do m\u00e9todo usado. En circunstancias normais, o fibrin\u00f3xeno m\u00eddese en mostras de plasma citratado no laboratorio; por\u00e9n, \u00e9 tam\u00e9n posible a an\u00e1lise de mostras de sangue completo para o seu uso en trombelastometr\u00eda (a funci\u00f3n das plaquetas \u00e9 inhibida con citocalasina D). Os niveis elevados est\u00e1n asociados, entre outras cousas a enfermidades cardiovasculares (&gt;3,43 g/L). Poden estar elevados en calquera forma de inflamaci\u00f3n; por exemplo, \u00e9 especialmente evidente no tecido xinxival humano en casos de periodontite en fase inicial. Os niveis de fibrin\u00f3xeno increm\u00e9ntanse no embarazo a unha media de 4,5 g/L, comparados coa media de 3 g/L das persoas que non est\u00e1n pre\u00f1adas.\nUtil\u00edzase en veterinaria como un marcador de inflamaci\u00f3n. Nos cabalos un nivel por riba do rango normal de 1,0-4,0 g/L suxire alg\u00fan grao de resposta inflamatoria sist\u00e9mica.\nNiveis baixos de fibrin\u00f3xeno poden indicar unha activaci\u00f3n sist\u00e9mica do sistema de coagulaci\u00f3n, cun consumo de factores de coagulaci\u00f3n m\u00e1is r\u00e1pido que a s\u00faa s\u00edntese. Esta condici\u00f3n con excesivo consumo de factores de coagulaci\u00f3n co\u00f1\u00e9cese como coagulaci\u00f3n intravascular diseminada (CID ou \"DIC\"), a cal pode ser dif\u00edcil de diagnosticar, pero un forte indicio son os niveis de fibrin\u00f3xeno baixos, e tempos de coagulaci\u00f3n prolongados (tempo de protrombina ou tempo de tromboplastina parcial), no contexto de enfermidades agudas cr\u00edticas como sepse ou traumas. Ademais do nivel de fibrin\u00f3xeno baixo, os trastornos na polimerizaci\u00f3n da fibrina, que poden ser inducidos por varios factores, poden tam\u00e9n causar problemas graves de hemorraxias. Os trastornos na polimerizaci\u00f3n da fibrina poden detectarse por m\u00e9todos viscoel\u00e1sticos como a trombelastometr\u00eda."}
{"id": "219693", "revid": "1410", "url": "https://gl.wikipedia.org/wiki?curid=219693", "title": "Mikkelin Jukurit", "text": "O Mikkelin Jukurit ou simplemente Jukurit, \u00e9 un equipo de h\u00f3ckey sobre xeo da cidade de Mikkeli (Finlandia). O club foi fundado en 1970 e dende a tempada 2016-17 compite na m\u00e1xima categor\u00eda do h\u00f3ckey sobre xeo fin\u00e9s, a Liiga. Anteriormente competiu na segunda categor\u00eda do h\u00f3ckey sobre xeo fin\u00e9s, a liga Mestis, onde dende a s\u00faa fundaci\u00f3n no ano 2000 se mantivo nos postos de cabeza, ga\u00f1ando a competici\u00f3n en cinco ocasi\u00f3ns (2001, 2002, 2003, 2006, 2013), quedando segundo en tres (2004, 2007, 2011), e terceiro nunha ocasi\u00f3n (2008). Xoga os seus partidos como local no Kalevankankaan j\u00e4\u00e4halli, un pavill\u00f3n con capacidade para 4.500 espectadores.\nHistoria.\nO Mikkelin Jukurit foi fundado en 1970. A tempada 1998-99 supuxo un punto de inflexi\u00f3n para o club, cando Matti Turunen se converteu no director executivo e Risto Dufva de Jyv\u00e4skyl\u00e4 no adestrador xefe. Na tempada 1999\u20132000 ga\u00f1ou o seu primeiro campionato na recentemente creada Suomi-sarja, e regresando \u00e1 Mestis tras 20 anos. Cando Jukurit ga\u00f1ou o seu cuarto campionato da liga Mestis en primavera de 2006, Risto Dufva deixou o equipo."}
{"id": "219694", "revid": "89787", "url": "https://gl.wikipedia.org/wiki?curid=219694", "title": "Kosmos 219", "text": "Kosmos 219 (\u041a\u043e\u0441\u043c\u043e\u0441 219 en ruso), tam\u00e9n denominado DS-U2-D N\u00ba 2, foi un sat\u00e9lite artificial sovi\u00e9tico lanzado o 26 de abril de 1968 mediante un foguete Kosmos 2I desde a base de Kapustin Yar.\nCaracter\u00edsticas.\nKosmos 219 foi o segundo e \u00faltimo membro do modelo de sat\u00e9lites DS-U2-D. Estaba adicado a facer observaci\u00f3ns das part\u00edculas cargadas e da magnetosfera terrestre, seguindo as observaci\u00f3ns que fixo o primeiro membro da serie, o Kosmos 137. Kosmos 219 foi inxectado nunha \u00f3rbita inicial de 1770\u00a0km de apoxeo e 222\u00a0km de perixeo, cunha inclinaci\u00f3n orbital de 48,4 graos e un per\u00edodo de 104,6 minutos. Reentrou na atmosfera o 2 de marzo de 1969.\nResultados.\nKosmos 219 obtivo o espectro de electr\u00f3ns na parte interior do cinto de Van Allen e mediu a distribuci\u00f3n angular de part\u00edculas \u00f3 longo da s\u00faa \u00f3rbita."}
{"id": "219695", "revid": "4817", "url": "https://gl.wikipedia.org/wiki?curid=219695", "title": "Cosmos 219", "text": ""}
{"id": "219698", "revid": "4817", "url": "https://gl.wikipedia.org/wiki?curid=219698", "title": "Kosmos 262", "text": "Kosmos 262 (\u041a\u043e\u0441\u043c\u043e\u0441 262 en ruso), tam\u00e9n denominado DS-U2-GF N\u00ba 1, foi un sat\u00e9lite artificial sovi\u00e9tico lanzado o 26 de decembro de 1968 mediante un foguete Kosmos 2I desde a base de Kapustin Yar.\nCaracter\u00edsticas.\nKosmos 262 foi o \u00fanico membro do modelo de sat\u00e9lites DS-U2-GF. Estaba adicado a facer observaci\u00f3ns do Sol no rango dos raios X e do ultravioleta. Foi inxectado nunha \u00f3rbita inicial de 818\u00a0km de apoxeo e 263\u00a0km de perixeo, cunha inclinaci\u00f3n orbital de 48,5 graos e un per\u00edodo de 95,2 minutos. Reentrou na atmosfera o 18 de xullo de 1969.\nInstrumentos.\nKosmos 262 levaba a bordo fot\u00f3metros de 16 canais para observar diversos corpos, e en especial o Sol, no ultravioleta e en raios X."}
{"id": "219699", "revid": "4817", "url": "https://gl.wikipedia.org/wiki?curid=219699", "title": "Cosmos 262", "text": ""}
{"id": "219700", "revid": "4817", "url": "https://gl.wikipedia.org/wiki?curid=219700", "title": "DS-U2-GF", "text": ""}
{"id": "219701", "revid": "624", "url": "https://gl.wikipedia.org/wiki?curid=219701", "title": "Tiberio Constantino", "text": ""}
{"id": "219702", "revid": "19415", "url": "https://gl.wikipedia.org/wiki?curid=219702", "title": "KooKoo", "text": "O Kouvolan Edustuskiekko, m\u00e1is co\u00f1ecido como KooKoo, \u00e9 un equipo de h\u00f3ckey sobre xeo da cidade de Kouvola (Finlandia). O club foi fundado en 1965 e actualmente compite na m\u00e1xima categor\u00eda do h\u00f3ckey sobre xeo finland\u00e9s, a Liiga, logo de ter sido aceptado na competici\u00f3n en 2015, logo de ter competido tres tampadas nesta competici\u00f3n (1988, 1989, 1990). Logo do seu descenso en 1990, KooKoo xogou na segunda categor\u00eda do h\u00f3ckey sobre xeo finland\u00e9s, a Mestis, onde conseguiu o campionato en 2014, amais dun subcampionato en 2002, e tres terceiros postos en 2003, 2010 e 2012. Xoga os seus partidos como local no Kouvolan j\u00e4\u00e4halli, pavill\u00f3n con capacidade para 6.000 espectadores."}
{"id": "219704", "revid": "23204", "url": "https://gl.wikipedia.org/wiki?curid=219704", "title": "Cim\u00f3xeno", "text": "Un cim\u00f3xeno (ou zim\u00f3xeno) \u00e9 un proencima ou precursor encim\u00e1tico inactivo que necesita ser activado por medio dun corte proteol\u00edtico que separa unha parte da mol\u00e9cula para orixinar o encima activo.\nUn exemplo \u00e9 o cim\u00f3xeno pepsin\u00f3xeno (inactivo) segregado no est\u00f3mago. O pH \u00e1cido creado polo \u00e1cido clorh\u00eddrico estomacal fai que a prote\u00edna sufra un pregamento e realice autocataliticamente un corte proteol\u00edtico no que se elimina un p\u00e9ptido de 44 amino\u00e1cidos no extremo N-terminal. O resto que queda do cim\u00f3xeno, agora m\u00e1is pequeno, \u00e9 o encima pepsina (activo), que fai a dixesti\u00f3n das prote\u00ednas. A propia pepsina pode axudar a activar m\u00e1is pepsin\u00f3xeno, cort\u00e1ndolle ese p\u00e9ptido de 44 aminoacidos. Noutros casos os que fan o corte son outros encimas.\nReacci\u00f3ns de activaci\u00f3n.\nSon as reacci\u00f3ns \u00e1s que deben ser sometidos os cim\u00f3xenos para converterse en encimas activos. Esta reacci\u00f3n require a rotura catal\u00edtica dun ou m\u00e1is enlaces pept\u00eddicos por medio dunha prote\u00f3lise limitada. Este proceso \u00e9 unha reacci\u00f3n exerg\u00f3nica en condici\u00f3ns fisiol\u00f3xicas normais e \u00e9 irreversible, e non existen reacci\u00f3ns opostas que que rexeneren o mesmo enlace pept\u00eddico que foi hidrolizado ou que reintegren o p\u00e9ptido que foi liberado do cim\u00f3xeno. Neste sentido, a activaci\u00f3n dos cim\u00f3xenos \u00e9 un mecanismo de control que \u00e9 moi diferente das transici\u00f3ns alost\u00e9ricas que se producen nalg\u00fans encimas ou das modificaci\u00f3ns covalentes reversibles doutros encimas (por exemplo, a glic\u00f3xeno fosforilase).\nDeste xeito, cando se corta unha parte do cim\u00f3xeno (un n\u00famero variable de amino\u00e1cidos) este queda m\u00e1is pequeno e f\u00f3rmase un centro catal\u00edtico ou centro activo, convert\u00e9ndose nun encima activo que pode actuar sobre substratos concretos. As\u00ed, dado que estes cambios se producen en \u00faltimo extremo pola modificaci\u00f3n da s\u00faa configuraci\u00f3n espacial, os cim\u00f3xenos poden activarse quimicamente por cambios no pH (caso do pepsin\u00f3xeno) ou pola acci\u00f3n de encimas proteol\u00edticos.\nDurante a prote\u00f3lise, os cim\u00f3xenos perden un ou varios p\u00e9ptidos. Na natureza t\u00e9ndese a minimizar a perda de grandes rexi\u00f3ns proteicas porque a s\u00faa s\u00edntese \u00e9 custosa. A\u00ednda as\u00ed, nalg\u00fans casos os p\u00e9ptidos ou fragmentos de activaci\u00f3n eliminados poden superar en tama\u00f1o, \u00e1 propia prote\u00edna activa. Un exemplo deste proceso \u00e9 a activaci\u00f3n do plasmin\u00f3xeno, prote\u00edna sangu\u00ednea que perde 560 amino\u00e1cidos dos seus 791 iniciais.\nNalg\u00fans casos, o proceso de activaci\u00f3n consta dunha soa reacci\u00f3n; noutras situaci\u00f3ns implica unha serie de reacci\u00f3ns consecutivas ou en cascada, que serven para amplificar un est\u00edmulo e obter unha maior resposta fisiol\u00f3xica. Desta maneira, en forma de cascada de activaci\u00f3n, que \u00e9 un fen\u00f3meno caracter\u00edstico dos sistemas regulados por prote\u00f3lise limitada, diversos precursores inactivos das proteases act\u00edvanse consecutivamente e de forma espec\u00edfica, multiplicando as\u00ed a acci\u00f3n inicial dun n\u00famero limitado de mol\u00e9culas.\nUn exemplo desta cascada de sinais \u00e9 a activaci\u00f3n do quimotripsin\u00f3xeno. A formaci\u00f3n da estrutura final da quimotripsina ten lugar nunha serie de fases: na primeira, a tripsina corta o enlace entre os residuos de arxinina 15 e de isoleucina 16, dando como resultado unha forma activa da quimotripsina denominada \u03c0-quimotripsina. A continuaci\u00f3n, uns cortes proteol\u00edticos autocatalizados pola quimotripsina conducen \u00e1 formaci\u00f3n da \u03e8-quimotripsina, que sofre certos cambios conformacionais sucesivos, dando lugar primeiro \u00e1 \u041a-quimotripsina e despois \u00e1 \u03b1-quimotripsina, forma activa final do encima.\nProcesos autocatal\u00edticos.\nA activaci\u00f3n dos cim\u00f3xenos por rotura proteol\u00edtica dun ou varios enlaces pept\u00eddicos \u00e9 un proceso encim\u00e1tico que require a presenza dun encima que o active. Xeralmente, o encima activador \u00e9 un encima distinto do encima resultante da activaci\u00f3n, dando lugar a un proceso de activaci\u00f3n intermolecular sobre o precursor ou cim\u00f3xeno. Poden darse casos de activaci\u00f3n rec\u00edproca, como pasa cando a calicre\u00edna activa o factor XII, acoplado \u00e1 activaci\u00f3n da precalicre\u00edna polo factor XIIa.\nNaqueles casos nos que o encima activante coincide co activado o proceso de activaci\u00f3n do cim\u00f3xeno \u00e9 autocatal\u00edtico. Por exemplo:\nTripsin\u00f3xeno + tripsina \u2192 2 tripsina + p\u00e9ptido\nNestas reacci\u00f3ns, o mesmo encima activo pode actuar nunha reacci\u00f3n de autocat\u00e1lise sobre o seu precursor ou cim\u00f3xeno. De todos modos, noutros casos os cim\u00f3xenos mostran baixos niveis de capacidade proteol\u00edtica que poden contribu\u00edr \u00e1 activaci\u00f3n doutras mol\u00e9culas diferentes do propio cim\u00f3xeno. O proceso de autoactivaci\u00f3n que se acaba de describir ten un car\u00e1cter intermolecular. A\u00ednda que a eficacia catal\u00edtica da autoactivaci\u00f3n \u00e9 baixa, a natureza expo\u00f1encial da autocat\u00e1lise favorece que poida chegar a representar un factor importante nos procesos de activaci\u00f3n dos diferentes cim\u00f3xenos.\nExemplos de cim\u00f3xenos do organismo.\nNos lisosomas.\nOs cim\u00f3xenos xogan un papel importante nos lisosomas. A\u00ednda que a dixesti\u00f3n adoita comezar nos endosomas temper\u00e1ns, moitas hidrolases \u00e1cidas sintet\u00edzanse e transp\u00f3rtanse como proencimas, que conte\u00f1en dominios extra inhibidores nos seus extremos N-terminais, que mante\u00f1en a hidrolase inactiva ata que estes dominios son degradados proteol\u00edticamente. As hidrolases act\u00edvanse cando os lisosomas tard\u00edos pasan a ser endolisosomas co resultado da fusi\u00f3n con lisosomas preexistentes, que conte\u00f1en un complemento completo de hidrolases activas que dixiren os dominios inhibidores dos novos encimas sintetizados. Ademais, o pH dos endosomas temper\u00e1s non \u00e9 baixo dabondo como para activar as hidrolases lisos\u00f3micas optimamente. Deste xeito, as c\u00e9lulas poden devolver a maior\u00eda das prote\u00ednas de membrana dos endosomas temper\u00e1s e reciclalas na membrana plasm\u00e1tica.\nCim\u00f3xenos de proteases reguladoras.\nOutro exemplo son os cambios estruturais dos cim\u00f3xenos de proteases reguladoras implicadas na transformaci\u00f3n proteol\u00edtica da acetilcolinesterase, encima que hidroliza a acetilcolina despois de que esta realizase a s\u00faa acci\u00f3n neurotransmisora . A acetilcolinesterase sofre unha prote\u00f3lise limitada que a escinde en dous fragmentos con actividade de tripsina e carboxipeptidase, respectivamente. Ata agora, non se co\u00f1ece a funci\u00f3n das proteases xeradas, a\u00ednda que se suxeriu a s\u00faa participaci\u00f3n en procesos de proliferaci\u00f3n e crecemento neuronal.\nNa coagulaci\u00f3n do sangue.\nA coagulaci\u00f3n do sangue tam\u00e9n require unha serie de activaci\u00f3ns proteol\u00edticas nas que interve\u00f1en diversos tipos de prote\u00ednas, en especial as conversi\u00f3ns de protrombina en trombina e de fibrin\u00f3xeno en fibrina. A coagulaci\u00f3n do sangue \u00e9 un proceso complexo no que a activaci\u00f3n de cim\u00f3xenos ten un papel crucial. As\u00ed, a fibrin\u00f3lise, un mecanismo complexo de activaci\u00f3n de cim\u00f3xenos, \u00e9 o mecanismo compensatorio da coagulaci\u00f3n sangu\u00ednea. No derradeiro paso da formaci\u00f3n de co\u00e1gulos, que est\u00e1 mellor caracterizado, a prote\u00edna soluble fibrin\u00f3xeno conv\u00e9rtese na prote\u00edna insoluble fibrina como resultado da hidr\u00f3lise de catro enlaces pept\u00eddicos. Esta rotura \u00e9 o resultado da acci\u00f3n da trombina, que \u00e1 vez se orixina a partir dun cim\u00f3xeno denominado protrombina. A conversi\u00f3n de protrombina en trombina require do i\u00f3n calcio e de todo un conxunto de prote\u00ednas denominadas factores de coagulaci\u00f3n.\nA protrombina pode unirse ao calcio, e esta uni\u00f3n ancora o cim\u00f3xeno nas membranas fosfolip\u00eddicas das plaquetas sangu\u00edneas que se forman cando se produce unha ferida. A uni\u00f3n da protrombina \u00e1 superficie dos fosfol\u00edpidos \u00e9 fundamental, porque une moito a protrombina a d\u00faas prote\u00ednas que catalizan a s\u00faa conversi\u00f3n a trombina. A activaci\u00f3n proteol\u00edtica da protrombina elimina o dominio de uni\u00f3n ao calcio liberando a trombina da membrana, de maneira que agora xa pode escindir o fibrin\u00f3xeno e outras prote\u00ednas diana.\nNo sistema inmunitario.\nOs cim\u00f3xenos interve\u00f1en tam\u00e9n no sistema inmunitario; o denominado sistema do complemento \u00e9 un complexo grupo de encimas do soro sangu\u00edneo que en situaci\u00f3ns fisiol\u00f3xicas normais colaboran cos anticorpos e outros factores e interve\u00f1en dunha maneira salientable como mediadores de reacci\u00f3ns inmunes ou al\u00e9rxicas.\nAs reacci\u00f3ns nas que participa o complemento prod\u00facense no soro sangu\u00edneo ou noutros l\u00edquidos corporais, raz\u00f3n pola cal se consideran reacci\u00f3ns humorais. Hai 11 prote\u00ednas no sistema do complemento, e des\u00edgnanse por medio da letra C e un n\u00famero: C1, C2, C3 e as\u00ed succesivamente ata a C9. A prote\u00edna C1 \u00e9 en realidade un conxunto de subunidades designadas por C1q, C1r e C1s. No sistema do complemento a cascada consecutiva de activaci\u00f3n de cim\u00f3xenos produce a lise de c\u00e9lulas bacterianas e tumorais.\nOutros procesos biol\u00f3xicos.\nOutros procesos biol\u00f3xicos onde tam\u00e9n est\u00e1 implicada a activaci\u00f3n de cim\u00f3xenos son: a conversi\u00f3n de proinsulina en insulina e a de protirosinase en tirosinase. A activaci\u00f3n de cim\u00f3xenos presenta tam\u00e9n aplicaci\u00f3ns na terapia farmacol\u00f3xica; as\u00ed por exemplo, a administraci\u00f3n do activador do plasmin\u00f3xeno tisular (t-PA) a un doente despois da formaci\u00f3n dun trombo sangu\u00edneo nunha arteria coronaria aumenta a probabilidade de sobrevivir a un ataque card\u00edaco.\nA existencia de cim\u00f3xenos evita que encimas potencialmente prerxudiciais para a maior\u00eda dos compo\u00f1entes celulares se encontren activos na c\u00e9lula, xa que s\u00f3 ser\u00e1n activados en lugares espec\u00edficos, como o tracto gastrointestinal, onde, por raz\u00f3ns de tipo estrutural, non poden causar danos.\nEfectos do alcohol nos cim\u00f3xenos pancre\u00e1ticos.\nO consumo prolongado de alcohol pode levar a unha activaci\u00f3n prematura dos encimas dixestivos na c\u00e9lula pancre\u00e1tica acinar, incrementando a fraxilidade dos gr\u00e1nulos de cim\u00f3xeno. Ademais, o alcohol incrementa a fraxilidade dos lisosomas, que segregan encimas lis\u00f3micos nas c\u00e9lulas acinares. O encima lisos\u00f3mico catepsina-B pode activar o tripsin\u00f3xeno e convertelo en tripsina.\nA fraxilidade dos lisosomas depende, aparentemente, de dous compo\u00f1entes que se acumulan durante a inxesta prolongada de alcohol: os \u00e9steres de alcohol e os \u00e9steres et\u00edlicos de \u00e1cidos graxos.\nO mecanismo polo cal se explica a fraxilidade nos org\u00e1nulos de cim\u00f3xeno, inducida polo alcohol desco\u00f1\u00e9cese. Unha posibilidade \u00e9 unha reduci\u00f3n do contido de GP2 nos gr\u00e1nulos de cim\u00f3xeno, inducida polo alcohol, recentmente demostrada en ratas (Apte e col.)."}
{"id": "219705", "revid": "98629", "url": "https://gl.wikipedia.org/wiki?curid=219705", "title": "Notocorda", "text": "A notocorda (do lat\u00edn cient\u00edfico \"notochorda\", e este do grego antigo \u03bd\u1ff6\u03c4\u03bf\u03c2 \"n\u014dtos\" \"costas\", \"lombo\", e \u03c7\u03bf\u03c1\u03b4\u03ae \"chord\u00e9\" \"corda\"), notocordio ou corda dorsal, \u00e9 un corpo flex\u00edbel con forma de vara que se encontra en todos os embri\u00f3ns de todos os cordados, proporcion\u00e1ndolles soporte e moita m\u00e1is flexibilidade que a que ti\u00f1an os animais provistos de exoesqueleto, predominantes at\u00e9 que apareceron os cordados.\nComponse de c\u00e9lulas derivadas do mesoderma, que definen o eixe primitivo do embri\u00f3n.\nNos cordados inferiores persiste durante toda a vida como o principal soporte axial do corpo, mentres que nos vertebrados (cordados superiores) \u00e9 substitu\u00edda pola columna vertebral.\nNo desenvolvemento embrionario humano o notocordio induce a formaci\u00f3n dun suco no ectoderma (suco neural), que se prega cara a dentro e despois pecha para converterse no tubo neural, o precursor do cerebro e da medula espi\u00f1al.\nA notocorda \u00e9 unha evaxinaci\u00f3n sacciforme da rexi\u00f3n bucal. \u00c9 unha estrutura de soporte en forma de delgada vara situada dorsalmente, por riba do tubo dixestivo nos primeiros estadios do desenvolvemento de todos os cordados.\nDesenvolvemento.\nA notocorda nace das c\u00e9lulas epibl\u00e1sticas da parte medial do n\u00f3dulo primitivo ou de Hensen, e pasa por varios estadios:\nUnha vez formada a notocorda, esta est\u00e1 en contacto co tubo neural no seu extremo distal, e co epitelio dixestivo na s\u00faa porci\u00f3n ventral.\nFunci\u00f3ns.\nA corda dorsal, entre outras funci\u00f3ns, induce a formaci\u00f3n do tubo neural por medio duns xenes, \"pax3\" e \"openbrain\", e colabora, nos vertebrados, na formaci\u00f3n da columna. Unha vez que o organismo \u00e9 adulto, o \u00fanico que queda dela \u00e9 o \"n\u00facleo pulposo\" dos discos vertebrais, que se encontran entre v\u00e9rtebra e v\u00e9rtebra da columna, amortecendo e dotando de m\u00e1is mobilidade \u00e1s articulaci\u00f3ns intervertebrais. Cando o anel de cartilaxe fibroso (situado ao redor do n\u00facleo pulposo) rompe, o n\u00facleo pulposo derr\u00e1mase, produc\u00edndose unha hernia discal."}
{"id": "219706", "revid": "27155", "url": "https://gl.wikipedia.org/wiki?curid=219706", "title": "Zim\u00f3xeno", "text": ""}
{"id": "219707", "revid": "1888", "url": "https://gl.wikipedia.org/wiki?curid=219707", "title": "Wenceslao Gonz\u00e1lez Garra", "text": "Wenceslao Gonz\u00e1lez Garra, nado en Vilagarc\u00eda de Arousa o 19 de xaneiro de 1888 e finado na mesma vila o 16 de setembro de 1965, foi un navieiro e pol\u00edtico galego.\nTraxectoria.\nFillo de Wenceslao Gonz\u00e1lez Jimeno e Camila Garra Castellanzuelo. Propietario da navieira Gonz\u00e1lez Garra. Foi consignatario e dono do Salto El\u00e9ctrico do Tambre que adquiriu en 1918, e que foi xerme de Fenosa. Constitu\u00edu en 1918 a sociedade F\u00e1bricas Coru\u00f1esas de Gas y Electricidad xunto con Ricardo Rodr\u00edguez Pastor. Foi socio prioritario da Compa\u00f1\u00eda General de los Ferrocarriles de Galicia constitu\u00edda en 1920 e principal accionista da Compa\u00f1\u00eda Minera de Linares en 1939. Encomendou ao seu amigo Antonio Palacios o proxecto de Ensanche de Vilagarc\u00eda de Arousa, cuxos planos se exhibiron na Casa do Concello. Formou parte dos consellos de administraci\u00f3n de FENOSA e do Banco de Vigo.\nMembro do Partido Conservador, foi elixido deputado polo distrito de Cambados nas elecci\u00f3ns de 1920 e volveu ser elixido deputado nas elecci\u00f3ns de 1923. Na Rep\u00fablica integrouse no Partido Radical, despois pasou a militar na CEDA e presentouse na candidatura de dereitas \u00e1s elecci\u00f3ns de febreiro de 1936. Amigo persoal do xeneral Emilio Mola, foi un dos empresarios que financiou a conspiraci\u00f3n que deu lugar ao golpe de Estado do 18 de xullo de 1936. En setembro de 1936 foi a Burgos e ao regreso trouxo a Consuelo Basc\u00f3n, esposa de Mola, e a s\u00faa filla a pasar uns d\u00edas en Vilagarc\u00eda. Tam\u00e9n acompa\u00f1ou ao xeneral Cabanellas cando visitou Vilagarc\u00eda en outubro como inspector xeral do Ex\u00e9rcito. Acompa\u00f1ou a Francisco Franco na visita que este fixo a Vilagarc\u00eda en 1941.\nFoi un gran amante do deporte da vela, ga\u00f1ador de trofeos patroneando os balandros de 6,5 metros Cisco e Folerpa.\nVida persoal.\nCasou con Purificaci\u00f3n Rasilla Salgado"}
{"id": "219709", "revid": "22795", "url": "https://gl.wikipedia.org/wiki?curid=219709", "title": "Notocordio", "text": ""}
{"id": "219710", "revid": "22795", "url": "https://gl.wikipedia.org/wiki?curid=219710", "title": "Corda dorsal", "text": ""}
{"id": "219711", "revid": "22795", "url": "https://gl.wikipedia.org/wiki?curid=219711", "title": "\u00c1gnato", "text": ""}
{"id": "219712", "revid": "12452", "url": "https://gl.wikipedia.org/wiki?curid=219712", "title": "Cicl\u00f3stomo", "text": ""}
{"id": "219713", "revid": "89787", "url": "https://gl.wikipedia.org/wiki?curid=219713", "title": "Elo (cadea)", "text": "Un elo \u00e9 cada un dos aneis ou elementos que forman unha cadea.\nTam\u00e9n adoita aplicarse o termo a cadeas doutros tipos, tales como alimentarias, humanas etc.\nOs elos dunha cadea propiamente dita son met\u00e1licos, e adoitan cortarse mediante unha cisalla."}
{"id": "219714", "revid": "4817", "url": "https://gl.wikipedia.org/wiki?curid=219714", "title": "DS-U2-GK", "text": "DS-U2-GK foi o nome dun modelo de sat\u00e9lites artificiais sovi\u00e9tico adicado a facer estudos xeof\u00edsicos, inclu\u00edndo a observaci\u00f3n da atmosfera superior, medici\u00f3ns da densidade do aire e observaci\u00f3n de auroras polares.\nEn total lanz\u00e1ronse dous sat\u00e9lites da serie DS-U2-GK: o Kosmos 261 o 19 de decembro de 1968, e o Kosmos 348 o 13 de xu\u00f1o de 1970. \u00c1mbolos dous sat\u00e9lites foron lanzados desde o cosm\u00f3dromo de Plesetsk con \u00e9xito mediante foguetes Kosmos 2I."}
{"id": "219716", "revid": "23204", "url": "https://gl.wikipedia.org/wiki?curid=219716", "title": "Naoki Urasawa's Monster", "text": ""}
{"id": "219717", "revid": "89787", "url": "https://gl.wikipedia.org/wiki?curid=219717", "title": "O Seixo, Darbo, Cangas", "text": "O Seixo \u00e9 un lugar da parroquia de Darbo no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 339 habitantes (180 homes e 159 mulleres)."}
{"id": "219718", "revid": "89787", "url": "https://gl.wikipedia.org/wiki?curid=219718", "title": "A Serra de Nacente, Darbo, Cangas", "text": "A Serra de Nacente \u00e9 un lugar da parroquia de Darbo no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 173 habitantes (90 homes e 83 mulleres)."}
{"id": "219719", "revid": "27155", "url": "https://gl.wikipedia.org/wiki?curid=219719", "title": "Proencima", "text": ""}
{"id": "219720", "revid": "89787", "url": "https://gl.wikipedia.org/wiki?curid=219720", "title": "A Serra de Poente, Darbo, Cangas", "text": "A Serra de Poente \u00e9 un lugar da parroquia de Darbo no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 220 habitantes (109 homes e 111 mulleres)."}
{"id": "219721", "revid": "27155", "url": "https://gl.wikipedia.org/wiki?curid=219721", "title": "Proenzima", "text": ""}
{"id": "219722", "revid": "89787", "url": "https://gl.wikipedia.org/wiki?curid=219722", "title": "Ximeu, Darbo, Cangas", "text": "Ximeu \u00e9 un lugar da parroquia de Darbo no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 644 habitantes (329 homes e 315 mulleres)."}
{"id": "219723", "revid": "89787", "url": "https://gl.wikipedia.org/wiki?curid=219723", "title": "Agualevada, Coiro, Cangas", "text": "Agualevada \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 59 habitantes (32 homes e 27 mulleres)."}
{"id": "219724", "revid": "89787", "url": "https://gl.wikipedia.org/wiki?curid=219724", "title": "A Boubeta, Coiro, Cangas", "text": "A Boubeta \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 59 habitantes (30 homes e 29 mulleres)."}
{"id": "219725", "revid": "89787", "url": "https://gl.wikipedia.org/wiki?curid=219725", "title": "O Carballal, Coiro, Cangas", "text": "O Carballal \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 68 habitantes (35 homes e 33 mulleres)."}
{"id": "219726", "revid": "89787", "url": "https://gl.wikipedia.org/wiki?curid=219726", "title": "O Castrill\u00f3n, Coiro, Cangas", "text": "O Castrill\u00f3n \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 92 habitantes (40 homes e 52 mulleres)."}
{"id": "219728", "revid": "89787", "url": "https://gl.wikipedia.org/wiki?curid=219728", "title": "A Costeira, Coiro, Cangas", "text": "A Costeira \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 30 habitantes (15 homes e 15 mulleres)."}
{"id": "219729", "revid": "89787", "url": "https://gl.wikipedia.org/wiki?curid=219729", "title": "O Cruceiro, Coiro, Cangas", "text": "O Cruceiro \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 46 habitantes (26 homes e 20 mulleres)."}
{"id": "219730", "revid": "89787", "url": "https://gl.wikipedia.org/wiki?curid=219730", "title": "A Devesa, Coiro, Cangas", "text": "A Devesa \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 45 habitantes (24 homes e 21 mulleres)."}
{"id": "219731", "revid": "89787", "url": "https://gl.wikipedia.org/wiki?curid=219731", "title": "O Esp\u00edrito Santo, Coiro, Cangas", "text": "O Esp\u00edrito Santo \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 1713 habitantes (861 homes e 852 mulleres)."}
{"id": "219732", "revid": "17467", "url": "https://gl.wikipedia.org/wiki?curid=219732", "title": "Manuel Soto Ferreiro", "text": ""}
{"id": "219733", "revid": "22570", "url": "https://gl.wikipedia.org/wiki?curid=219733", "title": "Peter Collins", "text": "Peter John Collins, nado en Kidderminster (Worcestershire) o 6 de novembro de 1931 e finado no circu\u00edto de N\u00fcrburgring (Alema\u00f1a) o 3 de agosto de 1958, foi un piloto ingl\u00e9s de F\u00f3rmula 1. Participou en 35 Grandes Premios do Campionato do Mundo, estreouse o 18 de maio de 1952. Ga\u00f1ou 3 carreiras, logrou nove podios, e anotou un total de 47 puntos no campionato.\nTraxectoria.\nDo mesmo xeito que moitos pilotos brit\u00e1nicos da posguerra, Collins iniciou a s\u00faa carreira de competici\u00f3n na categor\u00eda de 500cc (adoptada como F\u00f3rmula 3 ao final de 1950), cando os seus pais compr\u00e1ronlle un Cooper 500 da incipiente Cooper Car Company. Estas pequenas m\u00e1quinas, accionadas por motores de motocicletas, foron tam\u00e9n o campo de probas de moitos dos contempor\u00e1neos de Collins na F1, inclu\u00edndo en particular a Stirling Moss.\nCollins uniuse ao equipo deportivo de Aston Martin en 1952, e obtivo unha sensacional vitoria na carreira Goodwood Nine Hours de 1952, compartindo un Aston con Pat Griffith. Ao ano seguinte, co Aston Martin DB3S que compart\u00eda con Pat Griffith logrou a vitoria no Tourist Trophy en Dundrod.\nCollins conseguiu entrar na F\u00f3rmula Un en , logrou unha unidade co humilde equipo HWM, en substituci\u00f3n de Stirling Moss. Os resultados non acompa\u00f1aron ao equipo, e Collins deixouno logo da tempada de . Os seguintes per\u00edodos de conduci\u00f3n foron con Vanwall e Maserati, xunto cun breve paso nun BRM, que terminou cun accidente na cualificaci\u00f3n, Collins asinou con Ferrari para a tempada de F1 de . A tempada de 1956 de Collins con Ferrari demostrou ser un punto de inflexi\u00f3n, rematou nun s\u00f3lido segundo lugar detr\u00e1s de Moss en M\u00f3naco, e ga\u00f1ou os grandes Premios de B\u00e9lxica e Francia. De feito, Collins estivo a piques de converterse no primeiro brit\u00e1nico campi\u00f3n do mundo de F1, cando entregou o seu Lancia-Ferrari D50 ao l\u00edder do equipo Juan Manuel Fangio despois de que este sufrira unha rotura no brazo de direcci\u00f3n cerca do final do Gran Premio de Italia en Monza decindolle \"Siga vostede, mestre, eu terei tempo para ga\u00f1ar outros campionatos no futuro\". Collins, finalmente terminou en segundo lugar, pero a vitoria de Moss, e os puntos extra ga\u00f1ados finalmente por Fangio, deron como resultado que Collins so acadara o terceiro posto no campionato. O acto desinteresado de Collins ga\u00f1oulle o respecto de Enzo Ferrari.\nEn 1956, Collins trasladouse a M\u00f3naco co fin de evitar o servizo militar obrigatorio no ex\u00e9rcito brit\u00e1nico e as\u00ed continuar a s\u00faa carreira.\nEn xaneiro de 1957, Collins casou coa actriz estadounidense Louise King, e a parella instalouse nun iate no porto de M\u00f3naco. Ese mesmo ano, Collins uniuse a Ferrari grazas a Mike Hawthorn. Os dous fix\u00e9ronse moi bos amigos, ata o punto de acordar dividir as s\u00faas ganancias entre \u00e1mbolos dous, e xuntos participaron nunha feroz rivalidade co seu compa\u00f1eiro, o piloto de Ferrari Luigi Musso. Con todo, a pesar dun terceiro lugar en Nurburgring, o equipo Ferrari era claramente inferior, e durante gran parte da tempada o modelo 801 (unha evoluci\u00f3n do Lancia D50 de 1954) estaba obsoleto. viu a introduci\u00f3n do novo Ferrari Dino 246, un coche moi mellorado, e unha vez m\u00e1is os resultados comezaron a aparecer no cami\u00f1o da Scuderia Ferrari. Collins conseguiu a s\u00faa terceira e \u00faltima vitoria no GP de Gran Breta\u00f1a, as\u00ed como un terceiro lugar en M\u00f3naco. Hawthorn ga\u00f1ou o fat\u00eddico Gran Premio de Francia de 1958 en Reims, no que Luigi Musso morreu mentres marchaba no segundo lugar (Stirling Moss finalmente foi segundo, e Collins quinto).\nDurante o Gran Premio de Alema\u00f1a de 1958 no circu\u00edto de N\u00fcrburgring, Collins e Hawthorn estaban perseguindo ao Vanwall de Tony Brooks cando ocorreu o desastre. Apretando duro para manter o ritmo, Collins encarou a secci\u00f3n Pflanzgarten, entrou na curva demasiado r\u00e1pido, polo que tomouna moi aberta e o Ferrari caeu nun amplo foso no lado esquerdo da estrada. Collins perdeu o control, volteou no aire e aterrou boca abaixo nunha nube de po. A\u00ednda que Collins foi lanzado limpamente, cando o coche deu o salto mortal, golpeouse cunha \u00e1rbore, sufrindo lesi\u00f3ns cr\u00edticas na cabeza. A pesar de ser trasladado en helic\u00f3ptero ao hospital, Collins morreu esa mesma tarde dun xeito case id\u00e9ntico ao de Luigi Musso. Xa enfermo de problemas renais, Hawthorn viuse afectado notablemente pola morte de Collins, e retirouse da competici\u00f3n inmediatamente logo de ga\u00f1ar o Campionato de Pilotos de . Hawthorn morrer\u00eda ao ano seguinte nun accidente de autom\u00f3bil mentres conduc\u00eda pola estrada de circunvalaci\u00f3n A3 preto de Guildford.\nRivalidade con Luigi Musso.\nMoitos anos logo da morte de Peter Collins, Fiamma Breschi, a noiva de Luigi Musso no momento da s\u00faa morte, revelou a natureza da rivalidade entre Collins e Hawthorn co seu compa\u00f1eiro de Ferrari o piloto Luigi Musso no documental de televisi\u00f3n, \"A vida secreta de Enzo Ferrari\". Breschi recordou que o antagonismo entre Musso e os dous pilotos ingleses alentou aos tres a tomar m\u00e1is riscos dos debidos:\n\"Os ingleses (Hawthorn e Collins) ti\u00f1an un acordo\", dixo ela. \"Se calquera deles ga\u00f1aba, compartian as ganancias por igual. Eran eles dous contra Luigi, que non formaba parte do acordo. A uni\u00f3n facia a forza, e un\u00edronse na s\u00faa contra. Este antagonismo era en realidade favorable e non prexudicial para Ferrari. Canto m\u00e1is r\u00e1pido ian os pilotos, m\u00e1is probable era que ga\u00f1ara un Ferrari.\"\nBreschi contou que Musso ti\u00f1a d\u00e9bedas no momento da s\u00faa morte, e o di\u00f1eiro por ga\u00f1ar o Gran Premio de Francia de 1958 (tradicionalmente o maior premio monetario da \u00e9poca), era moi importante para el. Logo de visitar ao mortalmente ferido Musso no hospital, Breschi devolta no seu hotel, foi informada co resto do equipo Ferrari polo director do equipo, que esa tarde Musso morrera.\nResultado completos na F\u00f3rmula Un.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida. * unidade compartida"}
{"id": "219734", "revid": "47401", "url": "https://gl.wikipedia.org/wiki?curid=219734", "title": "Xabier Gonz\u00e1lez", "text": "Francisco Javier Gonz\u00e1lez Sotelo, co\u00f1ecido como Xabier Gonz\u00e1lez, nado en Ourense o 26 de marzo de 1958 e finado na mesma cidade o 26 de abril de 2023, foi un escritor e pol\u00edtico galego.\nTraxectoria.\nParticipou na refundaci\u00f3n do Partido Galeguista en 1978, sendo elixido membro do Consello Nacional e da Executiva local de Ourense, da que foi Secretario. Participou no proceso de creaci\u00f3n de Coalici\u00f3n Galega, pero op\u00faxose \u00e1 disoluci\u00f3n do Partido Galeguista cando a coalici\u00f3n decidiu converterse en partido. Liderou a oposici\u00f3n \u00e1 disoluci\u00f3n do Partido Galeguista o que provocou que o Secretario Xeral, Xos\u00e9 Henrique Rodr\u00edguez Pe\u00f1a, promovese un expediente disciplinario que finalizou coa s\u00faa expulsi\u00f3n.\nXunto a outros opositores \u00e1 disoluci\u00f3n do Partido Galeguista como Ram\u00f3n Mart\u00ednez L\u00f3pez e Manuel Beiras Garc\u00eda, promoveu a convocatoria do V Congreso do Partido Galeguista que deu lugar ao Partido Galeguista Nacionalista, con Xes\u00fas Manuel Su\u00e1rez Garc\u00eda como Secretario Xeral e no que foi elixido Vicesecretario Xeral Responsable de Pol\u00edtica Exterior.\nAsinante do pacto electoral que conformou a Plataforma Galeguista e da Esquerda Unida, coa que o PGN concorreu \u00e1s elecci\u00f3ns xerais de 1986, nas que se presentou como candidato ao Senado pola provincia de Ourense.\nEn 1988 volveu \u00e1 actividade pol\u00edtica a instancias de Ram\u00f3n Mart\u00ednez L\u00f3pez para formar parte da Executiva Nacional do Partido Nacionalista Galego-Partido Galeguista; sendo un dos redactores do \u201cManifesto Nacionalista do 5 de Decembro de 1988\u201d que conformou a base ideol\u00f3xica desta alianza. Cando a fins de 1990 o Secretario Xeral, Xos\u00e9 Henrique Rodr\u00edguez promove a integraci\u00f3n do PNG-PG no Bloque Nacionalista Galego, Xabier Gonz\u00e1lez volveu opo\u00f1erse \u00e1 integraci\u00f3n e, de novo, foi expedientado e expulsado. Esta situaci\u00f3n rompeu a alianza do Partido Galeguista co Partido Nacionalista Galego e o 6 de novembro de 1990, o PG volveu recuperar a s\u00faa soberan\u00eda. En decembro de 1990 celebrouse o VII Congreso do PG en Santiago de Compostela, resultando elixido Presidente do Consello Nacional. O PG, por primeira vez, participou en solitario nunha contenda electoral: as elecci\u00f3ns municipais de 1991.\nRedactor do manifesto \u201c\"Galeguismo, a Identidade\"\u201d, presentado o 5 de decembro de 2003, que marcou a volta \u00e1 actividade pol\u00edtica do Partido Galeguista; no VIII Congreso, celebrado en Pontevedra en novembro do 2004 foi elixido Presidente do PG.\nO 12 de xu\u00f1o de 2006 o Consello Galeguista aprobou a \u201cProposta Galeguista de III Estatuto de Galicia\u201d, que presentou con Manuel Soto Ferreiro o 28 de xu\u00f1o de 2006 ante a \"Comisi\u00f3n do Parlamento Galego para o Debate e Reforma do Estatuto de Galicia\".\nFoi director das compa\u00f1\u00edas K\u00e9ltike Teatro (Amoeiro), Taller Experimental de Teatro (O Carballi\u00f1o), Orballo Teatro (1990-1992) e coordinador do Festival do Teatro Galego (O Carballi\u00f1o, 1991 e 1992)."}
{"id": "219735", "revid": "1888", "url": "https://gl.wikipedia.org/wiki?curid=219735", "title": "Francisco Javier Gonz\u00e1lez Sotelo", "text": ""}
{"id": "219738", "revid": "22795", "url": "https://gl.wikipedia.org/wiki?curid=219738", "title": "Placozoo", "text": ""}
{"id": "219741", "revid": "1822", "url": "https://gl.wikipedia.org/wiki?curid=219741", "title": "Placozoa", "text": ""}
{"id": "219743", "revid": "32797", "url": "https://gl.wikipedia.org/wiki?curid=219743", "title": "Kosmos 261", "text": "Kosmos 261 (\u041a\u043e\u0441\u043c\u043e\u0441 261 en ruso), tam\u00e9n denominado DS-U2-GK N\u00ba 1, foi un sat\u00e9lite artificial sovi\u00e9tico lanzado o 20 de decembro de 1968 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 261 foi o primeiro membro do modelo de sat\u00e9lites DS-U2-GK. Estaba adicado a facer observaci\u00f3ns xeof\u00edsicas da atmosfera superior e \u00e1 observaci\u00f3n das auroras polares, labor continuada polo seu sucesor, Kosmos 348. Kosmos 261 foi inxectado nunha \u00f3rbita inicial de 670\u00a0km de apoxeo e 217\u00a0km de perixeo, cunha inclinaci\u00f3n orbital de 71 graos e un per\u00edodo de 93,0 minutos. Reentrou na atmosfera o 12 de febreiro de 1969.\nResultados.\nKosmos 261 obtivo o espectro de electr\u00f3ns na parte interior do cinto de Van Allen e med\u00edu a distribuci\u00f3n angular de part\u00edculas \u00f3 longo da s\u00faa \u00f3rbita."}
{"id": "219744", "revid": "4817", "url": "https://gl.wikipedia.org/wiki?curid=219744", "title": "Cosmos 261", "text": ""}
{"id": "219745", "revid": "5863", "url": "https://gl.wikipedia.org/wiki?curid=219745", "title": "Tina Karol", "text": "Tina Karol (en ucra\u00edno: \u0422\u0456\u043d\u0430 \u041a\u0430\u0440\u043e\u043b\u044c), nada en Orotukan, \u00d3blast de Magad\u00e1n, Rusia, o 25 de xaneiro de 1985, \u00e9 unha cantante ucra\u00edna que representou ao seu pa\u00eds no Festival da Canci\u00f3n de Eurovisi\u00f3n 2006 coa canci\u00f3n \"Show me your love\" (galego: Am\u00f3same o teu amor).\nTraxectoria.\nO seu nome orixinal \u00e9 Tetiana Liberman (\u0422\u0435\u0442\u044f\u043d\u0430 \u0413\u0440\u0438\u0433\u043e\u0440\u0456\u0432\u043d\u0430 \u041b\u0456\u0431\u0435\u0440\u043c\u0430\u043d), nacida de pai xudeu ucra\u00edno e nai ucra\u00edna no Distrito Federal do afastado Oriente ruso.\nCando ti\u00f1a seis anos de idade mudouse a Ivano-Frankivsk, no oriente de Ucra\u00edna. Graduouse nunha escola de m\u00fasica e logo estudou no Instituto Musical Grier de K\u00ediv.\nParticipou en varias competencias musicais xuven\u00eds, rexionais, internacionais e xud\u00edas, as\u00ed como tam\u00e9n en musicais e espect\u00e1culos teatrais. Ocupou o segundo lugar no festival \"New Wave\" de Letonia. Karol converteuse en solista do conxunto das Forzas Armadas de Ucra\u00edna e logo nun personaxe art\u00edstico da televisi\u00f3n.\nNo 2006, Karol ga\u00f1ou a preselecci\u00f3n ucra\u00edna do Festival da Canci\u00f3n de Eurovisi\u00f3n 2006 coa canci\u00f3n en ingl\u00e9s: \"I Am Your Queen\" (galego: \"Eu son a t\u00faa ra\u00ed\u00f1a\") e representou a Ucra\u00edna no Festival, no cal obtivo un s\u00e9timo lugar interpretando unha nova versi\u00f3n da canci\u00f3n: \"Show Me Your Love\" (galego: \"Am\u00f3same o teu amor\").\nO d\u00eda 15 de xu\u00f1o de 2008 casou co produtor Eugene Ogir, froito do que naceu seu fillo Veniam\u00edn o 18 de novembro de 2008.\nO 16 de xaneiro de 2009 foi nomeada polo presidente V\u00edktor Y\u00fashchenko Artista de Honor de Ucra\u00edna.\nSegundo a revista \"Focus\", Tina \u00e9 unha das 100 mulleres m\u00e1is influentes de Ucra\u00edna, estando no n\u00famero 92 na lista feita polos expertos."}
{"id": "219746", "revid": "15490", "url": "https://gl.wikipedia.org/wiki?curid=219746", "title": "Per\u00edodo dos duques", "text": "Con Per\u00edodo dos Duques (tam\u00e9n chamado da anarqu\u00eda) ind\u00edcase o decenio de interregno entre o 574 (morte de Cleph) ao 584 (elecci\u00f3n de Autari), durante o cal o reino longobardo e Italia non tivo reis, pero foi gobernado de xeito colexial por varios duques longobardos que se estableceran hab\u00eda pouco e independentes un do outro.\nOs historiadores non est\u00e1n seguros da raz\u00f3n deste interregno: alg\u00fans consideran que os duques s\u00f3 actuaban como titores colectivos do fillo de Cleph, Autari, que, en efecto, subiu finalmente ao trono; outros falan pola contra \"se\u00f1or\u00edo colectivo\". En todo caso, neste momento da ocupaci\u00f3n os duques non eran m\u00e1is que os xefes das diversas estirpes do pobo longobardo, a\u00ednda non asociados de forma est\u00e1bel \u00e1s cidades, e xa que logo s\u00f3 ter\u00e1n actuado en autonom\u00eda, tam\u00e9n porque deber\u00e1n ceder \u00e1s presi\u00f3ns dos guerreiros, teoricamente baixo a s\u00faa autoridade, para aproveit\u00e1rense das a\u00ednda grandes oportunidades de bot\u00edn. Esta situaci\u00f3n inest\u00e1bel, prolongada no tempo, levou ao definitivo afundimento do equilibrio pol\u00edtico-administrativo romano-it\u00e1lico, que ata a invasi\u00f3n se mantivera case intacto, tanto que a mesma aristocracia romano-it\u00e1lica conservara a responsabilidade da administraci\u00f3n civil (basta pensar en Casiodoro).\nOs duques non se deron organizado de xeito duradeiro. Cando invadiron a Provenza merovinxia, os reis dos francos Gontr\u00e1n e Khildeberto II bot\u00e1ronse sobre o territorio dos longobardos, tomaron Trento e abriron unha negociaci\u00f3n co Emperador de Oriente Tiberio II, titular tam\u00e9n do Exarcado de Italia. Ao final, cansos das divisi\u00f3ns internas, temendo unha reacci\u00f3n m\u00e1is forte da parte grega polo sur e franca polo leste e necesitando dun liderado necesario para coordinar as diversas forzas militares, no 584 os duques elixiron rei a Autari. A este foille cedida a nova capital, Pavia e a metade das riquezas ducais, se ben \u00e9 dubidoso que mantivesen esta \u00faltima promesa. Autari deu consolidado no seu per\u00edodo de goberno o reino longobardo contra os inimigos en todas as frontes.\nHistoria.\nMorte de Cleph e disgregaci\u00f3n do reino en trinta e cinco ducados (574).\nDespois do asasinato de Albo\u00edno, os duques longobardos elixiron como o seu novo rei un nobre longobardo de nome Cleph (572): Este, por\u00e9n, tras ter matado coa espada ou expulsado de Italia a moitos romanos poderosos, morreu coa espada dun servo do seu s\u00e9quito despois de apenas un ano e seis meses de reinado (574). Tras a morte de Cleph, non se elixiu un novo rei por m\u00e1is ou menos dez anos, e o reino fragmentouse a continuaci\u00f3n en trinta e cinco ducados independentes un do outro, cada un gobernado por un duque residente na propia cidade. Paulo Di\u00e1cono cita os nomes de cinco duques:\nPrecisa, por\u00e9n, que, ademais destes, houbo outros trinta duques, cuxos nomes Paulo Di\u00e1cono evidentemente non co\u00f1ec\u00eda. Os ducados nos que se fragmentou o reino deberon ser, xa que logo, trinta e cinco.\nDurante o goberno dos duques o tratamento dos italorromanos foi moi duro, segundo o que afirma Paulo Di\u00e1cono:\nOs duques longobardos, tras teren asasinado ou expulsado a meirande parte dos latifundistas romanos, tomando posesi\u00f3n dos terreos, permitiron aos superviventes conservar as terras; seguindo as lis da \"hospitalitas\", os latifundistas superviventes deb\u00edan entregar un terzo das colleitas \u00e1s faras longobardas; os longobardos apoder\u00e1ronse as\u00ed das posici\u00f3ns chave da sociedade, e ben poucos romanos puideron manter unha posici\u00f3n acomodada.\nA contraofensiva bizantina: Baduario (575-576).\nMentres tanto, Tiberio Constantino, rexente do Imperio de Oriente no nome do tolo de Xustino II, comprara unha tregua na fronte persa, non v\u00e1lida por\u00e9n para Armenia, e isto permitiulle enviar novas tropas a Italia, comandadas polo xenro de Xustino II, Baduario. Baduario deber\u00eda chegar a R\u00e1vena no 575/576, onde semella que edificou unha igrexa, con novas tropas provenientes do Oriente, cuxa forza e composici\u00f3n \u00e9tnica non refiren as fontes, pero que alg\u00fans estudosos conxecturaron que puidesen conter mesmo mercenarios longobardos. Unha pasaxe da \"Historia Ecclesiastica\" de Xo\u00e1n de \u00c9feso evidencia de feito que 60.000 longobardos combateran no 575 en Siria ao servizo do Imperio, e non hai que exclu\u00edr que despois seguisen a Baduario a Italia. Ademais \u00e9 pos\u00edbel que en Benevento e en Spoleto estivesen asentados, desde os tempos da guerra g\u00f3tica (535-553), grupos de longobardos como \"foederati\" do Imperio, aos que Baduario poder\u00eda ter pedido axuda contra os longobardos host\u00eds ao Imperio. Estas son, por\u00e9n, s\u00f3 conxecturas, polo tanto a \u00fanica fonte que describe (nunha soa li\u00f1a) a expedici\u00f3n de Baduario \u00e9 a Cr\u00f3nica de Xo\u00e1n Biclarense:\nA formaci\u00f3n dos ducados de Spoleto e Benevento e a ameaza dirixida a Roma (576-580).\nA derrota de Baduario foi dram\u00e1tica para o Imperio e proveitosa para os longobardos. De feito, tras a batalla, parece que os longobardos ao servizo do Imperio se rebelaron, fundando os ducados de Spoleto e Benevento. Faroaldo, ex \"foederatus\" bizantino e primeiro duque de Spoleto, traizoado o Imperio, apoderouse con engano de Classe, o porto de R\u00e1vena, despox\u00e1ndoa de toda a s\u00faa riqueza; cando despois Droctulfo, guerreiro longobardo pasado \u00e1 parte do Imperio, atacou Classe, Faroaldo foi obrigado a abandonala, devolv\u00e9ndoa ao Imperio e refuxi\u00e1ndose en Spoleto, sede do seu novo ducado. Tam\u00e9n Zotto, ex \"foederatus\" bizantino, se rebelou contra a autoridade imperial, constitu\u00edndo un ducado con sede en Benevento que comezou a se expandir polo Samnio a costa do Imperio, ata conquistar en vinte Anos case toda a Italia meridional, ag\u00e1s as zonas costeiras. Ao mesmo tempo, outros duques longobardos se estableceran en Tuscia, en Chiusi e en Lucca, e comezaron a se expandiren na rexi\u00f3n a costa do Imperio.\nAs fontes da \u00e9poca describen en poucas pero lac\u00f3nicas palabras a situaci\u00f3n dram\u00e1tica na que se atopaba o Imperio. O \"Liber Pontificalis\" conta que naqueles anos moitas fortalezas foron forzadas a se erenderen aos longobardos por fame e que a mesma Roma foi asediada por eles no 579. Xo\u00e1n Biclarense no ano 578 escribiu que \"Os romanos sosti\u00f1an unha penosa guerra en Italia contra os longobardos\", suxerindo unha grave derrota ulterior. Entre tanto os longobardos apoder\u00e1ronse das fortalezas ao longo da v\u00eda Emilia, expand\u00edronse polo V\u00e9neto ocupando Altino, Concordia e Mantua, e violentaron aos monxes na Valeria; a expansi\u00f3n en Tuscia dos longobardos obrigou ao bispo de Populonia a fuxir \u00e1 illa de Elba, mentres o duque beneventano Zotto, ao se apoderar de Aquino, masacrou a poboaci\u00f3n, xa decimada polas epidemias, ata o punto de que tras alg\u00fans anos a cidade estaba a\u00ednda sen bispo. No 579 tam\u00e9n Roma foi cercada, pero o cerco fracasou.\nPouco tempo antes do cerco da Cidade Eterna, a finais de 578, Tiberio ter\u00eda recibido no palacio unha embaixada proveniente de Roma e co senador romano Panfronio \u00e1 fronte: a embaixada, ademais de lle ofrecer un regalo de 3.000 libras de ouro para celebrar a s\u00faa ascensi\u00f3n ao trono (que tivera lugar hab\u00eda pouco tempo), solicitou urxentemente ao emperador tropas para enviar a Italia, devastada polos longobardos; o Emperador respondeu ao seu pesar que estaba empe\u00f1ado na gravosa guerra contra Persia e, xa que logo, estaba imposibilitado de enviar novas tropas, pero en compensaci\u00f3n devolveu as 3.000 libras a Panfronio, suxer\u00edndolle que as empregase para corromper os duques longobardos, convenc\u00e9ndoos para po\u00f1erse da parte do Imperio en Oriente contra os persas, ou, noutro caso, para convencer aos francos a atacaren os longobardos. Ao ano seguinte o senado romano enviou outra embaixada e desta volta o Emperador resolveu enviar un pequeno ex\u00e9rcito a Italia. Tal ex\u00e9rcito resultou, con todo, insuficiente para pechar o avance dos longobardos, que ocuparon entre os anos 578 e 582 Classe, o porto de R\u00e1vena, e asediaron N\u00e1poles. O pont\u00edfice intentou en 580 dirixirse ao rei dos francos, pero en van.\nAproveitando a desuni\u00f3n dos longobardos, Bizancio deu feito a procurarse o servizo dalg\u00fans duques longobardos, que se puxeron ao servizo do Imperio: o m\u00e1is famoso foi Droctulfo, que combateu contra a s\u00faa mesma xente mantendo por alg\u00fan tempo Brescello e reconquistando Classe e que despois foi utilizado por Bizancio tam\u00e9n no Il\u00edrico contra os \u00e1varos.\nFin do per\u00edodo dos duques e consecuencias.\nLongobardos.\nNo 582 subiu ao trono de Bizancio Mauricio, o cal, non podendo enviar reforzos a Italia posto que estaba inmerso na fronte oriental e na balc\u00e1nica, intentou usar a diplomacia para vencer os longobardos: en 583 unha embaixada bizantina chegou \u00e1 corte do rei franco Khildeberto II d\u00e1ndolle 50.000 s\u00f3lidos de ouro a cambio dunha intervenci\u00f3n franca na Italia setentrional; o rei franco invadiu, xa que logo, a Italia setentrional no 584, pero os duques longobardos conseguiron que se retirasen pag\u00e1ndoo con cartos, e foron en van as protestas do Emperador Mauricio, que pretend\u00eda que lle fosen devoltos os 50.000 s\u00f3lidos de ouro.\nEn calquera caso o perigo corrido a causa da alianza entre Bizancio e os francos, fixo considerar seriamente aos Duques a posibilidade de po\u00f1er fin \u00e1 anarqu\u00eda: temendo unha reacci\u00f3n m\u00e1is forte por parte bizantina polo sur e franca polo oeste e necesitando un liderado necesario para coordinar as diversas forzas militares, elixiron nese mesmo ano un novo rei, Autari, fillo de Cleph, ao que lle cederon a nova capital, Pav\u00eda, e a metade das riquezas ducais. Grazas ao liderado de Autari, os longobardos deron rexeitado os ataques dos francos e conseguiron salvagardar o seu reino. Semella entre outras cousas que durante o reinado de Autari as violencias contra os romanos, que existiron durante o per\u00edodo dos duques, terminaron, ou polo menos se atenuaron:\nBizancio.\nAs conquistas dos longobardos durante o per\u00edodo dos duques empuxaran a Bizancio a reorganizar a disposici\u00f3n administrativo-militar da Italia en mans bizantinas. Sobre o 580, segundo a \"Descriptio orbis romani\" de Xurxo de Chipre, semella que Tiberio II dividiu en cinco provincias ou \"eparqu\u00edas\" a Italia bizantina:\nTal reforma administrativa de Italia semella motivada pola adaptaci\u00f3n da administraci\u00f3n de Italia \u00e1s necesidades militares do momento, visto que gran parte da Pen\u00ednsula estaba suxeita \u00e1s devastaci\u00f3ns dos longobardos e que todos os intentos (inclu\u00edda e expedici\u00f3n de Baduario) para desaloxalos fallaran; reco\u00f1ecendo as conquistas efectuadas polos longobardos, foi introducido coa reforma o sistema dos \"tractus\" fronteirizos anticipando a reforma do Exarcado, que foi realizada alg\u00fans anos despois.\nApenas catro anos despois esta nova disposici\u00f3n foi xa abolida, substitu\u00edda pola do exarcado, subdividido nos seus varios distritos. A fundaci\u00f3n do exarcado rem\u00f3ntase ao ano 584, curiosamente o mesmo da elecci\u00f3n de Autari. O termo de \"exarca\" foi usado por primeira vez nunha ep\u00edstola que o papa Paio II lle dirixe ao di\u00e1cono Gregorio, apocrisiario da igrexa de Roma en Constantinopla, o 4 de outubro de 584. Nela dise que o exarca daquela era Decio o na que se declaraba amargamente que o exarca non pod\u00eda enviar axuda a Roma porque malamente daba defendido R\u00e1vena. O novo exarcado foi repartido en sete distritos, estritamente controlados e gobernados polo exarca de R\u00e1vena:\nA poboaci\u00f3n local viuse obrigada a contribu\u00edr \u00e1 defensa do territorio, axud\u00e1ndolle as\u00ed aos soldados profesionais. Form\u00e1base deste xeito unha eficiente m\u00e1quina defensiva dos territorios que quedaban, principalmente situados nas costas, onde m\u00e1is se pod\u00edan facer sentir os poderes imperiais e a frota bizantina. Grazas tam\u00e9n \u00e1 nova reforma, o exarcado deu resistido os asaltos dos longobardos ata o 751."}
{"id": "219747", "revid": "624", "url": "https://gl.wikipedia.org/wiki?curid=219747", "title": "Autari", "text": ""}
{"id": "219748", "revid": "624", "url": "https://gl.wikipedia.org/wiki?curid=219748", "title": "Zotto I de Benevento", "text": ""}
{"id": "219749", "revid": "624", "url": "https://gl.wikipedia.org/wiki?curid=219749", "title": "Faroaldo I de Spoleto", "text": ""}
{"id": "219750", "revid": "56817", "url": "https://gl.wikipedia.org/wiki?curid=219750", "title": "Phan Thiet", "text": "Phan Thiet \u00e9 unha cidade situada en Nam Trung Bo, capital da provincia de Binh Thuan.\nEst\u00e1 atravesada polo r\u00edo Ca Ti, que contin\u00faa cara o mar da China Meridional. O n\u00facleo urbano conta con arredor de 350.000 habitantes."}
{"id": "219752", "revid": "624", "url": "https://gl.wikipedia.org/wiki?curid=219752", "title": "Duque de Brescia", "text": ""}
{"id": "219755", "revid": "624", "url": "https://gl.wikipedia.org/wiki?curid=219755", "title": "Xisulfo de Fri\u00fal", "text": ""}
{"id": "219756", "revid": "1131", "url": "https://gl.wikipedia.org/wiki?curid=219756", "title": "Aeroporto de Cam Ranh", "text": "O aeroporto de Cam Ranh (\"S\u00e2n bay qu\u1ed1c t\u1ebf Cam Ranh\") debe o seu nome \u00e1 vila onde se sit\u00faa, dentro do concello de Cam Ranh, Vietnam, a poucos quil\u00f3metros da cidade.\nFoi inaugurado o 18 de maio de 2006 e o seu primeiro voo foi coa li\u00f1a de Vietnam Airlines dende Cidade Ho Chi Minh ata Cam Ranh e volta."}
{"id": "219772", "revid": "40827", "url": "https://gl.wikipedia.org/wiki?curid=219772", "title": "Falsa acacia", "text": "A falsa acacia, robinia, acacia bastarda ou acacia branca ,(Robinia pseudoacacia) \u00e9 unha \u00e1rbore caducifolia pertencente \u00e1 familia leguminosa das fab\u00e1ceas.\nOrixinaria de Am\u00e9rica do norte, foi introducida en Europa onde se considera especie invasora. \u00c9 moi com\u00fan en Galicia.\nEtimolox\u00eda.\nO nome do x\u00e9nero Robinia dedicoullo o naturista Carl von Linn\u00e9 ao bot\u00e1nico Jean Robin, 1550-1629, bot\u00e1nico do rei Henrique IV de Francia, que introduciu esta \u00e1rbore en Francia procedente das colonias francesas americanas. O primeiro individuo, plantado na praza Dauphine de Par\u00eds en 1601, desapareceu hai anos, mais dos seus regromos a\u00ednda sobreviven algunhas \u00e1rbores hoxe na vila: unha no barrio : Ren\u00e9-Viviani plantada en 1601), e outra no xard\u00edn bot\u00e1nico parisi\u00e9n: \"Jardin des plantes de Paris\", plantada en 1636.\nA\u00ednda con semellanzas \u00e1s especies do x\u00e9nero \"Acacia\", a robinia non pertence a tal x\u00e9nero, de a\u00ed o termo da especie: \"pseudacacia\" e o nome com\u00fan galego de acacia falsa ou bastarda. No Val de Barcala co\u00f1\u00e9cese como serp\u00edn.\nDescrici\u00f3n.\nA arbori\u00f1a pode acadar os 20 ou 30 m de altura. Adoita formar pequenas manchas boscosas monospec\u00edficas invasoras a partir dos numerosos abrochos que saen a xeito de fillos da planta nai.\nO tronco \u00e9 pardo cinsento cunha casca grosa profundamente fendida en sentido lonxitudinal. A p\u00f3las novas son espi\u00f1entas.\nPos\u00fae unha copa ampla pouco mesta con follas compostas por entre nove e vinte e un fol\u00edolos ovais de cor verde amarelentos que se viran amarelos no outono antes da ca\u00edda. \u00c9 com\u00fan a seca dalgunhas p\u00f3las, e nalg\u00fans casos da \u00e1rbore enteira. As est\u00edpulas das follas das p\u00f3las sen flores transf\u00f3rmanse en espi\u00f1as, que fican despois da ca\u00edda das follas.\nAs flores son brancas, penduradas en acios perfumados e mel\u00edferos de 10 a 25\u00a0cm de longo..\nOs froitos son unhas va\u00ed\u00f1as achatadas, de 7 a 12\u00a0cm de longo, que conte\u00f1en gran n\u00famero de grans. Os legumes fican na \u00e1rbore despois da ca\u00edda das follas.\nA rizosfera da robinia incentiva \u00e1s bacterias fixadoras de azote. O sistema radicular pode estenderse nun radio de 15 metros arredor do toro en terreos secos..\nCada ano a madeira de primavera xera un anel poroso. Entre as c\u00e9lulas do par\u00e9nquima grandes vasos son vis\u00edbeis a simple vista.\nA robinia non atura be na poda, de executala, c\u00f3mpre facela xusto despois a floraci\u00f3n. \nDistribuci\u00f3n.\nOrixinaria da rexi\u00f3n dos Montes Apalaches, no leste de Am\u00e9rica do Norte, a falsa acacia foi introducida en Europa, e se lle considera especie invasora en Francia, Alema\u00f1a, no norte de Italia, Polonia, Pa\u00edses Baixos, Su\u00edza, Hungr\u00eda, Grecia e Chipre. Ademais at\u00f3pase no norte de Espa\u00f1a, en Turqu\u00eda, en Israel, en Australia e en Nova Zelandia. A s\u00faa distribuci\u00f3n \u00e9 favorecida pola agricultura.\nEn Galicia \u00e1chase naturalizada nas zonas baixas de todo o territorio dende principios do s\u00e9culo XX.\nH\u00e1bitat.\n\u00c9 unha \u00e1rbore de pouca altitude (por baixo dos 700 m) naturalizada no oeste de Europa, non pasando ao norte os Pa\u00edses Baixos. Plantouse igualmente para estabilizar noiros arrentos* e rochosos e tam\u00e9n pola s\u00faa madeira de bastante calidade e resistencia a humidade.\n\u00c9 unha \u00e1rbore pioneira, isto quere dicir que se limita a colonizar terras degradadas que, por outra banda e por ser unha leguminosa, enriquece o solo coa fixaci\u00f3n de azote. Prefire solos pobres en calcaria, a\u00ednda que medra en calquera solo, ag\u00e1s nos lameiros e solos con arxila moi compactos. \u00c9 unha \u00e1rbore heli\u00f3fila, fuxindo de zonas moi sombr\u00edas. \nCon 3,2 mill\u00f3ns de hect\u00e1reas no mundo, \u00e9 a terceira especie de madeira dura m\u00e1is plantada no mundo despois dos lamigueiros e dos eucaliptos.\nEn Galicia \u00e9 com\u00fan en solos pobres de noiros, colonizando leiras abandonadas e terreos incendiados, e incluso naturalizada en fragas e arboredos. Tam\u00e9n \u00e9 com\u00fan o seu uso en xardiner\u00eda urbana.\nEspecie invasora.\nO seu r\u00e1pido crecemento, a s\u00faa importante capacidade de multiplicaci\u00f3n vexetativa (rebentos ou fillos), a s\u00faa produci\u00f3n abondosa de grans t\u00f3xicos, a capacidade de fixaci\u00f3n de azote atmosf\u00e9rico e mais a toxicidade da s\u00faa madeira e das s\u00faas follas, fan que sexa unha especie pioneira, competitiva, capaz de modificar intensamente os ecosistemas locais..\nEsta especie \u00e9 xeralmente considerada como invasora en gran parte do territorio europeo, impedindo o crecemento doutras plantas especialmente pola coincidencia nas datas de polinizaci\u00f3n. Nalgunhas zonas substitu\u00edu os casti\u00f1eiros dos soutos ou formaci\u00f3ns de capudres.\nCon todo acostuma colonizar os solos que lle son m\u00e1is axeitados: frescos e areentos, en terreos asollados.\nDoenzas.\nHai algunhas especies de insectos minadores das follas desta planta:\nToxicidade.\nA falsa acacia pos\u00fae unha prote\u00edna lectina nas s\u00faas sementes, que as fai t\u00f3xicas: cabalos que consomen a planta desenvolven s\u00edntomas de anorexia, depresi\u00f3n, diarrea, c\u00f3licos, fraqueza, e arritmia card\u00edaca. Os s\u00edntomas aparecen xeralmente arredor dunha hora despois de tela inxerido e c\u00f3mpre atenci\u00f3n veterinaria inmediata. S\u00f3 as flores son comest\u00edbeis.\nArboricultura.\nA robinia \u00e9 moi usada en xardinar\u00eda, especialmente nos Estados Unidos e en Europa. Hai moitos cultivares con distintas caracter\u00edsticas:\nAlg\u00fans especialistas comparan as virtudes da s\u00f3fora (\"Styphnolobium japonicum\") contra as da robinia. A primeira carece de espi\u00f1as por\u00e9n ten o problema de que os seus froitos pega\u00f1entos emporcan as r\u00faas onde son plantados.\nEntre outras caracter\u00edsticas, a robinia acidifica o solo e determina a perda de cati\u00f3ns ao fixar o nitr\u00f3xeno."}
{"id": "219773", "revid": "18868", "url": "https://gl.wikipedia.org/wiki?curid=219773", "title": "Acacia bastarda", "text": ""}
{"id": "219774", "revid": "18868", "url": "https://gl.wikipedia.org/wiki?curid=219774", "title": "Robinia pseudoacacia", "text": ""}
{"id": "219775", "revid": "89787", "url": "https://gl.wikipedia.org/wiki?curid=219775", "title": "Robinia", "text": "Robinia \u00e9 un x\u00e9nero de plantas pertencente \u00e1 familia fab\u00e1ceas, orixinario de zonas temperadas de Am\u00e9rica do Norte, inclu\u00edndo os Estados Unidos, o sur do Canad\u00e1 e o norte de M\u00e9xico.\nSon \u00e1rbores de folla caduca e arbustos que acadan dos 4 aos 25 metros de altura. Con follas ovaladas que van 7-21 pinnadas. As flores son brancas ou rosadas, xeralmente en acios oscilantes. Moitas especies te\u00f1en espi\u00f1as e outras conte\u00f1en substancias pega\u00f1entas.\nEn Galicia est\u00e1 naturalizada s\u00f3 unha especie, a \"Robinia peseudoacacia\", co\u00f1ecida como falsa acacia ou simplemente robinia. Consid\u00e9rase especie invasora.\nReco\u00f1\u00e9cense ente catro e dez especies no x\u00e9nero."}
{"id": "219776", "revid": "85894", "url": "https://gl.wikipedia.org/wiki?curid=219776", "title": "Xes\u00fas Manuel Su\u00e1rez", "text": "Xes\u00fas Manuel Su\u00e1rez Garc\u00eda, nado en Santiago de Compostela en 1955, \u00e9 un m\u00e9dico e pol\u00edtico galego.\nTraxectoria.\nM\u00e9dico endocrin\u00f3logo e profesor de Diet\u00e9tica. Foi secretario e tesoureiro da Sociedade Galega de Endocrinolox\u00eda, Metabolismo e Nutrici\u00f3n.\nFoi candidato nas primeiras elecci\u00f3ns democr\u00e1ticas. Militante do Partido Galeguista dende a s\u00faa fundaci\u00f3n en 1978, integrouse no novo Partido Galeguista en 2004, no que foi secretario xeral e vicepresidente. No IX Congreso, celebrado en Monforte de Lemos o 26 de xaneiro de 2008, foi elixido presidente."}
{"id": "219777", "revid": "1888", "url": "https://gl.wikipedia.org/wiki?curid=219777", "title": "Xes\u00fas Manuel Su\u00e1rez Garc\u00eda", "text": ""}
{"id": "219778", "revid": "89787", "url": "https://gl.wikipedia.org/wiki?curid=219778", "title": "O Forte, Coiro, Cangas", "text": "O Forte \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 1598 habitantes (796 homes e 802 mulleres)."}
{"id": "219779", "revid": "29029", "url": "https://gl.wikipedia.org/wiki?curid=219779", "title": "Prunus avium", "text": ""}
{"id": "219780", "revid": "1131", "url": "https://gl.wikipedia.org/wiki?curid=219780", "title": "Forte", "text": "O adxectivo forte ref\u00edrese a algo ou algu\u00e9n dotado de forza. Pode referirse a:\nAmais, como top\u00f3nimo Forte pode referirse a:"}
{"id": "219782", "revid": "85894", "url": "https://gl.wikipedia.org/wiki?curid=219782", "title": "Gondar\u00e1n, Coiro, Cangas", "text": "Gondar\u00e1n \u00e9 un lugar da parroquia de Coiro no concello pontevedr\u00e9s de Cangas na comarca do Morrazo."}
{"id": "219783", "revid": "89787", "url": "https://gl.wikipedia.org/wiki?curid=219783", "title": "As Gruncheiras, Coiro, Cangas", "text": "As Gruncheiras \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 55 habitantes (29 homes e 26 mulleres)."}
{"id": "219785", "revid": "89787", "url": "https://gl.wikipedia.org/wiki?curid=219785", "title": "O Igrexario, Coiro, Cangas", "text": "O Igrexario \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 20 habitantes (10 homes e 10 mulleres)."}
{"id": "219786", "revid": "89787", "url": "https://gl.wikipedia.org/wiki?curid=219786", "title": "Laxielas, Coiro, Cangas", "text": "Laxielas \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 87 habitantes (42 homes e 45 mulleres)."}
{"id": "219787", "revid": "89787", "url": "https://gl.wikipedia.org/wiki?curid=219787", "title": "Miranda, Coiro, Cangas", "text": "Miranda \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 151 habitantes (78 homes e 73 mulleres)."}
{"id": "219788", "revid": "98629", "url": "https://gl.wikipedia.org/wiki?curid=219788", "title": "O Outeiro, Coiro, Cangas", "text": "O Outeiro \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 71 habitantes (37 homes e 34 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "219790", "revid": "89787", "url": "https://gl.wikipedia.org/wiki?curid=219790", "title": "A Parada, Coiro, Cangas", "text": "A Parada \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 142 habitantes (70 homes e 72 mulleres)."}
{"id": "219791", "revid": "89787", "url": "https://gl.wikipedia.org/wiki?curid=219791", "title": "A Pedreira, Coiro, Cangas", "text": "A Pedreira \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 732 habitantes (355 homes e 377 mulleres)."}
{"id": "219792", "revid": "89787", "url": "https://gl.wikipedia.org/wiki?curid=219792", "title": "Reboredo, Coiro, Cangas", "text": "Reboredo \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 407 habitantes (210 homes e 197 mulleres)."}
{"id": "219793", "revid": "89787", "url": "https://gl.wikipedia.org/wiki?curid=219793", "title": "A Retirosa, Coiro, Cangas", "text": "A Retirosa \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 262 habitantes (129 homes e 133 mulleres). "}
{"id": "219794", "revid": "89787", "url": "https://gl.wikipedia.org/wiki?curid=219794", "title": "Romarigo, Coiro, Cangas", "text": "Romarigo \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 425 habitantes (208 homes e 217 mulleres)."}
{"id": "219795", "revid": "89787", "url": "https://gl.wikipedia.org/wiki?curid=219795", "title": "Rozada, Coiro, Cangas", "text": "Rozada \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 207 habitantes (104 homes e 103 mulleres)."}
{"id": "219796", "revid": "89787", "url": "https://gl.wikipedia.org/wiki?curid=219796", "title": "A R\u00faa, Coiro, Cangas", "text": "A R\u00faa \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 28 habitantes (16 homes e 12 mulleres)."}
{"id": "219797", "revid": "89787", "url": "https://gl.wikipedia.org/wiki?curid=219797", "title": "Trig\u00e1s, Coiro, Cangas", "text": "Trig\u00e1s \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 147 habitantes (77 homes e 70 mulleres)."}
{"id": "219798", "revid": "89787", "url": "https://gl.wikipedia.org/wiki?curid=219798", "title": "Ver\u00edn, Coiro, Cangas", "text": "Ver\u00edn \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 84 habitantes (44 homes e 40 mulleres)."}
{"id": "219799", "revid": "89787", "url": "https://gl.wikipedia.org/wiki?curid=219799", "title": "O Xistro, Coiro, Cangas", "text": "O Xistro \u00e9 un lugar da parroquia de Coiro no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 92 habitantes (46 homes e 46 mulleres)."}
{"id": "219800", "revid": "5863", "url": "https://gl.wikipedia.org/wiki?curid=219800", "title": "Jos\u00e9 Signo", "text": "Jos\u00e9 Signo Garc\u00eda, nado en San Xo\u00e1n (Porto Rico) o 29 de agosto de 1894 e finado en C\u00f3rdoba o 29 de maio de 1952, foi un actor e xornalista de orixe galega.\nTraxectoria.\nFillo do guard\u00e9s Jos\u00e9 Mar\u00eda Signo Neda e a santiaguesa Concepci\u00f3n Garc\u00eda, instalouse en Vigo antes de 1900. Traballou como xornalista en \"La Concordia\" e como actor. Dirixiu a peza sat\u00edrica \"La R\u00e1faga\" e colaborou co cineasta Xos\u00e9 Gil. Posteriormente foi redactor xefe de \"La Zarpa\" en Ourense, redactor dos xornais \"Galicia\" e \"El Pueblo Gallego\", e colaborador de \"Faro de Vigo\" e \"Vida Gallega\". En 1924 tivo un xu\u00edzo fronte a Alejandro P\u00e9rez Lug\u00edn pola paternidade da novela \"La Casa de la Troya\".\nEn 1929 participou na creaci\u00f3n da produtora Vicus Films, para a que dirixiu a longametraxe de ficci\u00f3n \"La tragedia de Xirobio\" (1930). Vinculouse ao mundo teatral, primeiro na Agrupaci\u00f3n Mart\u00edn Codax de Vigo, logo no Teatro Nacional de la Falange, e, por \u00faltimo, na compa\u00f1\u00eda de Celia G\u00e1mez. A partir de 1941 foi redactor de \"V\u00e9rtice\", en Donostia, de \"Voluntad\", en Xix\u00f3n, e do diario \"C\u00f3rdoba\"."}
{"id": "219801", "revid": "1888", "url": "https://gl.wikipedia.org/wiki?curid=219801", "title": "Jos\u00e9 Signo Garc\u00eda", "text": ""}
{"id": "219802", "revid": "98629", "url": "https://gl.wikipedia.org/wiki?curid=219802", "title": "Ali G Indahouse", "text": "Ali G Indahouse \u00e9 un filme brit\u00e1nico dirixido por Mark Mylod que se estreou no 2002. Bas\u00e9ase no personaxe Ali G do programa de televisi\u00f3n \"Da Ali G Show\". \u00c9 o primeiro filme dos tres baseados en personaxes de Sacha Baron Cohen, sendo os outros dous \"\" e \"Br\u00fcno\".\nSinopse.\nO Centro de Ocio John Nike en West Staines vai pechar por falta de fondos. A Ali G preoc\u00fapalle o destino do club alternativo de boy scouts que estivo dirixindo ata ese momento. Decidido a salvalo centro, encad\u00e9ase a unha estaci\u00f3n de autobuses de Staines. As\u00ed\u00ad consegue chamar a atenci\u00f3n do primeiro ministro, que andaba buscando un mozo intelectual que lle axudase a ga\u00f1ar as elecci\u00f3ns en Staines, e que cre atopar nel \u00f3 home que necesitaba. O pol\u00edtico convence a Ali de que a mellor forma de salvalo centro \u00e9 presentarse \u00e1s elecci\u00f3ns para o Goberno, e Ali t\u00f3malle a palabra."}
{"id": "219804", "revid": "23204", "url": "https://gl.wikipedia.org/wiki?curid=219804", "title": "David Cobe\u00f1o", "text": "David Cobe\u00f1o Iglesias, nado o 6 de abril de 1982 en Madrid, \u00e9 un futbolista espa\u00f1ol. Xoga de porteiro e o seu actual equipo \u00e9 o Rayo Vallecano."}
{"id": "219805", "revid": "56817", "url": "https://gl.wikipedia.org/wiki?curid=219805", "title": "Ver\u00edn (hom\u00f3nimos)", "text": "O top\u00f3nimo galego Ver\u00edn pode referirse a:"}
{"id": "219806", "revid": "18868", "url": "https://gl.wikipedia.org/wiki?curid=219806", "title": "Quercus rubra", "text": ""}
{"id": "219807", "revid": "18868", "url": "https://gl.wikipedia.org/wiki?curid=219807", "title": "Quercus borealis", "text": ""}
{"id": "219808", "revid": "18868", "url": "https://gl.wikipedia.org/wiki?curid=219808", "title": "Carballo rubio", "text": ""}
{"id": "219809", "revid": "18868", "url": "https://gl.wikipedia.org/wiki?curid=219809", "title": "Carballo vermello", "text": ""}
{"id": "219810", "revid": "18868", "url": "https://gl.wikipedia.org/wiki?curid=219810", "title": "Carballo rubio americano", "text": ""}
{"id": "219811", "revid": "18868", "url": "https://gl.wikipedia.org/wiki?curid=219811", "title": "Carballo vermello americano", "text": ""}
{"id": "219812", "revid": "18868", "url": "https://gl.wikipedia.org/wiki?curid=219812", "title": "Carballo bravo", "text": ""}
{"id": "219813", "revid": "23204", "url": "https://gl.wikipedia.org/wiki?curid=219813", "title": "Queiroa", "text": "A queiroa (Calluna vulgaris ), co\u00f1ecida tam\u00e9n como queiroga, queiroga de cruz, uz de monte ou, simplemente, uz \u00e9 unha especie faner\u00f3gama do x\u00e9nero \"Calluna\" pertencente \u00e1 familia das eric\u00e1ceas.\nEtimolox\u00eda.\nA orixe do nome xen\u00e9rico \"Calluna\" deriva da palabra grega que significa \"varrer\" xa que a planta se usaba para facer vasoiras. O nome espec\u00edfico \"vulgaris\" prov\u00e9n da verba en lat\u00edn \"com\u00fan\".\nO nome de queiroa, queiroga ou queiruga, parece derivar da forma latina \"karioka, ou da ra\u00edz prerromana \"Kar-\"(rocha, duro), de xeito equivalente \u00e1 orixe da palabra carrasco/a, e carpaza/o.\nNomes galegos.\nTodas as especies principalmente dos x\u00e9neros \"Erica\" e \"Calluna\" reciben o nome com\u00fan de uces, urces ou breixos en Galicia.\nEsta especie en concreto recibe tam\u00e9n os nomes de queiroa, carrasca, carrasco, queiroga, quiroga, queiruga, queiruga de cruz , carroucha, foupa, queiroga de cruz, urce de monte, uz mont\u00e9s.\nDistribuci\u00f3n e h\u00e1bitat.\n\u00c9 natural de Europa, Norte de \u00c1frica e Am\u00e9rica, moi difundido en terreos est\u00e9riles e acedos como turbeiras e bra\u00f1as. \u00c9 unha planta que mora en matogueiras e landas. Medra en solos acid\u00f3filos, non calcarios e asollados. \u00c9 m\u00e1is frecuente atopala nas clareiras das fragas mais tampouco \u00e9 estra\u00f1o atopala en zonas opacas. P\u00f3dese localizar dende o nivel do mar deica os 2600 metros malia ser m\u00e1is abondosa nas zonas monta\u00f1osas. A presenza desta planta nun bosque amosa un grande empobrecemento do solo.\n\u00c9 un dos matos m\u00e1is frecuentes de Galicia. Grazas \u00e1s s\u00faas amplas marxes de tolerancia aparece por todo o territorio, desde o nivel do mar at\u00e9 as m\u00e1is altas monta\u00f1as. Forma parte dos matos con toxos e uces, e dos matos de substituci\u00f3n dos bosques que foron queimados ou tallados. Desenv\u00f3lvese sobre solos acedos (sil\u00edceos) pobres, de espesor xeralmente menor de 50 cm e humidade vari\u00e1bel. A mi\u00fado forman extensas manchas sobre solos empobrecidos. As formaci\u00f3ns denom\u00ednanse uceiras, breixeiras, mourais, urceiras ou uzais.\nDescrici\u00f3n.\n\u00c9 un subarbusto de 20-50 cm. de altura que presenta gran cantidade de p\u00f3las erguidas de cor marr\u00f3n avermelladas, con follas mi\u00fadas e moi numerosas con flores tam\u00e9n cativas de cor malva que forman un acio terminal. Florece a finais de primavera, no ver\u00e1n at\u00e9 o outono. O froito \u00e9 unha c\u00e1psula redondeada con peluxes que cont\u00e9n numerosas sementes. \u00c1brese en 4 valvas. As sementes son ovais, de cor rubia.\nPropiedades.\nTen semellantes propiedades e caracter\u00edsticas que a \"Erica cinerea\"\n\"Calluna vulgaris\" cont\u00e9n os compostos fen\u00f3licos: \u00e1cido clorox\u00e9nico, 3-O-glic\u00f3sido, 3-O-galactosido e 3-O-arabin\u00f3sido.\nCultivo.\nPara cultivar esta uz c\u00f3mpre dispor de espazos asollados e pouca auga. \u00c9 conveniente que ao empezar e ao finalizar a \u00e9poca de crecemento, \u00e9 dicir, a principio de primavera e final de ver\u00e1n, se engada un pouco adubo org\u00e1nico. Tam\u00e9n c\u00f3mpre termos en conta que pode verse afectada por fungos co exceso de humidade. A floraci\u00f3n vai dende primeiros de xullo na alta monta\u00f1a at\u00e9 xa entrado o outono nas terras baixas. A queiroga de monte \u00fasase moito na xardinar\u00eda como planta ornamental.\nUsos.\nA partir da queiroga elabor\u00e1base carb\u00f3n vexetal usado nas ferrar\u00edas de Galicia, a\u00ednda que o m\u00e1is cobizado era o da uz branca. Tam\u00e9n se empregaban para facer vasoiras, como noutras partes de Europa. As urces son unha importante fonte de alimentaci\u00f3n para as ovellas e especies como os veados xa que poden pacer as puntas das plantas cando a neve cobre a vexetaci\u00f3n nas monta\u00f1as durante o inverno. A pita do monte tam\u00e9n se alimenta dos agromos e sementes desta planta.\nAlg\u00fans escaravellos como a \"Lochmaea suturalis\" (escaravello da queiroga) alim\u00e9ntanse tam\u00e9n da queiroga e, nalg\u00fans casos, poden causar mortalidade. As larvas dun certo n\u00famero de especies de lepid\u00f3pteros tam\u00e9n se alimentan destas plantas, en particular as da bolboreta \"Saturnia pavonia\".\nAntigamente us\u00e1base a uz para tinxir a la de cor amarela e curtir o coiro. Xunto co malte, a urce \u00e9 un ingrediente do \"gruit\", unha mestura de aromas usada na fabricaci\u00f3n de cervexa de urce t\u00edpica na Escocia durante a Idade Media, antes do uso do l\u00fapulo. Thomas Pennant escribiu na s\u00faa obra \"A Tour in Scotland\" (1769) (Unha viaxe pola Escocia) que na illa escocesa de Islay: \"A cervexa ad\u00f3itana elaborar coas punti\u00f1as das uces, mesturando dous terzos de uz cun de malte, \u00e1s veces, engadindo l\u00fapulo\".\nO mel de uz \u00e9 un produto altamente valorado nas \u00e1reas onde abundan as uceiras, breixeiras, polo que moitos cortizos m\u00fadanse das abellarizas a estas zonas a finais do ver\u00e1n. Por\u00e9n non sempre foi tan valorado coma hoxe e de feito Diosc\u00f3rides rexeitouno consider\u00e1ndoo \"mel improbum\" O mel de urce ten un caracter\u00edstico sabor forte, e unha textura infrecuente, tixotr\u00f3pica, xelatinosa, que fai que non sexa doado esmelgar os favos, e por iso \u00e9 moitas veces v\u00e9ndense directamente os favos.\nCultural.\nAs queirogas e uces tam\u00e9n eran consideradas plantas sagradas para os celtas, e por iso en Galicia e noutras zonas da Europa atl\u00e1ntica hai lendas e tradici\u00f3n arredor desta planta. Empr\u00e9gase na Festa dos maios. A uz branca consid\u00e9rase como amuleto de sorte en Escocia, de feito vese como unha icona do pa\u00eds onde, ao igual ca en Galicia, \u00e9 moi abundante."}
{"id": "219814", "revid": "25871", "url": "https://gl.wikipedia.org/wiki?curid=219814", "title": "Baduario", "text": "Baduario (morto en 576) foi un xeneral bizantino do Imperio de Oriente que viviu no s\u00e9culo VI.\nTraxectoria.\nEra xenro do emperador Xustino II. Poder\u00eda ser que fose o fillo ou o neto do Baduario \"magister militum\" e \"dux Scythiae\".\nNo 565 o seu sogro Xustino II, apenas chegado ao poder, nomeouno curopalata. O ano seguinte foi nomeado \"magister militum\" e enviado polo emperador en auxilio dos x\u00e9pidos, cuxo reino fora invadido polos longobardos. Loitou nunha batalla preto de Sirmio e venceu nela. A batalla tivo lugar en 566 ou en 567. Tras esta batalla o rei dos x\u00e9pidos Cunimundo rompe a alianza cos romanos de oriente que despois decidiron non o axudaren cando os x\u00e9pidos foron invadidos aniquilados polos longobardos e os \u00e1varos. Non se sabe con exactitude se Baduario foi un \"magister militum per Illyricum\" o m\u00e1is ben un \"magister militum uacans\" ou un \"quaestor exercitus\".\nDespois nome\u00e1rono \"comes stabuli\". O 6 de outubro de 573 el e o emperador Xustino II tiveron un litixio: o Augusto, que desde hab\u00eda un tempo daba signos de tolemia, insultouno e desterrouno; despois o emperador arrepentiuse e foi en persoa aos est\u00e1bulos para se desculpar con Baduario.\nNo 576 Baduario foi enviado a Italia para intentar expulsar aos longobardos, que en 568 invadiran Italia e a someteran en gran parte. Morreu en batalla contra eles."}
{"id": "219815", "revid": "18868", "url": "https://gl.wikipedia.org/wiki?curid=219815", "title": "Queiroga", "text": ""}
{"id": "219816", "revid": "624", "url": "https://gl.wikipedia.org/wiki?curid=219816", "title": "Xo\u00e1n de Biclaro", "text": ""}
{"id": "219817", "revid": "89787", "url": "https://gl.wikipedia.org/wiki?curid=219817", "title": "Glic\u00f3xeno fosforilase", "text": "A glic\u00f3xeno fosforilase \u00e9 un encima fosforilase (EC 2.4.1.1) que cataliza a liberaci\u00f3n de mol\u00e9culas de glicosa 1-fosfato da mol\u00e9cula de glic\u00f3xeno. Este \u00e9 o paso limitante da glicoxen\u00f3lise nos animais. As glicosas lib\u00e9ranse nos enlaces glicos\u00eddicos terminais alfa-1,4 das cadeas de glic\u00f3xeno. A glic\u00f3xeno fosforilase est\u00fadase tam\u00e9n como unha prote\u00edna modelo regulada por fosforilaci\u00f3n reversible (uni\u00f3n covalente reversible) e por efectos alost\u00e9ricos.\nMecanismo.\nA reacci\u00f3n global catalizada \u00e9:\n(cadea de glic\u00f3xeno \u03b1-1,4)n + Pi \u2194 (cadea de glic\u00f3xeno \u03b1-1,4)n-1 + D-glicosa 1-fosfato.\nA glic\u00f3xeno fosforilase rompe o glic\u00f3xeno en unidades de glicosa, que se liberan en forma de glicosa 1-fosfato. O glic\u00f3xeno queda cada vez que interv\u00e9n o encima cunha unidade de glicosa menos. Para que a glicosa liberada poida ser utiizada no metabolismo debe converterse en glicosa 6-fosfato polo encima fosfoglicomutase.\nA\u00ednda que a reacci\u00f3n \u00e9 reversible en soluci\u00f3n, dentro da c\u00e9lula o encima s\u00f3 funciona na direcci\u00f3n degradativa porque a concentraci\u00f3n de fosfato inorg\u00e1nico \u00e9 moito maior ca a de glicosa 1-fosfato.\nA glic\u00f3xeno fosforilase pode actuar s\u00f3 sobre cadeas li\u00f1ais de glic\u00f3xeno (con enlace glicos\u00eddico \u03b11-4). A s\u00faa actividade cesa inmediatamente catro residuos antes de que se chegue a un enlace \u03b11-6, que est\u00e1n nos puntos de ramificaci\u00f3n do glic\u00f3xeno, moi com\u00fans na mol\u00e9cula. Neste situaci\u00f3n, c\u00f3mpre que act\u00fae outro encima chamado encima desramificador do glic\u00f3xeno, o cal deixar\u00e1 recta a cadea nesa zona, e pode ralizar nos eucariotas d\u00faas actividades (en \"E. coli\" fanas dous encimas distintos): actividade transferase e actividade \u03b1-1,6-glicosidase. Primeiramente act\u00faa como encima transferase e cambia un bloque de tres residuos de glicosa da rama externa ao extremo doutra cadea, e despois act\u00faa como \u03b11-6 glicosidase e rompe o residuo de glicosa que queda con enlace \u03b11-6 na nova cadea li\u00f1al. Despois de que se fixo todo isto, a glic\u00f3xeno fosforilase pode continuar separando m\u00e1is residuos de glicosa. O encima \u00e9 espec\u00edfico de cadeas \u03b11-4, xa que ten unha fenda de 30 \u00e1ngstrom de longo co mesmo raio ca a h\u00e9lice formada pola cadea de glic\u00f3xeno; na fenda caben 4-5 residuos de glicosa, pero \u00e9 demasiado estreita para as zonas con ramificaci\u00f3ns. Esta fenda conecta o sitio de almacenamento do glic\u00f3xeno no encima co sitio activo catal\u00edtico.\nO mecanismo il\u00fastrase na figura de abaixo. A glic\u00f3xeno fosforilase ten un fosfato de piridoxal (PLP, derivado da vitamina B6) en cada sitio catal\u00edtico ou activo. O fosfato de piridoxal est\u00e1 unido a residuos b\u00e1sicos (neste caso lisina, a Lys680) e forma por enlace covalente unha base de Schiff. Unha vez que se forma a base de Schiff, mantendo a mol\u00e9cula de PLP no sitio activo, o grupo fosfato do PLP (en vermello na figura) facilmente doa un prot\u00f3n a unha mol\u00e9cula de fosfato inorg\u00e1nico (en verde), o que fai que o fosfato inorg\u00e1nico sexa \u00e1 s\u00faa vez desprotonado polo ox\u00edxeno do enlace glicos\u00eddico \u03b1-1,4 (en azul). A doada desprotonaci\u00f3n do PLP d\u00e9bese a que a s\u00faa carga negativa non est\u00e1 s\u00f3 estabilizada no grupo fosfato, sen\u00f3n tam\u00e9n no anel de piridina, e as\u00ed a base conxugada orixinada pola desprotonaci\u00f3n do PLP \u00e9 bastante estable. O ox\u00edxeno (azul) protonado agora \u00e9 un bo grupo sa\u00ednte l\u00e1bil (\"leaving group\"), e a cadea de glic\u00f3xeno sep\u00e1rase da glicosa terminal nunha reacci\u00f3n SN1, orixinando a formaci\u00f3n dunha mol\u00e9cula de glicosa cun carbocati\u00f3n secundario na posici\u00f3n 1. Finalmente, o fosfato inorg\u00e1nico desprotonado act\u00faa como un nucle\u00f3filo e \u00fanese co carbocati\u00f3n, formando glicosa 1-fosfato e unha cadea de glic\u00f3xeno cun residuo de glicosa menos. Na reacci\u00f3n lib\u00e9rase unha mol\u00e9cula de auga, pero non \u00e9 unha hidr\u00f3lise, sen\u00f3n unha fosfor\u00f3lise.\nProp\u00faxose tam\u00e9n un mecanismo alternativo que implica a intervenci\u00f3n dun ox\u00edxeno cargado positivamente en conformaci\u00f3n de media-cadeira.\nEstrutura.\nO mon\u00f3mero da glic\u00f3xeno fosforilase \u00e9 unha prote\u00edna grande de 842 amino\u00e1cidos cunha masa de 97.434 Da nas c\u00e9lulas musculares. O encima pode existir na s\u00faa forma inactiva como mon\u00f3mero ou tetr\u00e1mero, pero a s\u00faa forma bioloxicamente activa \u00e9 un d\u00edmero formado por d\u00faas subunidades id\u00e9nticas (homod\u00edmero).\nO d\u00edmero de glic\u00f3xeno fosforilase ten moitas rexi\u00f3ns de importancia biol\u00f3xica, inclu\u00edndo os sitios catal\u00edticos, os sitios de uni\u00f3n ao glic\u00f3xeno (\"de almacenamento\"), os sitios alost\u00e9ricos, e un residuo de serina que pode ser fosforilado reversiblemente.\nOs sitios catal\u00edticos est\u00e1n relativamente enterrados dentro da mol\u00e9cula, a 15\u00c5 da superficie da prote\u00edna e da interface da subunidade. Este dif\u00edcil acceso ao sitio catal\u00edtico desde a superficie \u00e9 significativo no sentido de que fai que a actividade da prote\u00edna sexa moi susceptible \u00e1 regulaci\u00f3n, xa que pequenos efectos alost\u00e9ricos poder\u00edan incrementar moito o acceso relativo do glic\u00f3xeno ao sitio.\nQuizais o sitio regulatorio m\u00e1is importante \u00e9 Ser14, o sitio onde se produce a fosforilaci\u00f3n reversible moi pr\u00f3ximo \u00e1 interface da subunidade. O cambio estrutural asociado coa fosforilaci\u00f3n, e coa conversi\u00f3n da fosforilase b en fosforilase a, \u00e9 a disposici\u00f3n que adoptan os residuos 10 a 22 orixinalmente desordenados que pasan a formar \u03b1 h\u00e9lices. Este cambio incrementa a actividade fosforilase ata nun 25% mesmo en ausencia de AMP, e ademais potencia a activaci\u00f3n feita polo AMP.\nO sitio alost\u00e9rico para o AMP nas isoformas musculares deste encima est\u00e1 pr\u00f3xima \u00e1 interface da subunidade, igual que a Ser14. Cando se une un AMP a este sitio, o que se corresponde cun cambio do estado T (tenso) do encima ao estado R (relaxado), orixina pequenos cambios na estrutura terciaria na interface da subunidade que causan grandes cambios na estrutura cuaternaria. A uni\u00f3n do AMP fai rotar as rexi\u00f3ns da mol\u00e9cula chamadas h\u00e9lices torre (residuos 262-278) das d\u00faas subunidades 50\u02da unha en relaci\u00f3n a outra por medio dun incremento na organizaci\u00f3n e interacci\u00f3ns entre as subunidades. Esta rotaci\u00f3n das h\u00e9lices torre causa a rotaci\u00f3n das d\u00faas subunidades uns 10\u02da unha en relaci\u00f3n a outra, e o que \u00e9 m\u00e1is importante, desordena os residuos 282-286 (o bucle 280s) que bloquea o acceso ao sitio catal\u00edtico no estado T pero non no estado R.\nO \u00faltimo sitio e quizais o m\u00e1is peculiar da glic\u00f3xeno fosforilase \u00e9 o chamado \"sitio de almacenamento de glic\u00f3xeno\". Esta estrutura est\u00e1 formada polos residuos 397-437, e permite que a prote\u00edna se una covalentemente \u00e1 cadea de glic\u00f3xeno a uns 30 \u00c5 do sitio catal\u00edtico. Este sitio \u00e9 moi probablemente o sitio no cal se une o encima aos gr\u00e1nulos de glic\u00f3xeno antes de iniciar a clivaxe das glicosas terminais. De feito, o 70% da fosforilase dim\u00e9rica da c\u00e9lula est\u00e1 unida aos gr\u00e1nulos de glic\u00f3xeno en lugar de flotando libre no citoplasma.\nNos mam\u00edferos, os principais isoencimas da glic\u00f3xeno fosforilase enc\u00f3ntranse no m\u00fasculo, f\u00edgado e cerebro. O tipo cerebral \u00e9 o que predomina no cerebro adulto e nos tecidos embrionarios, e os tipos hep\u00e1tico e muscular son os predominantes no f\u00edgado adulto e m\u00fasculo esquel\u00e9tico, respectivamente.\nImportancia cl\u00ednica.\nProp\u00faxose utilizar a inhibici\u00f3n da glic\u00f3xeno fosforilase como un m\u00e9todo para o tratamento da diabetes tipo 2. Como a produci\u00f3n de glicosa no f\u00edgado viuse que se incrementa nos pacientes con diabetes tipo 2, a inhibici\u00f3n da liberaci\u00f3n de glicosa da reserva de glic\u00f3xeno hep\u00e1tica pode ser un bo tratamento. A clonaci\u00f3n da glic\u00f3xeno fosforilase hep\u00e1tica humana (HLGP) revelou un novo sitio de uni\u00f3n alost\u00e9rica preto da interface da subunidade, que non est\u00e1 presente na glic\u00f3xeno fosforilase muscular de coello (RMGP) utilizada normalmente nos estudos. Este sitio non era sensible aos mesmos inhibidores ca o sitio alost\u00e9rico para o AMP, e o maior \u00e9xito na inhibici\u00f3n conseguiuse sintetizando novos inhibidores que imitan a estrutura da glicosa, xa que a glicosa 6-fosfato \u00e9 un inhibidor co\u00f1ecido da HLPG e estabiliza o estado T, que \u00e9 menos activo. Estes derivados da glicosa tiveron alg\u00fan \u00e9xito inhibindo a HLPG, cuns baixos valores preditos de Ki de 0,016 mM.\nAs mutaci\u00f3ns na isoforma do m\u00fasculo (PYGM) est\u00e1n asociadas coa enfermidade de McArdle (enfermidade de almacenamento de glic\u00f3xeno tipo V). Identific\u00e1ronse ata agora m\u00e1is de 65 mutaci\u00f3ns no xene da PYGM que orixinan a enfermidade de McArdle. Entre os s\u00edntomas da enfermidade de McArdle est\u00e1n a debilidade muscular, mialxia, e falta de resistencia, todos debidos aos baixos niveis de glicosa no tecido muscular.\nAs mutaci\u00f3ns na isoforma hep\u00e1tica da glic\u00f3xeno fosforilase (PYGL) est\u00e1n asociadas coa enfermidade de Hers (enfermidade de almacenamento de glic\u00f3xeno de tipo VI). A enfermidade de Hers est\u00e1 a mi\u00fado asociada con s\u00edntomas leves normalmente limitados a hipoglicemia, e \u00e1s veces \u00e9 dif\u00edcil de diagnosticar debido \u00e1 actividade encim\u00e1tica residual.\nA isoforma cerebral da glic\u00f3xeno fosforilase (PYGLB) prop\u00faxose como biomarcador do cancro de est\u00f3mago.\nRegulaci\u00f3n.\nA glic\u00f3xeno fosforilase est\u00e1 regulada por control alost\u00e9rico e por fosforilaci\u00f3n.\nHormonas como a adrenalina (epinefrina), a insulina e o glicag\u00f3n regulan a glic\u00f3xeno fosforilase utilizando sistemas de amplificaci\u00f3n de segundo mensaxeiro que est\u00e1n asociados a prote\u00ednas G. A adrenalina activa a adenilato ciclase por medio dun receptor acoplado \u00e1 prote\u00edna G, que \u00e1 s\u00faa vez activa a adenilato ciclase facendo incrementar as concentraci\u00f3ns celulares de AMP c\u00edclico (AMPc). O AMPc \u00fanese (e despois lib\u00e9rase) a unha forma activa de prote\u00edna quinase A (PKA). Despois, a prote\u00edna quinase A fosforila a fosforilase quinase, que \u00e1 s\u00faa vez fosforila a glic\u00f3xeno fosforilase b, transform\u00e1ndoa na glic\u00f3xeno fosforilase a activa. Esta fosforilaci\u00f3n real\u00edzase sobre a serina 14 da glic\u00f3xeno fosforilase b. No f\u00edgado, o glicag\u00f3n activa outro receptor acoplado \u00e1 prote\u00edna G que desencadea outra cascada de reacci\u00f3ns diferente, causando a activaci\u00f3n da fosfolipase C (PLC). A fosfolipase C causa indirectamente a liberaci\u00f3n de calcio do ret\u00edculo endoplasm\u00e1tico dos hepatocitos no citosol. O aumento da dispo\u00f1ibilidade de calcio fai que este se una \u00e1 subunidade calmodulina e active a glic\u00f3xeno fosforilase quinase. A glic\u00f3xeno fosforilase quinase activa a glic\u00f3xeno fosforilase da mesma maneira mencionada previamente.\nA glic\u00f3xeno fosforilase b non sempre \u00e9 inactiva no m\u00fasculo, xa que pode activarse alostericamente polo AMP. Un incremento na concentraci\u00f3n de AMP, como a que ten lugar durante o exercicio extenuante, indica que hai unha gran demanda de enerx\u00eda. O AMP activa a glic\u00f3xeno fosforilase b cambi\u00e1ndolle a s\u00faa conformaci\u00f3n desde unha forma tensa a unha forma relaxada. Esta forma relaxada ten propiedades encim\u00e1ticas similares \u00e1 do encima fosforilado. Un incremento na concentraci\u00f3n de ATP oponse a esta activaci\u00f3n ao desprazar o AMP do sitio de uni\u00f3n para o nucle\u00f3tido no encima, indicando que hai reservas de enerx\u00eda dabondo.\nDespois de comer hai unha liberaci\u00f3n de insulina, o que indica que hai unha gran cantidade de glicosa no sangue. A insulina activa indirectamente a PP-1 e a fosfodiesterase. A prote\u00edna fosfatase 1 (PP-1) desfosforila directamente a glic\u00f3xeno fosforilase a, volvendo a orixinarse a glic\u00f3xeno fosforilase b inactiva. A fosfodiesterase converte o AMPc en AMP. Esta actividade elimina o segundo mensaxeiro (xerado polo glicag\u00f3n e a adrenalina) e inhibe a prote\u00edna quinase A. Deste xeito, a prote\u00edna quinase A xa non pode causar a cascada de fosforilaci\u00f3n que acaba coa formaci\u00f3n de glic\u00f3xeno fosforilase a (activa). Estas modificaci\u00f3ns iniciadas pola insulina dete\u00f1en a glicoxen\u00f3lise para preservar as reservas de glic\u00f3xeno que quedan na c\u00e9lula e desencadear a glicoxenox\u00e9nese (formaci\u00f3n de glic\u00f3xeno).\nAs fosforilases a e b poden existir en d\u00faas formas, unha delas o estado T (tenso) inactivo e a outra o estado R (relaxado). A fosforilase b est\u00e1 normalmente no estado T, inactiva debido \u00e1 presenza fisiol\u00f3xica de ATP e glicosa 6-fosfato, e a fosforilase a est\u00e1 normalmente no estado R (activa).\nNo f\u00edgado existe un isoencima da glic\u00f3xeno fosforilase sensible \u00e1s concentraci\u00f3ns de glicosa, xa que o f\u00edgado act\u00faa como exportador de glicosa. En esencia, a fosforilase do f\u00edgado \u00e9 sensible \u00e1 glicosa, o que causa unha transici\u00f3n moi sensible da forma R \u00e1 T, inactiv\u00e1ndoa; ademais, a fosforilase hep\u00e1tica \u00e9 insensible ao AMP.\nImportancia hist\u00f3rica.\nA glic\u00f3xeno fosforilase foi o primeiro encima alost\u00e9rico que se descubriu. Este gran descubrimento foi un dos varios realizados por Carl e Gerty Cori. En 1943, coa axuda de Arda Green, determinaron que a glic\u00f3xeno fosforilase exist\u00eda en d\u00faas formas, a e b, dependendo do seu estado de fosforilaci\u00f3n, e nos estados R ou T base\u00e1ndose na presenza de AMP."}
{"id": "219818", "revid": "23204", "url": "https://gl.wikipedia.org/wiki?curid=219818", "title": "Teofilacto", "text": "Co nome de Teofilacto podemos referirnos a:"}
{"id": "219819", "revid": "18868", "url": "https://gl.wikipedia.org/wiki?curid=219819", "title": "Urce", "text": ""}
{"id": "219820", "revid": "56817", "url": "https://gl.wikipedia.org/wiki?curid=219820", "title": "Breixo", "text": "Breixo p\u00f3dese referir a:\nComo top\u00f3nimo pode referirse a:"}
{"id": "219821", "revid": "18868", "url": "https://gl.wikipedia.org/wiki?curid=219821", "title": "Torga", "text": ""}
{"id": "219823", "revid": "5863", "url": "https://gl.wikipedia.org/wiki?curid=219823", "title": "Benito Calder\u00f3n Ozores", "text": "Benito Calder\u00f3n Ozores, nado en Santiago de Compostela o 21 de setembro de 1861 e finado en Louriz\u00e1n (Pontevedra) o 11 de outubro de 1892, foi un militar e pol\u00edtico galego.\nTraxectoria.\nSegundo fillo de Vicente Calder\u00f3n Oreiro, conde de San Juan, e de Carmen Ozores Mosquera. Capit\u00e1n de Artiller\u00eda. Casou con Eugenia Montero Villegas, filla de Eugenio Montero R\u00edos o 14 de abril de 1890. Foi elixido deputado por Santiago de Compostela na elecci\u00f3n parcial de 5 de marzo de 1890, escano que lle puxo en bandexa o seu sogro Montero R\u00edos, quen renunciou a el para ocupar o posto de senador tralas elecci\u00f3ns de 1889. Foi reelixido nas seguintes elecci\u00f3ns (1 de febreiro de 1891), pero a morte truncou a s\u00faa carreira pol\u00edtica en 1892.\nVida persoal.\nFoi pai de Vicente Calder\u00f3n Montero R\u00edos."}
{"id": "219824", "revid": "624", "url": "https://gl.wikipedia.org/wiki?curid=219824", "title": "Teofilacto I", "text": ""}
{"id": "219826", "revid": "22570", "url": "https://gl.wikipedia.org/wiki?curid=219826", "title": "Gotye", "text": "Wouter \"Wally\" De Backer, nado en Bruxas o 21 de maio de 1980, m\u00e1is co\u00f1ecido profesionalmente polo seu nome art\u00edstico Gotye \u00e9 un artista belga-australiano. O nome \"Gotye\" \u00e9 un derivado de \"Gauthier\", o equivalente en franc\u00e9s a \"Walter\" ou \"Wouter\". A s\u00faa voz ten sido comparada coa de Peter Gabriel, Phil Collins e Sting."}
{"id": "219830", "revid": "23204", "url": "https://gl.wikipedia.org/wiki?curid=219830", "title": "Loewe", "text": "Loewe ([lo'e\u03b2e]) \u00e9 unha marca de roupa, coiro e complementos de luxo fundada en 1846 en Madrid polo artes\u00e1n Enrique Loewe Roessberg orixinario de Kassel, actualmente \u00e9 propiedade do grupo franc\u00e9s LVMH (Louis Vuitton Mo\u00ebt Hennessy).\nHistoria.\nLoewe naceu en 1846 nun obradoiro de marroquiner\u00eda situado na r\u00faa Lobo (posteriormente r\u00faa Echegaray), no centro de Madrid. En 1872 o artes\u00e1n alem\u00e1n Enrique Loewe Roessberg chegou a Madrid e asociouse co taller, e comezou a traballar al\u00ed. En 1892 Loewe instalouse na r\u00faa Pr\u00edncipe de Madrid, acadando gran sona. En 1905 o rei Afonso XIII deulle o t\u00edtulo de provedor da Casa Real. En 1910 abriu tenda en Barcelona.\nEn 1945 o dese\u00f1ador P\u00e9rez de Rozas creou modelos de bolsos en boxcalf, que pronto pasaron a ser os grandes cl\u00e1sicos da marca. En 1959 Loewe inaugurou unha tenda na r\u00faa Serrano de Madrid, que modificou por completo a imaxe dos establecementos de artigos de luxo. En 1963 empezou a expansi\u00f3n internacional de Loewe, que abriu tenda en Londres.\nEn 1980 entrou no accionariado da empresa o grupo Rumasa, mercando acci\u00f3ns a herdeiros de Loewe de Barcelona, debido \u00e1s diferenzas entre a familia de Barcelona e a de Madrid, que controlaban entre ambas o 51 % da empresa. Rumasa mercou entre un 25 % ou 30 % ata acadar a maior\u00eda do accionariado por sucesivas mercas de acci\u00f3ns. Cando Rumasa foi expropiada ti\u00f1a o 66 % da empresa polo que pasou a estar controlada polo Estado Espa\u00f1ol. En 1996, coincidindo cos 150 anos da marca, foi mercada por LVMH.\nO 14 de marzo de 2012 sa\u00edu unha pol\u00e9mica campa\u00f1a da colecci\u00f3n \"Oro\" con Luis Venegas como director creativo e como protagonistas presuntos mozos \"modernos\" fillos de co\u00f1ecidos.\nTendas.\nLoewe ten 29 tendas propias en Espa\u00f1a, dez establecementos para home e sete de muller. A nivel internacional ten 125 tendas propias e 50 puntos de venda en aeroportos e outro cento de tendas multimarca.\nEn 2012 pechou a s\u00faa tenda na Coru\u00f1a, a \u00fanica que ti\u00f1a en Galiza, traslad\u00e1ndose a unha pequena tenda en El Corte Ingl\u00e9s da r\u00faa Ram\u00f3n y Cajal. A principios de 2018 pechou definitivamente."}
{"id": "219838", "revid": "98629", "url": "https://gl.wikipedia.org/wiki?curid=219838", "title": "Teofilacto (patricio)", "text": "Teofilacto I de Tusculum (nado antes de 864 e morto entre 920 e 927) foi un arist\u00f3crata romano que foi senador e exerceu varios cargos importantes, entre os cales o de \"magister militum\" e o de c\u00f3nsul de Roma. Tam\u00e9n foi \"vestiarius\" no \"Patriarchio\", residencia pontificia anexa \u00e1 Bas\u00edlica de San Xo\u00e1n de Latr\u00e1n.\nHistoria.\nMencionado por vez primeira nun documento de 901, como xu\u00edz palatino do emperador Lu\u00eds III, aparece \u00e1 volta do papa Serxio III (probabelmente un dos seus curm\u00e1ns) - no curso dos anos 903/904. Como \"vestiarius\" (ministro de finanzas) do papa e \"magister militum\" (comandante en xefe dos ex\u00e9rcitos), \u00e9 desde aquela o xefe da nobreza urbana de Roma cunha grande influencia sobre a pol\u00edtica do papa, sobre todo grazas \u00e1 s\u00faa muller Teodora I de Tusculum e da s\u00faa filla Marozia, a quen o testemu\u00f1o de Liutprando de Cremona atrib\u00fae unha relaci\u00f3n co papa Serxio III de onde nacer\u00eda o futuro papa Xo\u00e1n XI. Desde 905, Teofilacto leva tam\u00e9n os t\u00edtulos de \"duque\" e de \"senador\" dos romandos.\nA s\u00faa obra.\nTras a morte do papa Serxio III, empuxa ao papa Xo\u00e1n X a se aliar cos seus veci\u00f1os do sur contra os sarracenos que ameazan sen cesar a costa italiana. En agosto de 915, un ex\u00e9rcito ao seu mando e do seu xenro Alberico I de Spoleto vence os \u00e1rabes en Garigliano. O m\u00e9rito de Teofilacto \u00e9 o de ter estabilizado as relaci\u00f3ns en Italia central e tam\u00e9n, como o subli\u00f1an outros testemu\u00f1os, os seus esforzos e os da s\u00faa familia por unha renovaci\u00f3n relixiosa. Os Tusculani tiran a s\u00faa orixe de Teofilacto.\nXenealox\u00eda.\n Teofilacto\n casou con Teodora \"a Antiga\"\n \u2514\u2500Marozia I (?-?).\n 1) Alberico I duque de Spoleto.\n 2) Serxio III, papa.\n 3) Hugo de Arl\u00e9s\".\n 4) Guido de Toscana\"."}
{"id": "219839", "revid": "23204", "url": "https://gl.wikipedia.org/wiki?curid=219839", "title": "Jennifer Lawrence", "text": "Jennifer Shrader Lawrence, nada o 15 de agosto de 1990 en Indian Hills, Kentucky, \u00e9 unha actriz estadounidense de cinema e televisi\u00f3n.\nTraxectoria.\nSendo a m\u00e1is pequena de tres irm\u00e1ns, o seu interese pola interpretaci\u00f3n comezou cando era moi pequena. Na s\u00faa nenez tam\u00e9n tivo interese polos deportes. Cando ti\u00f1a 14 anos fixo unha viaxe a Nova York que cambiou a s\u00faa vida. Uns axentes quedaron impresionados coa rapariga cando lle fixeron unha proba para un pequeno papel. Dic\u00edan que nunca viran unha lectura en fr\u00edo tan ben feita polo que aconsellaron aos pais a que pasara un ver\u00e1n facendo unha curso de interpretaci\u00f3n. Graduouse en secundaria dous anos antes do normal co fin de comezar canto antes co seu traballo como actriz.\nCarreira art\u00edstica.\n2006-2008: comezos na televisi\u00f3n e o cine independente.\nOs seus comezos caracteriz\u00e1ronse polas espont\u00e1neas aparici\u00f3ns nas series de televisi\u00f3n, sendo a maior\u00eda series de moito \u00e9xito en audencia e que a\u00ednda son recordadas a d\u00eda de hoxe polo p\u00fablico. Estas series eran: \"Monk\", \"Caso aberto\" ou \"Medium\". No 2007 obtivo o seu primeiro papel importante, un dos papeis do elenco como protagonista da comedia The Bill Engvall Show, serie que estivo en emisi\u00f3n durante dous anos e na cal a presenza de Jennifer mant\u00edvose durante trinta cap\u00edtulos. A serie rematou cando o seu produtor, Troni Mcburger, decidiu orientar os seus intereses noutros proxectos.\nLawrence meteuse no mundo do cine en 2008, interpretando papeis estelares de corte independente como \"The Poker House\", no cal actuou con Selma Clair. Ela interpretaba a unha rapaza nova que era v\u00edtima do maltrato e de abusos; \"Garden Party\", proxectos que pasaron desapercibidos para o p\u00fablico. Tras a realizaci\u00f3n de varios proxectos sen moito \u00e9xito, Jennifer volveu probar sorte no cine independente na longametraxe \"Lejos de la tierra quemada\", na cal compartiu cr\u00e9ditos con grandes estrelas de cine como Charlize Theron e Kim Basinger. Ela interpretaba a Mariana, unha adolescente marcada pola morte da s\u00faa nai. A pel\u00edcula tivo malas cr\u00edticas e non lle foi ben nos portelos, por\u00e9n a interpretaci\u00f3n da actriz tivo comentarios positivos, recibindo as\u00ed o premio no Festival de Cine de Venecia \u00e1 mellor actriz revelaci\u00f3n.\n2009-2010: Winter\u00b4s Bone, revelaci\u00f3n e primeiro nomeamento aos \u00d3scar.\nTrala boa aceptaci\u00f3n recibida por parte da cr\u00edtica grazas ao seu papel como Mariana, Lawrence seguiu probando sorte noutras pel\u00edculas. Entre os proxectos nos cales formou parte destaca a longametraxe da directora Debra Granik, \"Winter\u00b4s Bone\", na que compart\u00eda protagonismo con John Hawkes e Garret Dillahunt. No filme interpretaba a Ree Dolly, unha moza de 17 anos que estaba a cargo da s\u00faa empobrecida familia e que se viu obrigada a emprender un perigoso cami\u00f1o para atopar ao seu pai e evitar que a s\u00faa familia quedase na r\u00faa, debido a que o seu pai usou o t\u00edtulo da casa para ter liberdade provisional e deb\u00eda presentarse a un xu\u00edzo para conservala. A pel\u00edcula foi galardoada con numerosos e prestixiosos premios da cr\u00edtica cinematogr\u00e1fica e foi considerada como unha das mellores do ano. As\u00ed mesmo, Lawrence recibiu moitas loanzas grazas \u00e1 s\u00faa interpretaci\u00f3n, facendo as\u00ed que fose considerada como unha das promesas cinematogr\u00e1ficas da s\u00faa xeraci\u00f3n, recibindo moitos galard\u00f3ns da industria cinematogr\u00e1fica, destacando os premios de festivais de gran reco\u00f1ecemento como Festival de Cine de Detroit e o Festival de Estocolmo e nomeamentos aos premios \u00d3scar, SAG e Globos de Ouro na categor\u00eda de mellor actriz protagonista. Para prepararse para este papel, Lawrence tivo que aprender a disparar unha arma e a cazar animais.\nPremios.\nPremios \u00d3scar.\nAo longo da s\u00faa traxectoria, Lawrence ga\u00f1ou un \u00d3scar \u00e1 mellor actriz e foi candidata noutras tres ocasi\u00f3ns."}
{"id": "219841", "revid": "23204", "url": "https://gl.wikipedia.org/wiki?curid=219841", "title": "Henry Cavill", "text": "Henry William Dalgliesh Cavill, nado o 5 de maio de 1983 na Illa de Jersey, nas Illas Anglo-normandas, \u00e9 un actor brit\u00e1nico de cinema e televisi\u00f3n."}
{"id": "219842", "revid": "18868", "url": "https://gl.wikipedia.org/wiki?curid=219842", "title": "Acer", "text": ""}
{"id": "219843", "revid": "23204", "url": "https://gl.wikipedia.org/wiki?curid=219843", "title": "Sic\u00f3moro", "text": "O sic\u00f3moro (Ficus sycomorus) \u00e9 unha \u00e1rbore da familia das mor\u00e1ceas e do x\u00e9nero das figueiras.\nNon se debe confundir cos tam\u00e9n chamados sic\u00f3moro europeo (\"Acer pseudoplatanus\"), sic\u00f3moro americano (\"Platanus occidentalis\"), sic\u00f3moro de California (\"Platanus racemosa\") ou sic\u00f3moro de Arizona (\"Platanus wrightii\").\nDistribuci\u00f3n.\nCultivado en Exipto desde o terceiro milenio a.C., a figueira sic\u00f3moro \u00e9 orixinaria da \u00c1frica Central, onde se atopa desde o Senegal e o Sahel at\u00e9 Namibia e o nordeste de Sur\u00e1frica, ag\u00e1s no bosque tropical h\u00famido. Aparece espontaneamente ao sur da pen\u00ednsula ar\u00e1biga, en Chipre e en certas rexi\u00f3ns de Madagascar, e tam\u00e9n no L\u00edbano, onde a famosa r\u00faa Gemmayzeh ch\u00e1mase as\u00ed polo seu nome \u00e1rabe \"gemmayz\". Foi naturalizado en Israel e en Exipto. Na novela de Xulio Verne, \"Kerab\u00e1n o Testarudo\", aparece ao sur do mar Negro. No seu h\u00e1bitat orixinal, crece xeralmente sobre solos ricos, en ribeiras e bosques mixtos.\nDescrici\u00f3n.\nO sic\u00f3moro pode chegar a medir at\u00e9 20 m de altura e 6 metros de anchura cunha copa bastante espesa. As cascas desta \u00e1rbore son verdes amarelas e exf\u00f3lianse en tiras que deixan aparecer no seu interior outra tona amarelenta. Como todas as figueiras, o sic\u00f3moro cont\u00e9n l\u00e1tex.\nAs follas cordiformes (con forma acorazonada) te\u00f1en unha cor verde escura, son \u00e1speras e miden uns 14\u00a0cm de longo e uns 10\u00a0cm de largo e est\u00e1n dispostas en espiral ao redor da rama. Sobre o seu env\u00e9s verde claro vense os nervios prominentes. O pec\u00edolo pubescente mide de 0,5 a 3\u00a0cm de lonxitude.\nO froito \u00e9 un figo comestible de 2 a 3\u00a0cm de di\u00e1metro, que pasa do verde ao amarelo rosado. Aparece en acios directamente sobre o tronco ao longo de todo o ano, cun pico entre xullo e decembro. A flor crece dentro do figo e machos e femias crecen en froitos diferentes, de maneira que fai falta a axuda dunha pequena nespra para a polinizaci\u00f3n.\nReprod\u00facese facilmente por esqueixes, que deben ser fnios coma un dedo e duns 15\u00a0cm de lonxitude. Pl\u00e1ntanse nunha maceta grande con terra h\u00famida e hai que esperar varias semanas a que empece a crecer antes de trasplantalo. Tam\u00e9n se pode plantar mediante estacas m\u00e1is grosas obtidas dunha rama directamente no chan, procurando que a estaca non estea demasiado seca. \u00c9 suficiente con que te\u00f1a un metro de lonxitude e a anchura dun brazo. En todos os casos, debe plantarse xusto antes da estaci\u00f3n h\u00famida.\nA\u00ednda que esta especie de figueira require para frutificar de simbiose coa avespa \"Ceratosolen arabicus\", e este insecto est\u00e1 desaparecido de Exipto, Zahy e Hopf (Zohay D. e Hopf M. \"Domestication of plants in the Old World\", Oxford, 2000) non te\u00f1en d\u00fabida de que este pa\u00eds foi a principal \u00e1rea do cultivo do sic\u00f3moro, posto que hai ata\u00fades constru\u00eddos coa s\u00faa madeira. Nos pa\u00edses tropicais nos que este insecto abunda, desenvolveuse un complexo miniecosistema arredor da avespa, unha serie de nematodos, outras avespas parasitas, varios predadores maiores e o sic\u00f3moro. Entre todos, aseguran unha produci\u00f3n constante de figos.\nUsos.\nPolo seu amplo porte \u00fasase como \u00e1rbore de sombra nos pa\u00edses c\u00e1lidos, especialmente no Pr\u00f3ximo Oriente.\nA s\u00faa mol madeira serve de combustible e mediante a fricci\u00f3n de d\u00faas p\u00f3las p\u00f3dese acender un lume. Tam\u00e9n se usa para facer tallas, especialmente para tambores.\nO froito \u00e9 comestible, de sabor arom\u00e1tico, pero adoita estar cheo de insectos. Dos figos fermentados p\u00f3dese obter unha bebida alcoh\u00f3lica. Son moi atractivos para os paxaros, que os comen incluso cando est\u00e1n ca\u00eddos na auga. \nOs froitos, como as follas, p\u00f3dense usar como alimento para o gando, especialmente as cabras, e melloran a produci\u00f3n de leite. En moitas aldeas d\u00e1selle \u00e1s vacas unha mestura de follas e froitos.\nCoa tona p\u00f3dense facer cordas moi resistentes. Unha decocci\u00f3n da tona e o l\u00e1tex \u00fasase para combater a tose e a escr\u00f3fula, unha inflamaci\u00f3n dos ganglios do pescozo. Este l\u00edquido tam\u00e9n se usa contra a dermatofitose.\nO l\u00e1tex \u00fasase para tratar inflamaci\u00f3ns da pel e fr\u00e9tase sobre as verrugas para destru\u00edlas. Polo seu car\u00e1cter pega\u00f1ento, tam\u00e9n se usa como trampa para cazar paxaros pequenos.\nDi Diosc\u00f3rides: \"Ch\u00e1mase tam\u00e9n sic\u00f3moro o seu froito por ser desabrido ao gusto. \u00c9 unha \u00e1rbore alta, semellante a unha figueira, moi provisto de zume e parecido \u00e1 moreira polas s\u00faas follas. Produce froito tres ou catro veces ao ano, non nos ramos, como no caso da figueira silvestre, sen\u00f3n no tronco: o seu froito \u00e9 semellante ao da figueira silvestre, m\u00e1is doce que o figo silvestre e non ten grans dentro... D\u00e1se moito en Caria, en Rodas e outros lugares que non son ricos en gran. Extr\u00e1ese zume da \u00e1rbore antes de producir o froito, na primavera, a base de machucar superficialmente a casca cunha pedra... Rec\u00f3llese a b\u00e1goa cunha esponxa ou un anaco de la e unha vez seco e moldeado en pastillas, almac\u00e9nase nun recipiente de barro cocido... O zume ten virtude molificativa, cicatrizante de feridas, sudor\u00edfico de cousas de dixesti\u00f3n dif\u00edcil. B\u00e9bese e apl\u00edcase como ung\u00fcento contra a mordedura de serpes, o endurecemento do bazo, as dores de est\u00f3mago e os calafr\u00edos; o zume v\u00f3lvese caruncho rapidamente... Prod\u00facese tam\u00e9n en Chipre un sic\u00f3moro de diferente especie, pois as s\u00faas follas par\u00e9cense \u00e1s do olmo. Produce un froito do tama\u00f1o das ameixas, a\u00ednda que m\u00e1is doce. En todo o demais, \u00e9 semellante ao que se dixo\".\nHistoria.\nO sic\u00f3moro empeza a mencionarse en \u00e9pocas predin\u00e1sticas no Antigo Exipto. \u00c1s veces menci\u00f3nase a Exipto como o \"pa\u00eds dos sic\u00f3moros\", e a \u00e1rbore ch\u00e1mase falsa figueira ou figueira exipcia. Segundo Zohay e Hopf, os exipcios eran os \u00fanicos que o cultivaban, moi f\u00e1cil de reproducir mediante esqueixes.\nDebido \u00e1 s\u00faa madeira incorruptible, os exipcios relacion\u00e1rono coa morte e a resurrecci\u00f3n; de a\u00ed que se plantaran cerca das tumbas e que os ata\u00fades se constru\u00edran cando era posible coa s\u00faa madeira branda e lixeira. Tam\u00e9n se fac\u00edan amuletos coa forma das s\u00faas follas.\nAo principio, a tapa do ata\u00fade identific\u00e1base coa deusa do ceo Nut, a\u00ednda que, co tempo, a \u00e1rbore acabou identific\u00e1ndose tam\u00e9n con Hathor e con Isis, as tres se\u00f1oras do sic\u00f3moro.\n\u00c9 normal encontrar representaci\u00f3ns nas que aparecen Hathor ou Nut subidas a un sic\u00f3moro dando de comer ou de beber ao ba do defunto. Nut adopta ent\u00f3n o papel protector e compasivo de Hathor. Como \u00e1rbore do viaxeiro, era Hathor quen ofrec\u00eda os seus figos aos viaxeiros que se encontraban cunha destas \u00e1rbores no cami\u00f1o.\nHathor aparece \u00e1s veces coa menci\u00f3n de \u201cDama do sic\u00f3moro do Sur\u201d, refir\u00f3ndose \u00e1 \u00e1rbore que crece en Menfis, xa que o sic\u00f3moro de Norte crec\u00eda en Heli\u00f3polis.\nO ata\u00fade de Osiris estaba constru\u00eddo con madeira de sic\u00f3moro e recib\u00eda a sombra da mesma \u00e1rbore. Ser enterrado nun ata\u00fade desta madeira significaba ser acollido polo abrazo da gran nai en forma de Isis, Hathor ou Nut.\nUn xerogl\u00edfico mostra dous sic\u00f3moros iguais no horizonte do leste como as portas do ceo polas que emerxe cada d\u00eda o sol, de a\u00ed que tam\u00e9n se co\u00f1eza como \u201cA grande \u00e1rbore de horizonte oriental\u201d.\n\"A \u00e1rbore da Virxe\" \u00e9 un vello sic\u00f3moro que se encontra en el-Matariya, O Cairo, Exipto. A tradici\u00f3n recolle que nel a Virxe Mar\u00eda descansou durante a s\u00faa fuxida a Exipto.\nTaxonom\u00eda.\n\"Ficus sycomorus\" foi descrito por Carl von Linn\u00e9 e publicado en \"Species Plantarum\" 1: 1059. 1753.\nFicus: nome xen\u00e9rico que se deriva do nome dado en lat\u00edn ao figo.\nsycomorus: ep\u00edteto "}
{"id": "219844", "revid": "18868", "url": "https://gl.wikipedia.org/wiki?curid=219844", "title": "Acer pseudoplatanus", "text": ""}
{"id": "219845", "revid": "18868", "url": "https://gl.wikipedia.org/wiki?curid=219845", "title": "Salix", "text": ""}
{"id": "219846", "revid": "98629", "url": "https://gl.wikipedia.org/wiki?curid=219846", "title": "D-Tox", "text": "D-Tox \u00e9 un filme estadounidense dirixido por Jim Gillespie que se estreou no 2002.\nSinopse.\nJack Malloy \u00e9 un axente do FBI que se refuxiou na bebida para evadirse das feridas do pasado: anos atr\u00e1s, un psic\u00f3pata asasinou \u00e1 s\u00faa muller e a varios dos seus compa\u00f1eiros. Decide ingresar nunha cl\u00ednica de rehabilitaci\u00f3n para polic\u00edas, pero o santuario terap\u00e9utico t\u00f3rnase nunha prisi\u00f3n de pesadelo \u00f3 quedar illado pola neve e comezar a aparecer residentes mortos en circunstancias sospeitosas."}
{"id": "219847", "revid": "98629", "url": "https://gl.wikipedia.org/wiki?curid=219847", "title": "Os inmortais II", "text": "Os inmortais II (en ) \u00e9 un dirixido por Russell Mulcahy que se estreou en 1991. Segunda parte do filme de 1986 \"Highlander\". Estreouse en galego na TVG o 1 de xu\u00f1o de 2008.\nSinopse.\nKatana \u00e9 o ditador do planeta Zeist do que procede Connor McLeod e t\u00f3dolos inmortais \u00f3s que se enfrontara no pasado. No ano 2024, McLeod xa \u00e9 maior, e agarda na terra a que lle chegue a s\u00faa hora tras unha longa e intensa vida. Pero os problemas volven a xurdir cando o autoritario Katana decide acabar con el. Para poder facerlle fronte, recorre a un estra\u00f1o conxuro que o converte outra vez nun mozo de trinta anos e que consegue facer volver a Ram\u00edrez, o seu vello amigo."}
{"id": "219848", "revid": "624", "url": "https://gl.wikipedia.org/wiki?curid=219848", "title": "Droctulfo", "text": ""}
{"id": "219849", "revid": "92340", "url": "https://gl.wikipedia.org/wiki?curid=219849", "title": "Droctulf", "text": "Droctulf (ou \"Droctulfo\", \"Drocto\", \"Drocton\") foi un xeneral bizantino de orixe b\u00e1rbara da segunda metade do s\u00e9culo VI.\nTraxectoria.\nDroctulf era de orixe sueva ou alam\u00e1nica (\"\u2026Droctulf ex Suavorum, hoc est Alamannorum\u2026\"). En 568 seguira como outros b\u00e1rbaros aos longobardos do rei Albo\u00edno \u00e1 Italia do norte. Pouco despois, deixou os longobardos para se po\u00f1er ao servizo dos bizantinos e foi un fiel servidor do Imperio bizantino e do Papado e loitou activamente contra os longobardos.\nLoitou especialmente contra Faroaldo, duque de Spoleto, que atacara R\u00e1vena]] e capturara e saqueara o porto da cidade, Classis .\nDroctulf deu rexeitado o duque longobardo e recuperou Classis en 576. \"Dux\" de \"Brixellum\" (Brescello, Emilia-Roma\u00f1a) ao servizo de Bizancio, loitou a continuaci\u00f3n contra o rei longobardo Authari antes de que o enviasen a Tracia e os Balc\u00e1ns para rexeitar as tribos eslavas e os \u00e1varos que ameazaban a fronteira do Danubio."}
{"id": "219850", "revid": "19415", "url": "https://gl.wikipedia.org/wiki?curid=219850", "title": "TuTo Hockey", "text": "O TuTo Hockey \u00e9 un equipo de h\u00f3ckey sobre xeo da cidade de Turku (Finlandia), sendo un dos dous clubs da cidade xunto co TPS (equipo que forma parte da m\u00e1xima categor\u00eda, a SM-liiga). O club foi fundado en 1929 e actualmente compite na segunda categor\u00eda do h\u00f3ckey sobre xeo fin\u00e9s, a Mestis, a\u00ednda que durante varios anos competiu na m\u00e1xima categor\u00eda, descendendo en 1996 (catro anos antes de que se pechara a competici\u00f3n). Os maiores logros da s\u00faa historia foron o campionato da Mestis en 2008 e os dous terceiros postos colleitados na SM-sarja (a antiga m\u00e1xima categor\u00eda) en 1968 e 1970. Xoga os seus partidos como local no Kupittaan j\u00e4\u00e4halli, co\u00f1ecido tam\u00e9n como OS/G Areena, un pavill\u00f3n con capacidade para 2\u00a0985 espectadores.\nHistoria.\nEn 2017 o equipo proclamouse campi\u00f3n da Suomen Cup. O TuTo comezou a copa finlandesa derrotando aos Haukat da Suomi-sarja (2-3), co que conseguiu o pase aos cuartos de final, onde se enfrontou ao LeKi de Lemp\u00e4\u00e4l\u00e4, ao que derrotou con facilidade (6-2). Para acadar o pase \u00e1 final, o equipo de Turku deb\u00eda superar ao Espoo United. Logo da contundente vitoria por cinco goles a cero nas semifinais TuTo enfrontouse na final a SaPKo, que vi\u00f1a de terse proclamado campi\u00f3n da Mestis. A pesar do gol inicial do equipo de Savonlinna, os de Turku acabaron ga\u00f1ando a final (4-1), que se disputou no seu estadio, o Marli Areena.\nPavill\u00f3n.\nO TuTo xoga os seus partidos como local no Kupittaan j\u00e4\u00e4halli, co\u00f1ecido dende 2022 como Rajupaja Areena por motivos de patrocinio, un pavill\u00f3n con capacidade para 2\u00a0985 persoas situado no distrito de Kupittaa da cidade de Turku. O equipo comparte o pavill\u00f3n co equipo feminino do TPS, entre outros.\nO pavill\u00f3n foi inaugurado no outono de 2006. O primeiro partido do TuTo no pavill\u00f3n tivo lugar o 16 de novembro dese mesmo ano fronte ao HeKi.\nPersonalidades.\nXogadores.\nN\u00fameros retirados.\nAo longo da s\u00faa historia o TuTo retirou sete n\u00fameros en honor a outros tantos xogadores que tiveron un papel salientable na historia do equipo.\nLendas do equipo.\nO TuTo ten nomeado ata 2022 a 76 persoas que desenvolveron un importante papel no club. Estas personalidades son denominadas \"Legendat\" (en galego \"Lendas\")."}
{"id": "219852", "revid": "23204", "url": "https://gl.wikipedia.org/wiki?curid=219852", "title": "Piso", "text": "O piso \u00e9 o chan, a superficie sobre a que se anda. Normalmente ch\u00e1mase piso cando falamos dunha superficie inferior horizontal dun espazo arquitect\u00f3nico, sendo a verba chan m\u00e1is xeral. Por extensi\u00f3n tam\u00e9n se chama piso \u00e1 superficie de t\u00e1boas onde o carro leva a carga.\nNumeraci\u00f3n dos pisos en edificios.\nHai discrepancias nos costumes de numerar os pisos ou andares nos edificios entre os diferentes pa\u00edses.\nNa meirande parte de Europa, Iberoam\u00e9rica e na Mancomunidade Brit\u00e1nica de Naci\u00f3ns, o piso situado no nivel do terreo \u00e9 a planta baixa ou planta terrea, e o piso de enriba \u00e9 o primeiro andar, mant\u00e9ndose o emprego continental europeo que pasa de moda a partir da construci\u00f3n de palacios.\nEn Francia, por exemplo, o termo para a planta baixa \u00e9 \"rez de chauss\u00e9e\" (rentes do chan). Nos Estados Unidos e no Canad\u00e1 (ag\u00e1s no Quebec), o piso terreo \u00e9, polo xeral, o primeiro andar e o piso de enriba \u00e9 o segundo andar. Este sistema tam\u00e9n \u00e9 usado en Chile, Rusia e outros pa\u00edses da ex Uni\u00f3n Sovi\u00e9tica. A China segue o sistema estadounidense, por\u00e9n os n\u00fameros usados son cardinais (un, dous, tres etc.) en lugar dos ordinais (primeiro, segundo, terceiro ou terzo).\nNalg\u00fans edificios, especialmente en hoteis non existe a planta n\u00famero trece, pasando a numeraci\u00f3n da planta doce \u00e1 catorce. Isto \u00e9 por mor ao pavor irracional ao n\u00famero 13, chamado triscaidecafobia.\nNa construci\u00f3n tradicional galega, a casa adoitaba ter s\u00f3 dous pisos: a planta terrea (planta baixa) e o sobrado (primeiro andar), ademais do faiado."}
{"id": "219853", "revid": "18868", "url": "https://gl.wikipedia.org/wiki?curid=219853", "title": "Arquitectura tradicional", "text": ""}
{"id": "219854", "revid": "18868", "url": "https://gl.wikipedia.org/wiki?curid=219854", "title": "Arquitectura vern\u00e1cula", "text": ""}
{"id": "219855", "revid": "18868", "url": "https://gl.wikipedia.org/wiki?curid=219855", "title": "Arquitectura vernacular", "text": ""}
{"id": "219856", "revid": "18868", "url": "https://gl.wikipedia.org/wiki?curid=219856", "title": "Construci\u00f3n tradicional", "text": ""}
{"id": "219857", "revid": "18868", "url": "https://gl.wikipedia.org/wiki?curid=219857", "title": "Construci\u00f3n popular", "text": ""}
{"id": "219858", "revid": "23204", "url": "https://gl.wikipedia.org/wiki?curid=219858", "title": "David Boreanaz", "text": "David Boreanaz, nado o 16 de maio de 1969 en Buffalo, Nova York, \u00e9 un actor e produtor e director de televisi\u00f3n estadounidense, principalmente co\u00f1ecido polo seu traballo en series de televisi\u00f3n como \"Buffy the Vampire Slayer\" e \"Bones\"."}
{"id": "219859", "revid": "89787", "url": "https://gl.wikipedia.org/wiki?curid=219859", "title": "Kiekko-Vantaa", "text": "O Kiekko-Vantaa \u00e9 un equipo de h\u00f3ckey sobre xeo da cidade de Vantaa (Finlandia). Foi fundado en 1994 e compite na segunda categor\u00eda do h\u00f3ckey sobre xeo fin\u00e9s, a Mestis, dende a s\u00faa creaci\u00f3n no ano 2000; o seu mellor resultado na competici\u00f3n foi o segundo posto conseguido no 2003. Xoga os seus partidos como local no Trio Areena, un pavill\u00f3n con capacidade para 3\u00a0700 espectadores.\nDende 2017 \u00e9 o club afiliado a Jokerit\u00a0de Helsinqui, representante de Finlandia na Kontinental Hockey League (KHL). Na tempada 2019-20 ambos equipos asinaron un novo acordo que estar\u00e1 vixente ata o final da tempada 2022-23.\nHistoria.\nAntecedentes e fundaci\u00f3n.\nAntes da fundaci\u00f3n do equipo hab\u00eda varios equipos na cidade de Vantaa: o Vantaan Kiekko (VaKi), fundado en 1974 e que competiu na 1-divisioona durante a tempada 1987-88; Tikkurilan J\u00e4\u00e4-Veikot (TJV), fundado en 1958 e que tam\u00e9n xogou na 1-divisioona a tempada 1985-86; ou o Vantaa Hockey Team (VHT), que durante tres tempadas disputou a 1-divisioona (1990-1993).\nEn 1994 fundouse o Kiekko-Vantaa, cuxos estatutos asin\u00e1ronse o 28 de xu\u00f1o dese mesmo ano. Os encargados de asinalos foron Harri M\u00e4ntynen (Tikkurilan J\u00e4\u00e4-Veikot Ry), Matti Saari (Etel\u00e4-Vantaan Urheilijat Ry), Pertti Ahlroos (L\u00e4nsim\u00e4en Kiekko Ry), Raine Heinonen (Vantaan Kiekko Ry) e Matti Laaksonen (Team Vantaa Ry). Uns meses despois, o 15 de setembro, o club foi iniscrito no rexistro de asociaci\u00f3ns.\nPrimeiros anos.\nO Kiekko-Vantaa comezou a s\u00faa andaina na 3-divisioona ocupando a praza que deixara o Vantaan Kiekko (VaKi). O equipo ga\u00f1ou a fase preliminar, as\u00ed como o grupo superior, clasific\u00e1ndose deste xeito para as series clasificatorias para a 2-divisioona, que tam\u00e9n ga\u00f1aron, conseguindo deste xeito o ascenso no seu primeiro ano de existencia.\nPavill\u00f3n.\nO Kiekko-Vantaa xoga os seus partidos como local no Trio Areena, un pavill\u00f3n situado na \u00e1rea deportiva de \"Tikkurilan Urheilupuisto\", no barrio de Viertola, pertencente ao distrito de Tikkurila (Vantaa).\nO pavill\u00f3n foi inaugurado en 1974 e ten unhas medidas dee 60x30 A s\u00faa capacidade m\u00e1xima para 3\u00a0700 persoas.\nXogadores.\nN\u00fameros retirados.\nAo longo da s\u00faa historia, Kiekkoo-Vantaa ten retirado os seguintes tres n\u00fameros:"}
{"id": "219860", "revid": "75439", "url": "https://gl.wikipedia.org/wiki?curid=219860", "title": "Planta (hom\u00f3nimos)", "text": "O termo planta p\u00f3dese referir a:"}
{"id": "219861", "revid": "85894", "url": "https://gl.wikipedia.org/wiki?curid=219861", "title": "Lucas Till", "text": "Lucas Daniel Till, nado o 10 de agosto de 1990 en Fort Hood, Texas, \u00e9 un actor estadounidense de cinema e televisi\u00f3n."}
{"id": "219862", "revid": "89787", "url": "https://gl.wikipedia.org/wiki?curid=219862", "title": "R\u00edo Boyne", "text": "O r\u00edo Boyne (en ingl\u00e9s: \"River Boyne\"; en irland\u00e9s: \"An Bh\u00f3inn\" ou \"Abhainn na B\u00f3inne\") \u00e9 un r\u00edo de Leinster, Irlanda, cun curso duns 112\u00a0km de lonxitude. Nace en Trinity Well, Newberry Hall, preto de Carbury, Condado de Kildare, e corre cara ao nordeste a trav\u00e9s do condado de Meath at\u00e9 o Mar de Irlanda, desembocando ente Mornington e Baltray. No r\u00edo abundan os salm\u00f3ns e as troitas.\nPontes a destacar son a que a da autoestrada M1 e a da li\u00f1a de ferrocarril Dubl\u00edn-Belfast.\nA pesar do seu curto percorrido, o Boyne ten connotaci\u00f3ns hist\u00f3ricas, arqueol\u00f3xicas e m\u00edticas importantes. A Batalla do Boyne, a maior batalla da historia irlandesa, tivo lugar polo Boyne preto de Drogheda en 1690 durante a Guerra Guillermita de Irlanda. Pasa cerca da antiga cidade de Trim, a Hill of Tara (a antiga capital do Gran Rei de Irlanda), Navan, Slane, Br\u00fa na B\u00f3inne (sitio arqueol\u00f3xico), Mellifont Abbey, e a cidade medieval de Drogheda. Na val do Boyne tam\u00e9n se poden atopar outros monumentos hist\u00f3ricos, en Loughcrew e Kells, cruces celtas, castelos...\nO r\u00edo \u00e9 co\u00f1ecido deste tempos antiqu\u00edsimos. O xe\u00f3grafo grego Tolomeo debuxou un mapa de Irlanda no s\u00e9culo II que inclu\u00eda o Boyne, que chamou \"\u0392\u03bf\u03c5\u03bf\u03c5\u03b9\u03bd\u03b4\u03b1\" (Bououinda), que mil anos despois Giraldus Cambrensis chamar\u00eda \"Boandus\". Na mitolox\u00eda irlandesa dise que o r\u00edo foi creado pola deusa Boann ('ra\u00ed\u00f1a' ou 'deusa'), segundo F. Dinneen, lexic\u00f3grafo da lingua ga\u00e9lica irlandesa, sendo Boyne a forma anglicanizada do nome. Noutras lendas, foi neste r\u00edo onde Fionn mac Cumhail capturou a Fiont\u00e1n, o salm\u00f3n da sabedor\u00eda. A secci\u00f3n sobre Meath do Boyne \u00e9 tam\u00e9n co\u00f1ecida como \"Smior Fionn Feidhlimthe\" (a 'medula de Fionn Feilim').\nEn 2006, foron encontrados restos dun barco viquingo no leito do r\u00edo en Drogheda durante unhas operaci\u00f3ns de dragado."}
{"id": "219864", "revid": "23204", "url": "https://gl.wikipedia.org/wiki?curid=219864", "title": "Teofilacto Simocatta", "text": "Theophylaktos Simokat\u00e9s (ou \"Simocatta\", \"Simocates\", latinizado como \"Theophylactus Simocatta\") foi un historiador bizantino de principios do s\u00e9culo VII. O alcume de \"simokatt\u00e9s\" (\"foci\u00f1o de gato\") atrib\u00faese xeralmente \u00e1 s\u00faa aparencia f\u00edsica.\nTraxectoria.\nTeofilacto, a quen podemos considerar o derradeiro historiador do mundo antigo, era orixinario da provincia romana de Exipto. Xunto a obras menores, no reinado do emperador Heraclio compuxo unha obra historiogr\u00e1fica chamada \"Historias\". Teofilacto, que se cadra exerceu as altas funci\u00f3ns de Prefecto urbano de Constantinopla, inscribiuse na serie dos historiadores do s\u00e9culo VI (Procopio de Cesarea, Agat\u00edas de M\u00edrina, Menandro o Protector) e relatou o reinado do emperador de Oriente emperador (582\u2013602), en particular das guerras que este \u00faltimo levou contra os persas sas\u00e1nidas e os eslavos. A obra, como di claramente o seu prefacio, foi composta so o reinado de Heraclio (610-641), e o seu contido permite pensar que estaba totalmente rematada sobre 630: a derradeira guerra do Imperio de Oriente so Heraclio contra os persas (602\u2013628) est\u00e1 aparentemente rematada, mentres que a conquista \u00e1rabe (que comeza en 634) a\u00ednda non empezara, ou polo menos non se fai alusi\u00f3n ningunha a ela.\nA s\u00faa obra.\nA obra de Teofilacto, malia ser inferior desde o punto de vista da lingua e do estilo \u00e1s dos historiadores do Baixo Imperio (especialmente Amiano Marcelino e Procopio de Cesarea), constit\u00fae por\u00e9n unha fonte de informaci\u00f3n esencial sobre os persas e os eslavos. Insp\u00edrase nos historiadores de finais do s\u00e9culo VI como Te\u00f3fanes de Bizancio e Xo\u00e1n de Epifan\u00eda, cuxas obras est\u00e1n case completamente perdidas. Escribe en grego antigo, pero a s\u00faa prosa cont\u00e9n un gran n\u00famero de formas que anuncian xa o grego medieval. A decadencia da cultura antiga no imperio de Oriente tras as invasi\u00f3ns \u00e1rabes non permitiu un relevo literario de Teofilacto. A tradici\u00f3n dos historiadores da Antig\u00fcidade remata nel.\nTeofilacto Simocatta \u00e9 tam\u00e9n un epistolografista, autor dunha escolma de noventa e cinco cartas ficticias, dividida en tres partes : as cartas morais, as cartas de paisanos, as cartas de cortes\u00e1s. am\u00e9n temos del un libro de \"Quaestiones naturales\"."}
{"id": "219867", "revid": "22570", "url": "https://gl.wikipedia.org/wiki?curid=219867", "title": "Zume (bot\u00e1nica)", "text": "O zume, ou saiba, \u00e9 o l\u00edquido transportado polos tecidos de conduci\u00f3n das plantas (xilema ou floema), equivalente do sangue nos animais. \nO zume est\u00e1 constitu\u00eddo por auga, sales minerais, azucrea e outras substancias org\u00e1nicas con que se nutren as plantas e que extraen do solo a trav\u00e9s das ra\u00edces. \nOutros l\u00edquidos exsudados polas plantas, tales como l\u00e1tex, ceras, resinas ou mucilaxe, moitas veces son incorrectamente denominados zume.\nCaracter\u00edsticas.\nO zume transportado polo xilema (denominado zume bruto) consiste principalmente de auga, elementos minerais, reguladores de crecemento e outras substancias que se achan en disoluci\u00f3n. O transporte deste zume \u00e9 bas\u00edpeto, \u00e9 dicir, dende as ra\u00edces da planta at\u00e9 as follas polos tubos le\u00f1osos. No s\u00e9culo XX existiu unha gran controversia sobre o mecanismo de transporte do zume bruto na planta. Actualmente, consid\u00e9rase que toda a evidencia sustenta a teor\u00eda da cohesi\u00f3n-tensi\u00f3n.\nO zume tansportado polo floema (denominado zume elaborado) est\u00e1 composto principalmente por auga, azucres, fitorreguladores e minerais disoltos. O transporte do zume no xilema prod\u00facese desde as fontes (o lugar onde os carbohidratos se producen e almacenan) cara aos destinos (lugares da planta onde os carbohidratos se utilizan). A hip\u00f3tese de fluxo de presi\u00f3n \u00e9 o mecanismo xeralmente aceptado para explicar o transporte floem\u00e1tico."}
{"id": "219869", "revid": "19415", "url": "https://gl.wikipedia.org/wiki?curid=219869", "title": "Vaasan Sport", "text": "O Vaasan Sport ou simplemente Sport \u00e9 un equipo de h\u00f3ckey sobre xeo da cidade de Vaasa (Finlandia). Compite na m\u00e1xima categor\u00eda do h\u00f3ckey sobre xeo fin\u00e9s, a Liiga, dende a tempada 2014-15. Foi fundado en 1939 e xoga os seus partidos como local no Vaasa Arena, un pavill\u00f3n con capacidade para 4.448 espectadores.\nHistoria.\nO Vaasan Sport foi fundado en 1939, e en 1975 participou na tempada inaugural da m\u00e1xima categor\u00eda do h\u00f3ckey sobre xeo fin\u00e9s, a SM-liiga, mais descendeu esa mesma tempada, non volvendo ascender \u00e1 categor\u00eda.\nLogo do descenso, o Sport competiu na primeira divisi\u00f3n finesa (actual Mestis), ata que descendeu na tempada 1991-92 \u00e1 segunda divisi\u00f3n. Non foi ata 1997 cando o equipo retornou \u00e1 primeira divisi\u00f3n, cun gol de ouro anotado por Kari Ter\u00e4v\u00e4inen que decidiu o partido fronte ao Kiekko-67.\nA tempada 2008-09 foi un grande \u00e9xito, conseguindo o campionato da Mestis por primeira vez na s\u00faa historia. Por\u00e9n, o equipo perdeu o \u00faltimo partido (nunha serie disputada ao mellor de sete encontros) fronte ao Porin \u00c4ss\u00e4t na ligui\u00f1a de cualificaci\u00f3n e permaneceu na Mestis. As series de promoci\u00f3n pech\u00e1ronse e o Sport quedou a 1 gol de ascender \u00e1 SM-liiga.\nO Vaasan Sport loita dende o 2000 contra os problemas econ\u00f3micos que case o levan \u00e1 ru\u00edna. Mais a directiva do club realizou melloras para asegurar o futuro do club reducindo o presuposto e contratando un novo adestrador, o ex-campi\u00f3n do mundo Antti T\u00f6rm\u00e4nen, que constru\u00edu un equipo novo dende cero.\nO 28 de febreiro de 2014 anunciouse o regreso do Sport \u00e1 m\u00e1xima categor\u00eda do h\u00f3ckey sobre xeo finland\u00e9s, a Liiga, logo de que o Jokerit de Helsinqui abandonara o campionato finland\u00e9s para competir na Kontinental Hockey League (KHL) a partir da tempada 2014-15."}
{"id": "219870", "revid": "55340", "url": "https://gl.wikipedia.org/wiki?curid=219870", "title": "Zume (hom\u00f3nimos)", "text": "O termo Zume pode referirse a:"}
{"id": "219871", "revid": "55340", "url": "https://gl.wikipedia.org/wiki?curid=219871", "title": "Gn\u00e1", "text": "Na mitolox\u00eda n\u00f3rdica, Gn\u00e1 \u00e9 unha \u00c1synja que fai os recados nos outros mundos para a deusa Frigg montada no cabalo mari\u00f1o voador H\u00f3fvarpnir, (Antigo n\u00f3rdico \"aquel que xoga sobre os seus cascos\". Gn\u00e1 e H\u00f3fvarpnir aparecen na \"Edda prosaica\", escrita no s\u00e9culo XIII por Snorri Sturluson. H\u00f3fvarpnir, Gullfaxi e o cabalo de oito patas Sleipnir, son os mellores exemplos de cabalos transcendentes na mitolox\u00eda n\u00f3rdica."}
{"id": "219872", "revid": "23204", "url": "https://gl.wikipedia.org/wiki?curid=219872", "title": "Gn\u00e1 e H\u00f3fvarpnir", "text": ""}
{"id": "219873", "revid": "56817", "url": "https://gl.wikipedia.org/wiki?curid=219873", "title": "Zume g\u00e1strico", "text": "O zume g\u00e1strico \u00e9 o conxunto das substancias que contie\u00f1en enzimas e participan na dixesti\u00f3n, como son o cuspe, a bile ou fel, o zume pancre\u00e1tico ou o zume intestinal.\nO zume g\u00e1strico \u00e9 un l\u00edquido de cor clara, producido polo est\u00f3mago e segregado en abundancia por numerosas gl\u00e1ndulas microsc\u00f3picas diseminadas pola s\u00faa mucosa. \nAs s\u00faas principais compo\u00f1entes son:\nPara se protexer da aced\u00eda destes zumes, as c\u00e9lulas do est\u00f3mago segregan mucus nas paredes do est\u00f3mago e as\u00ed evitan posibles danos, xa que a mucina \u00e9 resistente \u00e1 prote\u00f3lise.\nFormaci\u00f3n e funci\u00f3ns.\nAs c\u00e9lulas parietais producen \u00e1cido clorh\u00eddrico (HCl); este activa a enzima zimox\u00e9nica pepsin\u00f3xeno \u2014 liberada polas c\u00e9lulas principais\u2014 favorecendo a s\u00faa conversi\u00f3n a pepsina.\nO \u00e1cido clorh\u00eddrico s\u00f3 forma o 1% dos zumes g\u00e1stricos.\nPor mor da presenza do \u00e1cido clorh\u00eddrico, o pH toma un valor entre un e dous. Este medio acedo facilita a degradaci\u00f3n (hidr\u00f3lise) das prote\u00ednas para as converter en unidades m\u00e1is cativas (amino\u00e1cidos e pequenos p\u00e9ptidos). Xunto \u00e1 pepsina, outras proteases dixestivas de importancia son a tripsina e mais a quimotripsina, producidas no p\u00e1ncreas e vertidas ao duodeno.\nAs\u00ed mesmo, a renina g\u00e1strica transforma a case\u00edna (prote\u00edna do leite) nunha prote\u00edna sol\u00fabel para a acci\u00f3n da pepsina. Pola s\u00faa banda, a lipase g\u00e1strica act\u00faa sobre certos l\u00edpidos.\nPolo xeral \u00e9lle dif\u00edcil dixerir f\u00e9culas.\nGrazas \u00e1 acci\u00f3n dos zumes g\u00e1stricos, o bolo alimenticio (masa formada polos alimentos mastigados e mesturados coa saliva) pasa a formar unha substancia mesta denominada quimo."}
{"id": "219874", "revid": "56817", "url": "https://gl.wikipedia.org/wiki?curid=219874", "title": "Bolo alimentario", "text": "Na dixesti\u00f3n, o bolo alimentario (do lat\u00edn \"bolus\", 'b\u00f3la') \u00e9 unha masa de alimentos (nos animais que mastigan) que foi esmagada polas moas no porceso de mastigaci\u00f3n e mesturada con saliva.\nDurante o proceso de insalivaci\u00f3n o bolo alimentario remata de se formar.\nA formaci\u00f3n do bolo alimentario persegue aumentar a relaci\u00f3n superficie-volume das part\u00edculas dos alimentos e as\u00ed facilitar a acci\u00f3n dos enzimas dixestivos sobre estas e, por outra parte, facilitar a s\u00faa deglutici\u00f3n.\nAo chegar ao est\u00f3mago, en contacto co zume g\u00e1strico, conv\u00e9rtese en quimo."}
{"id": "219876", "revid": "89787", "url": "https://gl.wikipedia.org/wiki?curid=219876", "title": "Glic\u00f3xeno sintase", "text": "A glic\u00f3xeno sintase (ou UDP-glicosa-glic\u00f3xeno glicosiltransferase) \u00e9 un encima que cataliza a uni\u00f3n de unidades de glicosa a unha cadea de glic\u00f3xeno en crecemento. O encima toma curtos pol\u00edmeros de glicosa e conv\u00e9rteos en pol\u00edmeros longos engadindo unha a unha unidades de glicosa que chegan en forma de UDP-glicosa (en humanos).\n\u00c9 un encima glicosiltransferase (EC 2.4.1.11) que cataliza a reacci\u00f3n:\nformula_1\nO \u0394G0 ' da reacci\u00f3n \u00e9 de 13,4kJmol\u22121. O encima establece enlaces glicos\u00eddicos \u03b1-1,4 no extremo redutor das cadeas en crecemento de glic\u00f3xeno ramificado. Tam\u00e9n corta o enlace \u00e9ster entre a posici\u00f3n C1 da glicosa e o pirofosfato da UDP-glicosa. A glic\u00f3xeno sintetase non cataliza a formaci\u00f3n dos puntos de ramificaci\u00f3n do glic\u00f3xeno (con enlace glicos\u00eddico \u03b1-1,6), do cal se encarga o encima ramificador do glic\u00f3xeno, que \u00e9 unha glicosil transferase especial, pero unha vez que este encima fai o inicio dunha nova rama, a glic\u00f3xeno sintase pode agrandar esa rama.\nO encima converte o exceso de residuos de glicosa nunha cadea polim\u00e9rica de glic\u00f3xeno para o seu almacenamento. A s\u00faa presenza \u00e9 m\u00e1xima 30-60 minutos despois do exercicio intenso para recuperar as reservas de glic\u00f3xeno gastadas. \u00c9 un encima chave na glicoxenox\u00e9nese.\nEstrutura.\nA\u00ednda que se fixeron moitos estudos sobre o encima que degrada o glic\u00f3xeno, a glic\u00f3xeno fosforilase t\u00e9\u00f1ense feito moitos menos sobre o encima que o sintetiza, a glic\u00f3xeno sintase. Por\u00e9n, a estrutura cristalina da glic\u00f3xeno sintase de \"Agrobacterium tumefaciens\", foi determinada a unha resoluci\u00f3n de 2,3 \u00c5. Na s\u00faa forma asim\u00e9trica, a glic\u00f3xeno sintase at\u00f3pase en forma de d\u00edmero, con mon\u00f3meros compostos por dous dominios con pregamento rossman. Esta propiedade estrutural, entre outras, \u00e9 compartida con encimas relacionados, como a glic\u00f3xeno fosforilase e outras glicosiltransferases da superfamilia GT-B.\nOs encimas do tipo da glic\u00f3xeno sintases poden clasificarse en d\u00faas grandes familias proteicas segundo a especie de que procedan. A primeira familia (GT3), que \u00e9 propia de mam\u00edferos e l\u00e9vedos, ten un peso de aproximadamente 80 kDa, utiliza a UDP-glicosa como doante de azucre, e \u00e9 regulada por fosforilaci\u00f3n e uni\u00f3n de ligandos. A segunda familia (GT5), que \u00e9 propia de bacterias e plantas, \u00e9 de aproximdamente 50 kDA, e utiliza a ADP-glicosa como doante de azucre, e non est\u00e1 regulada ; nas bacterias produce glic\u00f3xeno e amid\u00f3n (ch\u00e1mase glic\u00f3xeno (amid\u00f3n) sintase ou amid\u00f3n sintase EC 2.4.1.21) e nas plantas amid\u00f3n (amid\u00f3n sintase).\nMecanismo.\nA\u00ednda non se co\u00f1ecen ben os mecanismos catal\u00edticos utilizados pola glic\u00f3xeno sintase. As similitudes estruturais coa glic\u00f3xeno fosforilase nos sitios catal\u00edtico e de uni\u00f3n ao substrato suxiren que o mecanismo de s\u00edntese \u00e9 similar en ambos os encimas.\nFunci\u00f3n.\nSintetiza o glic\u00f3xeno e xoga un importante papel biol\u00f3xico na regulaci\u00f3n dos niveis de glic\u00f3xeno/glicosa.\nNun recente estudo con ratos modificados xeneticamente, o sobreexpresi\u00f3n da glic\u00f3xeno sintase e a sobreexpresi\u00f3n da fosfatase orixinaban uns niveis excesivos de almacenemento de glic\u00f3xeno.\nIsoencimas.\nNos humanos hai dous isoencimas par\u00e1logos da glic\u00f3xeno sintase:\nO isoencima hep\u00e1tico s\u00f3 se expresa no f\u00edgado, pero o isoencima muscular est\u00e1 amplamente distribu\u00eddo. O glic\u00f3xeno do f\u00edgado serve como un reservorio para manter os niveis de glicosa sangu\u00edneos durante o xax\u00fan, mentres que para a s\u00edntese de glic\u00f3xeno muscular util\u00edzase ata o 90% da glicosa inxerida, e funciona como unha reserva que proporciona enerx\u00eda durante a actividade intensa.\nRegulaci\u00f3n.\nA actividade deste encima est\u00e1 moi regulada por efectores alost\u00e9ricos como a glicosa 6-fosfato, por reacci\u00f3ns de fosforilaci\u00f3n, e desencadeada indirectamente pola hormona insulina, que segrega o p\u00e1ncreas. A fosforilaci\u00f3n da glic\u00f3xeno sintase fai decrecer a s\u00faa actividade.\nO control da glic\u00f3xeno sintase \u00e9 un paso chave na regulaci\u00f3n do metabolismo do glic\u00f3xeno e o almacenamento da glicosa. A glic\u00f3xeno sintase est\u00e1 regulada indirectamente pola glic\u00f3xeno sintase quinase 3 (GSK-3), a prote\u00edna quinase activada por AMP (AMPK) e a prote\u00edna quinase A (PKA). Cada unha destas prote\u00edna quinases fan que a glic\u00f3xeno sintase se fosforile e quede inactiva cataliticamente. Os sitios de fosforilaci\u00f3n da glic\u00f3xeno sintase son os que se resumen abaixo: \nEstas quinases regulatorias inactivan a glic\u00f3xeno sintase fosforil\u00e1ndoa no residuo 25 N-terminal e no 120 C-terminal. A glic\u00f3xeno sintase \u00e9 tam\u00e9n regulada pola prote\u00edna fosfatase 1 (PP1), que a activa por desfosforilaci\u00f3n. A prote\u00edna fosfatase 1 (PP1) \u00e9 dirixida ao gr\u00e1nulo de glic\u00f3xeno por catro subunidades seguintes: GM, GL, PTG e R6. Estes encimas regulatorios est\u00e1n regulados polas v\u00edas de sinalizaci\u00f3n da insulina e o glicag\u00f3n.\nPatolox\u00eda.\nAs mutaci\u00f3ns no xene \"GYS2\" est\u00e1n asociadas coa enfermidade de almacenamento de glic\u00f3xeno de tipo 0. Nos humanos, os defectos no control estrito da captaci\u00f3n e consumo de glicosa est\u00e1n tam\u00e9n asociados coa diabetes e hiperglicemia. Os pacientes con diabetes tipo 2 normalmente mostran baixos niveis de almacenamento de glic\u00f3xeno debido a impedimentos na s\u00edntese de glic\u00f3xeno estimulado pola insulina e a supresi\u00f3n da glicoxen\u00f3lise. A insulina estimula a glic\u00f3xeno sintase inhibindo as glic\u00f3xeno sintase qiinases ou/e activando a prote\u00edna fosfatase 1 (PP1) ente outros mecanismos.\nOrganismos modelo.\nPara o estudo da funci\u00f3n do xene GYS2 utiliz\u00e1ronse organismos modelo. Creouse unha li\u00f1a de ratos knockout condicional, chamada \"Gys2tm1a(KOMP)Wtsi\" como parte do programa Consorcio dos Ratos Knockout Internacional, un proxecto para utilizar a mutax\u00e9nese de alto rendemento para xerar e distribu\u00edr animais modelo de doenzas aos cient\u00edficos interesados. Os animais machos e femias foron sometidos a un exame fenot\u00edpico estandarizado para determinar os efectos das deleci\u00f3ns. Realiz\u00e1ronse 26 probas e atop\u00e1ronse dous fenotipos interesantes. Ratos macho adultos mutantes homocig\u00f3ticos mostraban unha tolerancia \u00e1 glicosa alterada, e as femias presentaban unha diminuci\u00f3n significativa da glicosa circulante determinada na qu\u00edmica cl\u00ednica (despregar cadro)."}
{"id": "219877", "revid": "27155", "url": "https://gl.wikipedia.org/wiki?curid=219877", "title": "Uridina difosfato", "text": ""}
{"id": "219878", "revid": "5863", "url": "https://gl.wikipedia.org/wiki?curid=219878", "title": "Avelino Montero Villegas", "text": "Andr\u00e9s Avelino Montero Villegas, nado en Madrid en agosto de 1875 e finado en Par\u00eds o 24 de agosto de 1923, foi un pol\u00edtico espa\u00f1ol.\nTraxectoria.\nFillo de Eugenio Montero R\u00edos. Estudou Dereito e abriu un bufete en Madrid. Nada m\u00e1is cumprir a idade regulamentaria, a familia situouno como deputado polo distrito de Mondo\u00f1edo (1901), no que se enfeudou durante seis lexislaturas (1901-1916). Desde 1916 at\u00e9 a s\u00faa morte foi senador pola provincia de Lugo. A protecci\u00f3n de menores foi a s\u00faa gran preocupaci\u00f3n e ocupaci\u00f3n intelectual e social."}
{"id": "219879", "revid": "98629", "url": "https://gl.wikipedia.org/wiki?curid=219879", "title": "Alonso Gull\u00f3n Garc\u00eda Prieto", "text": "Alonso Gull\u00f3n Garc\u00eda Prieto, nado en Madrid o 18 de maio de 1884 e finado na mesma cidade o 9 de xu\u00f1o de 1942, foi un pol\u00edtico espa\u00f1ol.\nTraxectoria.\nSobri\u00f1o de Manuel Garc\u00eda Prieto e irm\u00e1n do tam\u00e9n deputado Manuel Gull\u00f3n Garc\u00eda Prieto que fora subsecretario do Ministerio de Graza e Xustiza. Nas elecci\u00f3ns xerais de 1910 foi proclamado deputado polo distrito de Ortigueira, substitu\u00edndo a Juan Fern\u00e1ndez Latorre, nomeado gobernador civil de Madrid, en elecci\u00f3n parcial convocada para o 25 de outubro de 1910, sendo proclamado sen elecci\u00f3n polo artigo 29 da Lei Electoral. Repetiu o cargo polo mesmo distrito nas elecci\u00f3ns de 1914, e tam\u00e9n nas de 1916. Nas elecci\u00f3ns de 1919 volveu ser proclamado sen elecci\u00f3n. Nas elecci\u00f3ns de 1920, como Liberal Dem\u00f3crata foi proclamado sen elecci\u00f3n por un dos distritos da cidade da Coru\u00f1a. Repetiu nas elecci\u00f3ns de 1923. Foi nomeado gobernador civil de Santander en decembro de 1915, permanecendo no posto at\u00e9 1917. No franquismo foi Xefe de Administraci\u00f3n civil no Instituto de Estudios Pol\u00edticos e conselleiro da Caixa Postal de Aforros."}
{"id": "219881", "revid": "1987", "url": "https://gl.wikipedia.org/wiki?curid=219881", "title": "R\u00edo Camac", "text": "O r\u00edo Camac (\u00e1s veces chamado \"Cammock\", ou, historicamente, \"Cammoge\" ou \"Cammoke\", en irland\u00e9s \"An Cham\u00f3g\") \u00e9 un dos maiores r\u00edos de Dubl\u00edn, Irlanda, e un dos afluentes principais do Liffey.\nO Camac nace no Monte Seskin, ao sueste de Saggart, ao suroeste da cidade de Dubl\u00edn, canda moitos arroios, e unha desviaci\u00f3n do s\u00e9culo XVIII do r\u00edo Brittas, afluente do r\u00edo Liffey. Transcorre un val de monta\u00f1a, o Slade of Saggart, ao suroeste de Tallaght e ao leste de Newcastle, logo pasa Saggart, polo Corkagh Park, e logo Clondalkin, onde \u00e9 chamado en ocasi\u00f3ns \"Clondalkin River\". O Camac logo segue at\u00e9 Inchicore onde \u00e9 canalizado polo Grand Canal antes da Golden Bridge, e Kilmainham, onde corre por detr\u00e1s da Kilmainham Gaol, antes de penetrar no Liffey, a car\u00f3n da Heuston Station, un pouco m\u00e1is arriba da Sean Heuston Bridge. O r\u00edo foi desviado por un t\u00fanel por debaixo da estaci\u00f3n de tren cando foi constru\u00edda en 1846.\nO Camac recibe tributarios no Slade of Saggart, como son o Ferny Glinn e os Two Slades, e logo por Newcastle, e preto de Clondalkin (como son os arroios de Boherboy, Brownsbarn e Fettercairn, este \u00faltimo cerca do Corkagh Park). Os tributarios do curso baixo son o regato Robinhood (Coolfan River), o regato Gallblack (formado dos arroios Blackditch e Gallanstown), o regato Drimnagh Castle (ou Bluebell), e o regato Walkinstown.\nO Camac discorre ao lado do Richmond Park, lar do St Patrick's Athletic e d\u00e1lle nome ao campo 'Camac Terrace'."}
{"id": "219886", "revid": "23204", "url": "https://gl.wikipedia.org/wiki?curid=219886", "title": "Pobo curdo", "text": ""}
{"id": "219889", "revid": "23204", "url": "https://gl.wikipedia.org/wiki?curid=219889", "title": "Gran Premio da Arxentina de 1957", "text": "O Gran Premio da Arxentina de 1957 foi unha carreira de automobilismo de F\u00f3rmula Un, celebrada o 13 de xaneiro de 1957 no Aut\u00f3dromo 17 de Octubre de Buenos Aires. Foi a primeira carreira da tempada de .\nInforme da carreira.\nJuan Manuel Fangio deixara Ferrari por Maserati para tratar de ga\u00f1ar un quinto campionato mundial coa axuda do seu moi modificado 250Fs. A\u00ednda sen el, Ferrari tivo unha das ali\u00f1aci\u00f3ns de pilotos m\u00e1is fortes da historia, con Mike Hawthorn que vi\u00f1a de BRM para unirse a Peter Collins, Luigi Musso e Eugenio Castellotti.\nDado que os equipos brit\u00e1nicos non estaban presentes, Stirling Moss, que asinara por Vanwall, formou parte do equipo Maserati con Jean Behra como terceiro piloto.\nFangio e Behra lograron correr a totalidade da distancia, o resto dos participantes non chegaron a facelo. O varillaxe do acelerador Moss rompeu na li\u00f1a de partida e perdeu 10 voltas no arranxo. Todos os Ferraris sufriron grandes problemas de embrague, xa que os de Collins e Musso se queimaron, mentres que o de Hawthorn patinaballe.\nTanto Collins como Wolfgang von Trips f\u00edxeronse cargo do Ferrari de Cesar Perdisa nun intento por deter aos Maserati, pero foron incapaces de detelos, logrando os Maserati os primeiros catro lugares. O reincorporado Moss estableceu a volta r\u00e1pida no seu cami\u00f1o cara ao 8\u00ba lugar."}
{"id": "219890", "revid": "32797", "url": "https://gl.wikipedia.org/wiki?curid=219890", "title": "Kosmos 348", "text": "Kosmos 348 (\u041a\u043e\u0441\u043c\u043e\u0441 348 en ruso), tam\u00e9n denominado DS-U2-GK N\u00ba 2, foi un sat\u00e9lite artificial sovi\u00e9tico lanzado o 13 de xu\u00f1o de 1970 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 348 foi o segundo e \u00faltimo membro do modelo de sat\u00e9lites DS-U2-GK. Estaba adicado a facer observaci\u00f3ns xeof\u00edsicas da atmosfera superior e \u00e1 observaci\u00f3n das auroras polares nunha continuaci\u00f3n da labor do seu predecesor, o Kosmos 261. Kosmos 348 foi inxectado nunha \u00f3rbita inicial de 680\u00a0km de apoxeo e 211\u00a0km de perixeo, cunha inclinaci\u00f3n orbital de 71 graos e un per\u00edodo de 92,5 minutos. Reentrou na atmosfera o 25 de xullo de 1970.\nResultados.\nKosmos 348 fixo medici\u00f3ns da ionizaci\u00f3n auroral a altas latitudes, atopando inhomoxeneidades na mesma, entre outros descubrimentos."}
{"id": "219891", "revid": "4817", "url": "https://gl.wikipedia.org/wiki?curid=219891", "title": "Cosmos 348", "text": ""}
{"id": "219896", "revid": "23204", "url": "https://gl.wikipedia.org/wiki?curid=219896", "title": "Stavkirke", "text": "Stavkirke \u00e9 unha palabra norueguesa coa que se denomina un tipo particular de templos cristi\u00e1ns medievais constru\u00eddos de madeira, anteriormente com\u00fans na Europa do Norte pero no presente confinados case exclusivamente a Noruega. As m\u00e1is antigas te\u00f1en idades superiores aos 800 anos.\nA s\u00faa caracter\u00edstica particular \u00e9 a s\u00faa t\u00e9cnica de construci\u00f3n, a \"stavverk\", que consiste nun armaz\u00f3n de madeira formado de \"stav\" \u2014grosos postes circulares que lle dan nome \u00e1s igrexas\u2014 sostidos por espigas a un marco cadrado de soleiras de madeira, que \u00e1 s\u00faa vez se atopa asentado sobre alicerces p\u00e9treos, protexendo a madeira da humidade. A t\u00e9cnica relaciona as stavkirke co entramado de madeira, e conf\u00edrelles, ademais, resistencia \u00e1s condici\u00f3ns clim\u00e1ticas, estabilidade e rixidez. A \"stavverk\" \u00e9 descendente das desaparecidas igrexas de postes, construci\u00f3ns de t\u00e9cnica m\u00e1is simple, a\u00ednda que nalg\u00fans casos son bastante similares \u00e1s propias stavkirke.\nA planta das stavkirke m\u00e1is simples div\u00eddese nunha nave e nun coro, mentres as m\u00e1is evolucionadas asem\u00e9llanse \u00e1s bas\u00edlicas rom\u00e1nicas, co teito en chanzos e piares no interior da nave. Esa similitude, ademais da decoraci\u00f3n escult\u00f3rica e pict\u00f3rica, fixo supo\u00f1er que as stavkirke te\u00f1en as s\u00faas orixes na arte rom\u00e1nica, mais esta teor\u00eda non \u00e9 compartida por varios expertos.\n\u00c1 altura do s\u00e9culo XXI, fican en p\u00e9 28 stavkirke medievais en Noruega, unha en Suecia e unha m\u00e1is en Polonia (esta \u00faltima de orixe norueguesa). Entre as m\u00e1is co\u00f1ecidas figuran a igrexa de Borgund, de espectacular dese\u00f1o e a mellor representante do x\u00e9nero, e a Igrexa de Urnes, probablemente a m\u00e1is antiga e un exemplo sobresa\u00ednte da arte decorativa n\u00f3rdica, declarada Patrimonio da Humanidade pola Unesco.\nHistoria.\nAs stavkirke chegaron a ser populares durante a Idade Media no noroccidente de Europa. S\u00f3 en Noruega, consid\u00e9rase que existiron unhas d\u00faas mil. O n\u00famero de stvakirke constru\u00eddas noutras partes de Europa e en Islandia desco\u00f1\u00e9cese. Anteriormente, cr\u00edase que as stavkirke foran o primeiro tipo de templos cristi\u00e1ns constru\u00eddos en Escandinavia, mais agora s\u00e1bese da existencia de formas m\u00e1is antigas, como as chamadas igrexas de postes, se ben as diferenzas entre ambos tipos de templos \u00e9 bastante pequena. As stavkirke foron consideradas obsoletas desde a Idade Media e substitu\u00edronse case en toda a s\u00faa totalidade. En Noruega, non foron substitu\u00eddas tan rapidamente como noutros lugares de Europa, e varias delas chegaron ao s\u00e9culo XIX.\nAnteriormente, nos pa\u00edses n\u00f3rdicos, o termo stavkirke inclu\u00eda a todas as igrexas medievais constru\u00eddas en madeira, e por ende, na definici\u00f3n inclu\u00edronse erroneamente os restos de igrexas de postes e de igrexas en estacada, as\u00ed como a Igrexa de Greensted, en Inglaterra.\nAs escavaci\u00f3ns arqueol\u00f3xicas revelaron que as stavkirke son realmente descendentes de construci\u00f3ns en estacada e das m\u00e1is recentes igrexas de postes. Co\u00f1\u00e9cense edificios en estacada que datan da era viquinga; estes eran edificios compostos de troncos partidos pola metade co extremo inferior espetado no chan, formando unha parede que se dotaba dun teito. Pese \u00e1 s\u00faa sinxeleza, a construci\u00f3n pod\u00eda perdurar d\u00e9cadas ou incluso s\u00e9culos, sobre todo se se constru\u00eda sobre grava.\nNas igrexas de postes, os muros coloc\u00e1banse sobre unha soleira, e unicamente os postes esquineiros eran cravados na terra.\nA seguinte fase partiu da observaci\u00f3n da susceptibilidade dos postes esquineiros \u00e1 putrefacci\u00f3n, ao estar en contacto co solo h\u00famido. Para evitar iso, os postes foron colocados sobre grandes pedras, incrementando as\u00ed o seu tempo de vida.\nNas igrexas m\u00e1is evolucionadas, os postes po\u00f1\u00edanse sobre un marco r\u00edxido de soleiras que descansaba sobre cimentos de pedra. Esta \u00e9 a stavkirke na s\u00faa forma m\u00e1is madura.\nNoruega.\nNoruega \u00e9 o pa\u00eds que conserva a inmensa maior\u00eda das stavkirke. A maior parte destas foron erixidas entre 1150 e 1350, aproximadamente. Na Idade Media houbo un n\u00famero aproximado de 1000 stavkirke no pa\u00eds, a\u00ednda que segundo outras estimaci\u00f3ns, o n\u00famero poder\u00eda ascender at\u00e9 2000 igrexas. A maior\u00eda desapareceu entre 1350 e 1650, coincidindo con eventos como a peste negra e a reforma protestante. En 1650 quedaban cerca de 270, cen anos despois 34, at\u00e9 chegar \u00e1 cifra actual de 28.\nO libro \"De Norske Stavkirker\" (\"As stavkirke norueguesas\") de Lorenz Dietrichson de 1892, \u00e9 unha das obras fundamentais para o estudo das stavkirke; mais, nel vert\u00edase a crenza que se ti\u00f1a no pa\u00eds de que as stavkirke eran unha contribuci\u00f3n \u00fanica de Noruega \u00e1 arte cristi\u00e1, teor\u00eda que foi desbotada cos numerosos achados arqueol\u00f3xicos que proban a s\u00faa existencia por todo o norte de Europa.\nLei do Gulating.\nO Gulating foi unha asemblea que serviu como poder lexislativo e xudicial para o sur e o occidente de Noruega durante a Idade Media. A lei do Gulating foi escrita por primeira vez no s\u00e9culo XI, e no cap\u00edtulo 12 f\u00e1lase sobre as stavkirke:\n\"Se un particular constr\u00fae unha igrexa, sexa nobre ou campesi\u00f1o, ou sexa quen sexa quen constr\u00faa a igrexa, debe mantela en p\u00e9 e evitar que o seu baseamento se arru\u00edne. Pero se a igrexa se pudre e os postes esquineiros se caen, el ter\u00e1 que levar madeira nun prazo non maior a doce meses; se non fai isto, pagar\u00e1 tres marcos de multa ao bispo e de todos modos levar\u00e1 troncos para levantar a igrexa\".\nN\u00f3 s\u00e9culo XIX, os primeiros en interesarse polas stavkirke de Noruega foron os pintores Johannes Flintoe e J.C. Dahl, quen escribiron sobre elas durante as s\u00faas viaxes a trav\u00e9s do pa\u00eds. Dahl foi quen tomou a iniciativa de rescatar a igrexa de Vang de ser derribada tras a promulgaci\u00f3n da nova lei eclesi\u00e1stica de 1851, que establec\u00eda que as igrexas parroquiais de Noruega deb\u00edan poder acoller polo menos unha terceira parte da poboaci\u00f3n da parroquia. Varias igrexas foron rescatadas pola Sociedade para a Preservaci\u00f3n dos Monumentos Antigos. Algunhas foron compradas e permaneceron no seu sitio orixinal; outras foron trasladadas, como a igrexa de Vang, levada \u00e1 actual Polonia. A igrexa de Gol transportouse at\u00e9 a colecci\u00f3n do rei \u00d3scar II en Bygd\u00f8y, e actualmente pertence ao Museo Popular de Noruega. A igrexa de Fortun foi levada a Bergen, a de Garmo a Maihaugen, e a de Haltdalen ao Museo Popular de Tr\u00f8ndelag.\nSuecia.\nPouco se sabe das stavkirke medievais de Suecia, a falta de suficientes representantes actuais e de fontes escritas. A \"V\u00e4stg\u00f6talagen\", un manuscrito legal do s\u00e9culo XIII, menciona brevemente a constituci\u00f3n dunha stavkirke.\nS\u00e1bese pouco das stavkirke suecas, xa que s\u00f3 unha delas permanece en p\u00e9, a sinxela igrexa de Hedared, constru\u00edda arredor de 1500 no lugar dunha stavkirke m\u00e1is antiga. A desaparecida igrexa de Skaga \u00e1chase asociada a lendas; constru\u00edda sobre un lugar de culto pag\u00e1n, foi demolida en 1826 supostamente para destru\u00edr definitivamente as crenzas n\u00f3rdicas antigas. Outros restos interesantes son os da igrexa de Hemse, en Gotland, que a\u00ednda que chamada stavkirke, en realidade tr\u00e1tase dunha igrexa en estacada. Os restos de Santa Mar\u00eda a Menor en Lund comprenden rastros de t\u00e9cnicas tanto de estacada como de postes. S\u00f3 en Escania hab\u00eda preto de 300 igrexas cando Ad\u00e1n de Bremen visitou Dinamarca na primeira metade do s\u00e9culo XI, pero desco\u00f1\u00e9cese o n\u00famero de stavkirke. En anos recentes iniciouse a reconstruci\u00f3n de varias stavkirke suecas, entre as que figura a igrexa de Skaga.\nDinamarca.\nEn Dinamarca atop\u00e1ronse restos arqueol\u00f3xicos de igrexas de postes en varios lugares, como na igrexa de pedra de Jelling. A\u00ednda se conservan partes dalgunhas stavkirke danesas, por exemplo unha viga cunha cabeza de drag\u00f3n procedente da igrexa de N\u00f8rre H\u00f8rning, na pen\u00ednsula de Xutlandia.\nInglaterra.\nEn Inglaterra houbo anteriormente un debate sobre a orixe da igrexa de madeira de Greensted, en Essex. Debat\u00edase se era unha stavkirke ou unha edificaci\u00f3n anterior. O consenso xeral terminou por clasificala como saxoa, a\u00ednda que con similitudes coas stavkirke. Hai outra igrexa inglesa con certas similitudes coas stavkirke, a igrexa de Santa Mar\u00eda, en Kilpeck, Herefordshire, que pos\u00fae cabezas de drag\u00f3ns.\nAlema\u00f1a.\nExiste unha igrexa de pedra en Alema\u00f1a cunha decoraci\u00f3n que mostra un drag\u00f3n similar aos que se ven nalgunhas stavkirke norueguesas, as\u00ed como nos restos dunha stavkirke de Dinamarca e doutra de Gotland, en Suecia. Levantouse unha controversia sobre se a decoraci\u00f3n pode ser atribu\u00edda a semellanzas culturais ou se indica m\u00e9todos de construci\u00f3n similares.\nMaterial de construci\u00f3n.\nA materia prima m\u00e1is com\u00fan para a construci\u00f3n das stavkirke foi a madeira de pi\u00f1eiro (\"Pinus sylvestris\"). Para a construci\u00f3n da armaz\u00f3n utiliz\u00e1ronse pi\u00f1eiros bastante medrados, cos troncos cun di\u00e1metro o suficientemente grande e con abundante durame no seu corpo. O durame est\u00e1 impregnado de resina de maneira natural, que evita infecci\u00f3ns por axentes biol\u00f3xicos.\nNoutros lugares empreg\u00e1ronse outras especies vexetais. En Dinamarca, no norte de Alema\u00f1a e en Inglaterra utilizouse principalmente a madeira de carballo, como foi na igrexa sueca de Hedared.\nDataci\u00f3n das stavkirke.\nA dataci\u00f3n destes edificios pode realizarse de diferentes xeitos, por testemu\u00f1as hist\u00f3ricas, inscrici\u00f3ns, estudos estil\u00edsticos dos detalles decorativos, dendrocronolox\u00eda e dataci\u00f3n por carbono 14. Nalg\u00fans casos existen rexistros hist\u00f3ricos que mencionan a existencia da stavkirke. As investigaci\u00f3ns arqueol\u00f3xicas poden achegar informaci\u00f3n para realizar unha dataci\u00f3n relativa da estrutura, mentres que os m\u00e9todos de dataci\u00f3n absoluta poden indicar unha data m\u00e1is exacta. Unha desvantaxe da dendrocronolox\u00eda \u00e9 que pasa por alto a posibilidade de que a madeira fora reciclada a partir dunha estrutura m\u00e1is antiga, ou que puideron transcorrer anos desde a data do corte ao uso.\nA reutilizaci\u00f3n da madeira e as reparaci\u00f3ns son factores de ru\u00eddo na dataci\u00f3n, pois poden existir pezas de madeira moito m\u00e1is recentes que a data de construci\u00f3n.\nDesenvolvemento da t\u00e9cnica.\nA construci\u00f3n das stavkirke ten os seus inicios na t\u00e9cnica en estacada e na t\u00e9cnica de postes. As igrexas constru\u00eddas con estas t\u00e9cnicas son chamadas a mi\u00fado igrexas de estacada e igrexas de postes, respectivamente. Entre as d\u00faas t\u00e9cnicas hai varias formas intermedias, do mesmo modo que entre estas e a t\u00e9cnica \"stav\".\nNa \"stavverk\", os postes (\"stav\") col\u00f3canse sobre cimentos de pedra, ou sobre soleiras de madeira. A igrexa m\u00e1is antiga de Noruega foi levantada coa t\u00e9cnica de postes, pero esta \u00faltima foi mudada gradualmente pola \"stavverk\". Ambas formas de construci\u00f3n puideron coexistir nun per\u00edodo de transici\u00f3n.\nDas tres t\u00e9cnicas mencionadas, as d\u00faas primeiras son m\u00e1is susceptibles \u00e1 deterioraci\u00f3n debido a que as s\u00faas edificaci\u00f3ns te\u00f1en partes soterradas no solo. Tales edificios te\u00f1en un tempo de vida de entre 75 e 150 anos. S\u00f3 son capaces de sobrevivir por per\u00edodos m\u00e1is longos aquelas construci\u00f3ns de madeira sen contacto directo co chan, como \u00e9 a \"stavverk\".\nT\u00e9cnica de estacada.\nA t\u00e9cnica m\u00e1is antiga, a estacada, co\u00f1\u00e9cese desde a era viquinga. Tr\u00e1tase dunha construci\u00f3n de muros con estacas ou t\u00e1boas de madeira cravadas no chan; os muros delimitaban un espazo e sosti\u00f1an unha cuberta. Para aumentar a durabilidade, os troncos eran vernizados con brea e colocados sobre unha taxea rechea de grava. Estes edificios, a pesar da s\u00faa simpleza, pod\u00edan ser bastante resistentes. Constru\u00edronse at\u00e9 o s\u00e9culo XII, e atop\u00e1ronse restos en varias partes de Europa.\nT\u00e9cnica de postes.\nSeparando a madeira do chan, coloc\u00e1ndoa sobre vigas soleiras, reduc\u00edase o risco de putrefacci\u00f3n. Unicamente os postes esquineiros permaneceron cravados no chan. Os edificios de postes son f\u00e1ciles de reco\u00f1ecer no rexistro arqueol\u00f3xico polos seus caracter\u00edsticos buratos \u2014en ocasi\u00f3ns con restos de madeira no seu interior\u2014 que deixan os postes na terra. Atop\u00e1ronse restos de cerca de 25 edificios de postes en Noruega, e marcas indirectas de 7 ou 8 m\u00e1is. Moitas das igrexas m\u00e1is antigas de Noruega foron erixidas con esta t\u00e9cnica, pero ning\u00fan edificio sobreviviu at\u00e9 os nosos d\u00edas. Existe unha cuesti\u00f3n sen resolver sobre se o tempo de vida destes edificios foi a causa para a s\u00faa substituci\u00f3n polos da t\u00e9cnica \"stavverk\", ou se houbo outras raz\u00f3ns. Atop\u00e1ronse restos de igrexas de postes baixo o piso dalgunhas stavkirke, como a igrexa de Urnes.\nT\u00e9cnica de \"stav\" (\"stavverk\").\nA seguinte fase no desenvolvemento da arquitectura relixiosa de madeira en Europa do Norte conseguiu eludir o problema dos postes soterrados. Os postes, agora chamados \"stav\", foron colocados sobre grandes penas, o que aumentou considerablemente a durabilidade da madeira. Crese que a igrexa de R\u00f8ldal \u00e9 deste tipo. As stavverk \u00e9 a \u00fanica das tres t\u00e9cnicas medievais que produciu edificios que chegaron aos nosos d\u00edas.\nNas igrexas posteriores, os postes coloc\u00e1ronse verticalmente sobre unha armaz\u00f3n r\u00edxida e cadrada de madeira, que descansaba sobre un cimento de rochas. As soleiras do armaz\u00f3n ensambl\u00e1banse nas s\u00faas esquinas por un sistema de espiga-am\u00f3sega, e os postes col\u00f3canse sobre unha am\u00f3sega no lado superior do armaz\u00f3n. Estas igrexas, co seu sistema similar ao das modernas edificaci\u00f3ns de entramado de madeira, representan a forma m\u00e1is madura das stavkirke.\nClasificaci\u00f3n das stavkirke.\nAs stavkirke poden clasificarse segundo as s\u00faas caracter\u00edsticas en d\u00faas categor\u00edas; a primeira, co\u00f1ecida como de \"Tipo A\", ten postes unicamente nos muros exteriores: postes esquineiros e nalg\u00fans casos, postes intermedios; non te\u00f1en postes internos. As stavkirke de \"Tipo B\" te\u00f1en unha estrutura m\u00e1is complexa, con postes internos libres que delimitan unha sala central (de modo similar \u00e1s columnas da nave das bas\u00edlicas) e soste\u00f1en a cuberta desta; a sala central est\u00e1 rodeada por un deambulatorio cun teito a menor altura.\nMoitas stavkirke tiveron \u2014ou te\u00f1en a\u00ednda\u2014 unha galer\u00eda ou corredor exterior (\"sval\") que se estende por todo o seu per\u00edmetro, arrode\u00e1ndoa. Ese corredor est\u00e1 conectado de maneira pouco estreita por medio de viguetas \u00e1s paredes de t\u00e1boas da igrexa propiamente dita e probablemente servira para protexer o templo das duras condici\u00f3ns clim\u00e1ticas, as\u00ed como unha sorte de corredor para as procesi\u00f3ns medievais.\nIgrexa \u00abde nave \u00fanica\u00bb, \"Tipo A\".\nNa base das igrexas \"Tipo A\" hai catro soleiras sobre un alicerce de pedras pouco profundo. Estas soleiras est\u00e1n interconectadas entre si por amosegas e espigas nos seus extremos, formando un marco cadrado r\u00edxido. Os postes esquineiros (\"stav\") cort\u00e1banse en cruz no seu extremo inferior, e a espiga resultante coloc\u00e1base sobre unha amosega en cada esquina do marco de soleiras. No lado superior das soleiras hai un suco no que est\u00e1n colocados verticalmente as t\u00e1boas (\"veggtilene\") dos muros a xeito de cu\u00f1as. O armaz\u00f3n da igrexa termin\u00e1base cunha soleira superior (\"stavl\u00e6gje\") cun suco no seu lado inferior, no que se introduc\u00eda o extremo superior das t\u00e1boas dos muros.\nAs soleiras superiores soste\u00f1en a armadura do teito; esta consiste dun sistema en t\u00e1ndem formado por un par de cangos principais (\"taksperre\"), que dan a inclinaci\u00f3n ao teito e soste\u00f1en o traveseiro, e un par adicional de vigas en tesoira (\"saksesperre\"), que funcionan como puntais dos cangos. Tanto cangos como vigas da tesoira parten dun mesmo punto na soleira superior. Adicionalmente, hai viguetas perpendiculares que conectan cada cango co do lado oposto; o resultado \u00e9 unha especie de celos\u00eda bastante r\u00edxida.\nPola s\u00faa evoluci\u00f3n, dist\u00ednguense tres estilos:\nIgrexa de sala central con teito elevado, \"Tipo B\".\nEstas igrexas foron chamadas anteriormente \"igrexas de tres naves\" para distinguilas das de \"Tipo A\", de nave \u00fanica. Esa denominaci\u00f3n empregada, entre outros, por Lorenz Dietrichson, caeu en desuso, pois implicaba que as stavkirke ti\u00f1an unha nave central e d\u00faas laterais, \u00e9 dicir, unha disposici\u00f3n de bas\u00edlica. Non obstante, o caracter\u00edstico das stavkirke con sala central \u00e9 un deambulatorio (\"omgang\"), que rodea a sala central (\"mitrom\") polos catro costados, a diferenza das naves laterais. En todo caso, as stavkirke amosan certa similitude coas igrexas de planta central, coa diferenza de que a sala central das stavkirke \u00e9 sempre rectangular.\nSobre os alicerces de pedra hai catro grosas vigas de madeira (\"grunnstokker\") que se cruzan entre si e forman un r\u00edxido armaz\u00f3n en forma dun signo #. Cada viga est\u00e9ndese entre 1 e 2 m m\u00e1is al\u00e1 do punto de intersecci\u00f3n. Os extremos das vigas soste\u00f1en as soleiras dos muros exteriores, formando un marco cadrado horizontal independente do marco cadrado central formado polas vigas grosas. Os postes da sala central col\u00f3canse no cadro central e son os encargados de soster o teito elevado da sala central. No marco horizontal exterior das soleiras repousan as catro paredes de t\u00e1boas cos seus postes esquineiros, que son as que soste\u00f1en o teito baixo do deambulatorio que rodea a sala central. As\u00ed, dando unha impresi\u00f3n de bas\u00edlica, o teito queda dividido en dous niveis e a sala central e o deambulatorio permanecen divididos por fieiras de postes a maneira de piares.\nOs postes da sala tam\u00e9n se conectan \u00e1s soleiras superiores dos muros por medio de vigas, o que lle d\u00e1 \u00e1 igrexa rixidez lateral. Case no cumio dos postes ins\u00e9rtanse entre estes as soleiras superiores para soportar os muros da sala central, que quedan en contacto co exterior. No extremo superior dos muros da sala col\u00f3case un terceiro marco de soleiras, do que parten as vigas do teito, nunha disposici\u00f3n similar \u00e1s stavkirke de \"Tipo A\".\nAs stavkirke de \"Tipo B\" div\u00eddense en dous subgrupos:\nOrixe das stavkirke.\nExistiron varias teor\u00edas sobre a orixe das stavkirke, pero delas as d\u00faas m\u00e1is com\u00fans son a teor\u00eda basilical e a teor\u00eda pag\u00e1. O debate non quedou completamente resolto e \u00e9 a\u00ednda tema de investigaci\u00f3ns. Mais queda claro que as stavkirke son unha expresi\u00f3n art\u00edstica europea, apoiada en costumes locais.\nTeor\u00eda da orixe basilical.\nLorenz Dietrichson, na s\u00faa obra de 1892 sobre as stavkirke norueguesas, sost\u00e9n que estas son unha traduci\u00f3n en madeira da bas\u00edlica rom\u00e1nica, e que as stavkirke con sala central de teito elevado son a mellor mostra disto, ademais de mostrar influencias da arte paleocristi\u00e1. Tal arquitectura chegar\u00eda aos pa\u00edses n\u00f3rdicos a trav\u00e9s de Inglaterra ou Irlanda, mentres que s\u00f3 a armaz\u00f3n do teito representar\u00eda tradici\u00f3ns n\u00f3rdicas. Dietrichson fai especial \u00e9nfase na aparencia basilical de varias stavkirke, as\u00ed como na presenza de arcadas e capiteis.\nParece que a teor\u00eda basilical foi proposta por vez primeira polo arque\u00f3logo Nicolay Nicolaysen no tratado \"\u00abMonumentos da Arte Medieval en Noruega\u00bb\" (1854). A\u00ed sost\u00e9n argumentos moi similares aos de Dietrichson, e plantea tam\u00e9n a posibilidade dunha orixe rom\u00e1nica a trav\u00e9s de influencias anglosaxoas ou celtas, e ademais da arquitectura bizantina.\nA teor\u00eda non encontrou suficiente apoio entre varios arquitectos, que observan influencias da arte europea principalmente nos detalles decorativos, pero non na construci\u00f3n. Mais a teor\u00eda basilical non puido ser completamente desbotada a partir do material que se conserva actualmente. O problema \u00e9 a falta de formas intermedias que poidan ofrecer datos m\u00e1is fidedignos sobre a evoluci\u00f3n das stavkirke.\nPer Jonas Nordhagen non rexeita a teor\u00eda basilical. Considera que existiron d\u00faas li\u00f1as no desenvolvemento das stavkirke, unha delas a li\u00f1a basilical, que ser\u00eda unha rama lateral nun desenvolvemento cara a igrexas maiores que tenden m\u00e1is cara \u00e1 perfecci\u00f3n t\u00e9cnica. A li\u00f1a principal no desenvolvemento, que el chama li\u00f1a progresiva, levar\u00eda \u00e1 construci\u00f3n das igrexas de Torpo e de Borgund.\nTeor\u00eda da orixe pag\u00e1.\nVarios investigadores inclin\u00e1ronse por unha teor\u00eda que suxire a influencia das construci\u00f3ns de culto pag\u00e1n nas stavkirke, ou inclusive que algunhas destas foron templos pag\u00e1ns nun inicio. Esta foi unha opini\u00f3n xeneralizada at\u00e9 a d\u00e9cada de 1950. As investigaci\u00f3ns arqueol\u00f3xicas refutaron varias veces esta teor\u00eda, por exemplo as de Aage Rousell en Islandia. Un estudo de Olaf Olsen de 1966 proporcionou maiores probas, ao soster que os lugares de culto pag\u00e1n non eran necesariamente edificios especiais.\nEn \u00e9pocas m\u00e1is recentes, encontr\u00e1ronse marcas arqueol\u00f3xicas de edificios anteriores baixo o piso de varias stavkirke, o que lle deu azos \u00e1 teor\u00eda pag\u00e1. A igrexa de M\u00e6re, un templo de pedra onde se encontraron no seu solo rastros dun edificio de madeira presuntamente de culto pag\u00e1n, foi un dos principais soportes da teor\u00eda pag\u00e1n; pero varios arque\u00f3logos soste\u00f1en que o edificio anterior era de car\u00e1cter profano.\nTam\u00e9n desde un punto de vista relixioso, os seguidores desta teor\u00eda opinan que os antigos edificios de culto pag\u00e1n foron utilizados como igrexas ou que serviron de modelo arquitect\u00f3nico para varias destas.\nDecoraci\u00f3n.\nO que se conservou da decoraci\u00f3n est\u00e1 datado de ca. 1070 at\u00e9 inicios do s\u00e9culo XIV. A decoraci\u00f3n at\u00f3pase principalmente en pi\u00f1\u00f3ns, en postes e en portais. Ao ter sido constru\u00eddas e reconstru\u00eddas durante varios s\u00e9culos, as igrexas mostran cambios nos estilos e nas necesidades.\nAntecedentes.\nAs decoraci\u00f3ns mellor conservadas at\u00f3panse en Noruega, pero tam\u00e9n existen restos ornamentados en Suecia, Dinamarca e Islandia.\nAc\u00e9ptase de maneira xeral a influencia das pedras r\u00fanicas no desenvolvemento do estilo decorativo de Urnes. As pedras r\u00fanicas de Resmo en \u00d6land, Suecia, te\u00f1en similitudes co estilo de Urnes. Tam\u00e9n se cre que as pedras de Jelling foran outra fonte de inspiraci\u00f3n ou en todo caso, unha testemu\u00f1a da extensi\u00f3n do estilo decorativo no per\u00edodo. As pedras de Jelling foron elaboradas por orde de Harald Dienteazul entre 960 e 870, e te\u00f1en iconograf\u00eda cristi\u00e1; nun lado am\u00f3sanse as figuras dun le\u00f3n e unha serpe e no outro unha escena da crucifixi\u00f3n.\nOutra posible influencia foron as decoraci\u00f3ns celtas, como a dos Evanxeos de Lindisfarne, obra escrita e iluminada por monxes no s\u00e9culo VII.\nPortais.\nCons\u00e9rvanse os portais ou parte deles de cerca de 140 stavkirke. Pola s\u00faa decoraci\u00f3n, div\u00eddense, \"grosso modo\", en tres tipos: o portal de perf\u00eds sinxelos, o portal de piares e o portal de tipo Vang.\nPortal de perfilado sinxelo.\nEste tipo de portal caracter\u00edzase pola presenza de perf\u00eds ou pilastras sinxelos. \u00c9 utilizado principalmente na entrada do coro. Cons\u00e9rvanse uns 20 exemplares deste tipo.\nPortal de piares.\nO portal de piares \u00e9 descendente da arquitectura de pedra. Te\u00f1en columnas ou medias columnas que soste\u00f1en arquivoltas en arco de medio punto. As columnas te\u00f1en bases e capiteis tallados. Est\u00e1n ricamente decorados e foron empregados tanto para as entradas \u00e1 igrexa como na separaci\u00f3n do coro coa nave (arco de triunfo). Co\u00f1\u00e9cense preto de 40 portais de piares.\nPortal tipo Vang.\nOs portais tipo Vang destacan pola s\u00faa decoraci\u00f3n suntuosa; consisten en d\u00faas t\u00e1boas que flanquean a entrada e un lintel, con decoraci\u00f3n continua en todos eles. O lintel, sostido polas d\u00faas t\u00e1boas, ten \u00e1 s\u00faa vez de d\u00faas a cinco t\u00e1boas ensambladas entre si por espigas e am\u00f3segas. Cons\u00e9rvanse uns 75 portais completos deste tipo. Nalg\u00fans portais hai tam\u00e9n motivos decorativos en columnas insertados entre decoraci\u00f3ns de li\u00f1as entrelazadas, con ou sen arquivoltas.\nHistoria do estilo.\nEn boa parte, o material conservado de portais procede de Sogn-Hardanger e de edificios de \u00d8stlandet. A maior\u00eda dos portais son de inspiraci\u00f3n rom\u00e1nica.\n\u00c9 posible que os portais foran pintados, pero \u00e9 dif\u00edcil afirmalo. A maior\u00eda dos portais pintados que sobreviviron parecen ser m\u00e1is recentes.\nSegundo a historia do seu estilo, \u00e9 com\u00fan clasificar os portais como estilo Urnes, rom\u00e1nicos, e tard\u00edos.\nPortais de estilo Urnes.\nO nome \"estilo Urnes\" foi utilizado por primeira vez por Haakon Shetelig en 1909, quen se baseou nas caracter\u00edsticas dos portais da igrexa de Urnes: composici\u00f3ns de li\u00f1as que forman rizos, esparexidas de forma asim\u00e9trica. Outros trazos distintivos son o xogo entre li\u00f1as grosas e delgadas, rizos grosos e frecuentemente formando c\u00edrculos, e li\u00f1as que forman un continuo.\nO portal da igrexa de Urnes \u00e9 o \u00fanico case completo que se conservou. Tam\u00e9n se te\u00f1en cachos do da igrexa de Torpo e alg\u00fans fragmentos do da igrexa de Bj\u00f8lstad en Heidal, actualmente destru\u00edda.\nPortais de estilo rom\u00e1nico.\nAproximadamente, datan da segunda metade do s\u00e9culo XII. Os motivos que conte\u00f1en son ornamentaci\u00f3ns vexetais, drag\u00f3ns, le\u00f3ns e m\u00e1scaras grotescas, motivos com\u00fans en Europa no per\u00edodo rom\u00e1nico. Este grupo difer\u00e9nciase do estilo de Urnes, pois son construci\u00f3ns sim\u00e9tricas.\nSubdiv\u00eddense en tres grupos: o grupo de Sogn-Valdres-Telemark, con vidras a cada lado do portal e dous drag\u00f3ns sim\u00e9tricos opostos entre si; o grupo de Trondheim, con inspiraci\u00f3ns na catedral de Nidaros, e o grupo de portais de medall\u00f3n, con figuras enmarcadas en medall\u00f3ns.\nPortais de estilo tard\u00edo.\nCo\u00f1\u00e9cense como tard\u00edos pola presenza de detalles g\u00f3ticos. Durante o s\u00e9culo XIII a decoraci\u00f3n volveuse m\u00e1is individualista e os diferentes portais diferenci\u00e1ronse m\u00e1is entre si.\nIconograf\u00eda.\nOs trazos com\u00fans \u00e1 maior parte dos portais das stavkirke son o seu car\u00e1cter monumental e a presenza de drag\u00f3ns ou le\u00f3ns, frecuentemente en actitude de loita. Unha excepci\u00f3n son os motivos cristi\u00e1ns do portal da desaparecida igrexa de Hemsedal.\nEspeculouse sobre se a presenza de drag\u00f3ns simboliza unha especie de poder m\u00e1xico contra o mal. Gunnar Bugge suxire que pode tratarse dunha iconograf\u00eda pag\u00e1 con interpretaci\u00f3n cristi\u00e1. No que respecta ao portal da igrexa de Urnes, argumentouse sobre a s\u00faa posible orixe na arte pag\u00e1, mentres que outras teor\u00edas soste\u00f1en que a s\u00faa iconograf\u00eda responde a un contexto cristi\u00e1n, e que a \u00abgran besta\u00bb al\u00ed tallada (algunhas veces asociada co drag\u00f3n N\u00ed\u00f0h\u00f6ggr) \u00e9 realmente un le\u00f3n; o le\u00f3n pode representar a Xesucristo loitando e vencendo sobre o mal. Nos portais do tipo Sogn-Valdres-Telemark non hai le\u00f3ns, sen\u00f3n vidras, motivos que se supo\u00f1en s\u00edmbolos do cristianismo (Xo\u00e1n: 15,5: \"Eu son a vide, v\u00f3s os p\u00e1mpanos: o que est\u00e1 en min, e eu nel, leva moito froito; porque sen min nada podedes facer\").\nErla Bergendahl Hohler oponse a tal interpretaci\u00f3n. Ela advirte na ornamentaci\u00f3n dos portais un s\u00edmbolo da riqueza do patrocinador da stavkirke, e non un simbolismo relixioso, de igual maneira como sucede con moitos portais rom\u00e1nicos europeos puramente ornamentais. Hohler fai referencia mesmo a Bernaldo de Claraval, quen se declaraba en contra da representaci\u00f3n de animais nun contexto relixioso. Tam\u00e9n Gregor Paulson considera que os motivos animais da arte rom\u00e1nica non te\u00f1en ning\u00fan contexto relixioso, sen\u00f3n son un mero sinal de status.\nAs investigaci\u00f3ns posteriores suxiren que os portais das stavkirke est\u00e1n inspirados na arte inglesa e que a s\u00faa inspiraci\u00f3n puideron ser manuscritos e esculturas de pedra. Alg\u00fans deses manuscritos consisten en relatos fabulosos con alegor\u00edas cristi\u00e1s e ilustraci\u00f3ns, frecuentemente chamados bestiarios. A orixe dos bestiarios \u00e9 o \"Physiologus\", unha colecci\u00f3n escrita en Alexandr\u00eda durante o s\u00e9culo II abundante en alegor\u00edas animais con interpretaci\u00f3ns cristi\u00e1s. Orixinalmente escrito en grego, foi traducido a varias linguas durante a Idade Media. \u00c1 s\u00faa vez, a fonte literaria do \"Physiologus\" son narraci\u00f3ns de animais indias, hebreas e exipcias, as\u00ed como diversos textos cl\u00e1sicos escritos entre outros por Arist\u00f3teles e Plinio o Vello.\nEvert Lindkvist opina que as f\u00e1bulas do \"Physiologus\" serviron de inspiraci\u00f3n \u00e1s representaci\u00f3ns animais dos portais das igrexas de pedra de Gotland. Esas igrexas foron constru\u00eddas sobre o sitio de antigas stavkirke, cando estas se volveron demasiado pequenas para as necesidades lit\u00farxicas. Desafortunadamente case todas as igrexas de madeira de Gotland desapareceron, polo que non \u00e9 v\u00e1lido pensar que ti\u00f1an a mesma decoraci\u00f3n que as stavkirke norueguesas e que os seus motivos foran copiados dos portais de pedra.\nPintura.\nAs stavkirke ocupan un papel importante na pintura medieval europea, xa que este tipo de arte sobre t\u00e1boa \u00e9 dos remanentes mellor conservados no que respecta a dous elementos lit\u00farxicos arcaicos: o baldaquino e o frontal. Non deixa de sorprender que as stavkirke conte\u00f1an os exemplos mellor conservados da pintura medieval norueguesa, sobre todo ao considerar a escuridade imperante no interior destes templos.\nA pintura medieval das stavkirke enc\u00e1drase na arte g\u00f3tica. Ao contrario da t\u00e9cnica de construci\u00f3n e a escultura decorativa en madeira, que conservan certos trazos das tradici\u00f3ns n\u00f3rdicas, a pintura das stavkirke non procede da arte popular, sen\u00f3n dun estilo importado, sen grandes contrastes coa arte europea g\u00f3tica. En todo caso, pertence a un movemento perif\u00e9rico desta arte, que ti\u00f1a en Francia e Inglaterra uns dos seus principais centros creativos. Consid\u00e9rase que Bergen, a capital e cidade m\u00e1is populosa de Noruega na Idade Media, foi o centro m\u00e1is importante da arte g\u00f3tica no pa\u00eds, que recib\u00eda importantes influencias de Inglaterra, coa que exist\u00eda grande intercambio comercial e cultural.\nA arte pict\u00f3rica das stavkirke contrad\u00ed a arte n\u00f3rdica pois, ao contrario desta, principalmente decorativa e de lenta evoluci\u00f3n, tr\u00e1tase dunha arte descritiva que se renova constantemente de acordo \u00e1 influencia do occidente europeo. Ao parecer, os pintores noruegueses medievais non ti\u00f1an unha tradici\u00f3n popular pict\u00f3rica na que apoiarse.\nBaldaquinos.\nOs baldaquinos das stavkirke, que se situaban na nave, son remanentes dun programa lit\u00farxico e monumental abandonado en occidente desde a mesma Idade Media (no per\u00edodo rom\u00e1nico). Non obstante, os baldaquinos noruegueses son \u00fanicos no seu tipo. Estas estruturas, que pretenden ser unha copia da b\u00f3veda g\u00f3tica, mostran a\u00ednda as\u00ed un estilo esaxerado nas cores, como causa da escuridade do interior destas igrexas. As cores brillantes e as formas xeom\u00e9tricas decorativas lembran en certo xeito as vidreiras g\u00f3ticas.\nPoucas mostras quedan dos baldaquinos das stavkirke. Os \u00fanicos que permanecen no seu sitio orixinal son o da igrexa de Hopperstad, bastante danado no s\u00e9culo XIX, e o de Torpo, que \u00e9 o mellor conservado. En Hopperstad, o baldaquino destaca polas s\u00faas esculturas m\u00e1is que polas s\u00faas deterioradas pinturas, que recrean escenas da vida de Xes\u00fas.\nEn Torpo, en Hallingdal, un cristo pantocr\u00e1tor domina a perspectiva no m\u00e1is alto da b\u00f3veda, coa s\u00faa fisionom\u00eda bastante similar \u00e1s antigas iconas bizantinas. Os paneis que o rodean representan os doce ap\u00f3stolos e o martirio de Santa Margarida de Antioqu\u00eda.\nDe maior tama\u00f1o e m\u00e1is rico dese\u00f1o \u00e9 o baldaquino da desaparecida igrexa de \u00c5l, tam\u00e9n procedente de Hallingdal. S\u00f3 sobrevive a b\u00f3veda, hoxe parte da colecci\u00f3n de antig\u00fcidades da Universidade de Oslo. Os motivos art\u00edsticos son m\u00e1is de 20 escenas b\u00edblicas, tanto do Antigo como do Novo Testamento, cun estilo similar \u00e1 Biblia de Canterbury de Roberto de Bello.\nFrontais.\nDe todos os frontais das stavkirke, cons\u00e9rvanse 30; estes, xunto cos frontais catal\u00e1ns, son case todo o que queda deste tipo de pintura sobre t\u00e1boa, abandonado no continente desde a Idade Media, cando se preferiron os frontais de metal ou os tapices bordados. Os frontais de ambos pa\u00edses chegan a conservar similitude, pero non son de ning\u00fan xeito paralelos: mentres que en Catalu\u00f1a se trata de obras rom\u00e1nicas, en Noruega son obras g\u00f3ticas de factura m\u00e1is recente. A s\u00faa sobrevivencia en Noruega atrib\u00faese principalmente a motivos econ\u00f3micos.\nA vasta maior\u00eda son parte da colecci\u00f3n de antig\u00fcidades da Universidade de Oslo e do Museo Hist\u00f3rico de Bergen. Entre os m\u00e1is antigos destacan os de Heddal e Ulvik, con representaci\u00f3ns de Cristo en maxestade rodeado dos seus ap\u00f3stolos. O de Heddal conserva trazos arcaicos similares ao cristo do baldaquino de Torpo, e ademais \u00e9 o m\u00e1is parecido \u00e1s obras rom\u00e1nicas catal\u00e1s.\nOs frontais de stavkirke recordan no seu estilo as miniaturas inglesas, por exemplo as obras de Mateu de Par\u00eds e Walter de Durham. Caracter\u00edzanse pola carencia de relevo, a s\u00faa execuci\u00f3n en t\u00e9mpera e as cores sobresalientes, con especial uso do ouro e a prata sobre fondos de ton pastel. Mentres os m\u00e1is antigos presentan elementos bizantinos, nos m\u00e1is recentes apr\u00e9ciase a evoluci\u00f3n da pintura g\u00f3tica, con gran riqueza no manexo das li\u00f1as e as cores.\nOs motivos m\u00e1is com\u00fans son representaci\u00f3ns de Cristo maxest\u00e1tico, a crucifixi\u00f3n, Madonnas e en menor n\u00famero, escenas da vida de Xes\u00fas e de Mar\u00eda. Un est\u00e1 consagrado a Santo Olaf e outro a San Botulfo. Tam\u00e9n existe un que ilustra a loita do emperador Heraclio contra os persas.\nLista de stavkirke medievais.\nNa seguinte lista at\u00f3panse as igrexas actuais que foron reco\u00f1ecidas como stavkirke constru\u00eddas na Idade Media. Non se incl\u00faen r\u00e9plicas nin stavkirke constru\u00eddas despois da reforma. En Noruega, todas as stavkirke \u00e1chanse automaticamente protexidas pola Lei de Memoria Cultural.\nNoruega\nPolonia\nSuecia"}
{"id": "219897", "revid": "5863", "url": "https://gl.wikipedia.org/wiki?curid=219897", "title": "S\u00e1nchez Toda", "text": ""}
{"id": "219901", "revid": "98629", "url": "https://gl.wikipedia.org/wiki?curid=219901", "title": "Dwingeloo 1", "text": "Dwingeloo 1 \u00e9 unha galaxia en espiral barrada que est\u00e1 a 10 mill\u00f3ns anos luz de distancia da Terra, na constelaci\u00f3n de Cassiopeia. At\u00f3pase na Zona de Exclusi\u00f3n e polo tanto est\u00e1 fortemente escurecida pola V\u00eda L\u00e1ctea. As dimensi\u00f3ns e a masa do Dwingeloo 1 son comparables \u00e1s da Galaxia de Triangulum.\nDwingeloo 1 ten d\u00faas galaxias sat\u00e9lite m\u00e1is pequenas: Dwingeloo 2 e MB 3, e \u00e9 membro do IC 342/Grupo Maffei de galaxias.\nDescubrimento.\nA galaxia Dwingeloo 1 foi descuberta en 1994 polo \"Dwingeloo Obscured Survey Galaxy\" (DOGS), que buscou emisi\u00f3ns de radio de hidr\u00f3xeno neutro (HI) nunha lonxitude de onda de 21\u00a0cm entre os obxectos da Zona de Exclusi\u00f3n. Esta zona de gas e po do disco da V\u00eda L\u00e1ctea bloquea a luz das galaxias que est\u00e1n detr\u00e1s dela.\nA galaxia foi, con todo, detectada por primeira vez coma un obxecto carente de importancia en placas tomadas dende observatorio Palomar Sky Survey a principios dese mesmo ano, pero a galaxia non foi reco\u00f1ecida coma tal. Tam\u00e9n foi descuberta independentemente unhas semanas m\u00e1is tarde por outro equipo de astr\u00f3nomos que traballan co Effelsberg 100-m Radio Telescope.\nTralo descubrimento, Dwingeloo 1 foi clasificada coma unha galaxia en espiral barrada. A distancia respecto do noso Sistema Solar estimouse en aproximadamente 3 MPc (megaparsecs). As s\u00faas dimensi\u00f3ns globais e a s\u00faa masa \u00e9 comparable \u00e1 Galaxia de Triangulum.\nDwingeloo 1 foi bautizada despois do que o radiotelescopio de 25m. situado nos Pa\u00edses Baixos fose utilizado na investigaci\u00f3n do DOGS e de que detectara por primeira vez esta galaxia.\nDistancia e filiaci\u00f3n.\nDwingeloo 1 \u00e9 unha galaxia moi escura, que fai que a determinaci\u00f3n da distancia sexa un problema dif\u00edcil de solucionar. A estimaci\u00f3n inicial realizada pouco despois do seu descubrimento e baseada na relaci\u00f3n Tully-Fisher foi preto de 3 MPc. M\u00e1is tarde esta estimaci\u00f3n foi lixeiramente aumentada a 3,5-4 MPc. En 1999, foi publicada outra estimaci\u00f3n reivindicando unha distancia de m\u00e1is de 5 MPc. Baseouse a relaci\u00f3n de Tully-Fisher no infravermello. Pero xa no 2011, p\u00e9nsase que a distancia m\u00e1is probable de Dwingeloo 1 debe ser aproximadamente de 3 MPc con base na s\u00faa probable filiaci\u00f3n \u00f3 IC 342/Grupo Maffei .\nDwingeloo 1 ten d\u00faas galaxias sat\u00e9lite m\u00e1is pequenas. A primeira, co\u00f1ecida como Dwingeloo 2 \u00e9 unha galaxia irregular, e a segunda est\u00e1 catalogada coma MB 3 e poder\u00eda ser unha galaxia anana esferoidal. Dwingeloo 1 \u00e9 un membro do IC 342/Grupo Maffei de galaxias.\nPropiedades.\nA galaxia en espiral barrada Dwingeloo 1 ten unha barra central e dous brazos en espiral ben definidos que comezan dende as puntas finais da barra central formando ambos brazos un \u00e1ngulo moi semellante e mov\u00e9ndose en contra do sentido das agullas do reloxo. A lonxitude dos brazos soborda os 180\u00b0. O disco da galaxia est\u00e1 inclinado cara \u00f3 observador cun \u00e1ngulo de inclinaci\u00f3n de 50\u00b0. A galaxia af\u00e1stase da V\u00eda L\u00e1ctea a unha velocidade aproximada de 256\u00a0km/s.\nO raio visible Dwingeloo 1 \u00e9 de preto de 4,2', este tama\u00f1o angular a unha distancia de 3 MPc correspondese con preto de 4 kpc de lonxitude que ter\u00eda o raio da galaxia. O hidr\u00f3xeno neutro \u00e9 detectado ata unha distancia de 6 kpc (7,5') respecto do centro gal\u00e1ctico. A masa total da galaxia dentro do raio m\u00e1is grande est\u00e1 estimada en 31.000 mill\u00f3ns de masas solares. A masa total da galaxia \u00e9 aproximadamente unha cuarta parte da que pos\u00fae a nosa V\u00eda L\u00e1ctea, dentro da distancia que abarcan eses 6 kpc.\nA distribuci\u00f3n do hidr\u00f3xeno neutro en Dwingeloo 1 \u00e9 t\u00edpico de galaxias en espirais barradas -\u00e9 bastante plana cun m\u00ednimo no centro ou ao longo da barra. A masa total do hidr\u00f3xeno neutro est\u00e1 estimada en 370-450 mill\u00f3ns de masas solares. Dwingeloo 1 \u00e9 unha galaxia pobre en gas molecular. A masa total do hidr\u00f3xeno molecular non excede do 10% da masa total que ten de hidr\u00f3xeno neutro. Observaci\u00f3ns \u00f3pticas detectaron \u00f3 redor de 15 rexi\u00f3ns H II situadas principalmente \u00f3 longo dos brazos en espiral."}
{"id": "219903", "revid": "1131", "url": "https://gl.wikipedia.org/wiki?curid=219903", "title": "Luis Legaz Lacambra", "text": "Luis Legaz Lacambra, nado en Zaragoza o 17 de abril de 1906 e finado en Madrid o 2 de maio de 1980, foi un catedr\u00e1tico e pol\u00edtico espa\u00f1ol.\nTraxectoria.\nLicenciado en Dereito pola Universidade de Zaragoza (1928). Preparou a s\u00faa tese de doutoramento sobre Hans Kelsen, que defendeu en 1932 na Universidade de Madrid: \"Kelsen: estudio cr\u00edtico de la teor\u00eda pura del derecho y del estado de la Escuela de Viena\", dirixida por Alfredo Mendiz\u00e1bal. En 1932 foi nomeado profesor auxiliar da c\u00e1tedra de dereito natural na Universidade de Zaragoza. En 1935 conseguiu a C\u00e1tedra de Filosof\u00eda do Dereito da Universidade de La Laguna, e ese mesmo ano trasladouse para ocupar a de Santiago de Compostela. Foi reitor da Universidade de Santiago de Compostela (1942-1960) e despois decano da Facultade de Dereito da Universidade de Madrid (1976-1977). Foi procurador nato nas Cortes Espa\u00f1olas durante as sete primeiras lexislaturas do franquismo pola s\u00faa condici\u00f3n de reitor de Universidade. Foi Subsecretario do Ministerio de Educaci\u00f3n Nacional (1962-1968)."}
{"id": "219915", "revid": "23204", "url": "https://gl.wikipedia.org/wiki?curid=219915", "title": "Martin Evans", "text": "Sir Martin John Evans, nado en Stroud, Inglaterra, o 1 de xaneiro de 1941, \u00e9 un xenetista e bioqu\u00edmico brit\u00e1nico, galardoado co Premio Nobel de Medicina o 2007.\nBiograf\u00eda.\nNaceu o 1 de xaneiro de 1941 na localidade de Stroud, poboaci\u00f3n situada no condado de Gloucestershire. Estudou Bioqu\u00edmica na Universidade de Cambridge na que se licenciou en 1963, e en 1969 obtivo o doutoramento na Universidade de Londres. Interesado na docencia, foi profesor de anatom\u00eda e embriolox\u00eda na Universidade de Londres entre 1978 e 1980, de xen\u00e9tica na de Cambridge at\u00e9 1999, e desde ent\u00f3n na Universidade de Cardiff.\nMembro da Royal Society de Londres desde o 11 de marzo de 1993, en 2004 foi nomeado Caballeiro da Orde do Imperio Brit\u00e1nico co t\u00edtulo de \"Sir\".\nCarreira cient\u00edfica.\nEspecializado en xen\u00e9tica, en 1981 descubriu o estado embrionario das c\u00e9lulas nai, e igualmente realizou diversas t\u00e9cnicas de modificaci\u00f3n xen\u00e9tica en animais, especialmente en ratos.\nEn 2007 foi galardoado co Premio Nobel de Fisiolox\u00eda ou Medicina, xunto con Mario Capecchi e Oliver Smithies, \"\u00abpolos seus traballos sobre c\u00e9lulas nai e manipulaci\u00f3n xen\u00e9tica en modelos animais\u00bb\"."}
{"id": "219923", "revid": "12452", "url": "https://gl.wikipedia.org/wiki?curid=219923", "title": "Dicyemida", "text": ""}
{"id": "219926", "revid": "12452", "url": "https://gl.wikipedia.org/wiki?curid=219926", "title": "Dici\u00e9midos", "text": ""}
{"id": "219929", "revid": "12452", "url": "https://gl.wikipedia.org/wiki?curid=219929", "title": "Gasteropoda", "text": ""}
{"id": "219935", "revid": "23204", "url": "https://gl.wikipedia.org/wiki?curid=219935", "title": "Curic\u00f3", "text": "Curic\u00f3 (do mapudungun: kur\u00fc ko, negras augas) \u00e9 un municipio, unha comuna e cidade chilena da VII rexi\u00f3n de Maule. A \u00e1rea da comuna \u00e9 de 1.328\u00a0km\u00b2 e ti\u00f1a un total de 177 766 habitantes no ano 2015. Limita polo sur con Molina e Sagrada Familia, polo norte con Teno, polo oeste con Rauco e polo leste con Romeral. Curic\u00f3 \u00e9 unha das urbes m\u00e1is poboadas do Val lonxitudinal ou Central chileno, xunto con Rancagua, Talca e Chill\u00e1n.\nXeograf\u00eda.\nClima.\nCuric\u00f3 ten un clima mediterr\u00e1neo con estaci\u00f3n seca prolongada no ver\u00e1n. Relativamente caloroso de novembro a marzo, con temperaturas m\u00e1ximas de 36 graos Celsius nos d\u00edas m\u00e1is calorosos.\nO inverno (de xu\u00f1o a agosto) \u00e9 m\u00e1is h\u00famido, con temperaturas m\u00e1ximas diarias de 12 graos Celsius, e m\u00ednimas de pouco m\u00e1is sobre o punto de conxelamento. A pluviosidade media \u00e9 de 701,9\u00a0mm por ano. O clima \u00e9 medio e a pluviosidade \u00e9 m\u00e1is abondosa na parte norte do val."}
{"id": "219936", "revid": "89787", "url": "https://gl.wikipedia.org/wiki?curid=219936", "title": "ESO 137-001", "text": "ESO 137-001 \u00e9 unha galaxia en espiral barrada situada no c\u00famulo co\u00f1ecido como Abell 3627 (C\u00famulo de Norma). Como a galaxia se move cara \u00f3 centro do grupo, \u00e9lle extra\u00eddo o gas fr\u00edo polo gas quente que emana o grupo, creando as\u00ed unha cola de 260.000 anos luz de longo. Os datos dispo\u00f1ibles amosan evidencias de formaci\u00f3n de estrelas nestas colas gal\u00e1cticas.\nO devir da galaxia.\nP\u00e9nsase que a extracci\u00f3n do gas da galaxia ten un efecto significativo sobre a evoluci\u00f3n da mesma, a eliminaci\u00f3n do gas fr\u00edo da galaxia, fai decaer moito a formaci\u00f3n de novas estrelas no interior galaxia, este fen\u00f3meno tam\u00e9n modifica a aparencia do interior dos brazos en espiral e dos vultos, as\u00ed mesmo este fen\u00f3meno vai desprazando as rexi\u00f3ns de formaci\u00f3n de estrelas cara a cola (sotavento) da galaxia."}
{"id": "219937", "revid": "25871", "url": "https://gl.wikipedia.org/wiki?curid=219937", "title": "Rexi\u00f3n do Tirol", "text": "O Tirol \u00e9 unha rexi\u00f3n alpina triling\u00fce (alem\u00e1n, italiano e ladino) de Europa, actualmente dividida entre Austria (Tirol do Norte e Oriental, no Estado de Tirol) e Italia (Tirol do Sur e Trentino), que constit\u00faen a Provincia de Bolzano e a Provincia de Trento. \nA rexi\u00f3n constitu\u00edu o Condado principesco de Tirol pertencente ao Imperio austroh\u00fangaro ata 1918, en que foi dividida entre Austria e Italia polo Tratado de Saint-Germain-en-Laye e posteriormente ratificado no Acordo De Gasperi-Gruber de 1946.\nActualmente a rexi\u00f3n estase reorganizando na Eurorrexi\u00f3n Tirol-S\u00fcdtirol/Alto Adigio-Trentino, cunha oficina de representaci\u00f3n, a chamada \"Tirol-B\u00fcro\" ou \"Ufficio del Tirolo\", en Bruxelas, coa fin de mellorar a posici\u00f3n pol\u00edtica da rexi\u00f3n na Uni\u00f3n Europea."}
{"id": "219939", "revid": "1888", "url": "https://gl.wikipedia.org/wiki?curid=219939", "title": "Lu\u00eds Lamela Garc\u00eda", "text": ""}
{"id": "219940", "revid": "23204", "url": "https://gl.wikipedia.org/wiki?curid=219940", "title": "Pasolini", "text": "Pasolini \u00e9 un filme biogr\u00e1fico dirixido por Abel Ferrara sobre os \u00faltimos d\u00edas de vida de Pier Paolo Pasolini, un dos maiores escritore se intelectuais italianos do s\u00e9culo XX. Pasolini \u00e9 interpretado por Willem Dafoe, e Ninetto Davoli -o seu amigo e actor fetiche- \u00e9 interpretado por Riccardo Scamarcio. O filme foi seleccionado na 71\u00aa Mostra de Venecia, no Festival Internacional de Cine de Donostia e mais no Festival Internacional de Cinema de Toronto. En Italia estreouse o 25 de setembro de 2014, e foi estreada en lingua galega en versi\u00f3n orixinal subtitulada o 27 de marzo de 2015.\nTrama.\nPoeta, escritor, director, guionista, dramaturgo, intelectual e fil\u00f3sofo, Pasolini foi un artista completo, innovador, observador estudoso da sociedade da segunda posguerra italiana. No filme recr\u00e9anse imaxes da vida real -a s\u00faa \u00faltima entrevista, o coloquio cos seus amigos, de Davoli a Laura Betti- e secuencias on\u00edricas que narran parte da s\u00faa novela incompleta \"Petrolio\". Pasolini \u00e9 o protagonista dun filme fant\u00e1stico e aleg\u00f3rico, que remata coa s\u00faa morte, a\u00ednda sen resolver.\nO filme incl\u00fae imaxes da pel\u00edcula de Pasolini \"Sal\u00f2 o le 120 giornate di Sodoma\"."}
{"id": "219941", "revid": "1888", "url": "https://gl.wikipedia.org/wiki?curid=219941", "title": "Jacobo Zbarsky", "text": "Jacobo Zbarsky Kuper, nado en \u0141\u00f3d\u017a en 1914 e finado en Pontevedra o 10 de agosto de 1936, foi un odont\u00f3logo e pol\u00edtico galego.\nTraxectoria.\nFillo de Abraham Zbarsky Geller, odont\u00f3logo como el, nacionalizado espa\u00f1ol en 1931, era socialista. Logo do golpe de Estado do 18 de xullo de 1936, presentouse no goberno civil co uniforme de brigada de complemento de artiller\u00eda, sendo nomeado polo gobernador Gonzalo Acosta Pan, xefe das milicias populares encargadas da resistencia contra os golpistas. Logo da rendici\u00f3n aos militares sublevados, abandonou o goberno civil e foi detido pola polic\u00eda o 21 de xullo. Xulgado en consello de guerra sumar\u00edsimo por \"rebeli\u00f3n militar\", foi condenado \u00e1 pena de morte. Foi executado no pol\u00edgono de tiro de artiller\u00eda, en Campolongo o 10 de agosto de 1936."}
{"id": "219942", "revid": "1888", "url": "https://gl.wikipedia.org/wiki?curid=219942", "title": "Jacobo Zbarsky Kuper", "text": ""}
{"id": "219944", "revid": "839", "url": "https://gl.wikipedia.org/wiki?curid=219944", "title": "Abraham Zbarsky Geller", "text": "Abraham Zbarsky Geller, nado en \u0141\u00f3d\u017a en 1882 e finado en Pontevedra o 29 de decembro de 1936, foi un odont\u00f3logo e pol\u00edtico galego de orixe rusa.\nTraxectoria.\nInmigrante xudeu, chegou a Pontevedra en 1928. Revalidou os seus estudos de odontolox\u00eda na Universidade Central de Madrid, e exerceu a s\u00faa profesi\u00f3n en Pontevedra. Afiliado \u00e1 Agrupaci\u00f3n Socialista de Pontevedra \u00e1 que representou no Congreso Extraordinario do PSOE en 1931. Participou en varias iniciativas culturais, sendo directivo da Sociedad Filharm\u00f3nica pontevedresa. Logo do golpe de Estado do 18 de xullo de 1936 estivo no goberno civil. Foi detido e levado ao c\u00e1rcere da Normal e logo \u00e1 illa de San Sim\u00f3n. Co pretexto dun traslado ao c\u00e1rcere de Ponte Caldelas, foi sacado do lazareto e asasinado no cemiterio de San Amaro o 29 de decembro de 1936. Os seus bens foron saqueados.\nEra o pai de Jacobo Zbarsky, fusilado tam\u00e9n polos sublevados."}
{"id": "219945", "revid": "88628", "url": "https://gl.wikipedia.org/wiki?curid=219945", "title": "Leonado", "text": "En her\u00e1ldica, o leonado \u00e9 un esmalte de cor marr\u00f3n. Este esmalte non se d\u00e1 na her\u00e1ldica espa\u00f1ola, pero si, por exemplo, nas her\u00e1ldicas francesa (onde se denomina \"tenn\u00e9\" ou \"tann\u00e9\") e brit\u00e1nica (onde se denomina \"tenn\u00e9\").\nNa her\u00e1ldica brit\u00e1nica este esmalte non se considera cor, metal nin forro, se non que se atopa nunha categor\u00eda \u00e1 parte denominada \u00abmancha\u00bb (\"stain\"), xunto con outras d\u00faas cores: o p\u00farpura (\"murrey\") e o sangu\u00edneo (\"sanguine\"). Historicamente, alg\u00fans heraldistas sinalaron que estas \u00abmanchas\u00bb eran os esmaltes indicados para agregar \u00f3s escudos brisuras denotativas de infamia, pero outros autores, \u00f3 non atoparen exemplos diso, dubidan de que algunha vez estas brisuras se levasen \u00e1 pr\u00e1ctica.\nO uso e a definici\u00f3n deste esmalte non est\u00e1n libres de confusi\u00f3n. O xenealoxista ingl\u00e9s William Berry, por exemplo, escribe nun tratado de her\u00e1ldica do s\u00e9culo\u00a0XIX que o leonado (\"tenn\u00e9\") \u00e9 unha cor pr\u00f3xima \u00f3 casta\u00f1o, mestura de amarelo, vermello e marr\u00f3n; mentres que o heraldista A.C. Fox-Davies, a comezos do s\u00e9culo\u00a0XX, describe \u00f3 alaranxado da her\u00e1ldica inglesa (\"orang\u00e9\") como id\u00e9ntico \u00f3 leonado (\"tenn\u00e9\"), a\u00ednda que comenta que a her\u00e1ldica alem\u00e1 posee un alaranxado que parece ser independente do leonado."}
{"id": "219946", "revid": "98629", "url": "https://gl.wikipedia.org/wiki?curid=219946", "title": "Os xogos da fame (filme)", "text": "Os xogos da fame (orixinalmente en ) \u00e9 un filme estadounidense dirixido por Gary Ross que se estreou no 2012. Bas\u00e9ase na primeira parte da trilox\u00eda xuvenil de Suzanne Collins \"The Hunger Games\" e \u00e9 o primeiro filme da serie \"The Hunger Games\". O filme foi producido por Nina Jacobson e Jon Kilik, con gui\u00f3n de Ross, Collins e Billy Ray. Est\u00e1 protagonizado por Jennifer Lawrence, Josh Hutcherson, Liam Hemsworth, Woody Harrelson, Elizabeth Banks e Donald Sutherland. O filme estreou a s\u00faa versi\u00f3n dobrada ao galego o 8 de decembro de 2015 na TVG.\nSinopse.\nO que no pasado foron os Estados Unidos, agora \u00e9 unha naci\u00f3n chamada Panem: un fastoso Capitolio exerce un control rigoroso sobre os doce distritos que o rodean e que est\u00e1n illados entre si. Cada distrito est\u00e1 obrigado a enviar anualmente un rapaz e unha rapaza entre os doce e os dezaoito anos para que participen nos Xogos da Fame, que son transmitidos en directo pola televisi\u00f3n. Tr\u00e1tase dunha loita a morte, na que s\u00f3 pode haber un supervivente. Katniss Everdeen, unha moza de dezaseis anos, decide substitu\u00edr a s\u00faa irm\u00e1 m\u00e1is nova nos xogos."}
{"id": "219947", "revid": "56817", "url": "https://gl.wikipedia.org/wiki?curid=219947", "title": "ESO 269-57", "text": "ESO 269-57 (tam\u00e9n co\u00f1ecida coma Leda 45683) \u00e9 unha galaxia en espiral barrada que est\u00e1 situada a unha distancia aproximada respecto do noso Sistema Solar duns 155 mill\u00f3ns anos luz, dentro da constelaci\u00f3n de Centaurus. \u00c9 un membro dun conxunto ben co\u00f1ecido de galaxias visto nesa direcci\u00f3n. A galaxia recibiu esta designaci\u00f3n cando foi catalogada durante a primeira Procura no Hemisferio Sur do Observatorio Europeo do Sur, levada a cabo durante a d\u00e9cada de 1970.\nEn abril de 1999, s Observatorio Europeo do Sur (ESO) volveu a s\u00faa vista cara ESO 269-57 e puido amosa complexidade desta galaxia, cun \"anel\" interior, de varios brazos en espiral enrolada, rodeado por dous brazos m\u00e1is externos que parecen dividirse en varias polas. Son visibles moitos obxectos azuis e difusos - a maior\u00eda son rexi\u00f3ns de formaci\u00f3n estelar."}
{"id": "219948", "revid": "1888", "url": "https://gl.wikipedia.org/wiki?curid=219948", "title": "Benigno Rey Pav\u00f3n", "text": "Benigno Rey Pav\u00f3n, nado en Pontevedra o 9 de marzo de 1908 e finado na mesma cidade o 12 de novembro de 1936, foi un mestre e pol\u00edtico galego.\nTraxectoria.\nFillo do reloxeiro e republicano Arturo Rey Juncal, era mestre nacional. Foi un destacado deportista e dirixente da Sociedad Gimn\u00e1stica pontevedresa. Foi mestre interino en Lanta\u00f1o (Portas) en 1933. En 1936 era mestre en Penzol (concello da Veiga en Asturias). Cando aconteceu o golpe de Estado do 18 de xullo de 1936 estaba de vacaci\u00f3ns en Pontevedra. Foi detido e encarcerado. Sometido a xu\u00edzo sumar\u00edsimo, foi condenado a morte, sendo fusilado o 12 de novembro na estrada de Campa\u00f1\u00f3."}
{"id": "219949", "revid": "85894", "url": "https://gl.wikipedia.org/wiki?curid=219949", "title": "Arturo Rey Juncal", "text": "Arturo Rey Juncal, nado en Pontevedra e finado na mesma cidade o 31 de outubro de 1935, foi un reloxeiro e pol\u00edtico galego.\nTraxectoria.\nReloxeiro. Foi concelleiro republicano en Pontevedra durante a Restauraci\u00f3n. Mas\u00f3n, membro da loxa Helenes n\u00ba 7 co nome simb\u00f3lico de V\u00edctor, foi detido en 1930 por participar en reuni\u00f3ns mas\u00f3nicas e multado con 250 pesetas. Formou parte, con Amancio Caama\u00f1o e Maximiliano P\u00e9rez Prego, da comisi\u00f3n encargada de establecer unha alianza entre republicanos e forzas esquerdistas locais en marzo de 1931. Nas elecci\u00f3ns municipais do 12 de abril de 1931 que trouxeron a Rep\u00fablica foi elixido concelleiro polo distrito de Santa Clara e ocupou o cargo de tenente-alcalde at\u00e9 a destituci\u00f3n da Corporaci\u00f3n en outubro de 1934. Rexeitou o ofrecemento para presidir a Deputaci\u00f3n de Pontevedra e s\u00f3 aceptou o posto de deputado provincial. Era directivo do consello local de Izquierda Republicana.\nFoi pai de Benigno Rey Pav\u00f3n."}
{"id": "219950", "revid": "89787", "url": "https://gl.wikipedia.org/wiki?curid=219950", "title": "Carballo albari\u00f1o", "text": "O carballo albari\u00f1o ou carballo albar (Quercus petraea) (sin. Quercus sessiliflora), \u00e9 un carballo europeo moi semellante ao carballo com\u00fan (\"Quercus robur\"), a\u00ednda que \u00e9 menos robusto que este. Recibe tam\u00e9n os nomes de albo, carba, carballo branco ou simplemente carballo.\nO carballo albari\u00f1o da Praza do Campo de Quindous, en Cervantes (Lugo), est\u00e1 na lista de \u00e1rbores senlleiras de Galiza.\nDistribuci\u00f3n.\nNatural de Europa e Anatolia. Na Pen\u00ednsula Ib\u00e9rica \u00e1chase en todo o norte, non chegando a Portugal.\nEscaso en Galicia, ag\u00e1s nas monta\u00f1as do leste estremando con Asturias e Le\u00f3n, son importantes as carballeiras das serras de Ancares e do Courel, onde acostuma hibridar co carballo com\u00fan, polo que \u00e1s veces dificulta o establecemento das estremas de distribuci\u00f3n. Tam\u00e9n hibrida con outros \"Quercus\" como o \n\"Quercus humilis\" (\"Quercus x calvescens\") ou o \"Quercus canariensis\" (\"Quercus x viveri\"). \n\u00c9 a \u00e1rbore emblem\u00e1tica nacional de Gales e de Cornualla, por iso tam\u00e9n lle chaman \"Welsh oak\" e \"Cornish oak\" (carballo gales e carballo c\u00f3rnico respectivamente).\nH\u00e1bitat.\nAdoitan ocupar o piso superior das carballeiras de carballo com\u00fan, por riba dos 300 m, chegando aos 1800 m de altitude, preferindo solos pouco fundos, areentos, non necesariamente moi ricos, calcarios ou sil\u00edceos. Forman carballeiras ou aparecen nas fragas entre outras especies caducif\u00f3lias, especialmente coas faias, os bidueiros, o pi\u00f1eiro rubio ou outros carballos.\nPrecisa dun clima con tendencia atl\u00e1ntica cun m\u00ednimo de humidade (precipitaci\u00f3ns anuais de alo menos 600\u00a0mm), non tolerando secas estivais fortes (requieren polo menos 150\u00a0mm de precipitaci\u00f3ns estivais).\nCaracter\u00edsticas.\nPode acadar os 35 m de altura, ten unha copa bastante regular, m\u00e1is ou menos ovada ou redondeada e toro de casca cinsenta ou parda, moi fendida nas carballas xa vellas. As follas son caducas, alternas, simples, co bordo fendido en l\u00f3bulos redondeados e de contorna m\u00e1is ou menos ovada, te\u00f1en, por\u00e9n, un pec\u00edolo m\u00e1is desenvolvido, de at\u00e9 2,5 cm, estreit\u00e1ndose en cu\u00f1a ou rematando en forma redondeada na base, sen aur\u00edculas e conservan alg\u00fans pelos na s\u00faa cara inferior, especialmente na axila ou encontro dos nervios. As flores femininas e os froitos nacen sentados sobre as poli\u00f1as ou sobre ped\u00fanculos moi curtos e non son nunca pendurados; a landra \u00e9 ovoide e ten o cascabullo con abundantes escamas.\nA floraci\u00f3n \u00e9 de abril a maio, un pouco m\u00e1is serodia ca do carballo com\u00fan nas mesmas localidades; as landras maduran a finais de setembro ou polo outubro.\nComparaci\u00f3n co carballo com\u00fan (\"Quercus robur\").\nHai diferenzas bot\u00e1nicas significantes co carballo bravo \"Quercus robur\" como que este \u00faltimo pos\u00fae follas s\u00e9siles, \u00e9 dicir sen pec\u00edolo, mais landras en ped\u00fanculos. O albo ten as landras sentadas, por esta raz\u00f3n o carballo bravo tam\u00e9n recibe o nome de carballo pedunculado. Ademais o carballo branco non baixa dos 300 m de altitude, preferindo maiores precipitaci\u00f3ns, solos acedos, areento se pouco fundos, mentres que o carballo bravo prefire solos profundo se m\u00e1is ricos a menor altitude. O tronco e p\u00f3las do carballo albo acostuman ser menos tortas c\u00e1s do bravo. Os individuos h\u00edbridos f\u00e9rtiles con \"Quercus robur\" ch\u00e1manse Quercus \u00d7 rosacea e adoitan ser unha mestura das d\u00faas especies.\nProblemas.\nAdoita ter bastantes problemas co pat\u00f3xeno do o\u00eddio do carballo, que enche de borra branca e fari\u00f1enta as follas e fai a \u00e1rbore m\u00e1is feble."}
{"id": "219952", "revid": "43749", "url": "https://gl.wikipedia.org/wiki?curid=219952", "title": "Carballo albar", "text": ""}
{"id": "219953", "revid": "43749", "url": "https://gl.wikipedia.org/wiki?curid=219953", "title": "Quercus petraea", "text": ""}
{"id": "219954", "revid": "43749", "url": "https://gl.wikipedia.org/wiki?curid=219954", "title": "Carballo albo", "text": ""}
{"id": "219955", "revid": "56817", "url": "https://gl.wikipedia.org/wiki?curid=219955", "title": "Carba", "text": "Carba pode referirse a:"}
{"id": "219956", "revid": "98629", "url": "https://gl.wikipedia.org/wiki?curid=219956", "title": "Vicente Calder\u00f3n Montero R\u00edos", "text": "Vicente Calder\u00f3n Montero R\u00edos, V conde de San Juan, nado en 1891 e finado en Reus o 7 de xaneiro de 1927, foi un militar e pol\u00edtico espa\u00f1ol.\nTraxectoria.\nFillo de Benito Calder\u00f3n Ozores e de Eugenia Montero Villegas e neto de Vicente Calder\u00f3n Oreiro e Eugenio Montero R\u00edos. Como militar interveu interveu na Guerra do Rif, participando no Desastre de Annual formado parte do Rexemento de Cazadores de Alc\u00e1ntara. Nas elecci\u00f3ns de 1923 foi elixido deputado polo distrito de Santiago de Compostela. Morreu en Reus, onde estaba destinado como capit\u00e1n de Cabaler\u00eda, en xaneiro de 1927.\nVida persoal.\nCasou con Mar\u00eda de los Dolores Valera Jim\u00e9nez-Arroyo."}
{"id": "219957", "revid": "1888", "url": "https://gl.wikipedia.org/wiki?curid=219957", "title": "Vicente Calder\u00f3n Oreiro", "text": "Vicente Pablo Calder\u00f3n Oreiro, III conde de San Juan, nado en Santiago de Compostela en 1821 e finado en O\u00edn (Rois) o 19 de setembro de 1888, foi un pol\u00edtico galego.\nTraxectoria.\nEstudou Dereito na Universidade de Santiago de Compostela. Militou no Partido Moderado e foi deputado polo distrito de Noia en 1857, polo de Vilalba en 1864 e polo de Mondo\u00f1edo en 1867. Retirouse da actividade p\u00fablica durante o Sexenio Democr\u00e1tico. Na Restauraci\u00f3n militou no Partido Conservador e foi elixido senador pola provincia de Lugo (1876-1877), e pola provincia da Coru\u00f1a (1877, 1879-1880 e 1884-1885). Foi gobernador civil de Pontevedra e A Coru\u00f1a. Finou no Pazo de Antequeira, na parroquia de O\u00edn (Rois) o 19 de setembro de 1888.\nVida persoal.\nCasado con Carmen Ozores Mosquera, foi pai de Jos\u00e9, Benito, Joaqu\u00edn, Jacoba, Mar\u00eda Dolores, Juan, Angel, Vicente e Mar\u00eda del Carmen Calder\u00f3n Ozores (que casou con Jos\u00e9 Riestra L\u00f3pez)."}
{"id": "219959", "revid": "98629", "url": "https://gl.wikipedia.org/wiki?curid=219959", "title": "Segunda divisi\u00f3n B espa\u00f1ola 2012/13", "text": "A tempada 2012\u201313 da Segunda Divisi\u00f3n B de Espa\u00f1a \u00e9 a 36\u00aa edici\u00f3n desta competici\u00f3n. Comezou o 25 de agosto de 2012 e rematar\u00e1 en xu\u00f1o de 2013 coas finais da promoci\u00f3n de ascenso.\nPromoci\u00f3n de ascenso.\nCampi\u00f3ns de grupo.\nOs catro campi\u00f3ns de grupo xogaron unha eliminatoria a dobre partido. Os vencedores subiron directamente a Segunda Divisi\u00f3n. Os perdedores pasaron \u00e1 segunda eliminatoria cos segundos, terceiros e cuartos de grupo.\nAdemais os dous vencedores que ascenderon a Segunda xogaron outra eliminatoria a dobre partido para decidir o campi\u00f3n da categor\u00eda.\nSegundos, terceiros e cuartos.\nCuartos de final.\nOs segundos, terceiros e cuartos de cada grupo xogaron unha eliminatoria a dobre partido. Os vencedores pasaron \u00e1s semifinais.\nSemifinais.\nOs seis ga\u00f1adores de cuartos de final e os dous campi\u00f3ns perdedores da eliminatoria xogaron as semifinais a dobre partido. Os vencedores pasaron \u00e1 final.\nFinais.\nOs catro ga\u00f1adores de semifinais xogaron as finais a dobre partido. Os vencedores ascenderon a Segunda Divisi\u00f3n.\nPromoci\u00f3n de permanencia.\nOs catro d\u00e9cimo sextos clasificados xogaron d\u00faas eliminatorias a dobre partido. Os perdedores das semifinais descenderon directamente a Terceira Divisi\u00f3n. O perdedor da final descendeu tam\u00e9n a Terceira, mentres que o ga\u00f1ador mantivo a categor\u00eda."}
{"id": "219960", "revid": "23204", "url": "https://gl.wikipedia.org/wiki?curid=219960", "title": "Emily Deschanel", "text": "Emily Erin Deschanel, nada nos \u00c1nxeles (California) o 11 de outubro de 1976, \u00e9 unha actriz e produtora de cinema e televisi\u00f3n principalmente co\u00f1ecida polo seu traballo na serie de televisi\u00f3n \"Bones\".\n\u00c9 filla do director de cine Caleb Deschanel e da actriz Mary Jo Deschanel. Ten unha irm\u00e1, Zooey Deschanel, que tam\u00e9n \u00e9 actriz e cantante."}
{"id": "219961", "revid": "89787", "url": "https://gl.wikipedia.org/wiki?curid=219961", "title": "Populus", "text": "Os chopos ou \u00e1lamos son especies arb\u00f3reas pertencentes ao x\u00e9nero Populus. O x\u00e9nero comporta unhas 40 especies de \u00e1rbores e arbori\u00f1as das zonas temperadas e fr\u00edas setentrionais. Aparecen no Cret\u00e1ceo Inferior, mais \u00e9 no Terciario cando acadan unha ampla representaci\u00f3n. Pertencen \u00e1 familia das salic\u00e1ceas. En Galicia non son moi com\u00fans as especies bravas, atopando, por\u00e9n, moitos exemplares de chopos negros ou lamigueiros e chopos brancos en parques e xard\u00edns urbanos e reforestaci\u00f3ns \u00e1 beira dos regos para produci\u00f3n de madeira. Nalg\u00fans lugares t\u00e9\u00f1ense mesmo naturalizado.\nEtimolox\u00eda.\nNome cient\u00edfico.\nO nome do x\u00e9nero: \"Populus\", do que derivan a forma galega chopo, v\u00e9n do lat\u00edn: \"p\u014dp\u016dlus\", termo de orixe desco\u00f1ecida, a\u00ednda que seguramente se refira ao pobo, evocando \u00e1s prazas p\u00fablicas en tempos romanos, normalmente sombreadas con estas \u00e1rbores.\nLocalizaci\u00f3n.\nAt\u00f3panse en todas as rexi\u00f3ns temperadas do hemisferio norte de onde son ori\u00fandas e nas do hemisferio sur como plantas introducidas. Actualmente a s\u00faa \u00e1rea de dispersi\u00f3n incl\u00fae Am\u00e9rica do Norte e Asia central.\nOs h\u00edbridos desta especie est\u00e1n moi estendidos, sobre todo orientada ao seu potencial produtor de madeira.\nDescrici\u00f3n.\n\u00c1rbores ou arbori\u00f1as, de follas simples, alternas e caedizas, habitualmente anchas e de bordos enteiros, aserrados, dentados, lobulados ou festoneados. As xemas \u00e1chanse cubertas por escamas. O pec\u00edolo \u00e9 longo e glanduloso, con frecuencia aparece comprimido lateralmente, o que confire gran mobilidade \u00e1 folla.\nO froito ten forma de c\u00e1psula, lampi\u00f1o, dehiscente , de cor verdosa que se torna parda ao madurar. Ceiba numerosas sementes mi\u00fadas arrodeadas dunha especie de flocos de cot\u00f3n.\nSon especies de luz e de temperamento robusto. Adoitan amosar grande avidez pola auga, polo que \u00e9 frecuente encontralos \u00e1 beira de regueiros superficiais ou delatando cursos subterr\u00e1neos. De crecemento r\u00e1pido, poden acadar grandes talles. As necesidades en canto a nutrientes son elevadas.\nEspecies.\n * \"Populus\" secci\u00f3n \"Aegiros\" \u2013 Chopos negros ou \u00e1lamos negros Am\u00e9rica do Norte, Europa, Asia occidental; clima temperado\nUsos - populicultura.\nCultivado en lameiros e estaci\u00f3ns h\u00famidas de auga movida e rica en nutrientes, \u00e9 aproveitado especialmente en Espa\u00f1a polo seu r\u00e1pido crecemento (baixo li\u00f1as de mellora xen\u00e9tica); presenta fustes longos e rectos, e adoita plantarse en formaci\u00f3ns regulares chamadas en castel\u00e1n: \"choperas\" (formaci\u00f3n de chopos).\nA madeira \u00e9 de boa calidade malia ser unha especie de crecemento r\u00e1pido: en bos solos chega a medrar m\u00e1is de 20 m3/ha/ano. Se se seguiu un bo itinerario silv\u00edcola a madeira dest\u00ednase a mobles de baixa densidade, costeiros e chapa; mais o seu uso m\u00e1is salient\u00e1bel \u00e9 o da industria do taboleiro contrachapado. Se presenta unha diminuci\u00f3n de calidade not\u00e1bel e non satisface a demanda do contrachapado, dest\u00ednase \u00e1 industria de trituraci\u00f3n depreci\u00e1ndose as\u00ed o prezo por metro c\u00fabico.\nTam\u00e9n pode mencionarse o uso para caixas de madeira t\u00edpicas da froita e como soporte de lenzos na pintura, como por exemplo na Mona Lisa.\nSon tam\u00e9n apreciados coma \u00e1rbores de sombra en parques e paseos.\nSon utilizados no sur da Arxentina como cortinas forestais cortaventos.\nUn dos usos m\u00e1is interesantes das \u00e1rbores pertencentes a este x\u00e9nero \u00e9 o seu uso en fitorremediaci\u00f3n, tanto usando directamente a planta como a partir dela, conseguindo, mediante biotecnolox\u00eda, replicar a s\u00faa capacidade para acumular xenobi\u00f3ticos noutras especies."}
{"id": "219962", "revid": "1822", "url": "https://gl.wikipedia.org/wiki?curid=219962", "title": "Chopo", "text": "O termo chopo p\u00f3dese referir a:"}
{"id": "219965", "revid": "12452", "url": "https://gl.wikipedia.org/wiki?curid=219965", "title": "Lamagueiro", "text": ""}
{"id": "219968", "revid": "85894", "url": "https://gl.wikipedia.org/wiki?curid=219968", "title": "Arturo Rivas Castro", "text": "Arturo Rivas Castro, nado en Sabucedo (A Estrada) o 17 de maio de 1898 e finado en Xix\u00f3n o 25 de abril de 1974, foi un sacerdote, f\u00edsico e qu\u00edmico galego.\nTraxectoria.\nFillo de Jos\u00e9 Rivas, mestre en Sabucedo. Estudou no Seminario de Carri\u00f3n de los Condes e filosof\u00eda en O\u00f1a (1920-1923). Foi profesor de qu\u00edmica no Colexio da Compa\u00f1\u00eda de Xes\u00fas de Valladolid. Trasladouse a Santander e estudou Teolox\u00eda na Universidade Pontificia de Comillas, onde se ordenou sacerdote en 1928. Marchou a M\u00fanic (1931-1936) co profesor G\u00fcnter Scheibe, onde descubriu un m\u00e9todo de an\u00e1lise espectral cuantitativo. Logo marchou a Roma. Regresou a Espa\u00f1a onde foi profesor de ciencias en Valladolid, Vigo, Santander e Xix\u00f3n. En 1971 tivo que deixar as clases por unha grave doenza."}
{"id": "219969", "revid": "59564", "url": "https://gl.wikipedia.org/wiki?curid=219969", "title": "Manuel Cabada Castro", "text": "Manuel Cabada Castro, nado en Sabucedo (A Estrada) o 21 de outubro de 1935, \u00e9 un fil\u00f3sofo e escritor galego.\nTraxectoria.\nTras estudar no Colexio dos xesu\u00edtas de Camposancos, Carri\u00f3n de los Condes, Palencia e Salamanca, licenciouse en Filosof\u00eda pola Universidade Pontificia Comillas, en Filosof\u00eda e Letras pola Universidad Complutense de Madrid, en Teolox\u00eda pola Universidade de Innsbruck e doutor en Filosof\u00eda polas universidades de M\u00fanic (cunha tese sobre o fil\u00f3sofo e pedagogo Gustav Siewerth dirixida polo seu mestre o te\u00f3logo Karl Rahner), e Complutense de Madrid. Foi profesor de Metaf\u00edsica-Teodicea na Universidade Pontificia Comillas desde o curso 1969-1970 e de Antropolox\u00eda Filos\u00f3fica (desde o curso 1978-1979) na Universidade Complutense de Madrid ata a s\u00faa xubilaci\u00f3n en 2005. Colaborou en \"Encrucillada\", \"Grial\" e na revista filos\u00f3fica \"Pensamiento\", da que foi secretario de redacci\u00f3n."}
{"id": "219970", "revid": "1888", "url": "https://gl.wikipedia.org/wiki?curid=219970", "title": "Xos\u00e9 Manuel Cabada V\u00e1zquez", "text": ""}
{"id": "219977", "revid": "23204", "url": "https://gl.wikipedia.org/wiki?curid=219977", "title": "The Curious Case of Benjamin Button", "text": ""}
{"id": "219978", "revid": "89787", "url": "https://gl.wikipedia.org/wiki?curid=219978", "title": "Segunda divisi\u00f3n espa\u00f1ola 1965/66", "text": "A tempada 1965\u201366 da Segunda Divisi\u00f3n de Espa\u00f1a foi a 34\u00aa edici\u00f3n deste torneo. A categor\u00eda estivo composta por 32 equipos, repartidos segundo criterios xeogr\u00e1ficos en dous grupos de 16 equipos cada un. Deportivo da Coru\u00f1a, H\u00e9rcules e Granada ascenderon a Primeira Divisi\u00f3n. Hospitalet, Baracaldo, Melilla e Badajoz descenderon a Terceira Divisi\u00f3n."}
{"id": "219979", "revid": "1888", "url": "https://gl.wikipedia.org/wiki?curid=219979", "title": "Acci\u00f3n Social", "text": "Acci\u00f3n Social foi o nome de varias publicaci\u00f3ns:"}
{"id": "219980", "revid": "85894", "url": "https://gl.wikipedia.org/wiki?curid=219980", "title": "David Hornsby", "text": "David Hornsby, nado o 1 de decembro de 1975 en Newport News, Virxinia, \u00e9 un actor, guionista, produtor e actor de voz estadounidense.\nA s\u00faa muller \u00e9 a tam\u00e9n actriz Emily Deschanel."}
{"id": "219981", "revid": "89787", "url": "https://gl.wikipedia.org/wiki?curid=219981", "title": "Segunda divisi\u00f3n espa\u00f1ola 1966/67", "text": "A tempada 1966\u201367 da Segunda Divisi\u00f3n de Espa\u00f1a foi a 35\u00aa edici\u00f3n deste torneo. A categor\u00eda estivo composta por 32 equipos, repartidos segundo criterios xeogr\u00e1ficos en dous grupos de 16 equipos cada un. Real Sociedad, M\u00e1laga e Betis ascenderon a Primeira Divisi\u00f3n. Logro\u00f1\u00e9s, Indauchu, Algeciras e Condal descenderon a Terceira Divisi\u00f3n."}
{"id": "219982", "revid": "89787", "url": "https://gl.wikipedia.org/wiki?curid=219982", "title": "Acci\u00f3n Social (Forcarei)", "text": "Acci\u00f3n Social foi un peri\u00f3dico editado en Forcarei entre 1923 e 1924.\nHistoria e caracter\u00edsticas.\nSubtitulado \"\u00d3rgano mensual defensor de las Sociedades de Forcarey y sus contornos\", apareceu en Forcarei en 1923. Fundado e dirixido por Jos\u00e9 Mar\u00eda Cabadas Vilar. De tendencia agrarista, foi o voceiro da Federaci\u00f3n de Agricultores y Oficios Varios de Forcarei. Contou co apoio dos emigrantes da Terra de Montes nos Estados Unidos de Am\u00e9rica e na Arxentina. Entre os seus colaboradores figuraron Manuel Mart\u00ednez D\u00edaz, con artigos en galego, e a moza moza de Presqueiras Dolores Cend\u00e1n. Cesou a s\u00faa publicaci\u00f3n o 31 de maio de 1924 coa ditadura de Primo de Rivera. Cons\u00e9rvanse 11 exemplares no Museo do Pobo Galego."}
{"id": "219983", "revid": "85894", "url": "https://gl.wikipedia.org/wiki?curid=219983", "title": "Dayo Okeniyi", "text": " Oladayo. A. Okeniyi, nado en Lagos o 14 de xu\u00f1o de 1988, \u00e9 un actor nixeriano radicado nos Estados Unidos. \u00c9 principalmente co\u00f1ecido por interpretar a Thresh no filme \"Os xogos da fame\"."}
{"id": "219984", "revid": "98629", "url": "https://gl.wikipedia.org/wiki?curid=219984", "title": "Apostolos Mangouras", "text": "Apostolos Ioannis Mangouras, nado en Karkinagri (Icaria) o 30 de novembro de 1934, \u00e9 un mari\u00f1o grego, xa retirado. Foi o \u00faltimo capit\u00e1n do petroleiro \"Prestige\" e foi procesado polo afundimento do mesmo en 2002 e xulgado e condenado a nove meses de c\u00e1rcere por desobediencia en 2013.\nTraxectoria.\nApostolos Ioannis Mangouras levaba 44 anos de mari\u00f1o. Navegando de segundo oficial, como primeiro oficial e como capit\u00e1n. Nos \u00faltimos 32 anos como capit\u00e1n en petroleiros con desprazamentos de 60.000 toneladas ata 450.000 toneladas. Est\u00e1 casado con Kiriakula e ten dous fillos, un home e unha muller.\nPrestige.\nMangouras recibiu o encargo de capitanear o \"Prestige\" da Mare Shipping Inc., empresa controlada pola armadora grega Culuthros. Mangouras xa estaba xubilado e non pod\u00eda traballar de capit\u00e1n en buques gregos ou do resto da CE pero si para buques baixo bandeira de Bahamas como a que levaba o \"Prestige\". Recibiu un curso do Centro de Adestramento Mari\u00f1o Grego en Creta para obter unha licenza expedida polas autoridades caribe\u00f1as. Mangouras enr\u00f3lase no Prestige en San Petersburgo o 13 de setembro. Xa co\u00f1ec\u00eda o buque. Navegara antes varias veces nel dende xaneiro do 2000.\nO Prestige fora reparado na primavera de 2001 nun estaleiro chin\u00e9s. Ent\u00f3n empreg\u00e1ranse 263 toneladas de aceiro para reparar o tabique lonxitudinal que separa dous tanques de estribor (o mesmo que \u00eda fallar fronte \u00e1s costas galegas). A reparaci\u00f3n f\u00edxose con pranchas de menor espesor do necesario. American Bureau of Shipping (ABS) aprobou esa reparaci\u00f3n. Mangouras ordenou que os tanques reparados estivesen cheos de auga, lastrados, as\u00ed non puideron ser revisados e ademais dixo que non eran contiguos a tanques de carga con quentamento o que non era certo e ter\u00eda obrigado a s\u00faa inspecci\u00f3n, cousa que non se fixo ent\u00f3n.\nNo ano 2002 segundo un estudo franc\u00e9s dos t\u00e9cnicos de BEAmer o Prestige s\u00f3 navegou 56 d\u00edas:\nA \u00faltima inspecci\u00f3n do Prestige foi do 15 ao 25 de maio de 2002 en Dubai. En maio sa\u00edu do porto de Fujairah (Emiratos \u00c1rabes Unidos), onde estivo 35 d\u00edas \u00e1 espera de ordes. Parte rumbo a San Petersburgo a onde chegou o 22 de xu\u00f1o de 2002. O \"Prestige\" estivo 128 d\u00edas fondeado en San Petersburgo facendo de almac\u00e9n flotante de hidrocarburos. O anterior capit\u00e1n do \"Prestige\", Efstratios Kostazos, denunciou por fax \u00e1 compa\u00f1\u00eda e a ABS as m\u00faltiples deficiencias do buque antes de ser relevado do posto. Mangouras e o seu primeiro oficial inspeccionaron en San Petersburgo, mediante Certificado emitido o 30 de outubro de 2002, os tanques encontr\u00e1ndoos en boas condici\u00f3ns e sen defectos.\nO buque partiu de San Petersburgo o 30 de outubro de 2002 con media carga. Completou carga no porto de Ventspils en Letonia e partiu o 5 de novembro de 2002 rumbo a Xibraltar onde ti\u00f1a que agardar novas ordes.\nGaliza.\nO 13 de novembro de 2002 ao redor das 14,30 GMT Salvamento Mar\u00edtimo recibe un SOS dun buque a 28 millas da costa galega.\nNa situaci\u00f3n de confusi\u00f3n o buque escorou e a tripulaci\u00f3n entrou en modo p\u00e1nico. Dous helic\u00f3pteros evac\u00faan a Vigo e A Coru\u00f1a a 24 dos 27 tripulantes do Prestige. Apostolos Mangouras (capit\u00e1n), Nikolaos Argyropoulos (primeiro oficial) e Ireneo Maloto (xefe de m\u00e1quinas) quedan no buque para supervisar o salvamento.\nInundando os tanques de babor Mangouras consegue corrixir a escora e que o buque deixe de perder fuel.\n13 e 14 de novembro de 2002.\nAo Prestige ach\u00e9gase o remolcador \"R\u00eda de Vigo\", enviado pola SASEMAR, con cores e emblemas de Salvamento Mar\u00edtimo, pero baixo bandeira de Remolcanosa, empresa privada. Mangouras recibe instruci\u00f3ns dos armadores de agardar mentres est\u00e1n a negociar as condici\u00f3ns do rescate e as\u00ed informa a Salvamento Mar\u00edtimo. A carga e o buque estaban valorados en 20 mill\u00f3ns de euros, o custo do rescate ser\u00eda duns 5 mill\u00f3ns de euros. O remolque do R\u00eda de Vigo enviado por Sesemar non custaba nada pero Apostolos Mangouras non o sab\u00eda e os armadores tampouco. Ata que se aclara a situaci\u00f3n o capit\u00e1n antes de aceptar o remolque agarda instruci\u00f3ns dos armadores, a falta de informaci\u00f3n e a confusi\u00f3n dura dende as 18.15 ata as 21.00 do d\u00eda 13. O xefe de m\u00e1quinas ti\u00f1a medo de que os buques de salvamento asaltaran o buque, asasinaran \u00e1 tripulaci\u00f3n e roubaran a carga.\nMangouras estaba convencido de que o buque nunca chegar\u00eda a esnafrarse contra a costa e pretend\u00eda achegar o buque para fondear. O buque xa sen m\u00e1quinas chegou a estar a s\u00f3 5 millas da costa de Mux\u00eda. O Prestige ti\u00f1a d\u00faas \u00e1ncoras, cada unha con 325 metros de cadea. A 150 metros de profundidade e 3,5 ou 4 millas da costa pod\u00eda botar as \u00e1ncoras, con iso contaba para evitar perder o buque na costa. Mangouras tam\u00e9n propuxo manter o Prestige nesa posici\u00f3n durante a noite, afastado da costa, suxeito con d\u00faas amarras de 220 metros, proposta rexeitada polo remolcador.\nAo ser\u00e1n s\u00famanse tres remolcadores m\u00e1is e conseguen facerse co buque para afastalo da costa.\n15 ao 19 de novembro de 2002.\nAs instruci\u00f3ns son afastar o buque 120 millas da costa escoltados por unha fragata da Armada Espa\u00f1ola. Mangouras advirte \u00e1 torre de control mar\u00edtimo de Fisterra que o buque pode partir en d\u00faas se segue a navegar con rumbo noroeste-320 pero o buque navegaba paralelo \u00e1 costa galega con rumbo 180 grados. O remolcador R\u00eda de Vigo ti\u00f1a unha avar\u00eda e navegaba en c\u00edrculos co risco de romper o buque.\nO d\u00eda 15 \u00e1s 3:19 da ma\u00f1\u00e1 chegaron ao Prestige os t\u00e9cnicos da empresa holandesa Smit Savage co capit\u00e1n Wytse Huisman. O equipo holand\u00e9s pediu que se pasase o remolque ao remolcador Chiruca, dende o R\u00eda de Vigo n\u00e9ganse por ordes das autoridades espa\u00f1olas. Ao amencer o Prestige est\u00e1 a 60 millas das costas galegas e a fenda no casco xa med\u00eda 30 metros. O buque xa levaba perdidas tres mil ou catro mil toneladas de fuel \u00f3leo. Segundo Mangouras a fenda fora producida polo choque dun contedor que aboiaba no mar ou polas ondas.\nO d\u00eda 15 pola tarde Mangouras e os tripulantes do Prestige que quedaban a bordo, m\u00e1is o equipo de Smit Savage de Huisman, foron transportados en helic\u00f3ptero ata o aeroporto de Alvedro. Al\u00ed estaban as c\u00e1maras de televisi\u00f3n agardando, Apostolos Mangouras de case 68 anos foi detido pola Garda Civil e levado aos xulgados onde o xu\u00edz despois de tomarlle declaraci\u00f3n por doce horas decide mandalo ao c\u00e1rcere.\nO 19 de novembro o remolque do Prestige pasou do R\u00eda de Vigo a outro remolcador chin\u00e9s, o Da Da. Sobre as 8 da ma\u00f1\u00e1 o buque part\u00edase en d\u00faas a 133 millas da costa de Fisterra. Catro horas despois afunde a 145 millas das Illas C\u00edes, moi preto do Gran Burato. O remolcador chin\u00e9s foi abordado por tres enviados da Capitan\u00eda Mar\u00edtima para recoller mostras e documentos.\nMangouras estivo 83 d\u00edas no c\u00e1rcere de Teixeiro e tivo que pagar unha fianza a aseguradora do buque de 3 mill\u00f3ns de euros para que sa\u00edra do c\u00e1rcere. A posta en liberdade imped\u00eda a s\u00faa sa\u00edda de Espa\u00f1a. Elixiu Barcelona para vivir e estivo al\u00ed dous anos vivindo coa s\u00faa muller, unha cidade onde non era co\u00f1ecido e pasaba desapercibido tendo que ir t\u00f3dolos d\u00edas a asinar \u00e1 comisar\u00eda. En 2003 foi candidato a 'Mari\u00f1o do Ano', premio outorgado polo Naval Institute de Londres e pola revista mar\u00edtima Lloyds. En 2004, en Barcelona 30 capit\u00e1ns da Mari\u00f1a Mercante Espa\u00f1ola fix\u00e9ronlle unha cea homenaxe polo maltrato que consideran recibiu das autoridades espa\u00f1olas. En Barcelona estivo baixo tratamento m\u00e9dico a base de antidepresivos. Os seus avogados solicitaron a s\u00faa liberdade por motivos de sa\u00fade e a Audiencia Provincial da Coru\u00f1a autorizou a s\u00faa marcha a Grecia Dende ent\u00f3n Apostolos Mangouras reside entre Atenas e a illa de Icaria coa s\u00faa familia. Unha vez cada 15 d\u00edas ten que acudir \u00e1 comisar\u00eda a asinar. Vive cunha pensi\u00f3n de entre 6.000 ou 7.000 euros ao mes que lle paga Protection and Indemnity, a aseguradora do buque Prestige \u00e1 espera do xu\u00edzo.\nEn 2009 o Tribunal Europeo de Dereitos Humanos, con sede en Estrasburgo (Francia) fallaba a favor da Xustiza Espa\u00f1ola pola denuncia contra os tres mill\u00f3ns de euros impostos como fianza a Apostolos Mangouras. Co voto a favor de dez maxistrados e o voto en contra de sete, consideraron que a fianza imposta a Mangouras non foi excesiva, xa que se tivo en conta a amplitude do prexu\u00edzo provocado polo vertido de fuel \u00f3leo tanto en danos ecol\u00f3xicos como econ\u00f3micos.\nApostolos Ioannis Mangouras pasa o seu tempo adicado \u00e1 pesca na illa de Icaria pero dende a costa, sen subir a barco alg\u00fan, e est\u00e1 a escribir as s\u00faas memorias.\nO xu\u00edzo.\nEn marzo de 2012 o xu\u00edzo previsto t\u00edvose que aprazar ao aceptar o Tribunal Superior de Xustiza de Galicia (TSXG) a recusaci\u00f3n dos tres xu\u00edces que \u00edan xulgar o caso por parte da Avogac\u00eda do Estado, a Fiscal\u00eda e a defensa do capit\u00e1n do Prestige Apostolos Mangouras, ao ter participado nalg\u00fan momento no procedemento.\nO xu\u00edzo polo caso Prestige inciouse o 16 de outubro de 2012 na Coru\u00f1a, nas instalaci\u00f3ns de Expo-Coru\u00f1a cun custo dun mill\u00f3n de euros.\nNo xu\u00edzo estaban acusados dun delito contra os recursos naturais e o medio ambiente, danos e desobediencia:\nAcusado dun delito contra o medio ambiente e danos:\nAs\u00ed mesmo, est\u00e1n imputados como respons\u00e1beis civ\u00eds directos:\nComo respons\u00e1beis civ\u00eds subsidiarios: \nNo xu\u00edzo en 2013 Mangouras foi condenado a nove meses de c\u00e1rcere por desobediencia grave e ao pagamento dun terzo do custo do xu\u00edzo.\nO Estado Espa\u00f1ol levou aos tribunais de Nova York nun xu\u00edzo civil \u00e1 sociedade de clasificaci\u00f3n de buques American Bureau of Shipping (ABS). O caso foi finalmente desestimado polos tribunais dos Estados Unidos."}
{"id": "219985", "revid": "56817", "url": "https://gl.wikipedia.org/wiki?curid=219985", "title": "Acci\u00f3n Social (Vigo)", "text": "Acci\u00f3n Social foi un peri\u00f3dico editado en Vigo en 1911.\nHistoria e caracter\u00edsticas.\nSubtitulado \"Quincenario del C\u00edrculo Obrero Cat\u00f3lico\", apareceu en novembro de 1911. Era o \u00f3rgano dos sindicatos obreiros cat\u00f3licos de Vigo publicado para facerlle fronte as publicaci\u00f3ns \"Solidaridad\" (socialista) e \"Acci\u00f3n Libertaria\"."}
{"id": "219986", "revid": "1888", "url": "https://gl.wikipedia.org/wiki?curid=219986", "title": "Jos\u00e9 Mar\u00eda Cabadas Vilar", "text": "Jos\u00e9 Mar\u00eda Cabadas Vilar, nado en Millarada (Forcarei) e finado o 13 de marzo de 1967, foi un canteiro e xornalista galego.\nTraxectoria.\nCanteiro, foi secretario da Sociedad de Agricultores Defensa y Justicia de Millarada e membro da Federaci\u00f3n de Agricultores y Oficios Varios de Forcarei. Fundou e dirixiu o peri\u00f3dico \"Acci\u00f3n Social\" (1923-1924), onde publicou artigos baixo o pseud\u00f3nimo Canta-Claro. Colaborou tam\u00e9n en \"Umia y L\u00e9rez\". No franquismo foi practicante titular de Moa\u00f1a. Finou o 13 de marzo de 1967 e foi soterrado na Vi\u00f1a.\nVida persoal.\nCasou con Rosa Sieiro Vilar e foi pai de Eulogio Cabadas Sieiro."}
{"id": "220001", "revid": "56817", "url": "https://gl.wikipedia.org/wiki?curid=220001", "title": "Xenoturb\u00e9lidos", "text": "Os xenoturb\u00e9lidos (\"Xenoturbellida\") son un filo de animais bilaterais vermiformes, mari\u00f1os, de posici\u00f3n taxon\u00f3mica incerta, que comprende unha soa familia, do mesmo nome vulgar galego (cientificamente, \"Xenoturbellidae\"), cun \u00fanico x\u00e9nero, \"Xenoturbella\", con tan s\u00f3 d\u00faas especies.\nForon descubertos en 1949, ano en que foron clasificados como turbelarios primitivos e peculiares.\nEstudos do seu ADN realizados en 2003 reclasific\u00e1ronos como primitivos deuter\u00f3stomos f\u00f3ra dos filos previamente co\u00f1ecidos (Bourlat \"et al.\", 2003).\nPreviamente xa foran relacionados cos moluscos (Noren &amp; Jondelius, 1997), pero obxetouse que o ADN fora contaminado co dos moluscos dos que se alimentaban. (Bourlat \"et al.\", 2003).\nEstes primeiros resultados foron recentemente corroborados. O x\u00e9nero consid\u00e9rase agora o \u00fanico membro do seu propio filo, Xenoturbellida (Haszprunar \"et al.\", 1991; Bourlat \"et al.\" (2006):).\nCaracter\u00edsticas.\n\"Xenoturbella\" ten un plan corporal moi simple. Carece de cerebro, de tubo dixestivo, de g\u00f3nadas (pero si produce gametos; os ovos e os embri\u00f3ns prod\u00facense nos fol\u00edculos), e de calquera outro \u00f3rgano definido, a excepci\u00f3n dun estatocisto provisto de c\u00e9lulas flaxeladas. Ten cilios e un sistema nervioso difuso. A s\u00faa lonxitud alcanza os 4\u00a0cm. Encontr\u00e1ronse frote \u00e1s costas de Suecia, Escocia e Islandia.\nEspecies.\nO x\u00e9nero \"Xenoturbella\" incl\u00fae d\u00faas especies:"}
{"id": "220003", "revid": "1131", "url": "https://gl.wikipedia.org/wiki?curid=220003", "title": "Vicente Goyanes Cedr\u00f3n", "text": "Vicente Goyanes Cedr\u00f3n, nado en Ourense en 1865 e finado en Santiago de Compostela o 30 de xaneiro de 1954, foi un m\u00e9dico, profesor e pol\u00edtico galego.\nTraxectoria.\nEstudou medicina na Universidade de Santiago de Compostela. En 1926 foi nomeado catedr\u00e1tico de Histolox\u00eda e Anatom\u00eda Patol\u00f3xica da USC. Foi director do manicomio de Conxo, do Gran Hospital e da leproser\u00eda de San L\u00e1zaro, m\u00e9dico da beneficencia provincial e director do laboratorio, autopsias e tratamento antirr\u00e1bico do Hospital Cl\u00ednico. Foi alcalde de Santiago de Compostela entre abril de 1922 e o 29 de agosto de 1923."}
{"id": "220004", "revid": "22795", "url": "https://gl.wikipedia.org/wiki?curid=220004", "title": "Xenoturbellida", "text": ""}
{"id": "220006", "revid": "98629", "url": "https://gl.wikipedia.org/wiki?curid=220006", "title": "Lambrusco", "text": "Lambrusco \u00e9 o nome tanto dun tipo de uvas como de vi\u00f1o italiano feito principalmente destas uvas. As uvas como o vi\u00f1o son orixinarios de catro zonas da Emilia-Roma\u00f1a e dunha da Lombard\u00eda, principalmente nas provincias de Modena, Parma, Reggio Emilia e Mantua. Pos\u00fae unha longa historia, pois hai evidencias arqueol\u00f3xicas que testemu\u00f1an que os etruscos xa fac\u00edan este vi\u00f1o. Na Roma Antiga, o lambrusco era ben apreciado pola s\u00faa produtividade e o seu alto rendemento. Cat\u00f3n deixou escrito que a produci\u00f3n de dous terzos dun acre pod\u00edan facer tanto vi\u00f1o como para encher 300 \u00e1nforas.\nA principal caracter\u00edstica deste vi\u00f1o \u00e9 que \u00e9 un tinto espumoso (\"frizzante\", case cava), existindo 5 rexi\u00f3ns de \"denominazione di origine controllata\" (DOC): Lambrusco Grasparossa di Castelvetro, Lambrusco di Sorbara, Lambrusco Salamino di Santa Croce, Lambrusco Reggiano e Lambrusco Mantovano. Durante os 1970 e os 1980, o lambrusco foi o vi\u00f1o m\u00e1is importado nos Estados Unidos de Am\u00e9rica. Neses tempo o vi\u00f1o foi tam\u00e9n producido como branco e rosado controlando a maceraci\u00f3n co mosto.\nUva.\nAs seis variedades fundamentais de lambrusco son: Lambrusco Grasparossa, Lambrusco Maestri, Lambrusco Marani, Lambrusco Monterrico, Lambrusco Salamino e Lambrusco Sorbara. Todas estas variedades de lambrusco son propias da Emilia ou clons ou subclons. Emp\u00e1rranse a unha certa altitude para evitar a mera. Historicamente as vi\u00f1as po\u00f1\u00edanse para que treparan \u00e1lamos. A uva non \u00e9 particularmente doce polo que moitos dos lambruscos doces son feitos ou cunha fermentaci\u00f3n parcial ou engad\u00edndolle uvas Ancellottas, m\u00e1is doces, \u00e1 mestura. Cando non \u00e9 unha fermentaci\u00f3n doce, estas uvas son capaces de producir un vi\u00f1o seco con tons de amorodo e un sabor lixeiramente amargo.\nNo final do s\u00e9culo XX, os ampel\u00f3grafo identificaron sobre 60 variedades de Lambrusco repartidas por toda Italia polo Piemonte, Sicilia e o V\u00e9neto. A variedade m\u00e1is cultivada \u00e9 o Lambrusco Salamino.\nVi\u00f1o.\nA\u00ednda que o lambrusco tradicional era producido como vi\u00f1o doce, hoxe en d\u00eda hai varios niveis de dozura / secura, existindo \"secco\", \"amabile\" e \"dolce\". O vi\u00f1o lambrusco doce tornouse moi popular nos 1970-1980 nos Estados Unidos. O primeiro lambrusco seco foi introducido nos Estados Unidos en 1995. O vi\u00f1o caracter\u00edzase por unha alta acidez e sabor a amorodo. Moitos dos lambruscos agora feitos son unha mestura de uvas que se vende baixo a designaci\u00f3n \"Indicazione Geografica Tipica\" (IGT) da \"Emilia\".\nEste vi\u00f1o \u00e9 raramente feito en estilo \"champa\u00f1a\". \u00c9 tipicamente feito empregando o proceso de Charmat cunha segunda fermentaci\u00f3n feita nun tanque a presi\u00f3n."}
{"id": "220008", "revid": "4817", "url": "https://gl.wikipedia.org/wiki?curid=220008", "title": "DS-U2-GKA", "text": "DS-U2-GKA foi o nome dun modelo de sat\u00e9lites artificiais francosovi\u00e9tico adicado a facer estudos da magnetosfera terrestre, inclu\u00edndo a observaci\u00f3n de auroras polares e outros fen\u00f3menos da atmosfera superior.\nEn total lanz\u00e1ronse dous sat\u00e9lites da serie DS-U2-GKA: o Oreol 1 (tam\u00e9n co\u00f1ecido como Aureole 1 e Arkad 1) o 27 de decembro de 1971, e o Oreol 2 (tam\u00e9n co\u00f1ecido como Aureole 2 e Arkad 2) o 26 de decembro de 1973. \u00c1mbolos dous sat\u00e9lites foron lanzados desde o cosm\u00f3dromo de Plesetsk con \u00e9xito mediante foguetes Kosmos 3M."}
{"id": "220010", "revid": "25871", "url": "https://gl.wikipedia.org/wiki?curid=220010", "title": "Amandla Stenberg", "text": "Amandla Stenberg, nada nos \u00c1nxeles (California) o 23 de outubro de 1998, \u00e9 unha actriz e modelo estadounidense principalmente co\u00f1ecida polo seu traballo no filme \"Os xogos da fame\".\nTraxectoria.\nAmandla prov\u00e9n dos \u00c1nxeles, California. A s\u00faa nai e afroamericana, o seu pai dan\u00e9s, e a s\u00faa avoa paterna e de ascendencia inuit groenlandesa. O seu nome significa \"poder\" ou \"forza\" en zul\u00fa e xosa."}
{"id": "220011", "revid": "92340", "url": "https://gl.wikipedia.org/wiki?curid=220011", "title": "Max M\u00e9reaux", "text": "Max M\u00e9reaux, nado en Saint-Omer o 13 de outubro de 1946, \u00e9 un compositor e pedagogo franc\u00e9s. Estudou composici\u00f3n no Conservatorio de Par\u00eds."}
{"id": "220012", "revid": "4817", "url": "https://gl.wikipedia.org/wiki?curid=220012", "title": "Oreol 1", "text": "Oreol 1, tam\u00e9n denominado Aureole 1 e Arkad 1, foi un sat\u00e9lite artificial francosovi\u00e9tico lanzado o 27 de decembro de 1971 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nOreol 1 foi o primeiro do modelo de sat\u00e9lites DS-U2-GKA. Estaba adicado a facer observaci\u00f3ns da magnetosfera terrestre, as\u00ed como das auroras polares e outros fen\u00f3nemos da atmosfera superior no marco do programa Arkad de colaboraci\u00f3n entre Francia e a Uni\u00f3n Sovi\u00e9tica. O programa Arkad ti\u00f1a como finalidade continuar as observaci\u00f3ns aurorais, magnetosf\u00e9ricas e ionosf\u00e9ricas feitas polos sat\u00e9lites Kosmos 261 e Kosmos 348 (sat\u00e9lites de clase DS-U2-GK). A nivel de terra colaboraron Bulgaria, Hungr\u00eda, a Rep\u00fablica Democr\u00e1tica Alem\u00e1, Polonia, Roman\u00eda e Checoslovaquia mediante observaci\u00f3ns nos momentos do paso do sat\u00e9lite.\nFoi inxectado nunha \u00f3rbita inicial de 2500\u00a0km de apoxeo e 410\u00a0km de perixeo, cunha inclinaci\u00f3n orbital de 74 graos e un per\u00edodo de 106,9 minutos."}
{"id": "220013", "revid": "72012", "url": "https://gl.wikipedia.org/wiki?curid=220013", "title": "Aureole 1", "text": ""}
{"id": "220014", "revid": "72012", "url": "https://gl.wikipedia.org/wiki?curid=220014", "title": "Arkad 1", "text": ""}
{"id": "220015", "revid": "22570", "url": "https://gl.wikipedia.org/wiki?curid=220015", "title": "Rood", "text": "O rood \u00e9 unha vella unidade inglesa de superficie igual a 1.011,7141056 m\u00b2. Unha superficie rectangular cos bordos dun furlong e un rod \u00e9 un rood. Sendo unha medida que consiste en 40 rods cadrados, o rood era unha medida importante a causa da s\u00faa conversi\u00f3n f\u00e1cil a acres, facendo un acre catro rood."}
{"id": "220016", "revid": "98629", "url": "https://gl.wikipedia.org/wiki?curid=220016", "title": "Luigi Musso", "text": "Luigi Musso nado en Roma o 28 de xullo de 1924 e finado en Reims-Gueux o 6 de xullo de 1958, foi un piloto italiano de F\u00f3rmula 1.\nTraxectoria.\nMusso comezou a s\u00faa carreira como piloto de coches deportivos antes de debutar nun circu\u00edto de F\u00f3rmula 1 o 17 de xaneiro de 1954, pilotando un Maserati. En 1954 ga\u00f1ou o Coppa Acerbo, unha carreira de F\u00f3rmula 1 f\u00f3ra de campionato. En Zandvoort, no Gran Premio de Holanda de 1955, Musso obtivo o terceiro lugar nun Maserati. No final da tempada de F\u00f3rmula 1 de cambiouse a Ferrari. Compartiu a vitoria no Gran Premio da Arxentina de 1956 con Juan Manuel Fangio, pero, a s\u00faa tempada foi interrompida logo dun accidente nunha carreira de autos deportivos en N\u00fcrburgring.\nMusso ga\u00f1ou nun Ferrari 3500 na cidade de Buenos Aires nunha carreira de autos deportivos, o 20 de xaneiro de 1957. Era o piloto do terceiro coche. Stirling Moss terminou en segundo lugar cun Maserati 3000. Un segundo Ferrari 3500, pilotado por Eugenio Castellotti, chegou en terceiro lugar. O equipo Ferrari ga\u00f1ou oito puntos no Campionato do Mundo de . No mesmo ano ga\u00f1ou o Grand Prix de la Marne. De la Marne tampouco formaba parte do Campionato de Pilotos, Musso con todo terminou terceiro na clasificaci\u00f3n xeral da tempada.\nMorte.\nMusso resultou ferido mortalmente nun accidente durante o Gran Premio de Francia de 1958 en Reims, Francia cando o Ferrari precipitouse f\u00f3ra da pista na 10\u00aa volta das 50 da carreira. Mentres persegu\u00eda ao l\u00edder, Mike Hawthorn seu compa\u00f1eiro en Ferrari, perdeu o control do seu Ferrari na grande curva do Calvario e saiuse da pista a 250\u00a0km/h., golpeou unha gabia e deu un salto mortal. Hawthorn ga\u00f1ou a carreira. Musso foi trasladado en helic\u00f3ptero a un hospital con feridas mortais na cabeza e morreu m\u00e1is tarde, ese mesmo d\u00eda.\nRivalidade con Hawthorn e Collins.\nMoitos anos logo da morte de Peter Collins, Fiamma Breschi, a noiva de Luigi Musso no momento da s\u00faa morte, revelou a natureza da rivalidade entre Collins e Hawthorn co seu compa\u00f1eiro de Ferrari o piloto Luigi Musso no documental de televisi\u00f3n, \"A vida secreta de Enzo Ferrari\". Breschi recordou que o antagonismo entre Musso e os dous pilotos ingleses alentou aos tres a tomar m\u00e1is riscos dos debidos:\n\"Os ingleses (Hawthorn e Collins) ti\u00f1an un acordo\", dixo ela. \"Se calquera deles ga\u00f1aba, compart\u00edan as ganancias por igual. Eran eles dous contra Luigi, que non formaba parte do acordo. A uni\u00f3n fac\u00eda a forza, e un\u00edronse na s\u00faa contra. Este antagonismo era en realidade favorable e non prexudicial para Ferrari. Canto m\u00e1is r\u00e1pido \u00edan os pilotos, m\u00e1is probable era que ga\u00f1ara un Ferrari.\"\nBreschi contou que Musso ti\u00f1a d\u00e9bedas no momento da s\u00faa morte, e o di\u00f1eiro por ga\u00f1ar o Gran Premio de Francia de 1958 (tradicionalmente o maior premio monetario da \u00e9poca), era moi importante para el. Logo de visitar ao mortalmente ferido Musso no hospital, Breschi devolta no seu hotel, foi informada co resto do equipo Ferrari polo director do equipo, que esa tarde Musso morrera.\nA finais dese ano, Collins e Hawthorn tam\u00e9n morreron, e Breschi non puido reprimir un sentimento de liberaci\u00f3n. \"Eu odi\u00e1baos\", dixo ela, \"en primeiro lugar porque era consciente de certos feitos que non estaban ben, e tam\u00e9n porque cando sa\u00edn do hospital e regresei ao hotel, atopeinos na praza do hotel, rindo e xogando un partido de f\u00fatbol cunha lata de cervexa baleira. As\u00ed que cando morreron, tam\u00e9n, foi liberador para min. Pola contra ter\u00eda sentimentos desagradables cara a eles para sempre. Deste xeito puiden atopar un sentimento de paz\".\nLogros na s\u00faa carreira.\nDurante a s\u00faa carreira na F1, Luigi Musso ga\u00f1ou un Gran Premio do Campionato Mundial, logrou 7 podios, e anotou un total de 44 puntos no campionato.\nResultado completos na F\u00f3rmula Un.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "220017", "revid": "23204", "url": "https://gl.wikipedia.org/wiki?curid=220017", "title": "Jack Quaid", "text": "Jack Henry Quaid, nado nos \u00c1nxeles (California) o 24 de abril de 1992, \u00e9 un actor estadounidense. \u00c9 o fillo dos tam\u00e9n actores Meg Ryan e Dennis Quaid."}
{"id": "220018", "revid": "98629", "url": "https://gl.wikipedia.org/wiki?curid=220018", "title": "Tunicados", "text": "Os tunicados (\"Tunicata\") ou urocordados (\"Urochordata\") son un subfilo de animais encadrado dentro do filo dos cordados (\"Chordata\"), o mesmo do que forman parte os vertebrados (\"Vertebrta\"), \u00e1 s\u00faa vez situados no clado (rama evolutiva) dos deuter\u00f3stomos.\nComprende case 2 800 especies, todas elas mari\u00f1as, e con distinto tipo de mobilidade: hainas bent\u00f3nicas, plant\u00f3nicas, e solitarias ou coloniais.\nCiclo vital.\nOs urocordados son hermafroditas. A fecundaci\u00f3n \u00e9 habitualmente externa. Os gametos exp\u00falsanse polo sif\u00f3n exhalante. Ao completarse a fecundaci\u00f3n f\u00f3rmase un cigoto, que se converte nunha larva parecida a un c\u00e1gado en canto \u00e1 morfolox\u00eda.\nAs larvas, que son nadadoras, est\u00e1n dotadas de cola con notocorda, de a\u00ed o nome de urocordados (das fomas latinas \"uro-\", do grego \u03bf\u03c5\u03c1\u03ac \"our\u00e1\", \"cola\", e \"-chordata\", do grego \u03c7\u03bf\u03c1\u03b4\u03ae \"chord\u00e9\", \"corda\"). Estas larvas nadadoras son de vida pel\u00e1xica at\u00e9 que o alcanzar un determinado desenvolvemento e en resposta a un fototropismo negativo, descenden ao fondo.\nEnt\u00f3n, a ra\u00edz dunha metamorfose retr\u00f3gada, a cola desaparece por dixesti\u00f3n, perden a notocorda e sofren unha inversi\u00f3n de 180\u00ba que fai abrirse o sif\u00f3n, reorganizarse a posici\u00f3n das g\u00f3nadas e adoptar a vida adulta de forma bent\u00f3nica no fondo do mar.\nAlgunhas especies son viv\u00edparas (os embri\u00f3ns desenv\u00f3lvense nunha c\u00e1mara interna).\nBiotipos.\nHai tres biotipos ou formas biol\u00f3xicas que coinciden coas tres clases en que se adoitaban clasificar antigamente (todas, menos as dos sorber\u00e1ceos (\"Soberacea\"):\nUsos culinarios.\nAlg\u00fans tipos de urocordados son consumidos como alimento. Exemplo diso \u00e9 o \"piure\" (\"Pyura chilensis\"), das costas de Chile; \"Microcosmus sabatieri\" do mar Mediterr\u00e1neo; \"Halocynthia roretzi\" das costas de Corea e o Xap\u00f3n, ou \"Styela clava\" de Corea.\nClasificaci\u00f3n.\nTaxononom\u00eda actualizada \nFilo \"Tunicata\""}
{"id": "220019", "revid": "22795", "url": "https://gl.wikipedia.org/wiki?curid=220019", "title": "Tunicata", "text": ""}
{"id": "220020", "revid": "22795", "url": "https://gl.wikipedia.org/wiki?curid=220020", "title": "Urochordata", "text": ""}
{"id": "220021", "revid": "22795", "url": "https://gl.wikipedia.org/wiki?curid=220021", "title": "Urocordados", "text": ""}
{"id": "220022", "revid": "22795", "url": "https://gl.wikipedia.org/wiki?curid=220022", "title": "Tunicado", "text": ""}
{"id": "220023", "revid": "22795", "url": "https://gl.wikipedia.org/wiki?curid=220023", "title": "Urocordado", "text": ""}
{"id": "220024", "revid": "56817", "url": "https://gl.wikipedia.org/wiki?curid=220024", "title": "Unidade de superficie", "text": "As unidades de superficie son patr\u00f3ns establecidos mediante acordos para facilitar o intercambio de datos nas medici\u00f3ns de \u00e1reas coti\u00e1s ou cient\u00edficas e simplificar radicalmente as transacci\u00f3ns comerciais.\nA medici\u00f3n \u00e9 a t\u00e9cnica mediante a cal asignamos un n\u00famero a unha propiedade f\u00edsica, como resultado de comparar dita propiedade con outra similar tomada como patr\u00f3n, a cal se adopta como unidade. A medida dunha superficie d\u00e1 lugar a d\u00faas cantidades diferentes se se empregan distintas unidades de medida. As\u00ed, xurdiu a necesidade de establecer unha unidade de medida \u00fanica para cada magnitude, de modo que a informaci\u00f3n fose facilmente comprendida por todos.\nSistema Internacional de Unidades (SI).\nUnidade b\u00e1sica:\nM\u00faltiplos:\nSubm\u00faltiplos:"}
{"id": "220026", "revid": "22570", "url": "https://gl.wikipedia.org/wiki?curid=220026", "title": "Barn", "text": "O barn (s\u00edmbolo b) \u00e9 unha unidade de superficie, equivalente a 10\u221228 m\u00b2. Os seus m\u00faltiplos son moi utilizados en f\u00edsica de part\u00edculas para medir as secci\u00f3ns eficaces en reacci\u00f3ns nucleares, e os seus inversos para medir luminosidades. Un barn \u00e9, aproximadamente, a \u00e1rea da secci\u00f3n transversal do n\u00facleo dun \u00e1tomo de uranio."}
{"id": "220027", "revid": "27249", "url": "https://gl.wikipedia.org/wiki?curid=220027", "title": "Unidades de superficie", "text": ""}
{"id": "220028", "revid": "85894", "url": "https://gl.wikipedia.org/wiki?curid=220028", "title": "Jacqueline Emerson", "text": "Jacqueline \"Jackie\" Bonnell Marteau Emerson, nada o 21 de agosto de 1994 en Washington, D.C., \u00e9 unha actriz e cantante estadounidense."}
{"id": "220030", "revid": "98629", "url": "https://gl.wikipedia.org/wiki?curid=220030", "title": "Isoencima", "text": "En bioqu\u00edmica, os isoencimas ou isocimas (tam\u00e9n isoenzimas e isozimas) son encimas que difiren na s\u00faa secuencia de amino\u00e1cidos pero catalizan a mesma reacci\u00f3n qu\u00edmica. Estes encimas xeralmente te\u00f1en distintos valores dos seus par\u00e1metros cin\u00e9ticos, como a constante de Michaelis-Menten (KM) ou a Vmax, diferentes propiedades regulatorias ou distintas mobilidades electrofor\u00e9ticas ou propiedades inmunol\u00f3xicas.\nA existencia de isoencimas permite unha regulaci\u00f3n moi precisa do metabolismo para adaptarse \u00e1s necesidades particulares dun determinado tecido ou estado de desenvolvemento (por exemplo no caso da lactato deshidroxenase (LDH)).\nOs isoencimas son isoformas (variantes moi relacionadas) de encimas. En moitos casos, est\u00e1n codificadas por xenes hom\u00f3logos que diverxiron co tempo.\nExemplos de isoencimas.\nUn exemplo de isoencimas son as hexoquinases, das que hai 4 isoformas. As hexoquinases I, II e III (ou A, B, C e D) te\u00f1en unha grande afinidade pola glicosa e poden fosforilar \u00e1 glicosa e outras hexosas, son inhibidas pola glicosa 6-fosfato, e est\u00e1n amplamente distribu\u00eddas nos tecidos. A hexoquinase IV denom\u00ednase glicoquinase aparece no f\u00edgado, p\u00e1ncreas e alg\u00fans outros tecidos, ten unha baixa afinidade pola glicosa, que \u00e9 a \u00fanica hexosa que pode fosforilar, e non \u00e9 inhibida pola glicosa 6-fosfato. As diferentes caracter\u00edsticas regulatorias e baixa afinidade pola glicosa da glicoquinase (comparada con outras hexoquinases), perm\u00edtelle realizar diferentes funci\u00f3ns en c\u00e9lulas de \u00f3rganos espec\u00edficos relacionadas coa dispo\u00f1ibilidade de glicosa, como o control da liberaci\u00f3n de insulina polas c\u00e9lulas beta do p\u00e1ncreas, ou favorecer a s\u00edntese do glic\u00f3xeno pola glic\u00f3xeno sintase nas c\u00e9lulas do f\u00edgado, procesos que s\u00f3 deben ocorrer cando a glicosa \u00e9 abundante, ou cando hai alg\u00fan problema para o organismo. As catro est\u00e1n codificadas en distintos xenes de distintos cromosomas.\nOutro exemplo \u00e9 a lactato deshidroxenase, que est\u00e1 formada por d\u00faas subunidades distintas, que se combinan formando un tetr\u00e1mero en diferentes combinaci\u00f3ns dependendo do tecido, tal como se mostra na t\u00e1boa. As subunidades ch\u00e1manse H (\"heart\", coraz\u00f3n) e M (m\u00fasculo), xa que son as que abundan nos tecidos deses \u00f3rganos. A distribuci\u00f3n destes isoencimas cambia dun tecido a outro, ou segundo o lugar da c\u00e9lula (citosol, mitocondria) ou segundo o estado de desenvolvemento (feto, adulto). Isto reflicte as diferenzas metab\u00f3licas entre os tecidos; as\u00ed, a forma M4 favorece no m\u00fasculo a reduci\u00f3n r\u00e1pida de piruvato a lactato, pero a forma H4 favorece no coraz\u00f3n a oxidaci\u00f3n r\u00e1pida de lactato a piruvato. Nalgunhas enfermidades obs\u00e9rvase un aumento dalgunha das formas; as\u00ed por exemplo, despois dun infarto card\u00edaco aumenta a concentraci\u00f3n plasm\u00e1tica de H4 debido \u00e1 rotura de c\u00e9lulas, ou aumentan no plasma durante a hepatite as formas M4 e HM3. A lactato deshidroxenase (LDH) cataliza a seguinte reacci\u00f3n reversible:\nlactato + NAD+ piruvato + NADH + H+\nOutros exemplos son os isoencimas da creatina quinase (d\u00edmero con subunidades M e B nas combinaci\u00f3ns MM, MB e BB ), os isocimas do citocromo P450 , que xogan un importante papel no metabolismo e na esteroidox\u00e9nese, e os da fosfatase alcalina e a amilase, entre outros. A determinaci\u00f3n dos niveis plasm\u00e1ticos de moitos isoencimas \u00e9 importante para o diagn\u00f3stico e estudo de diversas enfermidades.\nIsoencimas e aloencimas.\nOs isoencimas foron descritos por primeira vez por R. L. Hunter e Clement Markert (1957), que os definiron como \"diferentes variantes dun mesmo encima que te\u00f1en id\u00e9nticas funci\u00f3ns e est\u00e1n presentes no mesmo individuo\". Esta definici\u00f3n abrangue dous aspectos: (1) variantes de encimas que son o produto de diferentes xenes e que representan diferentes loci xeneticos (que son os \"isoencimas\"), pero tam\u00e9n (2) encimas que son o produto de diferentes alelos dun mesmo xene (que son os denominados \"aloencimas\" ou \"alocimas\").\nOs isocimas xeralmente son o resultado dunha duplicaci\u00f3n x\u00e9nica, pero poden tam\u00e9n orixinarse por poliploidizaci\u00f3n ou por hibridaci\u00f3n de \u00e1cidos nucleicos. Co tempo, durante a evoluci\u00f3n, se a funci\u00f3n da nova variante permanece \"id\u00e9ntica\" \u00e1 orixinal, ent\u00f3n \u00e9 probable que unha ou outra das variantes se perda a medida que se acumulen as mutaci\u00f3ns, orixinando un pseudoxene. Por\u00e9n, se as mutaci\u00f3ns non impiden inmediatamente que o encima siga funcionando, sen\u00f3n que modifican a s\u00faa funci\u00f3n ou o seu patr\u00f3n de expresi\u00f3n x\u00e9nica, ent\u00f3n as d\u00faas variantes poden estar favorecidas pola selecci\u00f3n natural e vanse especializar en diferentes funci\u00f3ns. Por exemplo, poden expresarse en diferentes estados de desenvolvemento ou en diferentes tecidos.\nPola s\u00faa parte, os aloencimas poden orixinarse por causa dunha mutaci\u00f3n puntual ou por eventos de inserci\u00f3n-deleci\u00f3n (ver indel) que afectan \u00e1 secuencia codificadora do ADN dun mesmo xene, orixinando un novo alelo. Como con calquera outra mutaci\u00f3n nova, poden ocorrerlle tres cousas ao novo aloencima:\nNalg\u00fans casos os termos isoencima e aloencima poden aparecer usados practicamente como sin\u00f3nimos, pero en realidade son diferentes. Os aloencimas son encimas de diferentes alelos do mesmo xene, e os isocimas son encimas de diferentes xenes que catalizan a mesma reacci\u00f3n.\nDistinci\u00f3n entre isoencimas.\nOs isoencimas (e os aloencimas) son variantes do mesmo encima. A menos que sexan id\u00e9nticos nas s\u00faas propiedades bioqu\u00edmicas, por exemplo nos seus substratos e cin\u00e9tica encim\u00e1tica, poden distinguirse por probas bioqu\u00edmicas. De todos modos, tales diferenzas son \u00e1s veces moi sut\u00eds (especialmente entre \"aloencimas\" que xeralmente te\u00f1en un efecto \"neutro\" na \"fitness\"). Por outra parte, dous encimas que difiren significativamente na s\u00faa funci\u00f3n \u00e9 probable que nin sequera non foran identificados como \"isoencimas\".\nA\u00ednda que os isoencimas son id\u00e9nticos nas s\u00faas funci\u00f3ns, poden difereir noutros aspectos. En particular, as substituci\u00f3ns de amino\u00e1cidos que cambian a carga el\u00e9ctrica do encima poden servir para identificalos por electroforese en xel , e isto forma a base para o uso de isoencimas como marcadores moleculares. Para identificar isoencimas, un extracto cru de prote\u00edna que se obt\u00e9n triturando un tecido animal ou vexetal cun tamp\u00f3n de extracci\u00f3n, som\u00e9tese a unha separaci\u00f3n dos seus compo\u00f1entes segundo a s\u00faa carga por electroforese en xel de amid\u00f3n de pataca ou, m\u00e1is modernamente, de poliacrilamida .\nTodas as prote\u00ednas do tecido est\u00e1n presentes no xel, polo que para identificar encimas concretos debe utilizarse unha proba que ligue a s\u00faa funci\u00f3n cunha reacci\u00f3n de coloraci\u00f3n. Por exemplo, a detecci\u00f3n pode basearse na precipitaci\u00f3n localizada dun indicador soluble de tinguidura como sales de tetrazolio, que se volven insolubles cando son reducidos por un cofactor como a NAD+ ou NADP+, o que se produce nas zonas con actividade do encima. Este m\u00e9todo de ensaio require que os encimas sexan a\u00ednda funcionais despois da s\u00faa separaci\u00f3n (electroforese en xel nativa), e \u00e9 a maior dificultade \u00e1 hora de utilizar os isoencimas como unha t\u00e9cnica de laboratorio.\nUso como marcadores moleculares.\nOs isoencimas e os aloencimas son utilizados como marcadores moleculares. En xen\u00e9tica de poboaci\u00f3ns \u00e9 fundamental o estudo das causas e efectos da variaci\u00f3n xen\u00e9tica dentro dunha poboaci\u00f3n e entre poboaci\u00f3ns, e antes, os isoencimas eran un dos marcadores moleculares m\u00e1is usados para este prop\u00f3sito. A\u00ednda que este uso xa foi superado polo uso das variaci\u00f3ns do ADN, que dan m\u00e1is informaci\u00f3n, como a secuenciaci\u00f3n directa do ADN, polimorfismos dun s\u00f3 nucle\u00f3tido e microsat\u00e9lites, estes encimas a\u00ednda se usan como un r\u00e1pido e barato sistema marcador en certos casos, como en proxectos de investigaci\u00f3n que s\u00f3 necesitan identificar baixos niveis de variaci\u00f3n xen\u00e9tica, como a cuantificaci\u00f3n de sistemas de apareamento."}
{"id": "220031", "revid": "27155", "url": "https://gl.wikipedia.org/wiki?curid=220031", "title": "Fernando Alsina Gonz\u00e1lez", "text": "Fernando Alsina Gonz\u00e1lez nado en Santiago de Compostela en 1881 e finado na mesma cidade o 6 de decembro de 1952, foi un m\u00e9dico, profesor e pol\u00edtico galego.\nTraxectoria.\nEstudou o bacharelato en Santiago de Compostela rematando en 1897. Fixo Medicina na Universidade de Santiago de Compostela rematando en 1903 con premio extraordinario. M\u00e9dico cirurxi\u00e1n. Foi profesor auxiliar numerario da USC. Realizou investigaci\u00f3ns sobre o aparato dixestivo, tema da s\u00faa tese de doutoramento. Fundou o Sanatorio San Lorenzo (1920). Foi alcalde de Santiago de Compostela ao final da ditadura de Primo de Rivera, sendo elixido o 9 de marzo de 1929. Estivo vencellado aos c\u00edrculos rexionalistas catal\u00e1ns e foi un dos asinantes do manifesto de apoio ao Estatuto de Galicia en 1933. De setembro de 1936 e febreiro de 1937 estivo na fronte de guerra no bando franquista exercendo labores cir\u00farxicas. Foi conselleiro da Caixa de Aforros-Monte de Piedade de Santiago de Compostela dende o 23 de marzo de 1936 e foi nomeado presidente do seu consello de administraci\u00f3n o 28 de xullo de 1950. Finou en Compostela o 6 de decembro de 1952.\nVida persoal.\nCasou con Concepeci\u00f3n G\u00f3mez-Ulla e foi pai de Mercedes, Milagros, Javier, Ram\u00f3n e Fern\u00e1ndo Alsina G\u00f3mez-Ulla."}
{"id": "220033", "revid": "27155", "url": "https://gl.wikipedia.org/wiki?curid=220033", "title": "Isoenzima", "text": ""}
{"id": "220034", "revid": "27155", "url": "https://gl.wikipedia.org/wiki?curid=220034", "title": "Isocima", "text": ""}
{"id": "220035", "revid": "27249", "url": "https://gl.wikipedia.org/wiki?curid=220035", "title": "Gay Liberation Front", "text": ""}
{"id": "220036", "revid": "27155", "url": "https://gl.wikipedia.org/wiki?curid=220036", "title": "Isozima", "text": ""}
{"id": "220037", "revid": "22570", "url": "https://gl.wikipedia.org/wiki?curid=220037", "title": "Mil\u00edmetro cadrado", "text": "O mil\u00edmetro cadrado \u00e9 a \u00e1rea que ocupa un cadrado dun mil\u00edmetro de lado. Equivale a unha millon\u00e9sima parte dun metro cadrado."}
{"id": "220039", "revid": "56817", "url": "https://gl.wikipedia.org/wiki?curid=220039", "title": "Cent\u00edmetro cadrado", "text": "Un cent\u00edmetro cadrado \u00e9 a \u00e1rea que ocupa un cadrado dun cent\u00edmetro de lado, representado co s\u00edmbolo cm2. Equivale a unha dezmil\u00e9sima parte dun metro cadrado."}
{"id": "220040", "revid": "75439", "url": "https://gl.wikipedia.org/wiki?curid=220040", "title": "Cefalocordados", "text": "Os cefalocordados (\"Cephalochordata\"; do grego \u03ba\u03b5\u03c6\u03b1\u03bb\u03ae \"kephal\u00e9\", \"cabeza\" e \u03c7\u03bf\u03c1\u03b4\u03ae \"chord\u00e9\", \"corda\"), tam\u00e9n chamados acranios e anfioxos, e \u00e1s veces leptocardios, son un subfilo de cordados que habitan en zonas costeiras, nadando libremente nos fondos areosos.\nSon un grupo reducido (33 especies), caracterizados por posu\u00edren unha notocorda que chega at\u00e9 a parte anterior do corpo (ao que percorre dorsalmente en sentido lonxitudinal), por riba da cal se acha un cord\u00f3n nervioso que finaliza nun avultamento ou ves\u00edcula cerebral; de ambos os lados deste cord\u00f3n parten pares de nervios cara aos segmentos musculares do corpo.\nHistoricamente t\u00e9nselles dado unha grande importancia, xa que nalg\u00fan momento foron considerados como a transici\u00f3n evolutiva entre os tunicados (ascidias) ou cordados inferiores e os vertebrados ou cordados superiores.\nA\u00ednda que esta idea foi descartada, non hai outros organismos que presenten dunha maneira tan clara as catro caracter\u00edsticas distintivas dos cordados (notocorda, cord\u00f3n nervioso dorsal oco, fendeduras far\u00ednxeas, cola postanal).\nViven nos mares temperados e c\u00e1lidos, enterrados na area de fondos pouco profundos, de onde asoma ao exterior soamente a parte anterior do corpo.\nCaracter\u00edsticas.\nOs cefalocordados son de reducido tama\u00f1o (non m\u00e1is de 8\u00a0cm), alongados, transparentes, lateralmente comprimidos e afiados no seus dous extremos, con forma lanceolada. Dispo\u00f1en dunha longa aleta dorsal, ensanchada na rexi\u00f3n posterior para formar a aleta caudal. A boca est\u00e1 rodeada de cirros m\u00f3biles.\nO aparello excretor destes animais \u00e9 exclusivo dentro dos cordados, pois consta de \u00f3rganos moi primitivos cuxo parang\u00f3n s\u00f3 se encontra nos vermes an\u00e9lidos.\nA reproduci\u00f3n \u00e9 por sexos separados, con fecundaci\u00f3n externa. As larvas, que son nadadoras, nacen asim\u00e9tricas e non adquiren at\u00e9 que o animal \u00e9 adulto adulto a simetr\u00eda bilateral.\nUnha serie de sinapomorfias indican que os vertebrados (outro subfilo de cordados) e cefalocordados est\u00e1n estreitamente relacionados: m\u00fasculos axiais segmentados e organizaci\u00f3n metam\u00e9rica dos arcos viscerais (far\u00ednxeos).\nO notocordio dos cefalocordados est\u00e9ndese at\u00e9 ao extremo da zona anterior, as g\u00f3nadas est\u00e1n segmentadas, os adultos te\u00f1en un alto n\u00famero (m\u00e1is de 50) de arcos branquiais e pos\u00faen un atrio en forma de carapucha cubrindo a zona far\u00ednxea."}
{"id": "220041", "revid": "22570", "url": "https://gl.wikipedia.org/wiki?curid=220041", "title": "Dec\u00edmetro cadrado", "text": "Un dec\u00edmetro cadrado (s\u00edmbolo: dm\u00b2) \u00e9 unha unidade de \u00e1rea que ocupa un cadrado dun dec\u00edmetro de lado. Equivale a unha cent\u00e9sima parte dun metro cadrado."}
{"id": "220042", "revid": "56817", "url": "https://gl.wikipedia.org/wiki?curid=220042", "title": "\u00c1rea (unidade de superficie)", "text": "Un dec\u00e1metro cadrado (de s\u00edmbolo dam\u00b2) ou \u00e1rea (de s\u00edmbolo a) \u00e9 unha unidade de superficie que equivale a 100 metros cadrados. Tam\u00e9n se lle chama \u00e1rea (de s\u00edmbolo a), e empr\u00e9gase con frecuencia o seu m\u00faltiplo: a hect\u00e1rea, e o seu subm\u00faltiplo: a centi\u00e1rea, que equivale a un metro cadrado.\nO Sistema Internacional de Unidades non incl\u00fae a \u00e1rea, tomando como base para as superficies agrarias a hect\u00e1rea. O Sistema Internacional de Magnitudes recolle a \u00e1rea, mais unicamente como nota."}
{"id": "220043", "revid": "27249", "url": "https://gl.wikipedia.org/wiki?curid=220043", "title": "Dec\u00e1metro cadrado", "text": ""}
{"id": "220044", "revid": "27249", "url": "https://gl.wikipedia.org/wiki?curid=220044", "title": "Hect\u00f3metro cadrado", "text": ""}
{"id": "220045", "revid": "22795", "url": "https://gl.wikipedia.org/wiki?curid=220045", "title": "Acranios", "text": ""}
{"id": "220046", "revid": "22795", "url": "https://gl.wikipedia.org/wiki?curid=220046", "title": "Acranio", "text": ""}
{"id": "220047", "revid": "22795", "url": "https://gl.wikipedia.org/wiki?curid=220047", "title": "Leptocardios", "text": ""}
{"id": "220048", "revid": "1888", "url": "https://gl.wikipedia.org/wiki?curid=220048", "title": "Manuel Villar Iglesias", "text": "Manuel Villar Iglesias, nado en Noia o 30 de novembro de 1879 e finado en Santiago de Compostela o 30 de decembro de 1949, foi un m\u00e9dico, profesor e pol\u00edtico galego.\nTraxectoria.\nEstudou Medicina na Universidade de Santiago de Compostela, foi alumno agregado do Hospital Cl\u00ednico e licenciouse en 1900. Doutorouse en 1904 cunha tese sobre as enfermidades ven\u00e9reas, \u00e1 pel e as v\u00edas urinarias. Ese mesmo ano trasladouse a Par\u00eds e Bruxelas para ampliar estudos. En 1905 foi nomeado profesor auxiliar extraordinario da Facultade de Medicina da USC. En 1910 marchou a Frankfurt, pensionado pola Deputaci\u00f3n da Coru\u00f1a, para proseguir a s\u00faa especializaci\u00f3n. En 1911 foi designado profesor especial das enfermidades das V\u00edas Urinarias na USC. En 1931 foi elixido encargado da c\u00e1tedra de Dermatolox\u00eda e Sifilograf\u00eda. Foi director do Hospital de San Roque. Foi acad\u00e9mico da Real de Medicina da Coru\u00f1a, membro da Asociaci\u00f3n Espa\u00f1ola e da Sociedade Internacional de Urolox\u00eda. Foi alcalde de Santiago de Compostela en 1930 por un breve per\u00edodo. Membro da Asociaci\u00f3n de Traballadores da Ensinanza da UGT de Compostela \u00e1 que representou no Congreso fundacional da Federaci\u00f3n Galega de Traballadores da Ensinanza da UGT celebrado en Vigo en maio de 1936. Logo do golpe de Estado do 18 de xullo de 1936 foi cesado e inhabilitado para ocupar cargos de responsabilidade. "}
{"id": "220049", "revid": "25871", "url": "https://gl.wikipedia.org/wiki?curid=220049", "title": "D\u00eda de g\u00fces", "text": "O d\u00eda de g\u00fces \u00e9 unha medida de superficie asturiana de uso rural. Equivale aproximadamente a 1250 m\u00b2, a\u00ednda que tam\u00e9n se dan casos en que a equivalencia \u00e9 de aproximadamente 1800 m\u00b2. Empreg\u00e1base nas transacci\u00f3ns de leiras.\nA s\u00faa orixe est\u00e1 na equivalencia na superficie que \u00e9 capaz de labrar unha parella de bois nun d\u00eda."}
{"id": "220050", "revid": "22795", "url": "https://gl.wikipedia.org/wiki?curid=220050", "title": "Leptocardio", "text": ""}
{"id": "220051", "revid": "22795", "url": "https://gl.wikipedia.org/wiki?curid=220051", "title": "Anfioxos", "text": ""}
{"id": "220052", "revid": "1131", "url": "https://gl.wikipedia.org/wiki?curid=220052", "title": "Jorge de la Riva Barba", "text": "Jorge de la Riva Barba, nado en Vigo en 1892 e finado en Santiago de Compostela o 5 de xu\u00f1o de 1950, foi un pol\u00edtico galego.\nTraxectoria.\nViviu dende a infancia en Santiago de Compostela. Foi apoderado do almac\u00e9n Riva Hermanos, e en 1938 era director da Caixa de Aforros de Santiago..\nO 4 de decembro de 1943 o Subsecretario do Ministerio de Gobernaci\u00f3n comunicou o cesamento de Jos\u00e9 del Valle V\u00e1zquez como alcalde de Santiago de Compostela por ser nomeado gobernador civil da provincia de Cuenca e o nomeamento como novo alcalde de Jorge de la Riva Barba. Foi alcalde entre 1943 e 1946 e deputado provincial. Foi procurador en Cortes na I Lexislatura das Cortes Espa\u00f1olas (1944-1946) en representaci\u00f3n dos concellos da provincia da Coru\u00f1a. Foi membro do Consello da Editorial Correo Gallego e La Noche e presidente da C\u00e1mara de Comercio de Santiago de Compostela. Finou en Santiago de Compostela o 5 de xu\u00f1o de 1950.\nVida persoal.\nFillo de Amalia Barba. Casou o 16 de xullo de 1920 con Carmen Vald\u00e9s y Fern\u00e1ndez Cao-Cordido"}
{"id": "220053", "revid": "22795", "url": "https://gl.wikipedia.org/wiki?curid=220053", "title": "Cephalochordata", "text": ""}
{"id": "220054", "revid": "23204", "url": "https://gl.wikipedia.org/wiki?curid=220054", "title": "500 Millas de Indianapolis de 1957", "text": "As 500 Millas de Indian\u00e1polis de 1957 foi unha carreira de automobilismo de F\u00f3rmula Un, celebrada o 30 de maio de 1957 no Circu\u00edto de Indianapolis. Foi a terceira carreira da tempada de ."}
{"id": "220055", "revid": "89787", "url": "https://gl.wikipedia.org/wiki?curid=220055", "title": "Anfioxo", "text": "O anfioxo (do lat\u00edn \"amphioxus\", e este do grego \u03b1\u03bc\u03c6\u03af \"amph\u00ed\", \"dos dous lados\", e \u03bf\u03be\u03cd\u03c3 \"ox\u00fds\" \"afiado\", literalmente, \"afiado, agudo polos dous extremos\"), \u00e9 unha especie de cefalocordado da familia dos branquiost\u00f3midos (\"Branchiostomidae\"), especie \"Branchiostoma lanceolatum\".\nCaracter\u00edsticas.\nRepresenta a transici\u00f3n entre os invertebrados e os vertebrados.\n\u00c9 un animal mari\u00f1o que vive en augas pouco profundas, e adoita estar nas praias areosas do Atl\u00e1ntico e o Mediterr\u00e1neo.\n\u00c9 moi primitivo, con forma pisciforme (de lanceta) e de pequeno tama\u00f1o, tan s\u00f3 uns 5\u00a0cm de longo.\nNon pos\u00fae cranio e non ten un cerebro diferenciado, mand\u00edbulas, nin esqueleto, pero si un sistema nervioso formado por unha corda dorsal que non est\u00e1 protexida por v\u00e9rtebras, e parece totalmente desprovisto de \u00f3rganos sensoriais. Por\u00e9n, durante o seu estado larvario mostra notocorda, o que fai que se incl\u00faa no filo dos cordados."}
{"id": "220056", "revid": "22795", "url": "https://gl.wikipedia.org/wiki?curid=220056", "title": "Branchiostoma lanceolatum", "text": ""}
{"id": "220058", "revid": "27249", "url": "https://gl.wikipedia.org/wiki?curid=220058", "title": "Lei de Boyle-Mariotte", "text": ""}
{"id": "220059", "revid": "1888", "url": "https://gl.wikipedia.org/wiki?curid=220059", "title": "Joaqu\u00edn Sarmiento Garra", "text": "Joaqu\u00edn Sarmiento Garra, nado en Ourense en 1912 e finado en 2002, foi un avogado e pol\u00edtico galego.\nTraxectoria.\nFillo de Joaqu\u00edn Sarmiento Rivera e Concepci\u00f3n Garra Castellanzuelo, sobri\u00f1o de Amado Garra Castellanzuelo. Colaborou en \"Heraldo de Zamora\". Falanxista dende 1934, foi fundador de Falange Espa\u00f1ola en Ponteareas. Foi xefe das Milicias de Falange en Ourense antes do golpe de Estado do 18 de xullo de 1936. Voluntario falanxista na guerra civil alcanzou o grao de tenente. Foi Xefe provincial de Prensa e Propaganda de FET y de las JONS en Ourense. En 1945 foi nomeado inspector provincial de FET y de las JONS para a Zona de Santiago de Compostela. Foi nomeado alcalde de Santiago de Compostela o 3 de xu\u00f1o de 1946, permanecendo no posto ata 1949. En xullo de 1954 sufriu un accidente de motocicleta ao chocar contra un autom\u00f3bil (no que viaxaba o xornalista Jos\u00e9 Rey-Alvite Fe\u00e1s), resultando con feridas de consideraci\u00f3n. Posteriormente foi nomeado alcalde de Ponteareas (1960-1965). Colaborou en \"El Correo Gallego\" e \"El Pueblo Gallego\". Finou en 2002.\nVida persoal.\nCasou en Santiago de Compostela con Mar\u00eda del Carmen Sieiro Nieto en 1940."}
{"id": "220060", "revid": "23204", "url": "https://gl.wikipedia.org/wiki?curid=220060", "title": "Enrique Otero Aenlle", "text": "Enrique Otero Aenlle, nado en Ribadeo o 20 de outubro de 1913 e finado en Madrid o 31 de marzo de 1992, foi un profesor e pol\u00edtico galego.\nTraxectoria.\nLicenciado en Farmacia pola Universidade de Santiago de Compostela (1934) e en Ciencias Qu\u00edmicas en Santiago e Madrid (1940). En 1941 doutorouse en Farmacia e en 1946 obtivo a praza de catedr\u00e1tico de T\u00e9cnica F\u00edsica e Fisicoqu\u00edmica da Facultade de Farmacia da USC, para pasar despois \u00e1s universidades de Barcelona e Madrid, onde foi director do Departamento de Fisicoqu\u00edmica e T\u00e9cnicas Instrumentais da Facultade de Farmacia da Universidade Complutense (1969-1983). Investigador do Padroado Juan de la Cierva do CSIC. Foi nomeado alcalde de Santiago de Compostela en 1949. Foi gobernador civil de Lugo (1957-1961) e Salamanca (1961-1968), e deputado provincial da Coru\u00f1a (1964-1968)."}
{"id": "220062", "revid": "88215", "url": "https://gl.wikipedia.org/wiki?curid=220062", "title": "Evan Fournier", "text": "Evan Mehdi Fournier, nado o 29 de outubro de 1992 en Saint-Maurice (Val do Marne, Illa de Francia), \u00e9 un xogador profesional de baloncesto franc\u00e9s que xoga nos New York Knicks da National Basketball Association (NBA).\nTraxectoria.\nNo ano 2009, Fournier fichou polo JSF Nanterre da LNB Pro B para a tempada 2009-10. En 2010, fichou polo Poitiers Basket 86 da LNB Pro A, onde xogou as d\u00faas seguintes tempadas. O 28 de xu\u00f1o de 2012, Fournier foi elixido na 20\u00aa posici\u00f3n do Draft da NBA de 2012 polos Denver Nuggets. Disputou a Liga de Ver\u00e1n da NBA de 2012 cos Nuggets, onde xogou 5 partidos nos que acadou 14.8 puntos, 2.4 rebotes, 1.4 asistencias e 1.2 roubos de bal\u00f3n en 31.2 minutos por encontro.\nO 11 de xullo de 2012, asinou un contrato multianual cos Nuggets. En 2013, xogou de novo a Liga de Ver\u00e1n cos Nuggets. O 26 de xu\u00f1o de 2014, Fournier foi traspasado, xunto \u00f3s dereitos do Draft de Roy Devyn Marble, \u00f3s Orlando Magic, a cambio de Arron Afflalo.\nO 25 de marzo de 2021, Fournier foi traspasado \u00f3s Boston Celtics a cambio de Jeff Teague e d\u00faas futuras elecci\u00f3ns da segunda rolda do Draft.\nO 17 de agosto de 2021, Fournier asinou cos New York Knicks."}
{"id": "220080", "revid": "1505", "url": "https://gl.wikipedia.org/wiki?curid=220080", "title": "Alcohol met\u00edlico", "text": ""}
{"id": "220081", "revid": "27155", "url": "https://gl.wikipedia.org/wiki?curid=220081", "title": "Metanol", "text": "O composto qu\u00edmico metanol, tam\u00e9n co\u00f1ecido como alcohol met\u00edlico, \u00e9 o alcohol m\u00e1is sinxelo. A temperatura ambiente pres\u00e9ntase como un l\u00edquido lixeiro (de baixa densidade), incoloro, inflamable e t\u00f3xico que se emprega como anticonxelante, disolvente e combustible. A s\u00faa f\u00f3rmula qu\u00edmica \u00e9 CH3OH (CH4O)."}
{"id": "220082", "revid": "85894", "url": "https://gl.wikipedia.org/wiki?curid=220082", "title": "Tocopilla", "text": "Tocopilla \u00e9 unha cidade e concello do norte de Chile, que se atopa na Rexi\u00f3n de Antofagasta. \u00c9 a capital da provincia hom\u00f3nima e ocupa unha posici\u00f3n equidistante entre as grandes \u00e1reas urbanas do Norte Grande, \u00e9 dicir, entre Iquique e Antofagasta. A s\u00faa \u00e1rea \u00e9 de 4038,8\u00a0km\u00b2 e en 2002 ti\u00f1a 23\u00a0986 habitantes (INE 2002). \nHistoria.\n\u00c9poca da Rep\u00fablica de Bolivia.\nFoi fundada como caleta en 1843 polo enxe\u00f1eiro franc\u00e9s Domingo Latrille Loustauneau, c\u00f3nsul do seu pa\u00eds en Cobija, cando se instalou unha pequena fundici\u00f3n de cobre, a Sociedad Mineral\u00f3gica de Tocopilla, explot\u00e1banse as guaneiras de Punta Paquica, e a s\u00faa ba\u00eda serv\u00eda como porto de embarque para o guano e o cobre.\nEn 1870 realiz\u00e1ronse os primeiros embarques de salitre do Cant\u00f3n Toco e, en 1871, foi denominada \"Porto Menor\" por Bolivia. En 1877 novamente o enxe\u00f1eiro Latrille trazou a vila por encargo das autoridades bolivianas asentadas no porto de Cobija.\nGuerra do Pac\u00edfico.\nPara Bolivia o contrato de 1873 coa Compa\u00f1\u00eda de Salitres y Ferrocarril de Antofagasta a\u00ednda non se atopaba vixente, porque de acordo \u00e1 constituci\u00f3n boliviana, os contratos sobre recursos naturais deb\u00edan ser aprobados polo congreso. En 1878 a Asemblea Nacional Constitu\u00ednte boliviana, no medio dunha crise econ\u00f3mica, estudou o acordo celebrado polo goberno en 1873. Decidiu ratificar o contrato se se pagaba un imposto de 10 centavos sobre quintal exportado de territorio boliviano. Esta decisi\u00f3n que afectaba os intereses da Compa\u00f1\u00eda de Salitres e Ferrocarr\u00eds de Antofagasta, finalmente foi considerada polo goberno chileno como unha violaci\u00f3n do artigo IV do tratado de 1874. Devandito imposto de 10 centavos, que afectaba a esta empresa \u00e9 considerado como o \"casus belli\" da Guerra do Pac\u00edfico. E as\u00ed a escuadra chilena ocupou militarmente Antofagasta o 14 de febreiro de 1879.\nO 13 de marzo o coronel chileno Cornelio Saavedra solicitoulle ao presidente Pinto poder ocupar m\u00e1is al\u00e1 do paralelo 23, e Pinto autorizouno. As\u00ed, o coronel Sotomayor partiue cara a Cobija, Tocopilla e Calama. Tanto Cobija como Tocopilla estaban ao norte do paralelo 23 e eran definitivamente territorio boliviano que non estaba en disputa. O 22 de marzo desembarcou en Tocopilla a tripulaci\u00f3n do Cochrane ao mando de Enrique Simpson.\nO monitor peruano Hu\u00e1scar, en viaxe ao norte (8 de agosto de 1879), inspecciona os portos de Cobija e Tocopilla, en busca de transportes ou buques mercantes chilenos. En Cobija pasa visita a tres buques mercantes ancorados na ba\u00eda e requisa catro lanchas. O 30 de outubro de 1879, tanto a canoneira chilena Covadonga, como o transporte Angamos, embarcan en Tocopilla o batall\u00f3n de artiller\u00eda de mari\u00f1a e tropa de cabaler\u00eda chilenos at\u00e9 pola noite, con moita actividade no porto.\nOs preparativos b\u00e9licos que mobilizaron tropas e pezas de artillar\u00eda serviron para enfrontar o Desembarco e combate de Pisagua, o 2 de novembro de 1879. At\u00e9 ese momento, a localizaci\u00f3n de Tocopilla xogara un papel moi activo na guerra. Co inicio da campa\u00f1a de Tarapac\u00e1, Tocopilla perde o seu valor estrat\u00e9xico para o mando chileno que mantivera desde o comezo da loita.\nO 4 de abril de 1880, o vixilante chileno do porto anunciaba: \"Vapor do norte!\". Unha nave aproxim\u00e1base no horizonte sobre as nove da ma\u00f1\u00e1. Unha hora despois, apreci\u00e1base claramente que era un barco de guerra peruano. Trat\u00e1base do Oroya, un transporte de roda, semellante \u00e1s naves \"Chile\" e \"Per\u00fa\" do ano 1840, un sobrevivente da armada peruana.\nO Oroya unha vez que capturou o remolcador \"Duendes\", dirixiuse ao centro da ba\u00eda. En augas de Tocopilla, atop\u00e1base o pequeno vapor chileno Taltal, armado na guerra, que antes da entrada do Oroya \u00e1 baha, acendeu os lumes das s\u00faas caldeiras para evadir a s\u00faa captura. Nunha ardua batalla o Taltal evade os disparos do Oroya. Os tripulantes do Oroya non abordan o Taltal para evitar encallar como a Independencia, e sae en retirada cara ao sur.\n\u00c9poca da Rep\u00fablica de Chile.\nO apoxeo do ciclo salitreiro significou un forte impulso para o crecemento urbano. En 1890 constru\u00edse un ramal ferrroviario at\u00e9 Toco, de maneira que a exportaci\u00f3n de salitre se intensificou. O final do ciclo salitreiro deixou como \u00fanico porto operativo do mineral a Tocopilla, pois nel se embarcaba o salitre producido nas d\u00faas \u00fanicas oficinas a\u00ednda activas: Pedro de Valdivia e Mar\u00eda Elena. Un ferrocarril enlazaba o porto con estas minas. Tam\u00e9n o cobre influ\u00edu na cidade, pois desde 1915 funciona al\u00ed a gran termoel\u00e9ctrica que abastece de enerx\u00eda a Chuquicamata. Esta pasou a ser de propiedade de CODELCO durante a estatizaci\u00f3n do cobre chileno, e posteriormente f\u00edxose Sociedade An\u00f3nima en 1995.\nCoa construci\u00f3n da central termoel\u00e9ctrica, a cidade desenvolveu nesta \u00faltima d\u00e9cada un importante avance no \u00e1mbito enerx\u00e9tico da rexi\u00f3n, abastecendo a importantes sectores mineiros, industriais e urbanos do norte de Chile\nTras o Golpe de Estado de 1973, moitos tocopillanos, do mesmo xeito que moitos outros chilenos, tiveron que emigrar ao estranxeiro, radic\u00e1ndose especialmente en Suecia, onde existe unha numerosa colonia chilena residente, que en gran proporci\u00f3n \u00e9 tocopillana, residindo principalmente na cidade de Norrk\u00f6ping.\nA partir da d\u00e9cada de 1980 comezaron a pecharse as salitreiras que quedaran logo da ca\u00edda do salitre nos anos trinta. Tam\u00e9n unha sobrexplotaci\u00f3n dos recursos pesqueiros do lugar provocou que as industrias do ramo tiveran que pechar quedando s\u00f3 unha na actualidade, causande desemprego e pobreza, provocando o \u00e9xodo de m\u00e1is de 10.000 habitantes, que principalmente emigraron cara \u00e1 capital rexional Antofagasta.\nTerremoto de 2007.\nO m\u00e9rcores 14 de novembro de 2007, \u00e1s 12:45 (hora local, aproximadamente), un forte sismo con epicentro a 35 km ao leste de Tocopilla, alcanzou unha magnitude de MW 7,7 graos, afectando sobre todo as cidades da Rexi\u00f3n de Antofagasta.\nTocopilla foi a cidade m\u00e1is afectada polo terremoto, como consecuencia houbo d\u00faas persoas falecidas, 115 feridos, 2500 casas danadas e polo menos 10.000 afectados dalg\u00fan xeito."}
{"id": "220083", "revid": "89787", "url": "https://gl.wikipedia.org/wiki?curid=220083", "title": "Messier 83", "text": "Messier 83 (Tam\u00e9n co\u00f1ecida coma a \"Galaxia do Remu\u00ed\u00f1o do Sur\", \"M83\" ou \"NGC 5236\") \u00e9 unha galaxia en espiral barrada que est\u00e1 aproximadamente a 15 mill\u00f3ns de anos luz de distancia na constelaci\u00f3n de Hydra. \u00c9 unha das galaxias en espiral barradas m\u00e1is pechada sobre si e m\u00e1is brillante, de feito \u00e9 visible co simple uso duns prism\u00e1ticos. \u00d3 longo do tempo foron observadas en M83 seis supernovas (SN 1923A, SN 1945B, SN 1950B, SN 1957D, SN 1968L e SN 1983N).\nHistoria.\nNicolas Louis de Lacaille descubriu M83 o 23 de febreiro de 1752 no Cabo da Boa Esperanza. Charles Messier engadiuna \u00f3 seu cat\u00e1logo de obxectos nebulosos (co\u00f1ecido hoxe en d\u00eda coma Cat\u00e1logo Messier) en marzo do ano 1781.\nO 16 de xu\u00f1o do ano 2008, o proxecto da NASA Galaxy Evolution Explorer informou do descubrimento dun gran n\u00famero de novas estrelas nos conf\u00edns da galaxia. Ata ese momento pens\u00e1base que estas \u00e1reas non ti\u00f1a as cantidades de materiais necesarias para formaci\u00f3n de estrelas.\nGalaxias pr\u00f3ximas e o seu Grupo Gal\u00e1ctico.\nM83 est\u00e1 no centro dun dos dous subgrupos que existen dentro de Centaurus A/Grupo M83, concretamente no centro do subgrupo M83, mentres que Centaurus A est\u00e1 no centro do outro subgrupo. Algunhas veces estes dous grupos son catalogados coma un s\u00f3 e outras veces son catalogados coma dous grupos distintos. Con todo, as galaxias \u00f3 redor de Centaurus A e \u00f3 redor de M83 est\u00e1n fisicamente moi pr\u00f3ximas entre si, e semella que ambos grupos non se est\u00e1n aproximando ou afast\u00e1ndose entre si."}
{"id": "220087", "revid": "25871", "url": "https://gl.wikipedia.org/wiki?curid=220087", "title": "Coronel, Chile", "text": "Coronel \u00e9 un municipio, cidade e unha comuna chilena do Gran Concepci\u00f3n. A s\u00faa \u00e1rea \u00e9 de 279\u00a0km2 e a cidade ti\u00f1a un total de 95.527 habitantes (INE 2002)."}
{"id": "220088", "revid": "15490", "url": "https://gl.wikipedia.org/wiki?curid=220088", "title": "Xermania Magna", "text": "A Xermania, chamada Xermania Magna ou Xermania Ulterior foi, segundo a etnolox\u00eda xeogr\u00e1fica da Antiga Roma, unha ampla zona da Europa central que non estivo suxeita ao dominio romano (se non parcialmente e por per\u00edodos curtos), que se estendeu ao leste do Rin, na que se asentaban a maior\u00eda das tribos xerm\u00e1nicas. Na \u00e9poca de Augusto, os romanos emprenderon a conquista a partir do ano 12 a.C.. No ano 6 a.C., toda de Alema\u00f1a ata o r\u00edo Elba foi ocupada e pacificada. A consolidaci\u00f3n da conquista de Xermania Magna de Alema\u00f1a non tivo lugar despois da derrota romana na batalla da fraga de Teutoburgo, no ano 9 d.C. Pero Arminio ser\u00eda asasinado por leales a Roma e no seu lugar ocupar\u00eda o trono o seu sobrino It\u00e1lico, retornando Xermania ao Imperio.\nXermania foi o nome dado polos romanos a unha rexi\u00f3n centroeuropea, equivalente a grandes li\u00f1as coa actual Alema\u00f1a, poboada por pobos xermanos.\nT\u00e1cito di que o nome de \"xermano\" lev\u00e1bano inicialmente os tungros e que despois o nome estendeuse ao conxunto de pobos. Pero outros autores din que \"xermano\" foi o nome dado en lat\u00edn \u00e1s tribos e pobos xerm\u00e1nicos, do mesmo xeito que se falaba de galos e celtas. Os historiadores modernos incl\u00ednanse pola segunda opci\u00f3n.\nL\u00edmites territoriais.\nOs l\u00edmites da Xermania nunca foron definidos con precisi\u00f3n polas fontes hist\u00f3ricas. A parte romana, convertida en provincias, \u00e9 a \u00fanica que pode definirse exactamente. Pero en xeral p\u00f3dese dicir que limitaba ao oeste co Rin, ao nord\u00e9s co V\u00edstula e os C\u00e1rpatos, ao sur polo Danubio, e o norte polo mar Xerm\u00e1nico ou \"Oceanus Norte\" (mar do Norte) e mar B\u00e1ltico (\"Mare Suevicum\"). O l\u00edmite polo leste, por Sarmacia e Dacia non estaba ben fixado. Cando os romanos crearon as s\u00faas d\u00faas provincias da Xermania (Xermania Superior e Xermania Inferior) ao resto cham\u00e1ronlle Xermania Magna ou Xermania Transrenana ou Xermania B\u00e1rbara.\nHistoria.\nAugusto recibira do seu t\u00edo av\u00f3 Xulio C\u00e9sar unha porci\u00f3n da Xermania, dividida na Xermania Superior e a Inferior, cuxos l\u00edmites orientais chegaban ata o r\u00edo \"Rhenus\", actual Rin. Como esta li\u00f1a fronteiriza estaba fortemente fortificada, Augusto conformouse inicialmente con non estendela m\u00e1is e estableceu fortalezas lexionarias en \"Mogontiacum\" (actual Maguncia) e \"Castra Vetera\" (actual Xanten). Con todo, cando no ano 11 a.C. os sicambres, usipetes e tencteri atravesaron o Rin, invadiron a Galia e derrotaron \u00e1 \"Legio V Alaudae\", Augusto en persoa presentouse, acompa\u00f1ado do seu posible sucesor para aquel ent\u00f3n, Ner\u00f3n Claudio Druso. Druso tranquilizou aos galos, que tam\u00e9n estaban pensando sublevarse, e logo perseguiu os invasores ata os r\u00edos Weser e Elba, estendendo a \u00e1rea de influencia de Roma ata este \u00faltimo. Druso regresou para Roma no 9 a.C. para ser homenaxeado, pero no cami\u00f1o o seu cabalo escorregou e rompeulle unha coxa, o que lle carrexou a morte. O seu cad\u00e1ver foi trasladado \u00e1 capital, onde foi enterrado no Mausoleo de Augusto. O seu irm\u00e1n Tiberio continuou a obra de Druso na Xermania.\nDesta ofensiva romana soamente Maraboduro, rei dos marcomanos, lograra escapar. Xunto coa s\u00faa xente refuxiouse na Selva Hercinia, onde fundou un reino e atacou continuamente \u00e1 rexi\u00f3n n\u00f3rica e a Panonia. Ent\u00f3n Tiberio decidiu ir cara a al\u00ed con doce lexi\u00f3ns; con todo, unha terrible sublevaci\u00f3n na Dalmacia, actuais Balc\u00e1ns, obrigoulle a retroceder para tranquilizar esta nova rebeli\u00f3n, potencialmente m\u00e1is perigosa que a de Maraboduro. Como este sab\u00eda que Roma necesitaba todas as tropas dispo\u00f1ibles, concertou a paz con Roma e asegurou a s\u00faa posici\u00f3n. Mentres tanto, Tiberio e o seu sobri\u00f1o Xerm\u00e1nico, o fillo do seu defunto irm\u00e1n Druso, estiveron ocupados loitando contra os ilirios e os panonios por tres anos.\nNa Xermania, o novo gobernador \"Quinctilius Varus\", inexperto no combate, obtivera o cargo grazas ao seu parentesco con Augusto (estaba casado con Claudia Pulcra, sobri\u00f1a neta daquel)/daquel). Publio Quintilio Varo xa fora gobernador de Siria, onde ga\u00f1ou a antipat\u00eda de moitos polas s\u00faas vaidosas acci\u00f3ns. Agora, como gobernador da nova e inestable provincia, intentou impor aos belicosos xermanos o Dereito romano, as\u00ed como o culto ao emperador, acentuando desta forma o odio cara a Roma dentro do recentemente conquistado pobo.\nDesta situaci\u00f3n aproveitouse Arminio, pr\u00edncipe dos queruscos, que loitara no ex\u00e9rcito romano nas guerras en Dalmacia e, ao contrario de Varo, ti\u00f1a moita experiencia militar. Cando Varo se dispu\u00f1a a trasladarse desde o interior da Xermania para os cuarteis de inverno no Rin, Arminio -que finx\u00eda ser amigo seu- f\u00edxolle desviarse da s\u00faa ruta cara a unha emboscada. Arminio e outros conspiradores separ\u00e1ronse da caravana dando escusas falsas e atop\u00e1ronse cun ex\u00e9rcito que reuniran antes. Na batalla da fraga de Teutoburgo o ex\u00e9rcito de Arminio atacou as lexi\u00f3ns romanas XVII, XVIII e XIX, comandadas por Varo.\nO ex\u00e9rcito romano atopouse nun lugar pechado levando mulleres, nenos e carga, que dificultaban a organizaci\u00f3n do ex\u00e9rcito. Logo de varios d\u00edas de loita, as tres lexi\u00f3ns foron aniquiladas completamente e capturadas as s\u00faas tres aguias douradas. Quintilio Varo e varios oficiais suicid\u00e1ronse, xa que os xermanos non tomaban prisioneiros e torturaban antes de matar. O cad\u00e1ver de Varo, que fora sepultado polos seus soldados, foi desenterrado polos xermanos e sometido a toda clase de vexaci\u00f3ns. Finalmente cort\u00e1ronlle a cabeza e envi\u00e1rona a Roma. Miles de soldados romanos foron torturados e crucificados; varias fortalezas caeron as\u00ed mesmo en mans xermanas, tal como o castelo de Aliso, xunto ao r\u00edo Lippe.\nCando o emperador Augusto decatouse deste desastre, deixouse crecer a barba e o pelo durante meses e continuamente golpe\u00e1base a cabeza contra o muro exclamando: \u00ab\u00a1Quintilio Varo, dev\u00f3lveme as mi\u00f1as lexi\u00f3ns!\u00bb. Augusto enviou \u00e1 Xermania a Tiberio quen derrotou os b\u00e1rbaros e recuperou os estandartes das lexi\u00f3ns derrotadas por Arminio. Pero Arminio ser\u00eda asasinado por leais a Roma e no seu lugar ocupar\u00eda o trono o seu sobri\u00f1o It\u00e1lico, retornando Xermania ao Imperio.\nPoboaci\u00f3n.\nA Xermania foi poboada densamente. O rei suevo Ariovisto (que viviu nos tempos de Xulio C\u00e9sar) pu\u00f1a en combate un ex\u00e9rcito de non menos de cen mil homes, os usipetos e os te\u00facteros reun\u00edan xuntos un ex\u00e9rcito de m\u00e1is de 400.000. Maraboduro (Marobodus), l\u00edder dos marcomanos, dirix\u00eda un ex\u00e9rcito de 74.000 homes, na guerra contra os sicambres os romanos deixaron corenta mil homes, e na guerra dos camavios e os angrivarios contra os br\u00facteros as baixas foron de sesenta mil, pero como que estes datos deben tomarse con coidado, a realidade \u00e9 que non se pode establecer a poboaci\u00f3n real do pa\u00eds.\nOs pobos xermanos consider\u00e1banse aut\u00f3ctonos do pa\u00eds a\u00ednda que non o eran, pero a s\u00faa emigraci\u00f3n era suficientemente afastada para se perder todo recordo ata as lendas. A s\u00faa linguaxe, a lingua xerm\u00e1nica, pertenc\u00eda \u00e1 familia indoeuropea. Moitos xermanos ti\u00f1an o pelo louro e vend\u00edano para facer perrucas para as mulleres romanas. Ti\u00f1an grandes bigotes e a maior\u00eda ti\u00f1an ollos azuis.\nT\u00e1cito e outros antigos autores divid\u00edan os xermanos en tres grupos: ingvaeones, na costa; hermiones no interior, e istaevones, ao leste e o sur. T\u00e1cito fainos descender dos tres fillos de Mannus, o devanceiro dos xermanos. Plinio div\u00eddeos en cinco grupos: os tres antes indicados, m\u00e1is os vindilos, e os peucinios - bastarnos, pero outras clasificaci\u00f3ns fan os vindilos parte dos hermiones, e os peucinios e bastarnos nomes de subgrupos. T\u00e1cito ademais fala dos Hilla leviones, os xermanos de Escandinavia, aos que divid\u00eda en suinones e sitones.\nRelixi\u00f3n.\nDeuses adorados na Xermania:\nEstrutura social.\nOs xermanos divid\u00edanse socialmente en:\nAs tribos ou pobos viv\u00edan libres e independentes unhas das outras, o seu respectivo territorio estaba dividido en pagi ou distritos militares, cada pobo ti\u00f1a o seu rei elixido entre os nobres nunha asemblea onde asist\u00eda todo o pobo (os homes libres); o rei era un maxistrado nos tempos de paz pero no tempo de guerra nome\u00e1base un xefe de guerra, ao que se confiaba o poder supremo civil e militar; a asemblea pod\u00eda sempre depor ao rei ou ao xefe de guerra, os distritos ti\u00f1an \u00e1 fronte un pr\u00edncipe que administraba xustiza e estaba asistido por un colexio de 100 homes, algunhas tribos non ti\u00f1an un goberno central cun rei, e eran s\u00f3 os l\u00edderes de distrito os que ti\u00f1an o dominio de cada parte do territorio."}
{"id": "220091", "revid": "18868", "url": "https://gl.wikipedia.org/wiki?curid=220091", "title": "Acer monspessulanum", "text": ""}
{"id": "220093", "revid": "18868", "url": "https://gl.wikipedia.org/wiki?curid=220093", "title": "Pradairo bravo", "text": ""}
{"id": "220094", "revid": "18868", "url": "https://gl.wikipedia.org/wiki?curid=220094", "title": "Cerdeira brava", "text": ""}
{"id": "220095", "revid": "5863", "url": "https://gl.wikipedia.org/wiki?curid=220095", "title": "Arce de Montpelier", "text": ""}
{"id": "220097", "revid": "98629", "url": "https://gl.wikipedia.org/wiki?curid=220097", "title": "Alexis Carrel", "text": "Alexis Carrel, nado en Sainte-Foy-l\u00e9s-Li\u00f3n, Francia o 28 de xu\u00f1o de 1873 e finado en Par\u00eds o 5 de novembro de 1944, foi un bi\u00f3logo, m\u00e9dico, investigador cient\u00edfico e escritor franc\u00e9s. Polas s\u00faas contribuci\u00f3ns \u00e1s ciencias m\u00e9dicas foi galardoado co premio Nobel de Fisiolox\u00eda ou Medicina en 1912. Julius H. Comroe, profesor em\u00e9rito do Cardiovascular Research Institute (University of California en San Francisco) escribiu: \"Carrel ga\u00f1ou o Premio Nobel en Fisiolox\u00eda ou Medicina en 1912, e non o ga\u00f1ou por algunha investigaci\u00f3n escura e esot\u00e9rica, sen\u00f3n \u00aben reco\u00f1ecemento do seu traballo acerca de sutura vascular, e transplante de vasos sangu\u00edneos e de \u00f3rganos\u00bb. Entre 1901 e 1910, Alexis Carrel, utilizando animais de experimento, efectuou todas as acci\u00f3ns e desenvolveu todas as t\u00e9cnicas co\u00f1ecidas hoxe en cirurx\u00eda vascular (...)\" En Francia, foi honrado coa \"Ordre national de la L\u00e9gion d'honneur\" (Orde da Lexi\u00f3n de Honra). Foi membro da \"Accademia de Lincei\" (Pontificia Academia de Ciencias). En 1912 foi testemu\u00f1a ocular dunha curaci\u00f3n extraordinaria no Santuario da Nosa Se\u00f1ora de Lourdes, que significou o comezo dun cambio progresivo na s\u00faa vida, que o levou do escepticismo \u00e1 fe. Hoxe \u00e9 considerado un dos conversos m\u00e1is famosos de Lourdes.\nInicios.\nAlexis Carrel naceu en Li\u00f3n o 28 de xu\u00f1o de 1873. Os seus devanceiros desempe\u00f1aran cargos significativos ao servizo de Li\u00f3n e as s\u00faas instituci\u00f3ns no tres s\u00e9culos anteriores. A s\u00faa familia era moderadamente solvente. Seu pai, Alexis Carrel Billiard, era un fabricante de teas que, en 1871 e \u00e1 idade de 26 anos, casou con Anne-Marie Ricard. O primeiro fillo do matrimonio foi chamado Auguste, pero cambiou o seu nome por Alexis cando o seu pai morreu. Alexis era o maior de 3 irm\u00e1ns e, cando faleceu seu pai, ti\u00f1a s\u00f3 5 anos. A partir de ent\u00f3n, a situaci\u00f3n econ\u00f3mica da familia alterouse rapidamente.\nAos 17 anos, graduouse no colexio St. Joseph (Li\u00f3n) e enfrontouse coa necesidade de elixir unha carreira. Considerou a cirurx\u00eda, a investigaci\u00f3n cient\u00edfica, o coidado dos pacientes. Case sen vacilar, decidiu entrar na Facultade de Medicina da Universidade de Li\u00f3n, a\u00ednda que non hab\u00eda ning\u00fan antecedente familiar nesa disciplina. En 1889 obtivo a Licenciatura en Letras, e en 1890 a de Cirurx\u00eda. Completou os cursos e as pr\u00e1cticas, e en 3 anos aprobou os exames finais. Logo, foi aceptado como externo (2\u00b0 de entre 57 postulantes) o 27 de outubro de 1893 e pasou os seguintes dous anos servindo no Hospital da Cruz Vermella e no Hospital \"Antiguaille\". Posteriormente realizou o servizo militar durante 1 ano como auxiliar m\u00e9dico na unidade de tropas de monta\u00f1a \"Chausseurs Alpins\". Finalmente, estivo internado de 5 anos en distintos hospitais de Li\u00f3n, principalmente o \"Hotel Dieu\".\nEl era a\u00ednda un novo practicante de medicina cando o presidente franc\u00e9s, Marie Fran\u00e7ois Sadi Carnot, foi asasinado por un anarquista italiano en Li\u00f3n, en xu\u00f1o de 1894. O coitelo do anarquista cortara unha arteria de primeira orde, polo que o presidente morreu logo de menos de dous d\u00edas de agon\u00eda sen que os mellores cirurxi\u00e1ns puidesen evitar o fatal desenlace. Neses tempos, a sutura dun vaso sangu\u00edneo grande a\u00ednda era un tema sen soluci\u00f3n segura. O episodio marcou profundamente a Carrel, quen decidiu resolver o problema. Insist\u00eda en que a vida de Carnot poder\u00eda terse salvado se os cirurxi\u00e1ns souberan como suturar vasos, da mesma forma que se suturaban outros tecidos. A partir do seu internado, dedicouse \u00e1 cirurx\u00eda vascular experimental especializ\u00e1ndose na mesma Universidade. En 1900, Carrel era doutor en medicina.\nCarreira cient\u00edfica.\nDesde un principio, Alexis Carrel mostrou un grande interese pola posibilidade de reconstitu\u00edr arterias, traballo que comezou a investigar en animais.\nEn 1902, xa m\u00e9dico e asistente no Departamento de Anatom\u00eda, Carrel publicou un traballo na revista cient\u00edfica \"Lyon Medical\". Ese traballo cient\u00edfico fixo historia, iniciando a \u00e9poca m\u00e1is destacada da s\u00faa carreira e catapult\u00e1ndoo \u00e1 fama unha d\u00e9cada despois. D\u00faas semanas m\u00e1is tarde atopouse no tren que levou a Marie Bailly, unha nova afectada de peritonite tuberculosa en \u00faltimo estadio, a Lourdes. Al\u00ed, Carrel foi testemu\u00f1a cualificada da curaci\u00f3n extraordinaria de Bailly. Os feitos precisos at\u00f3panse dispo\u00f1ibles no \"Dossier 54\" (Expediente 54), o que se co\u00f1ece como o \"Caso Bailly\". Por outra banda, a experiencia espiritual que sacudiu a Carrel no seguintes cinco d\u00edas foi descrita por el de maneira novelada nun manuscrito que recentemente foi publicado en 1948, baixo o t\u00edtulo \"Le voyage de Lourdes, suivi de fragments de journal et de m\u00e9ditations\", catro anos despois da s\u00faa morte ocorrida en novembro de 1944. Carrel, a\u00ednda que desconcertado e at\u00f3nito, informou de forma precisa as s\u00faas observaci\u00f3ns \u00e1 comunidade m\u00e9dica en Li\u00f3n. A continuaci\u00f3n, foi atacado polo clero, que o considerou demasiado esc\u00e9ptico, e polos seus propios colegas m\u00e9dicos, que o consideraron demasiado cr\u00e9dulo e \"m\u00edstico\". Un colega cirurxi\u00e1n d\u00edxolle que nunca pasar\u00eda o seu exame de cirurx\u00eda.\nAmargado e molesto, Alexis Carrel sa\u00edu de Francia para o Novo Mundo en maio de 1904, dirix\u00edndose en primeiro termo ao Canad\u00e1. A principios de xullo de 1904, presentou un documento en Montreal sobre a anastomose vascular para o II Congreso de Medicina da lingua francesa de Am\u00e9rica do Norte. Na audiencia atop\u00e1base o Dr. Carl Beck, un reco\u00f1ecido cirurxi\u00e1n de Chicago, que \u00e1 vez estaba convencido de que Carrel deb\u00eda ir a Chicago. En novembro dese ano, ofr\u00e9censelle a Carrel dous postos en Chicago: un na Universidade de Illinois con Beck, e outra no Departamento de Fisiolox\u00eda da Universidade de Chicago. Aceptou a segunda opci\u00f3n, probablemente porque G.N. Stewart, un fisi\u00f3logo cardiovascular de renome, era director dese Departamento. Por ese ent\u00f3n, Carrel estaba interesado en experiencias como as do cirurxi\u00e1n americano Rudolph Matas sobre o tratamento de aneurismas. As\u00ed, Carrel emigrou aos Estados Unidos de Am\u00e9rica en novembro de 1904.\nOs seus traballos continuaron na Universidade de Chicago (1904-1906) e no Instituto Rockefeller (\"Rockefeller Institute for Medical Research\") de Nova York, onde permaneceu -salvo breves lapsos- at\u00e9 1938, ano no que regresou a Europa.\nAs investigaci\u00f3ns de Carrel refer\u00edronse fundamentalmente \u00e1 cirurx\u00eda experimental e ao transplante de tecidos e \u00f3rganos intactos. At\u00e9 este momento as estruturas vasculares sutur\u00e1banse e utiliz\u00e1banse c\u00e1nulas de \u00f3so ou de metais preciosos. Alexis Carrel ideou un novo sistema de sutura que evitaba unir directamente os bordos vasculares. Para iso realizaba cortes nos extremos dos vasos e d\u00e1balles a volta. A continuaci\u00f3n utilizaba material parafinado na sutura. Con este m\u00e9todo consegu\u00eda evitar as hemorraxias postoperatorias e a formaci\u00f3n de co\u00e1gulos sangu\u00edneos. Coa sutura dos extremos cara a f\u00f3ra ou revertidos, consegu\u00eda que no interior non quedasen f\u00edos soltos que favorecesen a formaci\u00f3n posterior de trombos.\nCarrel e Guthrie foron os primeiros en observar que, cando unha vea se usaba para substitu\u00edr un segmento arterial no mesmo individuo, a vea asum\u00eda caracter\u00edsticas de arteria en tanto que, cando unha arteria substitu\u00eda unha vea, a parede arterial adelgazaba e asum\u00eda as caracter\u00edsticas dunha vea.\nEn 1910 describiu nun artigo todos os seus avances realizados con este novo sistema de sutura vascular. Coa s\u00faa t\u00e9cnica, Carrel conseguiu unir vasos sangu\u00edneos de apenas un mil\u00edmetro de di\u00e1metro. Alentado polos seus achados, dedicou as s\u00faas investigaci\u00f3ns aos transplantes vasculares: tomando unha porci\u00f3n dun vaso, conseguiu utilizala en calquera outro lugar do propio paciente.\nEntre as chegas de Carrel \u00e1 cirurx\u00eda at\u00f3panse os autoenxertos (autotransplantes) en animais, cos que obtivo numerosos \u00e9xitos, a\u00ednda que se produciron rechazos nos chamados homoenxertos (homotransplantes) de \u00f3rganos de individuos distintos pertencentes \u00e1 mesma especie. Destacan tam\u00e9n os transplantes de orellas, tiroide, ril e bazo, as\u00ed como os seus logros na conservaci\u00f3n dos vasos sangu\u00edneos para transplantar que evitase a espera dun posible doante (para iso utilizou o almacenamento en fr\u00edo ou \"cold storage\").\nAcred\u00edtaselle a Christiaan Neethling Barnard ter sido o primeiro en transplantar o coraz\u00f3n dun ser humano a outro, a finais de 1967. Pero a idea non era nova. Carrel e Guthrie fix\u00e9rano nun can xa en 1905. Carrel describiu o transplante de pulm\u00f3ns e de coraz\u00f3n en 1907.\nDurante a primeira guerra mundial ideou xunto co qu\u00edmico brit\u00e1nico Henry Dakin a soluci\u00f3n Carrel-Dakin, un tipo de antis\u00e9ptico utilizado con \u00e9xito para limpar e combater a infecci\u00f3n de feridas de guerra abertas.\nOs seus traballos en cirurx\u00eda vascular experimental foron publicados nas revistas m\u00e1is afamadas: \"Journal of the American Medical Association\" (18 artigos), \"Journal of Experimental Medicine\" (25 artigos), \"Science\" (7 artigos), \"Surgery, Gynecology and Obstetrics\" (5 artigos), \"Annals of Surgery\" (3 artigos), \"Transactions of the American Surgical Society\" (3 artigos), \"Bulletin of the Johns Hopkins Hospital\" e \"British Medical Journal\".\nPremios e distinci\u00f3ns.\nEn 1912, Alexis Carrel recibiu o Premio Nobel de Fisiolox\u00eda ou Medicina \u00aben reco\u00f1ecemento ao seu traballo acerca da sutura vascular, e o transplante de vasos sangu\u00edneos e de \u00f3rganos\u00bb. Os comentarios que produciron os medios cient\u00edficos logo de ser Alexis Carrel galardoado co Premio Nobel foron notables:\nCarrel foi honrado coa membrec\u00eda de sociedades cient\u00edficas nos EUA, Espa\u00f1a, Rusia, Suecia, Pa\u00edses Baixos, B\u00e9lxica, Francia, a Cidade do Vaticano, Alema\u00f1a, Italia e Grecia, e doutorados honor\u00edficos das Universidades de Belfast, Princeton, California, Nova York, Brown e Columbia. Recibiu a orde da Lexi\u00f3n de Honra de Francia, e a Orde de Leopoldo de B\u00e9lxica. Foi \"Gran Comandante\" na Orde da Estrela Polar de Suecia, e o destinatario doutras condecoraci\u00f3ns en Espa\u00f1a, Serbia, Gran Breta\u00f1a e a Santa S\u00e9.\nAlexis Carrel e Lourdes.\nQuince anos antes do nacemento de Alexis Carrel, o 11 de febreiro de 1858, e durante seis meses, unha adolescente moi pobre chamada Bernadette Soubirous testemu\u00f1ou recibir as revelaci\u00f3ns da Virxe Mar\u00eda na advocaci\u00f3n da Inmaculada Concepci\u00f3n na pequena gruta de Masse-Vieille (hoxe chamada Massabielle), nos arredores de Lourdes (Francia). A posterior morte de Bernardita o 16 de abril de 1879 e a s\u00faa canonizaci\u00f3n o 8 de decembro de 1933, xunto con feitos extraordinarios que ocorreron al\u00ed, fixeron de Lourdes un dos destinos principais de peregrinaci\u00f3n cat\u00f3lica no mundo. A curaci\u00f3n de Marie Bailly en Lourdes foi observada polo propio Alexis Carrel.\nTestemu\u00f1a dunha curaci\u00f3n extraordinaria.\nA finais de maio de 1902, un colega e excompa\u00f1eiro de clases de Alexis Carrel pediulle que tomase o seu lugar como m\u00e9dico a cargo dun tren que trasladaba xente enferma a Lourdes. Carrel estaba interesado en Lourdes, pero non para avaliar a \"autenticidade\" dos milagres. Neses momentos, non cr\u00eda en milagres. Estaba interesado en avaliar de forma persoal a velocidade coa que se produc\u00eda a curaci\u00f3n de diferentes enfermidades ou lesi\u00f3ns informadas en Lourdes. Dotado dun fino sentido de observaci\u00f3n, os seus amigos dic\u00edan del que ti\u00f1a \"o ollo nas costas...\"\nDe entre os enfermos, o Dr. Alexis Carrel fixou a s\u00faa atenci\u00f3n nunha moza enferma agonizante, Marie Bailly (a quen el chamou co pseud\u00f3nimo de \"Marie Ferrand\" nos seus escritos -publicados de forma p\u00f3stuma baixo o t\u00edtulo de \"Unha viaxe a Lourdes\"-). Marie Bailly estaba afectada por peritonite tuberculosa en \u00faltimo estadio, unha enfermidade certamente mortal nesa \u00e9poca. Acerca da condici\u00f3n de Marie Bailly antes da s\u00faa curaci\u00f3n, Carrel escribiu:\nRetirando os cobertores, o corpo de Marie estaba exposto de novo. O abdome estaba inchado como antes, pero algo m\u00e1is pronunciado no lado esquerdo... \"Temo que se me morra entre as mans...\", declarar\u00eda Carrel. Cando o tren arribou a Lourdes, a moza Marie Bailly estaba semi-inconsciente, pero ao chegar ao Hospital de Lourdes propiamente dito, estaba consciente. Carrel ti\u00f1a unha visi\u00f3n tan pesimista da condici\u00f3n da moza que prometeu \"converterse en monxe\" se ela chegaba con vida \u00e1 Gruta, situada apenas a 400 metros do hospital. Por insistencia de Marie Bailly, unha xerra chea de auga do manancial de Lourdes foi vertida tres veces sobre o abdome, certamente moi inchado, da rapaza. Media hora m\u00e1is tarde, o pulso da moza comezou a diminu\u00edr e o ventre at\u00e9 ent\u00f3n inchado aplanouse. Durante ese tempo, Marie Bailly permaneceu totalmente consciente. Carrel quedou perplexo: o cient\u00edfico que rex\u00eda o seu interior negouse a aceptar a posibilidade dun milagre, pero a s\u00faa mente tampouco lograba obter unha conclusi\u00f3n emp\u00edrica e pragm\u00e1tica.\nA curaci\u00f3n repentina de Marie Bailly deuse a co\u00f1ecer amplamente en Li\u00f3n, xunto co feito de que Carrel estivo presente durante a s\u00faa curaci\u00f3n. Un xornal publicou un artigo, implicando que Carrel se negaba a crer no milagre. En consecuencia, o Dr. Carrel viuse compelido a publicar unha resposta que non agradou a ningu\u00e9n. Criticou os crentes por tomar con demasiada facilidade algo infrecuente coma se se tratase de milagre. E, por outra banda, reprochou a quen se negaban a mirar os feitos cada vez que parec\u00eda ser un milagre (implicando en gran medida os membros da comunidade m\u00e9dica).\nO \"Dossier 54\" ou \"Caso Bailly\".\nOs detalles m\u00e1is precisos sobre os feitos do chamado \"caso Bailly\" p\u00f3dense obter do \"Dossier 54\", nos arquivos de \"Le Bureau des Constatations M\u00e9dicales\" (Oficina M\u00e9dica), organismo que, xunto con \"Le Comit\u00e9 M\u00e9dical International\", rexen a an\u00e1lise cient\u00edfica das curaci\u00f3ns producidas en Lourdes. O \"Dossier 54\" tam\u00e9n se atopa na introduci\u00f3n redactada por Stanley L. Jaki (ga\u00f1ador do Premio Templeton en 1987) nunha re-edici\u00f3n do libro de Carrel \"Unha viaxe a Lourdes\".\nMarie Bailly naceu en 1878. Tanto seu pai, un \u00f3ptico, como s\u00faa nai morreron de tuberculose. Dos seus cinco irm\u00e1ns, s\u00f3 un non sufriu esa enfermidade. Ela ti\u00f1a vinte anos cando se evidenciaron por primeira vez os s\u00edntomas da tuberculose pulmonar. Un ano m\u00e1is tarde, diagnostic\u00f3uselle meninxite tuberculosa, da que se recuperou repentinamente cando utilizou auga de Lourdes. Dous anos m\u00e1is tarde, en 1901, sufriu peritonite tuberculosa. Pouco despois, xa non pod\u00eda reter os alimentos. En marzo de 1902, os m\u00e9dicos en Li\u00f3n neg\u00e1ronse a operala por medo a que morrese na mesa de operaci\u00f3ns.\nO 25 de maio de 1902 pediulle aos seus amigos que a metesen a escondidas nun tren que levaba enfermos a Lourdes. Tivo que ser obxecto de tr\u00e1nsito il\u00edcito xa que, por regra xeral, estaba prohibido levar xente moribunda neses trens. O tren partiu de Li\u00f3n ao mediod\u00eda. \u00c1s 2 da ma\u00f1\u00e1 seguinte, estaba morrendo. Chamouse a Alexis Carrel, quen lle forneceu morfina \u00e1 luz dunha l\u00e1mpada de queroseno e permaneceu con ela. Tres horas m\u00e1is tarde, Carrel diagnosticou ese caso como peritonite tuberculosa e dixo a media voz que non \u00eda chegar a Lourdes con vida. O diagn\u00f3stico inmediato neses tempos depend\u00eda en gran medida dun procedemento de apalpamento.\nEn Lourdes, Marie Bailly foi examinada por varios m\u00e9dicos. O 27 de maio, insistiu en ser levada \u00e1 Gruta, a\u00ednda que os m\u00e9dicos (entre eles Carrel) ti\u00f1an medo de que morrese no cami\u00f1o. O \"Expediente 54\" (\"Dossier 54\") do Arquivo da Oficina M\u00e9dica cont\u00e9n as declaraci\u00f3ns realizadas por tres m\u00e9dicos, inclu\u00edndo o propio Carrel, e o testemu\u00f1o de Marie Bailly, que escribiu en novembro e entregou a Carrel, quen o remitiu debidamente \u00e1 Oficina M\u00e9dica de Lourdes. Os aspectos m\u00e1is destacados do testemu\u00f1o da propia Marie Bailly son os seguintes.\nAo chegar aos ba\u00f1os contiguos \u00e1 gruta, non se lle permitiu a inmersi\u00f3n. Pediu que un pouco de auga dos ba\u00f1os se derramase sobre o seu abdome. Isto causoulle unha dor punzante en todo o corpo. A\u00ednda as\u00ed, pediu que se repetira a operaci\u00f3n. A segunda vez, sentiu moita menos dor. Cando a auga se verteu sobre o seu abdome por terceira vez, deulle unha sensaci\u00f3n moi agradable.\nMentres tanto Carrel estaba detr\u00e1s dela, cun caderno de notas nas s\u00faas mans. Marcou o momento, o pulso, a expresi\u00f3n facial e outros datos cl\u00ednicos, como testemu\u00f1a ocular. O abdome, enormemente inchado e moi duro, comezou a aplanarse e, nun prazo de 30 minutos, desaparecera a inchaz\u00f3n por completo. Non se observou ning\u00fan tipo de descarga corporal.\nFoi levada primeiro \u00e1 Bas\u00edlica e, a continuaci\u00f3n, \u00e1 Oficina M\u00e9dica, onde foi examinada de novo por varios m\u00e9dicos, entre eles Carrel. Pola noite, sentou na s\u00faa cama e ceou sen vomitar. \u00c1 ma\u00f1\u00e1 seguinte, levantouse por si mesma e xa estaba vestida cando Carrel a volveu ver.\nCarrel non pod\u00eda deixar de rexistrar que ela estaba curada. \"Que vas facer coa t\u00faa vida agora?\", preguntoulle Carrel. \"Unireime \u00e1s Irm\u00e1s da Caridade para pasar a mi\u00f1a vida coidando dos enfermos\", foi a resposta de Marie Bailly. Ao d\u00eda seguinte, Marie Bailly subiu ao tren pola s\u00faa conta e, despois dunha viaxe de 24 horas en duros bancos, chegou renovada a Li\u00f3n. Al\u00ed tomou o tranv\u00eda e foise para a casa familiar, onde ter\u00eda que \"probar\" que ela era realmente Marie Bailly, a mesma que s\u00f3 cinco d\u00edas antes sa\u00edra de Li\u00f3n nun estado cr\u00edtico.\nCarrel continuou tendo un grande interese por el. Pediulle a un psiquiatra que a puxese a proba cada d\u00faas semanas, o que se realizou durante catro meses. Foi examinada regularmente en busca de trazas da tuberculose. A finais de novembro, foi declarada en bo estado de sa\u00fade, tanto f\u00edsica como mental. En decembro, entrou no noviciado en Par\u00eds. Sen ter unha reca\u00edda, viviu a vida ardua dunha Irm\u00e1 da Caridade at\u00e9 1937.\nInquietude de pensamento, conversi\u00f3n e morte de Carrel.\nCarrel fora educado na fe cat\u00f3lica, pero afastouse dela durante a s\u00faa etapa de formaci\u00f3n universitaria, transform\u00e1ndose nunha persoa esc\u00e9ptica, que s\u00f3 aceptaba aquilo explicable pola raz\u00f3n. Logo do \"caso Bailly\", Carrel ti\u00f1a ante si un problema. Se algu\u00e9n co\u00f1ec\u00eda os feitos do caso era el, quen humanamente sab\u00eda o que pasou con Marie Bailly. Con todo, non se atrev\u00eda a crer que algo m\u00e1is que simplemente as forzas naturais intervi\u00f1eran na recuperaci\u00f3n repentina de Marie Bailly. Continuou regresando a Lourdes para poder ver outras curaci\u00f3ns repentinas. Esperaba percibir desta forma algunha forza puramente natural que producise as chamadas curaci\u00f3ns \"milagrosas\" e que o fixese a trav\u00e9s do poder da oraci\u00f3n, o cal consideraba el unha forza ps\u00edquica puramente natural. A proba diso est\u00e1 no seu famoso libro \"L'homme, cet inconnu\" (\"A Inc\u00f3gnita do Home - O Home, Ese Desco\u00f1ecido\"), que apareceu publicado por primeira vez en franc\u00e9s en 1934, logo en ingl\u00e9s e, posteriormente, en trinta idiomas. Al\u00ed faise referencia, precisamente neste sentido, a varios dos milagres de Lourdes.\nPara ent\u00f3n, pasaran trinta e dous anos desde que Carrel estivera a car\u00f3n da padiola de Marie Bailly. En todos eses anos, entrevistouse con sacerdotes unha e outra vez. Reuniuse con te\u00f3logos, ou mellor dito, alg\u00fans te\u00f3logos busc\u00e1rono a el, coa esperanza de que Carrel lles dese unha confirmaci\u00f3n \"cient\u00edfica\" dos milagres. Nada disto parec\u00eda achegalo \u00e1 fe da s\u00faa infancia. Ent\u00f3n, Marie Bailly morreu en 1937 \u00e1 idade de 58 anos.\nAo ano seguinte, Carrel topouse cun sacerdote, Reitor do Seminario Maior en Rennes, con quen desenvolveu rapidamente unha relaci\u00f3n. O Reitor suxeriulle ver un monxe trapista, Alexis Presse. O Pai Alexis pasara unha d\u00e9cada restaurando e reabrindo abad\u00edas en ru\u00ednas en toda Francia. En 1939 comezou a traballar nunha abad\u00eda en ru\u00ednas en Bouquen, a s\u00f3 unha hora en autom\u00f3bil da residencia de ver\u00e1n de Carrel na Breta\u00f1a. Cando se dirix\u00eda coa s\u00faa esposa, Carrel \u00eda ro\u00f1ando, dicindo que \"o encontro cos sacerdotes faille a un m\u00e1is dano que ben\".\nChegaron. Desde as ru\u00ednas veu un monxe, o Pai Alexis. Mirou a Carrel, quen comezou a sentir \"algo estra\u00f1o correndo a trav\u00e9s del\".\nAo comezar a segunda guerra mundial, en 1939, Carrel -xubilado pouco antes- acudiu para remediar a situaci\u00f3n sanitaria dunha Francia invadida. Coincidiu co mariscal Philippe P\u00e9tain ao interpretar a cat\u00e1strofe como consecuencia do relaxamento do pobo franc\u00e9s e decidiu imprudentemente levar a cabo a idea dun \"Instituto do Home\" no Par\u00eds ocupado, co apoio do R\u00e9xime de Vichy. Desde 1942, traballouse al\u00ed activamente sobre o desenvolvemento dos nenos, as condici\u00f3ns do traballo etc., a\u00ednda que as investigaci\u00f3ns se vir\u00f3n obstaculizadas pola mesma contenda. En 1944, os liberadores acusaron amargamente a Carrel de colaboracionista, relegando del por completo. Para ent\u00f3n ach\u00e1base xa enfermo, con grave insuficiencia card\u00edaca. Quizais esta \u00faltima decepci\u00f3n acelerou o transo mortal.\nEn novembro de 1944, Carrel morr\u00eda en Par\u00eds. A nova chegoulle ao Pai Alexis na Breta\u00f1a. O monxe abordou un tren militar que transportaba bananas de Am\u00e9rica \u00e1s tropas que segu\u00edan combatendo os alem\u00e1ns m\u00e1is al\u00f3 de Par\u00eds. Chegou xusto a tempo. Carrel pediu os sacramentos antes de morrer, o 5 de novembro de 1944. Eduardo de la Hera fixo unha descrici\u00f3n dos conversos que quizais se corresponda coa de Alexis Carrel, un converso da \"Nosa Se\u00f1ora de Lourdes\":"}
{"id": "220098", "revid": "1505", "url": "https://gl.wikipedia.org/wiki?curid=220098", "title": "Lonxitude (hom\u00f3nimos)", "text": "Lonxitude (do lat\u00edn \"longitudo\") pode referirse a:"}
{"id": "220099", "revid": "69467", "url": "https://gl.wikipedia.org/wiki?curid=220099", "title": "Hect\u00f3metro", "text": "O hect\u00f3metro, abreviado como hm, \u00e9 unha unidade de lonxitude. Equivale a 100 metros. Hecto \u00e9 o prefixo para 100 no Sistema Internacional de Unidades."}
{"id": "220104", "revid": "69467", "url": "https://gl.wikipedia.org/wiki?curid=220104", "title": "Dec\u00edmetro", "text": "O dec\u00edmetro \u00e9 unha unidade de lonxitude. \u00c9 o primeiro subm\u00faltiplo do metro e equivale \u00e1 d\u00e9cima parte del. O seu s\u00edmbolo \u00e9 dm."}
{"id": "220119", "revid": "54334", "url": "https://gl.wikipedia.org/wiki?curid=220119", "title": "Francisco L\u00f3pez Carballo", "text": "Francisco Luis L\u00f3pez Carballo, nado en Santiago de Compostela en 1920 e finado o 5 de agosto de 1992, foi un pintor e pol\u00edtico galego.\nTraxectoria.\nFillo do pintor Juan Luis. Foi profesor de debuxo no Instituto Rosal\u00eda de Castro (1950), na facultade de Ciencias e na Escola de Artes e Oficios. Foi concelleiro e despois alcalde de Santiago de Compostela (1964-1974), deputado provincial e procurador en Cortes (1967-1970) como representante dos concellos da provincia da Coru\u00f1a. Baixo o seu mandato, a corporaci\u00f3n municipal promoveu a derruba do co\u00f1ecido Edificio Castromil, que se materializou baixo o mandato do seu sucesor Antonio Castro, a pesar das numerosas protestas de arquitectos e da prensa da \u00e9poca (a excepci\u00f3n do xornal local, \"El Correo Gallego).\nFoi acad\u00e9mico de n\u00famero da RAGBA."}
{"id": "220120", "revid": "1888", "url": "https://gl.wikipedia.org/wiki?curid=220120", "title": "Francisco Luis L\u00f3pez Carballo", "text": ""}
{"id": "220123", "revid": "1888", "url": "https://gl.wikipedia.org/wiki?curid=220123", "title": "Antonio Castro Garc\u00eda", "text": ""}
{"id": "220124", "revid": "1888", "url": "https://gl.wikipedia.org/wiki?curid=220124", "title": "\u00c1ngel Jos\u00e9 Porto Anido", "text": ""}
{"id": "220125", "revid": "2600045", "url": "https://gl.wikipedia.org/wiki?curid=220125", "title": "Prunus dulcis", "text": ""}
{"id": "220126", "revid": "89787", "url": "https://gl.wikipedia.org/wiki?curid=220126", "title": "Rafael Puga Ram\u00f3n", "text": "Rafael Puga Ram\u00f3n, nado na Coru\u00f1a o 6 de xaneiro de 1909 e finado na mesma cidade o 21 de maio de 1972, foi un m\u00e9dico e pol\u00edtico galego.\nTraxectoria.\nFillo de Manuel Mar\u00eda Puga y Parga. Licenciado en Medicina pola Universidade de Santiago de Compostela (1932). Oftalm\u00f3logo. Foi presidente da Deputaci\u00f3n da Coru\u00f1a (1961-1970) e procurador en Cortes e conselleiro nacional en representaci\u00f3n da Deputaci\u00f3n."}
{"id": "220127", "revid": "25871", "url": "https://gl.wikipedia.org/wiki?curid=220127", "title": "Gaiteiros de Lisboa", "text": "Gaiteiros de Lisboa \u00e9 unha banda portuguesa creada en 1991 con varios CDs editados e con actuaci\u00f3ns en toda a Pen\u00ednsula Ib\u00e9rica, desde a s\u00faa estrea en directo o 21 de marzo de 1994.\nEditan o seu primeiro disco, \"Invas\u00f5es B\u00e1rbaras\", en 1995. En 1997 editaron o disco \"Bocas do Inferno\".\nNo ano 2002 participaron no Festival Internacional do Mundo Celta. O disco \"S\u00e1tiro\" editouse en 2006. En 2007, formando parte da selecci\u00f3n oficial da Womex, percorreron varios lugares dentro e f\u00f3ra de Portugal.\nEn 2012, os Gaiteiros de Lisboa presentaron o seu quinto \u00e1lbum \"Avis Rara\", lanzado por d'Eur\u00eddice, divisi\u00f3n editorial da d'Orfeu Associa\u00e7\u00e3o Cultural. Convert\u00e9ronse tam\u00e9n no primeiro proxecto nacional que participaba no festival Festim.\nNas actuaci\u00f3ns e directo destacan pola s\u00faa enerx\u00eda e pola utilizaci\u00f3n dunha percusi\u00f3n potente e variada."}
{"id": "220135", "revid": "1505", "url": "https://gl.wikipedia.org/wiki?curid=220135", "title": "Noz", "text": "Noz pode referirse a:"}
{"id": "220137", "revid": "85894", "url": "https://gl.wikipedia.org/wiki?curid=220137", "title": "Vicente Garc\u00eda Temes", "text": "Vicente Garc\u00eda Temes, nado en Pontevedra en 1870 e finado na mesma cidade o 7 de maio de 1937, foi un avogado e pol\u00edtico galego.\nTraxectoria.\nFillo de Francisco Garc\u00eda Escudero, era sobri\u00f1o de Valent\u00edn Garc\u00eda Escudero e Matilde Temes Trujeda a s\u00faa dona. Estudou Dereito na Universidade de Santiago de Compostela. Foi concelleiro republicano en Pontevedra en 1897, 1899, 1900, s\u00edndico en 1901, concelleiro en 1902, 1906, 2\u00ba tenente de alcalde en 1909, concelleiro en 1912 e de novo 2\u00ba tenente de alcalde en 1914. Membro de \u00abHelenes n\u00ba 7\u00bb, o seu nome simb\u00f3lico era Viriato e foi grao 1\u00ba. Dirixiu os peri\u00f3dicos \"La Uni\u00f3n Republicana\" (1898), \"El Combate\" (1899) e \"La Acci\u00f3n\" (1905) e foi redactor de \"El Rebelde\", voceiros da prensa republicana. Pertenceu \u00e1 directiva do Partido Republicano de Pontevedra. Foi un dos asinantes, pola Xunta municipal do Partido Republicano, que convocou a recibir a Alejandro Lerroux en Pontevedra o 26 de xullo de 1904. Participou na Confederaci\u00f3n Regional de Agricultores Gallegos (CRAG) e interveu nas campa\u00f1as antiforais e obreiristas. Foi desterrado a Lugo polo Gobernador civil. En 1918 presentouse \u00e1s elecci\u00f3ns para deputado provincial polo distito de Vigo como candidato republicando fronte a Benito Corbal, e non resultou elixido. Na Segunda Rep\u00fablica militou na Federaci\u00f3n Republicana Gallega, vencellandose en 1931 ao Partido Republicano Radical Socialista. Elixido vocal da Comisi\u00f3n Xestora da Deputaci\u00f3n de Pontevedra polo Colexio de Avogados en maio de 1931, foi presidente da Deputaci\u00f3n o 1 de agosto de 1932."}
{"id": "220141", "revid": "8758", "url": "https://gl.wikipedia.org/wiki?curid=220141", "title": "Planh", "text": "Co termo Planh podemos referirnos:"}
{"id": "220146", "revid": "89787", "url": "https://gl.wikipedia.org/wiki?curid=220146", "title": "Anne-Marie Cazalis", "text": "Anne-Marie Cazalis, nada en Boufarik (Alxeria) en 1920 e finada en Par\u00eds o 30 de xullo de 1988, foi unha escritora, actriz e xornalista francesa .\nTraxectoria.\nAnne-Marie Cazalis ga\u00f1ou en 1943 o premio de poes\u00eda Paul Val\u00e9ry. Amiga de Juliette Gr\u00e9co, virou unha figura emblem\u00e1tica das noites parisienses de Saint-Germain-des-Pr\u00e9s, onde frecuenta os escritores Boris Vian e Jean-Paul Sartre.\nEn 1948 participou, xunto con Jean Cau, no cenario de \"Ulysse ou les Mauvaises Rencontres\", filmado por Alexandre Astruc.\nPosteriormente dedicouse ao xornalismo. Traballando para a revista \"Elle\" viaxou polo mundo. Publicou tam\u00e9n diversos ensaios e romances.\nLibros.\n\"Planh\".\n\"Planh. 10 po\u00e8mes de Anne-Marie Cazalis, avec un portrait de l'auteur par Valentine Hugo\" \u00e9 o t\u00edtulo dunha obra po\u00e9tica en franc\u00e9s.\nA obra foi publicada en Par\u00eds en febreiro de 1944 por Odette Lieutier. A editora tirou do prelo apenas 250 exemplares da obra en edici\u00f3n artesanal feita a man. Unha reedici\u00f3n cuadrilingue (franc\u00e9s, galego-portugu\u00e9s, espa\u00f1ol e ingl\u00e9s) do poemario viu a luz en 2012."}
{"id": "220148", "revid": "127505", "url": "https://gl.wikipedia.org/wiki?curid=220148", "title": "Prunus", "text": "Prunus \u00e9 un x\u00e9nero de \u00e1rbores e arbustos, que incl\u00fae varias especies cultivadas polos seus froitos, como a ameixeira (\"Prunus domestica\"), a cerdeira, o pexegueiro, o abru\u00f1eiro, o loureiro real ou a amendoeira. Algunhas especies son propias de Galicia, aparecendo bravas en bosques, sebes e fragas, como a cerdeira brava ou o abru\u00f1eiro (escambr\u00f3n). Ademais cult\u00edvanse dende a antig\u00fcidade no pa\u00eds como \u00e1rbores froiteiras.\nDescrici\u00f3n.\nFlor.\nAs flores dos \"Prunus\" te\u00f1en cinco p\u00e9talos e cinco s\u00e9palos con cores que van do branco ao rosa. Poden ficar separadas, mais en acios ou en umbelas.\nFollas.\nAs follas son simples e xeralmente lanceoladas. O bordo \u00e9 dentado.\nFroito.\nO froito de todos os \"Prunus\" \u00e9 unha baga (drupa) cunha carabu\u00f1a de consder\u00e1bel tama\u00f1o.\nUsos.\nO x\u00e9nero \"Prunus\" incl\u00fae todos os cultivares desenvolvidos para froitas comerciais como am\u00e9ndoas, albaricoques, cereixas, pexegos e ameixas (inclu\u00edndo abru\u00f1os). A parte comest\u00edbel da am\u00e9ndoa \u00e9 en realidade a semente da carabu\u00f1a; polo que o froito da amendoeira \u00e9 realmente unha drupa, e non unha noz ou froito seco.\nAlgunhas especies, h\u00edbridos, e cultivares, tam\u00e9n se empregan coma ornamentais, xeralmente pola floraci\u00f3n que te\u00f1en, \u00e1s veces pola follaxe e forma, e, ocasionalmente, pola cortiza. Estas ornamentais incl\u00faen os abru\u00f1eiros dos xard\u00edns ou o grupo que poder\u00edamos chamar cerdeiras de flor (\"sakura\"), as sonadas cerdeiras xaponesas usadas en xardinar\u00eda.\nOutras especies coma o espi\u00f1ento abu\u00f1eiro (\"Prunus spinosa\"), empr\u00e9ganse para formar sebes e valados nas estremas de leiras e xard\u00edns.\nA madeira dalgunhas especies (especialmente da cerdeira) son moi apreciadas en ebanistar\u00eda pola gran calidade.\nMoitas especies botan resina arom\u00e1tica das feridas do troco; que \u00e1s veces ten uso medicinal ou coma tinturas.\nPolo seu consider\u00e1bel valor, tanto coma alimento, coma ornamental, moitas especies de \"Prunus\" foron introducidas en lugares do mundo onde non eran aut\u00f3ctonas, resultando, \u00e1s veces, naturalizadas.\nOs \"Prunus\" serven de alimento a moitas larvas de lepid\u00f3pteros, coma bolboretas e avela\u00ed\u00f1as.\nEtimolox\u00eda.\nO nome do x\u00e9nero \"Prunus\" v\u00e9n do nome do froito en lat\u00edn:\"pr\u01d4nu\" (ameixa). A verba galega bru\u00f1o/abru\u00f1o/abru\u00f1eiro vir\u00eda directamente deste termo.\nTaxonom\u00eda.\n\"Prunus\" foi descrito por Carl von Linn\u00e9 e publicado en \"Species Plantarum 1: 473\u2013475\", no ano 1753. A especie tipo \u00e9: \"Prunus domestica\" L.\nA taxonom\u00eda \u00e9 obxecto dalgunhas disputas; a meirande parte dos autores col\u00f3cano dentro de \"Rosaceae\", como a subfamilia \"Prunoideae\" ou \"Amygdaloideae\", por\u00e9n ocasionalmente consid\u00e9rsae unha familia de seu: \"Prunaceae\" ou \"Amygdalaceae\".\nO gran n\u00famero de especies de \"Prunus\" existentes aumenta significativamente as posibilidades de hibridaci\u00f3n entre elas, polo que se dificulta unha correcta clasificaci\u00f3n bot\u00e1nica, a isto c\u00f3mpre engadirmos a importancia econ\u00f3mica e alimentaria que ten o x\u00e9nero, polo que a industria experimenta constantemente con hibridaci\u00f3ns e novos cruzamentos.\nSubx\u00e9neros.\nDentro de \"Prunus\" dist\u00ednguense seis subx\u00e9neros:\nListaxe xeral de especies no x\u00e9nero \"Prunus\".\nEsta listaxe \u00e9 incompleta, mais incl\u00fae a maior\u00eda das especies co\u00f1ecidas."}
{"id": "220149", "revid": "6939", "url": "https://gl.wikipedia.org/wiki?curid=220149", "title": "Pobo \u00e1rabe", "text": ""}
{"id": "220151", "revid": "22795", "url": "https://gl.wikipedia.org/wiki?curid=220151", "title": "Drupa", "text": "Na bot\u00e1nica unha drupa \u00e9 un froito monospermo de mesocarpo carnoso, cori\u00e1ceo ou fibroso que arrodea un endocarpo le\u00f1oso (carabu\u00f1a ou caroa) cunha soa semente no seu interior. Estas froitas desenv\u00f3lvense dun s\u00f3 carpelo e, na s\u00faa meirande parte, de flores con ovarios superiores. Alg\u00fans dos froitos considerados drupas son:\nPolidrupas:\nDrupas:"}
{"id": "220154", "revid": "22795", "url": "https://gl.wikipedia.org/wiki?curid=220154", "title": "Ediacara", "text": "O termo Ediacara pode referirse a:"}
{"id": "220156", "revid": "5863", "url": "https://gl.wikipedia.org/wiki?curid=220156", "title": "Constantino Armesto Cobi\u00e1n", "text": "Constantino Armesto Cobi\u00e1n, nado en Pontevedra en 1823 e finado en Madrid o 28 de decembro de 1899, foi un xornalista e pol\u00edtico galego.\nTraxectoria.\nFundou \"La Revista\", un dos primeiros peri\u00f3dicos de Pontevedra e, en 1859, \"El Propagandista\", peri\u00f3dico republicano federal. Foi colaborador de \"El Progreso\", \"La Voz del Pueblo\" e \"El Derecho\". Fundou o Partido Republicano de Pontevedra. Trasladouse a Madrid, onde escribiu en \"La Democracia\", \"El Cr\u00e9dito\", \"La Discusi\u00f3n\" e traballou como redactor de \"La Capital\" de Pi i Margall. Tomou parte activa nos sucesos da Revoluci\u00f3n de 1868, que deron lugar ao Sexenio Democr\u00e1tico. Despois militou no Partido Liberal e foi gobernador civil de Ourense, Xirona (1874), Guip\u00fascoa, Lugo (1881), Alacant (1886) e C\u00f3rdoba (1888). Foi elixido deputado polo distrito de Ponteareas en 1872 e volveu ser elixido polo mesmo distrito en 1881, a\u00ednda que o 9 de abril de 1883 foi anulada a elecci\u00f3n por sentenza do Tribunal de actas graves.\nAsinou co sobrenome \"El lindo don Diego\".\nVida persoal.\nEra t\u00edo de Indalecio Armesto e av\u00f3 de V\u00edctor Said Armesto."}
{"id": "220157", "revid": "98629", "url": "https://gl.wikipedia.org/wiki?curid=220157", "title": "Ediac\u00e1rico", "text": "O per\u00edodo ediac\u00e1rico, \u00e1s veces denominado per\u00edodo ediacariano ou per\u00edodo de Ediacara (toma o nome dos outeiros de Ediacara de Australia), \u00e9 unha divisi\u00f3n da escala de tempo xeol\u00f3xico, o terceiro e \u00faltimo per\u00edodo xeol\u00f3xico da era neoproterozoica.\nComezou hai uns 635 mill\u00f3ns de anos e finalizou hai 542,0 \u00b11,0 mill\u00f3ns de anos (foi seguido polo c\u00e1mbrico). As datas fix\u00e1ronse en base a criterios de estratigraf\u00eda. A s\u00faa condici\u00f3n de per\u00edodo xeol\u00f3xico oficial foi ratificada en 2004 pola Uni\u00f3n Internacional de Ciencias Xeol\u00f3xicas (IUGS). A secci\u00f3n tipo \u00e9 \"Flinders Ranges\" en Australia Meridional. Superponse, pero \u00e9 m\u00e1is curto que o per\u00edodo vendiano, nome que propuxera, en 1952, o xe\u00f3logo e paleont\u00f3logo ruso Boris Sokolov.\nBiota.\nEste per\u00edodo \u00e9 quizais no que apareceron os animais, hai uns 570 mill\u00f3ns de anos e \u00e9 famoso pola s\u00faa \"fauna de Ediacara\". Son os f\u00f3siles de organismos pluricelulares con diferenciaci\u00f3n de tecidos m\u00e1is antigos co\u00f1ecidos e que non resultan dubidosos. Estes organismos a\u00ednda non desenvolveran caparaz\u00f3ns ou esqueletos, e a s\u00faa relaci\u00f3n cos organismos actuais ou mesmo cos inmediatamente posteriores da explosi\u00f3n cambriana, \u00e9 dif\u00edcil de interpretar. Os tipos m\u00e1is com\u00fans par\u00e9cense a vermes segmentados, frondes, discos ou bolsas inm\u00f3biles. Alg\u00fans cient\u00edficos cren que estes f\u00f3siles representan invertebrados primitivos que foron antepasados dos animais modernos, ou organismos que non son animais verdadeiros. Dado que os f\u00f3siles non amosan moito sobre a s\u00faa posici\u00f3n na li\u00f1a evolutiva, \u00e9 pos\u00edbel que a s\u00faa orixe e historia xamais se descubran.\nDescrib\u00edronse m\u00e1is de 100 x\u00e9neros ediac\u00e1ricos, entre os que se incl\u00faen \"Kimberella\", \"Aspidella\", \"Dickinsonia\", \"Charnia\", \"Cyclomedusa\", \"Spriggina\", entre outros. Existen moitas teor\u00edas sobre a identidade destes organismos. Tense dito que son animais primitivos, eucariontes que non son animais, protistas xigantes etc.\nPaleoxeograf\u00eda.\nDurante esta \u00e9poca todos os continentes agrup\u00e1ronse nun \u00fanico supercontinente, Pannotia, que probabelmente existiu desde hai uns 600 mill\u00f3ns de anos at\u00e9 hai uns 540 mill\u00f3ns de anos. Antes de Pannotia, o anterior supercontinente global foi Rodinia, que se fragmentou hai uns 800 mill\u00f3ns de anos. A dislocaci\u00f3n de Rodinia levou ao nacemento do oc\u00e9ano Pantalassa (ou paleopac\u00edfico) e a oito continentes, que despois volver\u00edan a reunirse no supercontinente Pannotia. Hai 540 mill\u00f3ns de anos, tan s\u00f3 despois de 60 mill\u00f3ns de anos da s\u00faa formaci\u00f3n, Pannotia fragmentouse no supercontinente Gondwana e en tres pequenos continentes, Laurentia, Siberia e B\u00e1ltica. A finais do paleozoico os continentes volver\u00edan a reunirse unha vez m\u00e1is para formaren Panxea, o \u00faltimo supercontinente."}
{"id": "220158", "revid": "22795", "url": "https://gl.wikipedia.org/wiki?curid=220158", "title": "Per\u00edodo ediac\u00e1rico", "text": ""}
{"id": "220159", "revid": "22795", "url": "https://gl.wikipedia.org/wiki?curid=220159", "title": "Per\u00edodo ediacariano", "text": ""}
{"id": "220160", "revid": "22795", "url": "https://gl.wikipedia.org/wiki?curid=220160", "title": "Per\u00edodo de Ediacara", "text": ""}
{"id": "220161", "revid": "89787", "url": "https://gl.wikipedia.org/wiki?curid=220161", "title": "Lloyd's Register", "text": "Lloyd's Register \u00e9 un grupo adicado \u00e1 clasificaci\u00f3n de buques e industrias navais. As sociedades de clasificaci\u00f3n son unhas organizaci\u00f3ns independentes e sen \u00e1nimo de lucro adicadas ao asesoramento naval e industrial, avaliaci\u00f3n de riscos, certificaci\u00f3n de servizos e sistemas de xesti\u00f3n. Durante o s\u00e9culo XX Lloyd's Register diversificou o negocio naval a outros sectores como o petr\u00f3leo e o gas, industrias, enerx\u00eda nuclear e ferrocarril.\n\"Lloyd Ltd Quality Assurance\" (LRQA) tam\u00e9n ofrece asesoramento en sistemas de certificaci\u00f3n ISO 9001, ISO 14001 e OSHAS 18001. As orixes da sociedade est\u00e1n en \"Lloyd's Register of Shipping,\" empresa adicada \u00e1 clasificaci\u00f3n de buques. \"Lloyd's Register\" \u00e9 a m\u00e1is antiga sociedade de clasificaci\u00f3n de buques do mundo e unha das tres maiores. As outras d\u00faas son: American Bureau of Shipping e Det Norske Veritas.\nHistoria.\nA orixe da sociedade est\u00e1 no mercado de seguros de Londres, \"Lloyd's of London\". No s\u00e9culo XVII no caf\u00e9 de Edward Lloyd reun\u00edanse armadores, aseguradores, comerciantes, mari\u00f1os e outros. O propietario do caf\u00e9 comezou a publicar unha folla coa informaci\u00f3n que lle daban e escoitaba aos clientes. En 1760, a \"Register Society\" estaba formada polos clientes da cafeter\u00eda que montou o \"Register of Shipping\", o primeiro rexistro naval co\u00f1ecido do seu tipo. Entre 1800 e 1833, unha liorta entre armadores e aseguradores fixo que cada un publicara unha lista independente: o \"Libro Vermello\" e o \"Libro Verde\".\nRexistro de buques.\nA Sociedade de clasificaci\u00f3n imprimiu o seu primeiro Rexistro de Buques en 1764 para dar unha idea aos aseguradores e os comerciantes do estado dos buques que aseguraban e fretaban. Os cascos dos buques foron clasificados nunha escala de letras (dende A, a mellor). O equipamento dos buques (paus, aparellos e outros equipos) clasificouse por n\u00famero (dende 1, o mellor). O mellor buque co mellor equipamento era clasificado como \"A1\", clasificaci\u00f3n empregada por primeira vez na edici\u00f3n do Rexistro de 1775-76. Canto mellor era esta clasificaci\u00f3n menos cobraban as aseguradoras aos armadores polo frete do buque. O buque pod\u00eda cumprir unha parte da normativa pero non outra. Dende finais do s\u00e9culo XX s\u00f3 existe a clasificaci\u00f3n A1, cumprimento de toda a normativa.\nO Rexistro publ\u00edcase anualmente con informaci\u00f3n sobre t\u00f3dolos buques e artefactos flotantes mari\u00f1os autopropulsados de igual ou m\u00e1is de 100 toneladas de arqueo bruto. Un buque queda rexistrado en Lloyds ata que afunda, naufrague ou sexa despezado.\nO Rexistro foi publicado primeiramente pola empresa conxunta de \"Lloyds Register-Fairplay\", constitu\u00edda en xullo de 2001 pola fusi\u00f3n de \"Lloyd's Register's Maritime Information Publishing Group\" e \"Prime Publications Limited\". Lloyd vendeu a s\u00faa participaci\u00f3n na empresa a IHS en 2009.\nNormas de clasificaci\u00f3n.\nLloyd ofrece garant\u00eda de calidade e certificaci\u00f3n de buques, plataformas \"Off Shore\" e en terra instalaci\u00f3ns como centrais el\u00e9ctricas e infraestrutura ferroviaria. Lloyd \u00e9 m\u00e1is co\u00f1ecido pola clasificaci\u00f3n e certificaci\u00f3n de buques, e inspecciona e aproba importantes compo\u00f1entes e accesorios, inclu\u00eddos o equipamento de salvamento, prevenci\u00f3n da contaminaci\u00f3n mari\u00f1a, protecci\u00f3n contra incendios, navegaci\u00f3n, equipamento de radiocomunicaci\u00f3ns, equipo de cuberta, cadeas, rodetes e \u00e1ncoras. As normas de certificaci\u00f3n incl\u00faen toda a vida do buque. Dende o dese\u00f1o inicial ata o seu mantemento pasando pola construci\u00f3n, probas de mar e certificaci\u00f3n de t\u00f3dalas reparaci\u00f3ns.\nNormativa para buques.\nA normativa de clasificaci\u00f3n de Lloyd para buques deriva dos principios da Enxe\u00f1er\u00eda Naval e a experiencia n\u00e1utica. Son aplicaci\u00f3ns de seguridade e operaci\u00f3n para buques mercantes (graneis s\u00f3lidos e l\u00edquidos, contedores, carga rodante etc), militares e buques particulares de todo o mundo.\nA normativa ref\u00edrese a:\nExisten normativas espec\u00edficas en funci\u00f3n de cada tipo de buque: mercantes, buques de guerra, trimar\u00e1ns, embarcaci\u00f3ns para fins especiais e Off Shore.\nUn buque est\u00e1 \"in class\" se cumpre con t\u00f3dolos requisitos m\u00ednimos das Regras de Lloyd, e nun estado que permita a posibilidade do buque para conseguir un seguro. O certificado \"in class\" pode ser retirado ao buque se est\u00e1 en violaci\u00f3n dos regulamentos e non mant\u00e9n os requisitos m\u00ednimos estipulados pola empresa. En circunstancias excepcionais p\u00f3dese xustificar unha dispensa especial do Rexistro de Lloyd. Calquera alteraci\u00f3n do buque, se \u00e9 unha alteraci\u00f3n estrutural ou na maquinaria, deber\u00e1 ser aprobada por \"Lloyds Register\" antes da s\u00faa aplicaci\u00f3n, durante a mesma e unha vez feita.\nOs buques son inspeccionados periodicamente por un equipo de inspectores Lloyd. Un dos controis m\u00e1is importantes son os anuais da li\u00f1a de carga: a inspecci\u00f3n do casco para asegurarse de que a li\u00f1a de carga non foi alterada. Outras inspecci\u00f3ns como a estanquidade das comportas e zap\u00f3ns, barreiras de seguridade e varandas. Unha vez finalizada satisfactoriamente o buque est\u00e1 autorizado a operar un ano m\u00e1is, e exp\u00eddese un certificado de francobordo."}
{"id": "220162", "revid": "56817", "url": "https://gl.wikipedia.org/wiki?curid=220162", "title": "El Combate (Pontevedra)", "text": "El Combate foi un peri\u00f3dico bisemanal que se publicou en Pontevedra entre 1899 e 1900.\nHistoria e caracter\u00edsticas.\nSubtitulado \"Semanario republicano\", apareceu o 19 de marzo de 1899. Ti\u00f1a como lema: \"La verdad regula la justicia y \u00e9sta la libertad, la igualdad, la solidaridad y la democracia\". Public\u00e1base os domingos cunha periodicidade bisemanal. Estaba dirixido por Vicente Garc\u00eda Temes, que foi procesado por desacato en setembro de 1899, ocupando a direcci\u00f3n Joaqu\u00edn Poza Cobas. Entre os seus colaboradores figuraron Severino P\u00e9rez V\u00e1zquez (que tam\u00e9n foi director durante un tempo), Jos\u00e9 Juncal Verdulla e Emiliano Iglesias. Cesou a s\u00faa edici\u00f3n non antes do 30 de decembro de 1900."}
{"id": "220172", "revid": "1987", "url": "https://gl.wikipedia.org/wiki?curid=220172", "title": "Mucina", "text": "As mucinas son unha familia de prote\u00ednas de alto peso molecular e moi glicosiladas (glicoprote\u00ednas) producidas polas c\u00e9lulas dos tecidos epiteliais da maior\u00eda dos metazoos, que son a parte principal das secreci\u00f3ns mucosas. A principal caracter\u00edstica das mucinas \u00e9 a s\u00faa capacidade para formar xeles, polo que son un compo\u00f1ente chave na maior\u00eda das secreci\u00f3ns con textura xelatinosa ou mucosa, cumprindo funci\u00f3ns que van desde a lubricaci\u00f3n \u00e1 sinalizaci\u00f3n celular pasando pola formaci\u00f3n de barreiras f\u00edsicas e qu\u00edmicas onde con frecuencia xogan un papel inhibitorio. Algunhas mucinas est\u00e1n relacionadas co control da mineralizaci\u00f3n de tecidos, como por exemplo na formaci\u00f3n do n\u00e1car en moluscos, a calcificaci\u00f3n en equinodermos e a formaci\u00f3n de \u00f3so en vertebrados. Estas prote\u00ednas cumpren tam\u00e9n unha funci\u00f3n no sistema inmune atrapando organismos pat\u00f3xenos. A sobreexpresi\u00f3n de mucinas, en especial da MUC1 est\u00e1 asociada a moitos tipos de cancro.\nA pesar de que moitas mucinas est\u00e1n unidas \u00e1 membrana plasm\u00e1tica debido a que pos\u00faen un dominio hidrof\u00f3bico que favorece a s\u00faa retenci\u00f3n na membrana plasm\u00e1tica, a maior parte das mucinas son segregadas na superficie das mucosas ou formando parte de flu\u00eddos biol\u00f3xicos tales como a saliva.\nXenes.\nPor medio da clonaci\u00f3n de ADNc disting\u00faironse polo menos dezanove xenes humanos responsables da codificaci\u00f3n de mucinas: MUC1, MUC2, MUC3A, MUC3B, MUC4, MUC5AC, MUC5B, MUC6, MUC7, MUC8, MUC12, MUC13, MUC15, MUC16, MUC17, MUC19, e MUC20.\nAs principais mucinas segregadas nas v\u00edas a\u00e9reas son a MUC5AC e MUC5B, entanto que a MUC2 se segrega principalmente no intestino e en pequena proporci\u00f3n nas v\u00edas a\u00e9reas.\nEstrutura proteica.\nAs mucinas maduras est\u00e1n compostas por d\u00faas rexi\u00f3ns ben definidas:\nGlicosilaci\u00f3n e agregaci\u00f3n.\nOs xenes de mucina codifican para a s\u00edntese de mon\u00f3meros de mucina, os cales se sintetizan como n\u00facleos de apomucina con forma de cilindro, que son logo modificados postraducionalmente por un proceso de glicosilaci\u00f3n excepcionalmente abundante.\nA densa cuberta de azucres das mucinas d\u00e1lles unha considerable capacidade para asimilar e reter mol\u00e9culas de auga, fac\u00e9ndoas tam\u00e9n moi resistentes \u00e1 prote\u00f3lise, o cal pode ser unha caracter\u00edstica importante para o mantemento das barreiras mucosas.\nAs mucinas segr\u00e9ganse como agregados masivos con masas moleculares que est\u00e1n entre un mill\u00f3n e dez mill\u00f3ns de daltons. Dentro destes agregados, os mon\u00f3meros de mucina est\u00e1n unidos entre si principalmente por medio de interacci\u00f3ns non covalentes, a\u00ednda que as pontes disulfuro intramoleculares (covalentes) poden ter tam\u00e9n un papel importante neste proceso.\nSecreci\u00f3n mucosa.\nCando se produce o adecuado est\u00edmulo, a prote\u00edna MARCKS (\"myristylated alanine-rich C kinasa substrate\", substrato para a quinase C rica en alanina miristilada) coordina a secreci\u00f3n da mucina que se encontra nas ves\u00edculas cheas de mucina presentes dentro das c\u00e9lulas epiteliais especializadas. A fusi\u00f3n destas ves\u00edculas coa membrana plasm\u00e1tica provoca a liberaci\u00f3n da mucina, ao tempo que o intercambio de Ca2+ por Na+ aumenta unhas 600 veces. O resultado \u00e9 un produto viscoel\u00e1stico formado por unha rede de mol\u00e9culas de mucina, as cales combinadas con outras secreci\u00f3ns (por exemplo as producidas polo epitelio respiratorio e as gl\u00e1ndulas submucosas) forman o moco.\nImportancia cl\u00ednica.\nEn moitos adenocarcinomas obs\u00e9rvase un aumento da produci\u00f3n de mucinas, como ocorre nos cancros de p\u00e1ncreas, pulm\u00f3n, mama, ovario, colon e outros tecidos. As mucinas presentan unha sobreexpresi\u00f3n en enfermidades pulmonares tales como a asma, bronquite, enfermidade pulmonar obstrutiva cr\u00f3nica (EPOC), ou fibrose qu\u00edstica. D\u00faas mucinas de membrana, MUC1 e MUC4 foron moi estudadas pola s\u00faa implicaci\u00f3n patol\u00f3xica no proceso destas doenzas.\nAs mucinas est\u00e1n investig\u00e1ndose como posibles marcadores diagn\u00f3sticos de procesos malignos e outras doenzas nas cales hai unha produci\u00f3n excesiva ou aberrante das mesmas.\nOs dep\u00f3sitos anormais de mucinas son tam\u00e9n responsables de certos edemas faciais observados no hipotiroidismo non tratado. Este edema tam\u00e9n aparece na \u00e1rea pretibial."}
{"id": "220173", "revid": "89787", "url": "https://gl.wikipedia.org/wiki?curid=220173", "title": "Thiago Pinto Borges", "text": "Thiago Pinto Borges, nado en S\u00e3o Paulo o 22 de outubro de 1986, \u00e9 un futbolista brasileiro. Xoga de centrocampista e o seu equipo actual \u00e9 o Trelleborgs FF.\nTraxectoria.\nFormado na canteira do Esbjerg fB e procedente do EC Bahia brasileiro, xogou no club dinamarqu\u00e9s entre 2006 e 2009, participando en 19 partidos e anotando un gol. Na tempada 2009\u201310 foi contratado polo IF Skjold Birker\u00f8d, equipo do segundo nivel dinamarqu\u00e9s.\nEn 2010 fichou polo NK Mosor da 2. HNL de Croacia. Na tempada 2011-12 fichou polo Trelleborgs FF da Allsvenskan de Suecia, club que acabou na 15\u00ba posici\u00f3n e descendeu a Superettan."}
{"id": "220186", "revid": "27155", "url": "https://gl.wikipedia.org/wiki?curid=220186", "title": "Enlace O-glicos\u00eddico", "text": ""}
{"id": "220187", "revid": "27155", "url": "https://gl.wikipedia.org/wiki?curid=220187", "title": "Enlace N-glicos\u00eddico", "text": ""}
{"id": "220188", "revid": "81969", "url": "https://gl.wikipedia.org/wiki?curid=220188", "title": "Trelleborgs FF", "text": "O Trelleborgs Fotbollf\u00f6rening \u00e9 un club de f\u00fatbol sueco da cidade de Trelleborg. Foi fundado en 1926\u00a0e compite na Superettan, segundo nivel do f\u00fatbol sueco, logo de descender no 2011. O seu terreo de xogo \u00e9 o V\u00e5ngavallen, con capacidade para 10.000 persoas."}
{"id": "220189", "revid": "23204", "url": "https://gl.wikipedia.org/wiki?curid=220189", "title": "Neds", "text": "Neds (tam\u00e9n co\u00f1ecido como Non-Educated Delinquents, e estilizado como NEDS) \u00e9 un filme dirixido e escrito por Peter Mullan estreado en 2010. O filme conta a historia de John McGill (Conor McCarron), un mozo cat\u00f3lico no Glasgow dos 1970. O argumento principal segue a relaci\u00f3n de John cos \"quinquis\" da s\u00faa cidade e as s\u00faas consecuencias.\nO filme obtivo o galard\u00f3n de mellor filme no Festival Internacional de Cinema de Donostia en setembro de 2010."}
{"id": "220192", "revid": "1505", "url": "https://gl.wikipedia.org/wiki?curid=220192", "title": "Acacia negra", "text": "A acacia negra (Acacia melanoxylon), tam\u00e9n chamada oliveira de Australia ou simplemente acacia \u00e9 unha especie nativa do leste de Australia. Co\u00f1ecida coma \"madeira negra de Tasmania\", esta \u00e1rbore medra axi\u00f1a e acada alturas de 45 m. Ten ampla tolerancia a unha gran diversidade de ambientes, mais prospera mellor en climas fr\u00edos. \nEn Galicia est\u00e1 catalogada como especie ex\u00f3tica invasora.\nProblem\u00e1tica.\nComo moitas outras acacias (por exemplo a mimosa), en moitos pa\u00edses pode transformarse nunha especie invasora. O seu control ocasiona altos custos. En Galicia aparece nas zonas m\u00e1is temperadas, preto da costa, onde se estendeu con gran rapidez dando lugar a formaci\u00f3ns escuras.\nDescrici\u00f3n.\n\u00c1rbore perennifolia de 8 a 15 (at\u00e9 45) m de alto; fuste recto, copa densa de piramidal a cil\u00edndrica, \u00e1s veces con poucas p\u00f3las moi pesadas. Ten un sistema radicular extenso, mesto, con ra\u00edces fortes superficiales.\nFolla.\nAs follas son bipinnadas nos individuos e p\u00f3las m\u00e1is novas. Os individuos adultos, en troques, substit\u00faen as follas por filodios (coma ocorre nos eucaliptos). Os filodios te\u00f1en de 7 a 10\u00a0cm de longo, de cor cinsenta a verde escura, rectos a mainamente tortos, con 3 a 7 veas prominentes lonxitudinais e veas magras entre eles.\nFlor.\nAs flores son de cor amarela esbrancuxada. Fican en testas globosas.\nFroito.\nOs froitos, como fab\u00e1cea, son va\u00ed\u00f1as de cor parda-avermellada, tortas, m\u00e1is angostas c\u00f3s filodios.\nSemente.\nAs sementes son planas, arredondadas, negras, de 2 a 3\u00a0mm lonxitude.\nReproduci\u00f3n.\nEspallamento das sementes: Darredor das sementes hai uns f\u00edos arroibados caracter\u00edsticos que chama \u00e1 atenci\u00f3n dos paxaros, que espallan as sementes. Isto tam\u00e9n ocorre onde a especie foi introducida, como en Galicia ou Sur\u00e1frica. Se non existir os frux\u00edvoros as sementes caen no chan almacen\u00e1ndose, logo, no solo. Os bancos de sementes fican vi\u00e1beis por moitos anos. As sementes xermolan de xeito doado se se mergullan unha noite en auga moi quente, cando o banco de sementes fica exposto ao sol, ou despois dos lumes forestais (Hill, 1982). \"Acacia melanoxylon\" reprod\u00facese prolificamente despois dos incendios.\nPode ademais reporducirse vexetativamente."}
{"id": "220193", "revid": "22570", "url": "https://gl.wikipedia.org/wiki?curid=220193", "title": "Filodio", "text": "En Bot\u00e1nica, ch\u00e1mase filodio a un \u00f3rgano laminar que semella unha folla, m\u00e1is que pola s\u00faa orixe evolutiva, a s\u00faa ontox\u00e9nese (o seu proceso de desenvolvemento) e a s\u00faa anatom\u00eda interna resulta non selo. Polo xeral tr\u00e1tanse de talos ou pec\u00edolos dilatados que cumpren nalgunhas plantas a funci\u00f3n fotosint\u00e9tica que normalmente corresponde \u00e1s follas, \u00e1s que funcionalmente substit\u00faen.\nExemplos de filodios aparecen nalgunhas das moitas especies do x\u00e9nero \"Acacia\". A meirande parte das acacias te\u00f1en follas compostas, mais algunhas presentan no seu lugar filodios. Nas pl\u00e1ntulas dalgunhas destas especies, coma a acacia negra \u00f3llanse formas transicionais entre as follas normais e os filodios.\nAlg\u00fans eucaliptos, como o eucalipto azul, tam\u00e9n te\u00f1en filodios."}
{"id": "220194", "revid": "18868", "url": "https://gl.wikipedia.org/wiki?curid=220194", "title": "Acacia melanoxylon", "text": ""}
{"id": "220195", "revid": "18868", "url": "https://gl.wikipedia.org/wiki?curid=220195", "title": "Va\u00ed\u00f1a", "text": ""}
{"id": "220196", "revid": "89787", "url": "https://gl.wikipedia.org/wiki?curid=220196", "title": "Glicoxen\u00f3lise", "text": "A glicoxen\u00f3lise \u00e9 o proceso metab\u00f3lico que consiste en degradar o glic\u00f3xeno producindo glicosa 1-fosfato e glicosa. As cadeas de glicosa que forman as ramas do glic\u00f3xeno son catabolizadas eliminando unha por unha as unidades de glicosa por medio dunha fosfor\u00f3lise realizada polo encima glic\u00f3xeno fosforilase.\nMecanismo.\nA reacci\u00f3n global da degradaci\u00f3n do glic\u00f3xeno a glicosa 1-fosfato \u00e9:\nNesta reacci\u00f3n a glic\u00f3xeno fosforilase corta o enlace glicos\u00eddico da glicosa terminal da cadea dunha das ramas do glic\u00f3xeno por medio dunha reacci\u00f3n de substituci\u00f3n dun grupo fosforil polo enlace glicos\u00eddico \u03b1[1\u21924]. Os residuos de glicosa son fosforolizados desta maneira ata que o encima chega \u00e1s proximidades do punto de ramificaci\u00f3n do glic\u00f3xeno (detense catro residuos antes dese punto), o cal ten un enlace a \u03b1[1\u21926], que a glic\u00f3xeno fosforilase non pode romper.\nNeste momento debe actuar outro encima, o encima desramificador do glic\u00f3xeno, que nos eucariotas ten unha actividade de transferase e outra de glicosidase. O encima primeiro transfire tres dos residuos de glicosa que hai antes do punto de ramificaci\u00f3n ao extremo doutra ramificaci\u00f3n do glic\u00f3xeno. Isto deixa exposto o punto de ramificaci\u00f3n \u03b1[1\u21926], o cal \u00e9 hidrolizado polo encima actuando como \u03b1[1\u21926] glicosidase, que elimina o residuo final de glicosa en forma de glicosa libre e elimina as\u00ed o punto de ramificaci\u00f3n. Agora a glic\u00f3xeno fosforilase xa pode volver actuar. Esta fase final da eliminaci\u00f3n da ramificaci\u00f3n \u00e9 o \u00fanico caso en que se libera glicosa na glicoxen\u00f3lise, porque o resto das glicosas liberadas o fan en forma de glicosa 1-fosfato.\nA glicosa libre ser\u00e1 fosforilada a glicosa 1-fosfato pola hexoquinase. A glicosa 1-fosfato \u00e9 convertida a glicosa 6-fosfato polo encima fosfoglicomutase.\nFunci\u00f3n.\nA glicoxen\u00f3lise ten lugar nas c\u00e9lulas do m\u00fasculo e f\u00edgado en resposta a sinais hormonais e neurais. En particular, a glicoxen\u00f3lise xoga un importante papel na regulaci\u00f3n dos niveis de glicosa no sangue e na resposta de loita ou fuxida.\nNos miocitos (c\u00e9lulas musculares), a degradaci\u00f3n do glic\u00f3xeno serve para proporcionar unha fonte inmediata de glicosa 6-fosfato para a glic\u00f3lise, que servir\u00e1 como fonte de enerx\u00eda para a contracci\u00f3n muscular.\nNos hepatocitos (c\u00e9lulas do f\u00edgado), o principal prop\u00f3sito da degradaci\u00f3n do glic\u00f3xeno \u00e9 a liberaci\u00f3n de glicosa \u00e1 circulaci\u00f3n sangu\u00ednea para que sexa captada polas c\u00e9lulas. O grupo fosfato da glicosa 6-fosfato \u00e9 eliminado polo encima glicosa 6-fosfatase, que non est\u00e1 presente nos miocitos, pero si nos hepatocitos, e a glicosa libre sae da c\u00e9lula polos canais de difusi\u00f3n facilitada GLUT2 da membrana celular. O grupo fosfato que levaba unido, ao ter carga negativa, imped\u00edalle sa\u00edr da c\u00e9lula, pero sen el, a glicosa pode atravesar a membrana.\nRegulaci\u00f3n.\nA glicoxen\u00f3lise est\u00e1 regulada hormonalmente en resposta aos niveis de azucre no sangue polas hormonas glicag\u00f3n e insulina, e estimulada pola adrenalina (epinefrina) durante a resposta de loita ou fuxida. Nos miocitos, a degradaci\u00f3n do glic\u00f3xeno pode tam\u00e9n ser estimulada por sinais nerviosos.\nImportancia cl\u00ednica.\nA administraci\u00f3n parenteral (intravenosa) de glicag\u00f3n \u00e9 unha intervenci\u00f3n m\u00e9dica com\u00fan en casos de emerxencias diab\u00e9ticas cando non se pode dar azucre por v\u00eda oral. Tam\u00e9n pode administrarse por v\u00eda intramuscular."}
{"id": "220198", "revid": "56817", "url": "https://gl.wikipedia.org/wiki?curid=220198", "title": "Especies de Acacia", "text": "Relaci\u00f3n de especies do x\u00e9nero \"Acacia\":"}
{"id": "220201", "revid": "15490", "url": "https://gl.wikipedia.org/wiki?curid=220201", "title": "Conservatorio profesional de m\u00fasica de Santiago de Compostela", "text": "O Conservatorio Profesional de M\u00fasica de Santiago de Compostela, \u00e9 un centro p\u00fablico de ensinanza musical situado na capital galega. Foi inaugurado sendo presidente da Xunta de Galicia Manuel Fraga Iribarne e alcalde Xos\u00e9 S\u00e1nchez Bugallo.\nImp\u00e1rtense as seguintes especialidades musicais: canto, trompeta, tromb\u00f3n, tuba/bombardino, trompa, \u00f3boe, fagot, clarinete, frauta traveseira, saxof\u00f3n, percusi\u00f3n, viola, viol\u00edn e violoncello."}
{"id": "220202", "revid": "23204", "url": "https://gl.wikipedia.org/wiki?curid=220202", "title": "Eugenio Castellotti", "text": "Eugenio Castellotti, nado en Lodi o 10 de outubro de 1930 e finado en M\u00f3dena o 14 de marzo de 1957, foi un piloto italiano de F\u00f3rmula 1.\nTraxectoria.\nLogo de asinar pola Scuderia Ferrari participou en 14 Grandes Premios do Campionato Mundial, debutando o 16 de xaneiro de 1955. Logrou unha pole position, e tres podios, e anotou un total de 19\u00b45 puntos nos campionatos.\nTam\u00e9n participou en varias carreiras fora do campionato de F\u00f3rmula Un. Castellotti ga\u00f1ou en marzo de 1956 as 12 Horas de Sebring en Sebring, Florida. Seguiu a este triunfo a vitoria na carreira das Mille Miglia en Brescia e o Gran Premio de autos deportivos en Ru\u00e1n.\nNacido nunha familia acomodada do norte de Italia, adquiriu un Ferrari \u00e1 idade de vinte anos e comezou nas carreiras deportivas en 1952. Castellotti era co\u00f1ecido polo seu estilo e a s\u00faa roupa a medida, dese\u00f1ada por Delia Scala, modista, bailarina e actriz italiana coa que manti\u00f1a unha relaci\u00f3n sentimental, e \u00e1 que axudou a promocionar os seus dese\u00f1os.\nMorte.\nMorreu con tan s\u00f3 26 anos de idade durante unha sesi\u00f3n de probas privadas de Ferrari no Aut\u00f3dromo de M\u00f3dena. Castellotti estaba probando un novo Ferrari para a tempada de . Estrelouse nunha curva do Aut\u00f3dromo e o seu corpo foi lanzado a 91 m.. Acababan de decirlle que acelerara a s\u00faa velocidade para poder promediar os 137\u00a0km/h. O coche deu varias voltas de camp\u00e1 e terminou no muro dos espectadores. Ningu\u00e9n m\u00e1is resultou ferido. Os m\u00e9dicos dixeron que Castellotti morreu instantaneamente dunha fractura de cranio.\nLegado.\nCatro anos m\u00e1is tarde, outro piloto italiano, Giulio Cabianca, o mellor amigo de Castellotti, estrelouse fatalmente no mesmo Aut\u00f3dromo. Castellotti foi considerado como o mellor piloto italiano desde Alberto Ascari, que morreu probando un auto o 26 de maio de 1955.\nVitorias importantes: \nResultado completos na F\u00f3rmula Un.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "220203", "revid": "4817", "url": "https://gl.wikipedia.org/wiki?curid=220203", "title": "Oreol 2", "text": "Oreol 2, tam\u00e9n denominado Aureole 2 e Arkad 2, foi un sat\u00e9lite artificial francosovi\u00e9tico lanzado o 26 de decembro de 1973 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nOreol 2 foi o segundo membro do modelo de sat\u00e9lites DS-U2-GKA. Estaba adicado a facer observaci\u00f3ns da magnetosfera terrestre, as\u00ed como das auroras polares e outros fen\u00f3nemos da atmosfera superior no marco do programa Arkad de colaboraci\u00f3n entre Francia e a Uni\u00f3n Sovi\u00e9tica. O programa Arkad ti\u00f1a como finalidade continuar as observaci\u00f3ns aurorais, magnetosf\u00e9ricas e ionosf\u00e9ricas feitas polos sat\u00e9lites Kosmos 261 e Kosmos 348 (sat\u00e9lites de clase DS-U2-GK). A nivel de terra colaboraron Bulgaria, Hungr\u00eda, a Rep\u00fablica Democr\u00e1tica Alem\u00e1, Polonia, Roman\u00eda e Checoslovaquia mediante observaci\u00f3ns nos momentos do paso do sat\u00e9lite.\nFoi inxectado nunha \u00f3rbita inicial de 1441\u00a0km de apoxeo e 387\u00a0km de perixeo, cunha inclinaci\u00f3n orbital de 74 graos e un per\u00edodo de 103,3 minutos."}
{"id": "220204", "revid": "27155", "url": "https://gl.wikipedia.org/wiki?curid=220204", "title": "Outeiros de Ediacara", "text": "Os outeiros de Ediacara (en ingl\u00e9s \"Ediacara Hills\" ou \"Ediacara Range\", pronunciado /i\u02d0di\u02c8\u00e6k\u0259r\u0259/) son unha serie pequenos outeiros situados na parte setentrional da cadea monta\u00f1osa Flinders, en Australia Meridional, a uns 650\u00a0km ao norte de Adelaida.\nNa zona hai antigas minas de cobre e prata, que foron explotadas na segunda metade do s\u00e9culo XIX, pero a rexi\u00f3n hoxe \u00e9 co\u00f1ecida sobre todo polos es de organismos moi antigos (de hai uns 600 mill\u00f3ns de anos), o que fixo que o lugar do territorio onde se acharon se co\u00f1eza como xacemento de Ediacara ou sitio paleontol\u00f3xico de Ediacara; o per\u00edodo xeol\u00f3xico no que viviron, como per\u00edodo ediac\u00e1rico e o conxunto dos organismos como fauna de Ediacara.\nA etimolox\u00eda do top\u00f3nimo Ediacara non est\u00e1 clara, pero parece provir dalgunha lingua dos aborixes australianos. As fontes m\u00e1is antigas parece que indican que o nome prov\u00e9n de \"Idiyakra\", que ser\u00eda a designaci\u00f3n dun lugar no que hai auga. Pero tam\u00e9n poder\u00eda tratarse de \"Yata Takarra\", que significa terreo pedregoso."}
{"id": "220205", "revid": "89787", "url": "https://gl.wikipedia.org/wiki?curid=220205", "title": "Hanro Smitsman", "text": "Hanro Smitsman nado en 1967 en Breda \u00e9 un guionista e director de cine e televisi\u00f3n holand\u00e9s.\nGalard\u00f3ns.\nNo 2005, \"Engel en Broer\" ga\u00f1ou o premio de mellor curta no Festival de Cine de Avanca.\nNo 2007, \"Raak\" ga\u00f1ou un premio no Festival Internacional de Cinema de Berl\u00edn, o Spirit Award do Brooklyn Film Festival, un galard\u00f3n do Festival Internacional de Curtas de Palm Springs, e o un premio por curta europea no Festival Internacional de Cinema de Flandres-Gent.\nNo 2008, \"Skin\" ga\u00f1ou o Movie Squad Award no Festival de Cine dos Pa\u00edses Baixos, e un actor da pel\u00edcula tam\u00e9n ga\u00f1ou un premio por mellor actor. Tam\u00e9n ga\u00f1ou o Reflet d\u2019Or por mellor filme no Cinema Tous Ecrans en Xenebra no mesmo ano."}
{"id": "220207", "revid": "98629", "url": "https://gl.wikipedia.org/wiki?curid=220207", "title": "American Bureau of Shipping", "text": "American Bureau of Shipping (ABS) \u00e9 unha Sociedade de clasificaci\u00f3n con sede en Houston, Texas. ABS foi fundada en 1862 e actualmente \u00e9 unha das tres empresas l\u00edderes no seu sector a nivel mundial, xunto coa brit\u00e1nica Lloyd's Register e a norueguesa Det Norske Veritas. A finais de 2006 ABS ti\u00f1a clasificados m\u00e1is de 10.000 buques mercantes e instalaci\u00f3ns Off Shore. ABS presta os seus servizos en avaliaci\u00f3n de dese\u00f1os navais, construci\u00f3n de buques e resistencia estrutural.\nHistoria.\nABS iniciou as s\u00faas operaci\u00f3ns navais en 1862 no estado de Nova York no fletamento de buques e certificaci\u00f3ns. ABS \nnaceu da necesidade de autorregulaci\u00f3n da industria, ABS publicou as s\u00faas normas t\u00e9cnicas, as regras relativas \u00e1 inspecci\u00f3n e clasificado dos buques de madeira en 1870. Cando a era dos buques de madeira deu paso ao ferro, ABS estableceu normas para estas estruturas, en 1890. Cando o ferro deu paso ao aceiro, as regras de ABS para a construci\u00f3n e clasificar dos buques de aceiro adapt\u00e1ronse ao novo material. Estas regras para buques con casco de aceiro seguen a ser publicadas e revisadas anualmente.\nABS clasificaci\u00f3n de buques.\nAs sociedades de clasificaci\u00f3n certifican que o buque se dese\u00f1a, constr\u00fae e opera segundo as s\u00faas normas. Se nas inspecci\u00f3ns peri\u00f3dicas os buques non seguen a cumprir estas normas a certificaci\u00f3n queda suspendida ou cancelada. A normativa de ABS der\u00edvase de datos emp\u00edricos, experiencias, informaci\u00f3n t\u00e9cnica e profesional, co\u00f1ecementos de enxe\u00f1er\u00eda naval e n\u00e1utica e doutras disciplinas e normativas internacionais.\nCando un armador contrata a construci\u00f3n dun novo buque a sociedade de clasificaci\u00f3n elixida polo armador supervisa todo o proceso de dese\u00f1o, construci\u00f3n e as probas para a entrega do buque. No estaleiro persoal t\u00e9cnico de ABS comproba que se est\u00e1n a seguir os dese\u00f1os e procedementos acordados.\nABS e o Prestige.\nAmerican Bureau of Shipping \u00e9 a sociedade de clasificaci\u00f3n que certificou o Prestige. O Goberno Espa\u00f1ol levouna aos tribunais nunha demanda civil en Nova York. En 2007 os tribunais fallaron que unha sociedade de clasificaci\u00f3n non \u00e9 unha persoa e non \u00e9 responsable dos danos. Estados Unidos tampouco asinou o convenio internacional de verteduras no mar polo que non \u00e9 competente para xulgar o caso. O Goberno Espa\u00f1ol apelou e en agosto de 2010 o caso foi rexeitado ao non haber casos precedentes de responsabilidades esixidas por estados costeiros."}
{"id": "220209", "revid": "27155", "url": "https://gl.wikipedia.org/wiki?curid=220209", "title": "Sitio paleontol\u00f3xico de Ediacara", "text": "O sitio paleontol\u00f3xico de Ediacara \u00e9 un famoso sitio paleontol\u00f3xico que subministrou unha das principais pegadas sobre a vida dos \u00faltimos tempos do prec\u00e1mbrico e que, pola s\u00faa riqueza en f\u00f3siles foi tomado como representativo da biota do per\u00edodo xeol\u00f3xico ediac\u00e1rico.\nFoi descuberto en 1946, cando o xe\u00f3logo australiano Reginald C. Sprigg estaba explorando unha zona monta\u00f1osa ao norte da cidade de Adelaida (Australia Meridional co\u00f1ecida como \"Ediacara Hills\" (outeiros de Ediacara).\nO conxunto de organismos que deron lugar aos f\u00f3siles al\u00ed encontrados co\u00f1\u00e9cese como \"fauna de Ediacara\".\nO ediac\u00e1rico foi aceptado oficialmente como per\u00edodo xeol\u00f3xico en 2004 pola Uni\u00f3n Internacional de Ciencias Xeol\u00f3xicas (IUGC, \"International Union of Geological Sciences\"). A secci\u00f3n tipo \u00e9 \"Flinders Ranges\" en Australia Meridional. Superponse, pero \u00e9 m\u00e1is curto que o per\u00edodo vendiano, nome que propuxera, en 1952, o xe\u00f3logo e paleont\u00f3logo ruso Boris Sokolov.\n\u00c9 parte da era neoproterozoica que, \u00e1 s\u00faa vez, \u00e9 a parte final do e\u00f3n proterozoico. Abarca desde hai 635 mill\u00f3ns de anos at\u00e9 hai 542 mill\u00f3ns de anos.\nImportancia.\nOs f\u00f3siles do sitio arqueol\u00f3xico de Ediacara son a primeira evidencia certa que temos de organismos pluricelulares con tecidos diferenciados. Tras o seu descubrimento encontr\u00e1ronse f\u00f3siles similares en todo o mundo. Neste sitio ach\u00e1ronse gran variedade de pegadas e moldes de partes brandas de diversos seres vivos, algo que non adoita ocorrer frecuentemente dada a dificultade que te\u00f1en estas partes para fosilizaren. O m\u00e1is sorprendente desta \"primeira fauna\" \u00e9 a gran diferenza que presentan coa morfolox\u00eda de animais posteriores: abundan as formas planas con simetr\u00edas radiadas ou espirais de tres ou cinco raios, mentres que os organismos con simetr\u00eda bilateral (os m\u00e1is abundantes en \u00e9pocas posteriores) escasean. Isto levou a propo\u00f1er que Ediacara foi un \"experimento evolutivo falido\", un momento en que apareceron gran cantidade de novidades evolutivas (sobre todo morfol\u00f3xicas) que non tiveron \u00e9xito ao adaptarse ao medio. Isto queda demostrado pola dificultade de encontrar seres vivos similares en f\u00f3siles de \u00e9pocas posteriores.\nHip\u00f3teses sobre a s\u00faa formaci\u00f3n.\nA\u00ednda hoxe a fauna de Ediacara segue resultando desco\u00f1ecida na s\u00faa maior parte, incluso nos seus aspectos m\u00e1is elementais como, por exemplo, o metabolismo. Unha hip\u00f3tese sobre esta fauna que parece bastante acertada, pero que a\u00ednda as\u00ed causa pol\u00e9mica, prop\u00f3n que estes organismos non eran animais (organismos eucariotas pluricelulares con tecidos diferenciados) sen\u00f3n organismos procariotas formados por varias c\u00e9lulas, sen cavidades internas nin tecidos diferenciados.\nAdemais, nos \u00faltimos anos estanse descubrindo probas que avalan unha importante perturbaci\u00f3n global do ciclo do carbono ao final do proterozoico, \u00e9 dicir, coincidindo coa brusca desaparici\u00f3n da fauna de Ediacara. Non se co\u00f1ece a\u00ednda a causa da breve e forte irregularidade no carbono que aparece no rexistro f\u00f3sil desta \u00e9poca, se ben \u00e9 moi similar a outras variaci\u00f3ns que est\u00e1n vinculadas \u00e1s grandes extinci\u00f3ns en masa do fanerozoico. As\u00ed, o final da a\u00ednda misteriosa fauna de Ediacara puido estar unido cun fen\u00f3meno breve e catastr\u00f3fico que fixo desaparecer \u00e1 gran maior\u00eda destes organismos complexos, abrindo o cami\u00f1o \u00e1 grande \"explosi\u00f3n de vida\" que marca o inicio do fanerozoico: a chamada explosi\u00f3n cambriana."}
{"id": "220210", "revid": "27155", "url": "https://gl.wikipedia.org/wiki?curid=220210", "title": "Membro dos vasos", "text": ""}
{"id": "220211", "revid": "47401", "url": "https://gl.wikipedia.org/wiki?curid=220211", "title": "Tony Brooks", "text": "Charles Anthony Standish Brooks, nado en Dukinfield, Cheshire, o 25 de febreiro de 1932 e finado o 3 de maio de 2022, foi un piloto brit\u00e1nico de Inglaterra tam\u00e9n co\u00f1ecido como o \"piloto dentista\". Participou en 39 grandes Premios do Campionato Mundial de F\u00f3rmula 1, debutou o 14 de xullo de 1956. Obtivo a primeira vitoria dun piloto brit\u00e1nico nun coche brit\u00e1nico nun Gran Premio desde 1923, en 1955 pilotando un Connaught en Siracusa, nunha carreira f\u00f3ra do Campionato do Mundo.\nAndaina.\nBrooks naceu o 25 de febreiro de 1932 en Dukinfield, Chesire. Era fillo dun dentista e el mesmo tam\u00e9n estudou a carreira. Iniciouse nas carreiras en 1952 pilotando un Healey ata 1955. Nese mesmo ano, Brooks pilotu un Connaught de F\u00f3rmula 2 no Crystal Palace e terminou cuarto. \nBrooks logrou a primeira vitoria dun coche constru\u00eddo no Reino Unido nunha carreira do Campionato do Mundo no Gran Premio do Reino Unido de 1957 en Aintree, que compartiu con Sir Stirling Moss. Xunto con Moss, Brooks \u00e9 considerado un dos mellores pilotos que nunca foi campi\u00f3n do mundo e tanto Moss como o tres veces campi\u00f3n do mundo Jack Brabham ti\u00f1an un alto concepto da s\u00faa capacidade.\nBrooks ga\u00f1ou seis carreiras para Vanwall e Ferrari, tres pole position, conseguiu dez podios, e anotou un total de 74 puntos no campionato. Pilotou para BRM, pero se retirou do equipo a finais de 1961, xusto antes da s\u00faa tempada m\u00e1is exitosa.\nResultado completos na F\u00f3rmula Un.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "220216", "revid": "89787", "url": "https://gl.wikipedia.org/wiki?curid=220216", "title": "\u00c1cido c\u00f3lico", "text": "O \u00e1cido c\u00f3lico \u00e9 un \u00e1cido biliar. \u00c9 unha substancia cristalina insoluble en auga (pero soluble en etanol e \u00e1cido ac\u00e9tico), cun punto de fusi\u00f3n de 200-201\u00a0\u00b0C. A mol\u00e9cula ten a estrutura b\u00e1sica do colesterol, con 3 OH nas posici\u00f3ns 3, 7 e 12 e un grupo carboxilo \u00e1cido na cadea lateral.\nOs sales do \u00e1cido c\u00f3lico denom\u00ednanse colatos. O \u00e1cido c\u00f3lico, xunto co \u00e1cido quenodesoxic\u00f3lico, \u00e9 un dos dous principais \u00e1cidos biliares producidos no f\u00edgado, onde se sintetiza a partir do colesterol. Os derivados do \u00e1cido c\u00f3lico prod\u00facense a partir do colil-CoA, que forma \u00e1cidos biliares conxugados coa glicina, ou a taurina, orixinando \u00e1cido glicoc\u00f3lico e \u00e1cido tauroc\u00f3lico respectivamente.\nO \u00e1cido c\u00f3lico regula \u00e1 baixa a actividade da colesterol-7-\u03b1-hidroxilase (que cataliza o paso limitante da s\u00edntese de \u00e1cidos biliares), e o colesterol fai o contrario. Por esta raz\u00f3n o \u00e1cido quenodesoxic\u00f3lico (pero non o \u00e1cido c\u00f3lico) pode utilizarse para tratar os c\u00e1lculos biliares, porque a diminuci\u00f3n da s\u00edntese de \u00e1cidos biliares sobresaturar\u00eda os c\u00e1lculos a\u00ednda m\u00e1is.\nOs \u00e1cidos c\u00f3lico e quenodesoxic\u00f3lico son os m\u00e1is importantes \u00e1cidos biliares humanos. Outros mam\u00edferos sintetizan predominantemente \u00e1cido desoxic\u00f3lico. Nos humanos os conxugados do \u00e1cido c\u00f3lico da bile son transformados polas bacterias do intestino en \u00e1cido desoxic\u00f3lico."}
{"id": "220217", "revid": "1822", "url": "https://gl.wikipedia.org/wiki?curid=220217", "title": "Xacemento", "text": "Xacemento pode referirse a:"}
{"id": "220218", "revid": "27155", "url": "https://gl.wikipedia.org/wiki?curid=220218", "title": "Colato", "text": ""}
{"id": "220219", "revid": "75439", "url": "https://gl.wikipedia.org/wiki?curid=220219", "title": "Sitio paleontol\u00f3xico", "text": "Un sitio paleontol\u00f3xico, ou asentamento paleontol\u00f3xico, \u00e9 unha localidade en cuxas rochas se conserva, de forma natural, unha cantidade significativa de f\u00f3siles. A amplitude do sitio est\u00e1 delimitada, nuns casos, pola distribuci\u00f3n espacial da concentraci\u00f3n de f\u00f3siles e, noutros, por cuesti\u00f3ns pr\u00e1cticas propias da mostraxe ou a escavaci\u00f3n.\nA disciplina que estuda a formaci\u00f3n dos asentamentos de f\u00f3siles \u00e9 a parte da paleontolox\u00eda denominada tafonom\u00eda.\nO termo \"sitio paleontol\u00f3xico\" \u00e9 algo ambiguo e o seu uso \u00e9 m\u00e1is pr\u00e1ctico que cient\u00edfico, xa que pode facer referencia a localidades nas que aparecen varias capas fosil\u00edferas de diferentes idades, cuxo estudo ten que afrontarse separando claramente cada nivel (en sentido estrito, cada capa ser\u00eda un \"sitio\" diferente).\nTipos de sitios.\nOs f\u00f3siles poden aparecer en moi diversos tipos de rochas, principalmente sedimentarias, pero en ocasi\u00f3ns tam\u00e9n de orixe volc\u00e1nica (cinzas ou coadas de lava).\nOs de orixe sedimentaria adoitan presentar caracter\u00edsticas moi diferentes dependendo do medio de sedimentaci\u00f3n, xa se trate de sedimentos de orixe mari\u00f1a, continental (fluviais ou lacustres) ou de transici\u00f3n. A estratificaci\u00f3n en medios mari\u00f1os adoita ter gran continuidade lateral e os f\u00f3siles distribu\u00edrse de forma m\u00e1is o menos dispersa por grandes extensi\u00f3ns (por exemplo, nas calcarias de Solnhofen, en Alema\u00f1a), mentres que os sedimentos de orixe continental, sobre todo orixinados en treitos altos e medios dos r\u00edos ou en abanos aluviais adoitan seren m\u00e1is irregulares e descontinuos, cos f\u00f3siles concentrados s\u00f3 nalgunhas poucas facies, normalmente de recheo de cursos fluviais ou dispersos nas de chairas de inundaci\u00f3n (por exemplo, os sitios de Torralba e Ambrona, en Espa\u00f1a).\nUn tipo diferente de sitio continental son os hipoxeos de orixe c\u00e1rsica, nos que a circulaci\u00f3n das augas subterr\u00e1neas condiciona a redistribuci\u00f3n, mestura e acumulaci\u00f3n das arxilas vermellas de descalcificaci\u00f3n e dos restos f\u00f3siles (por exemplo, na \"Sima dos \u00d3sos\", en Atapuerca).\nUn peculiar sitio mixto lacustre-c\u00e1rsico \u00e9 o de Bernissart (B\u00e9lxica), no que un sistema c\u00e1rsico subterr\u00e1neo condiciona, pola subsidencia continua duna dolina, a sedimentaci\u00f3n que se produce no medio lacustre e palustre instalado sobre a mesma, \"engolindo\" gradualmente os sedimentos xunto aos restos f\u00f3siles que conte\u00f1en.\nDe orixe volc\u00e1nica \u00e9 destac\u00e1bel o sitio de icnitas de \"Australopithecus\" sobre cinzas volc\u00e1nicas en Laetoli (Tanzania).\nTam\u00e9n de orixe volc\u00e1nica \u00e9 o de Messel (Alema\u00f1a), con abundantes f\u00f3siles do eoceno excepcionalmente ben conservados, formado polo recheo lacustre do \"maar\" resultante dunha erupci\u00f3n freato-magm\u00e1tica. Neste caso o vulcanismo \u00e9 o causante da formaci\u00f3n dunha pequena conca sedimentaria, non do recheo sedimentario."}
{"id": "220223", "revid": "15490", "url": "https://gl.wikipedia.org/wiki?curid=220223", "title": "Carso", "text": "Co nome de carso, carst ou karst (en italiano \"carso\", en esloveno \"kras\", en friulano \"cjars\", en croata \"kr\u0161\", en alem\u00e1n \"Karst\"), co\u00f1\u00e9cese unha forma de relevo orixinada por meteorizaci\u00f3n qu\u00edmica de determinadas rochas, como a calcaria, a dolom\u00eda etc., compostas por minerais sol\u00fabeis en auga, fundamentalmente carbonato c\u00e1lcico.\nEtimolox\u00eda.\nA palabra carso prov\u00e9n do top\u00f3nimo \"Carso\", nome italiano de \"Kras\", rexi\u00f3n de Eslovenia de mesetas calcarias de configuraci\u00f3n caracter\u00edstica. A palabra foi xermanizada en \"karst\" cando o pa\u00eds formaba parte do Imperio austroh\u00fangaro.\nO concepto de carso (karst) foi introducido en 1893 polo xe\u00f3grafo serbio, especializado en xeomorfolox\u00eda, Jovan Cviji\u0107 no seu libro \"Das Karstph\u00e4nomen\". Por iso na bibliograf\u00eda xeol\u00f3xica internacional, o nome m\u00e1is utilizado \u00e9 \"karst\".\nCarsificaci\u00f3n.\nO relevo das zonas c\u00e1rsicas est\u00e1 condicionado principalmente pola disoluci\u00f3n das rochas; \u00e9 o que se chama \"carsificaci\u00f3n\", \"carstificaci\u00f3n\" ou \"karstificaci\u00f3n\". As reacci\u00f3ns qu\u00edmicas respons\u00e1beis da disoluci\u00f3n dos carbonatos son as seguintes:\nObs\u00e9rvese que do contido de bicarbonato, un \u00e1tomo de carbono prov\u00e9n da matriz de calcaria e o outro procede do di\u00f3xido de carbono (principalmente de origen biox\u00e9nica, xa que a concentraci\u00f3n deste \u00faltimo no solo \u00e9 moito maior que na atmosfera). Estas d\u00faas fontes tam\u00e9n son diferenci\u00e1beis polos seus niveis de is\u00f3topos de carbono (segregaci\u00f3n de carbono 13 nos seres vivos).\nA disoluci\u00f3n e, por tanto, a formaci\u00f3n do relevo c\u00e1rsico, est\u00e1 favorecida por:\nUnha rexi\u00f3n fr\u00eda, h\u00famida e calcaria, por tanto, \u00e9 m\u00e1is propensa a desenvolver un relevo c\u00e1rsico. Por\u00e9n, enc\u00f3ntranse relevos deste tipo en todo o globo, tanto en rexiones c\u00e1lidas como fr\u00edas (pero sempre h\u00famidas).\nProceso de erosi\u00f3n c\u00e1rsica.\nUn carso prod\u00facese por disoluci\u00f3n indirecta do carbonato c\u00e1lcico das rochas calcarias debido \u00e1 acci\u00f3n de augas lixeramente \u00e1cidas. A auga acidif\u00edcase cando se enriquece en di\u00f3xido de carbono, por exemplo cando atravesa un solo, e reacciona co carbonato formando bicarbonato, que \u00e9 moi sol\u00fabel. Hai outro tipo de rochas, as evaporitas, como por exemplo o xeso, que se disolven sen necesidade de augas \u00e1cidas. As augas superficiais e subterr\u00e1neas van disolvendo a rocha e creando galer\u00edas e covas que, por afundimento parcial, forman dolinas e, por afundimiento total, forman can\u00f3ns.\nExisten outras moitas formas c\u00e1rsicas segundo se produzan na superficie ou polo contrario son formaci\u00f3ns xeomorfol\u00f3xicas que aparecen en cavidades subterr\u00e1neas. No primeiro caso denom\u00ednanse \"exoc\u00e1rsicas\":\nE no segundo sentido, \"endoc\u00e1rsicas\" (simas, sumidoiros, sif\u00f3ns, foibas etc.).\nFormaci\u00f3n de estalactitas e estalagmitas.\nCando a auga cargada de gas carb\u00f3nico e pedra calcaria disolvida en forma de bicarbonato c\u00e1lcico, chega a unha cavidade m\u00e1is grande que as fisuras polas que pasou (fisuras e di\u00e1clases causadas polos movemntos tect\u00f3nicos ou pola crioclastia en superficie, por exemplo), pode evaporarse lentamente e os sales disolvidos na auga chegan a cristalizar en determinadas circunstancias, por exemplo, ao gotear desde o teito dunha cova at\u00e9 o chan, formando estalactitas no teito, estalagmitas no solo e \"columnas\", cando estas d\u00faas formas chegan a unirse; ou, cando se estanca nunha cavidade, p\u00f3dense formar xeodas."}
{"id": "220224", "revid": "54336", "url": "https://gl.wikipedia.org/wiki?curid=220224", "title": "Lista de personalidades galegas en selos do mundo", "text": "Esta \u00e9 unha lista de mulleres e homes galegos que apareceron nos selos de correos do mundo desde 1926 at\u00e9 xu\u00f1o de 2013, sendo un total de 44 personalidades (39 homes e 5 mulleres).\nIncl\u00faese na lista o ano e o pa\u00eds nos que apareceron.\nNesta lista aparecen persoas que naceran no territorio do Condado Portucalense antes do ano 1128, data na que Afonso Henriques independiza o condado de Portugal do Reino de Galiza. Xunto aos seus nomes levan as iniciais [CP] (Condado Portucalense)."}
{"id": "220227", "revid": "23204", "url": "https://gl.wikipedia.org/wiki?curid=220227", "title": "Coeficiente UEFA", "text": "No f\u00fatbol europeo, os Coeficientes UEFA son as estat\u00edsticas elaboradas periodicamente pola UEFA e usadas para ordenar e asignar clasificaci\u00f3ns ou postos de privilexio en sorteos a equipos participantes nos campionatos de f\u00fatbol organizados pola asociaci\u00f3n. Existen distintas clasificaci\u00f3ns de coeficientes que se outorgan a selecci\u00f3ns nacionais, campionatos de liga e clubs.\nCoeficiente das selecci\u00f3ns nacionais.\nO coeficiente de cada unha das selecci\u00f3ns nacionais \u00e9 o coeficiente UEFA menos co\u00f1ecido, e bas\u00e9ase nos resultados obtidos polas mesmas. Calc\u00falase dividindo o n\u00famero de puntos obtidos (tres por vitoria, un por empate) polo n\u00famero de partidos xogados nas d\u00faas \u00faltimas roldas de clasificaci\u00f3n da Copa do Mundo de F\u00fatbol ou da Eurocopa. Os partidos de repesca son ignorados. Para alg\u00fans pa\u00edses s\u00f3 se tomar\u00e1 en conta unha \u00fanica rolda de clasificaci\u00f3n, no caso de que sexan anfitri\u00f3ns dalg\u00fan dos dous \u00faltimos eventos.\nEste coeficiente \u00e9 usado pola UEFA para determinar en que \"bombo\" situarase cada unha das selecci\u00f3ns para os sorteos das roldas de clasificaci\u00f3n da Copa do Mundo e da Eurocopa, as\u00ed como para a rolda final desta \u00faltima competici\u00f3n. A asignaci\u00f3n faise de maneira que se mante\u00f1en separados aos equipos m\u00e1is fortes sendo dif\u00edcil que se enfronten ata que estea moi avanzada a competici\u00f3n.\nSe dous ou m\u00e1is selecci\u00f3ns te\u00f1en o mesmo coeficiente, aplicaranse os seguintes criterios de desempate:\nCoeficiente das ligas.\nO coeficiente das ligas \u00fasase para ordenar as ligas de Europa, e as\u00ed determinar o n\u00famero de clubs de cada liga que xogar\u00e1n as competici\u00f3ns continentais: Liga de Campi\u00f3ns e Europa League.\nA UEFA outorga o n\u00famero de prazas correspondentes a cada federaci\u00f3n, e cada unha delas \u00e9 libre de elixir o criterio cos que encher\u00e1 as cotas. Unha vez publ\u00edcase a clasificaci\u00f3n de coeficientes entra en vigor no prazo dun ano, e non na tempada inmediatamente posterior.\nEste coeficiente determ\u00ednase base\u00e1ndose nos resultados dos clubs durante as cinco \u00faltimas tempadas. O n\u00famero de puntos ga\u00f1ados cada tempada na Liga de Campi\u00f3ns e a Europa League (d\u00faas para cada vitoria, un por cada empate en competici\u00f3n oficial, a metade en cada caso en roldas previas) div\u00eddese entre o n\u00famero de equipos que participaron para esa liga nesa tempada. Este n\u00famero ser\u00e1 redondeado \u00e1 baixa ata ter tres cifras decimais (por exemplo, 2+2/3 ser\u00e1 redondeado a 2.666).\nS\u00famanse ent\u00f3n os puntos correspondentes \u00e1s cinco \u00faltimas tempadas, puntos que se dividen entre dous. Obteranse puntos extras por:\nClasificaci\u00f3n para as competici\u00f3ns 2012-13.\nA clasificaci\u00f3n da UEFA determina o n\u00famero de equipos competindo o ano seguinte \u00e1 publicaci\u00f3n desta. As\u00ed, a clasificaci\u00f3n de 2011 determina a proporci\u00f3n de equipos en 2012/13, non en 2011/12."}
{"id": "220228", "revid": "25871", "url": "https://gl.wikipedia.org/wiki?curid=220228", "title": "Joaqu\u00edn Maquieira", "text": "Joaqu\u00edn Maquieira Fern\u00e1ndez, nado en Pontevedra cara a 1896 e finado en Montevideo, foi un farmac\u00e9utico e pol\u00edtico galego.\nTraxectoria.\nNa s\u00faa farmacia ti\u00f1a o enderezo postal a loxa \u00abHelenes n\u00ba 7\u00bb. Na rebotica reun\u00edase o chamado Club Karepas, un parladoiro que conformaban Castelao, Losada Di\u00e9guez, S\u00e1nchez Cant\u00f3n, Blanco Porto, Ant\u00f3n Iglesias Vilarelle, Octavio Pintos, Claudio Losada, Vicente Barreiro e Gamallo. Foi presidente da Sociedad Gimn\u00e1stica de Pontevedra. Foi membro da Xunta Directiva fundacional do Centro Republicano de Pontevedra (4 de marzo de 1930). Foi un dos asinantes do manifesto fundacional da Federaci\u00f3n Republicana Gallega en Lestrove, en marzo de 1930. Membro da Comisi\u00f3n Xestora da Deputaci\u00f3n de Pontevedra, en xaneiro de 1933 foi designado para formar parte do Comit\u00e9 de Propaganda do Estatuto de Autonom\u00eda, e o 31 de maio dese ano foi elixido Presidente da Deputaci\u00f3n. Integrouse en Izquierda Republicana e foi elixido membro do Consello provincial de Pontevedra en xaneiro de 1936. Logo do golpe de Estado do 18 de xullo de 1936, foi detido e estivo preso un tempo no campo de concentraci\u00f3n da Illa de San Sim\u00f3n. Posto en liberdade, conseguiu marchar a Montevideo. Xulgado polo Tribunal de Responsabilidades Pol\u00edticas, foi condenado en 1940 a oito anos de inhabilitaci\u00f3n absoluta, oito anos de desterro a m\u00e1is de douscentos quil\u00f3metros de Pontevedra e o pago de vinte e cinco mil pesetas. Cando o barco \u00abArxentina\u00bb no que viaxaba Castelao chegou a Montevideo en 1940, acudiu a recibilo con varios membros da colonia galega. Faleceu na capital uruguaia."}
{"id": "220229", "revid": "1131", "url": "https://gl.wikipedia.org/wiki?curid=220229", "title": "Jos\u00e9 Vi\u00f1as del Monte", "text": "Jos\u00e9 Vi\u00f1as del Monte, finado en Pontevedra o 22 de outubro de 1935, foi un avogado e pol\u00edtico galego.\nTraxectoria.\nFillo do cambades Jos\u00e9 Manuel Vi\u00f1as, oficial da secretar\u00eda da Deputaci\u00f3n de Pontevedra. Militante do Partido Republicano Radical. Propagandista agrario, foi secretario da Federaci\u00f3n de Traballadores de Pontevedra (1918) e da Federaci\u00f3n Agraria Municipal (1922), e presidente da Alianza Marinera de Cangas (1922-1923). Foi candidato nas elecci\u00f3ns de 1933, pero non resultou elixido. Foi nomeado presidente da Deputaci\u00f3n de Pontevedra o 5 de xaneiro de 1934.\nVida persoal.\nFoi pai do escritor C\u00e1ndido Vi\u00f1as Calvo, da pintora Avelina Vi\u00f1as Calvo e mais de Francisco Vi\u00f1as Calvo."}
{"id": "220230", "revid": "98629", "url": "https://gl.wikipedia.org/wiki?curid=220230", "title": "\u00c1cido biliar", "text": "Os \u00e1cidos biliares son \u00e1cidos derivados do colesterol que se encontran fundamentalmente na bile dos mam\u00edferos. Te\u00f1en a capacidade de conxugarse con amino\u00e1cidos e combinarse con cati\u00f3ns, xeralmente o sodio (Na+) formando sales biliares. A principal funci\u00f3n dos \u00e1cidos biliares e os seus sales \u00e9 facilitar a formaci\u00f3n de micelas, que facilitan o procesamento das graxas da dieta e a s\u00faa posterior absorci\u00f3n. Te\u00f1en tam\u00e9n outras funci\u00f3ns como mol\u00e9culas regulatorias.\nOs \u00e1cidos biliares son fundamentalmente os \u00e1cidos c\u00f3lico, quenodesoxic\u00f3lico, desoxic\u00f3lico, litoc\u00f3lico, e os seus derivados conxugados que forman sales, como o \u00e1cido tauroc\u00f3lico e o \u00e1cido glicoc\u00f3lico (derivados do \u00e1cido c\u00f3lico), que supo\u00f1en o 8% do total de sales biliares, e outros sales.\nTipos.\nNos humanos, a s\u00edntese de \u00e1cidos biliares faise a partir do colesterol primeiramente nos hepatocito do f\u00edgado, e despois no intestino pola acci\u00f3n das bacterias. Distinguiremos entre \u00e1cidos biliares primarios e secundarios e os derivados destes, os \u00e1cidos biliares conxugados e os sales biliares.\n\u00c1cidos biliares primarios.\nHai dous \u00e1cidos biliares primarios que se sintetizan nos hepatocitos a partir do colesterol, son o \u00e1cido c\u00f3lico e o \u00e1cido quenodesoxic\u00f3lico,:357-358 Nos hepatocitos prod\u00facese unha oxidaci\u00f3n do colesterol mediada por encimas da familia do citocromo P450, que orixina estes dous \u00e1cidos. Aproximadamente, sintet\u00edzanse diariamente 600\u00a0mg de sales biliares para substitu\u00edr os \u00e1cidos biliares que se perden nas feces, pero se segrega moito m\u00e1is, porque se reabsorben.:359 Nos humanos, o paso limitante da s\u00edntese \u00e9 a reacci\u00f3n de adici\u00f3n dun grupo hidroxilo na posici\u00f3n 7 do n\u00facleo esteroide do colesterol polo encima colesterol 7 alfa-hidroxilase (CYP7A1). O \u00e1cido c\u00f3lico e o colesterol regulan a actividade deste encima; o \u00e1cido c\u00f3lico faina decrecer, e o colesterol faina aumentar.\nOs \u00e1cidos biliares primarios sofren conxugaci\u00f3n con amino\u00e1cidos (v\u00e9xase m\u00e1is adiante) e almac\u00e9nanse na ves\u00edcula biliar, onde se concentran, antes de ser vertidos no duodeno durante a dixesti\u00f3n.\n\u00c1cidos biliares conxugados.\nNas c\u00e9lulas hep\u00e1ticas e antes da s\u00faa secreci\u00f3n os \u00e1cidos biliares mencionados deben ser conxugados (unidos) \u00e1 glicina ou a taurina (dous amino\u00e1cidos), para formar catro posibles \u00e1cidos biliares conxugados: os \u00e1cidos glicoc\u00f3lico e tauroc\u00f3lico (derivados do \u00e1cido c\u00f3lico), e os \u00e1cidos glicoquenodesoxic\u00f3lico e tauroquenodesoxic\u00f3lico (derivados do \u00e1cido quenodesoxic\u00f3lico) :358 As bacterias do intestino desconxugan estes \u00e1cidos e transforman os primarios en secundarios. Unha vez que os secundarios se reabsorban e volvan ao f\u00edgado ser\u00e1n conxugados tam\u00e9n e segregados de novo ao intestino, polo que se forman catro \u00e1cidos biliares conxugados m\u00e1is: os \u00e1cidos glicodesoxic\u00f3lico e taurodesoxic\u00f3lico (derivados do \u00e1cido desoxic\u00f3lico) e os \u00e1cidos glicolitoc\u00f3lico e taurolitoc\u00f3lico (derivados do \u00e1cido litoc\u00f3lico).\n\u00c1cidos biliares secundarios.\nCando os conxugados dos \u00e1cidos c\u00f3lico e quenodesoxic\u00f3lico se segregan ao lume do intestino, as bacterias desconxugan e deshidroxilan parcialmente estas mol\u00e9culas orixinando os \u00e1cidos biliares secundarios, que son o \u00e1cido desoxic\u00f3lico (derivado do \u00e1cido c\u00f3lico) e o \u00e1cido litoc\u00f3lico (derivado do \u00e1cido quenodesoxic\u00f3lico).:358 Estes \u00e1cidos biliares poden ser reabsorbidos no intestino e volver ao f\u00edgado por medio da circulaci\u00f3n enterohep\u00e1tica.\nSales biliares.\nOs \u00e1cidos biliares (xeralmente os conxugados) est\u00e1n ionizados ou poden formar sales con cati\u00f3ns como o i\u00f3n sodio, polo que tam\u00e9n se denominan sales biliares :358, os cales te\u00f1en importantes funci\u00f3ns fisiol\u00f3xicas. Os que derivan dos \u00e1cidos biliares primarios conxugados denom\u00ednanse sales biliares primarios, e os que derivan dos secundarios son sales biliares secundarios. Por tanto, non \u00e9 o mesmo \u00e1cido biliar que sal biliar, xa que os sales biliares son os \u00e1cidos biliares (xeralmente conxugados) ionizados ou combinados con cati\u00f3ns.\nO pKa dos \u00e1cidos biliares non conxugados \u00e9 7, e o pH do duodeno est\u00e1 entre 3 e 5,:358 polo que os \u00e1cidos biliares non conxugados que fosen segregados ao duodeno estar\u00edan sempre protonados (non ionizados), o que os fai relativamente insolubles en auga. Polo contrario, os \u00e1cidos biliares conxugados con amino\u00e1cidos te\u00f1en un pKa menor, entre 1 e 4.:358 Por esta raz\u00f3n os \u00e1cidos biliares conxugados est\u00e1n case sempre desprotonados (ionizados con carga negativa) no duodeno, o que os fai moito m\u00e1is hidrosolubles e con moita maior capacidade de exerceren as s\u00faas funci\u00f3ns fisiol\u00f3xicas de emulsionar as graxas durante a dixesti\u00f3n.\nOutra vantaxe que ten este incremento de solubilidade \u00e9 que impide a reabsorci\u00f3n pasiva desas substancias unha vez segregadas ao intestino (pero hai transporte activo). Como resultado, a concentraci\u00f3n de \u00e1cidos biliares/sales biliares no intestino delgado pode permanecer alta dabondo como para formar micelas e solubilizar os l\u00edpidos en dixesti\u00f3n. A \"concentraci\u00f3n micelar cr\u00edtica\" \u00e9 a cantidade de \u00e1cidos biliares necesaria para que funcione a formaci\u00f3n espont\u00e1nea e din\u00e1mica das micelas.\nCirculaci\u00f3n enterohep\u00e1tica.\nA circulaci\u00f3n enterohep\u00e1tica \u00e9 a circulaci\u00f3n de \u00e1cidos e sales biliares entre o f\u00edgado e o intestino por v\u00eda sangu\u00ednea. Os sales biliares primarios son absorbidos nun 90-95% no \u00edleo e pasan por v\u00eda sangu\u00ednea ao f\u00edgado. O 5-10% restante chega ao colon onde as bacterias os converten en \u00e1cidos biliares secundarios, que al\u00ed son absorbidos tam\u00e9n en parte, pasan ao sangue e volven ao f\u00edgado. A fracci\u00f3n que non se absorba \u00e9 expulsada coas feces. Todos estes \u00e1cidos biliares que volven ao f\u00edgado, ser\u00e1n conxugados al\u00ed e voltos a segregar \u00e1 ves\u00edcula biliar e despois ao intestino, polo que hai unha continua recirculaci\u00f3n.\nFunci\u00f3ns e produci\u00f3n.\nAdemais de emulsionar os l\u00edpidos formando micelas para facilitar a s\u00faa dixesti\u00f3n polos encimas dixestivos (lipases) e a s\u00faa absorci\u00f3n e paso aos vasos quil\u00edferos da parede intestinal, os \u00e1cidos biliares tam\u00e9n desempe\u00f1an outras funci\u00f3ns, como son: eliminar o colesterol do corpo, dirixir o fluxo de bile para eliminar catabolitos do f\u00edgado, emulsionar vitaminas liposolubles no intestino para que poidan ser absorbidas, axudar \u00e1 reduci\u00f3n da flora bacteriana que se encontra no intestino delgado e no tracto biliar, e funcionar como mol\u00e9culas sinalizadoras a trav\u00e9s do receptor FXR (e outros) que interve\u00f1en na homeostase da glicosa e l\u00edpidos.\nOs \u00e1cidos biliares poden ser vistos tam\u00e9n como unha especie de hormonas esteroides, debido a esa capacidade de unirse ao receptor nuclear farnesoide FXR, ou aos receptores de membrana TGR5 .\nA s\u00edntese de \u00e1cidos biliares \u00e9 a principal ruta do metabolismo do colesterol na maior\u00eda das especies non humanas e nos humanos \u00e9 unha ruta moi importante. O corpo humano produce uns 800\u00a0mg de colesterol ao d\u00eda e aproximadamente a metade vai utilizarse para a s\u00edntese de \u00e1cidos biliares. En total segr\u00e9ganse arredor de 20-30 gramos de \u00e1cidos biliares no intestino cada d\u00eda. Aproximadamente o 90% dos \u00e1cidos biliares excretados reabs\u00f3rbense por transporte activo no \u00edleo e outra pequena porci\u00f3n no colon, e son reciclados ao entraren na circulaci\u00f3n enterohep\u00e1tica, que devolve os sales biliares intestinais por v\u00eda sangu\u00ednea ao f\u00edgado. Isto permite que haxa unha taxa de s\u00edntese moderada \u00e1 vez que se mant\u00e9n unha taxa de secreci\u00f3n ao aparato dixestivo alta.\nEstrutura qu\u00edmica.\nOs \u00e1cidos biliares son unha gran familia de mol\u00e9culas, composta por unha estrutura esteroide b\u00e1sica de catro aneis, unha cadea lateral de 5 a 8 carbonos que remata nun grupo \u00e1cido carbox\u00edlico, e a presenza (con determinadas orientaci\u00f3ns) de varios grupos hidroxilo. Os catro aneis est\u00e1n etiquetados de esquerda a dereita coas letras A, B, C, e D, e o anel D \u00e9 de 5 carbonos e os outros aneis de 6. Os grupos hidroxilo poden estar en d\u00faas posici\u00f3ns, denominadas beta (debuxado con li\u00f1a ou cu\u00f1a continua) e alfa (debuxado con li\u00f1a ou cu\u00f1a descontinua). Todos os \u00e1cidos biliares te\u00f1en un grupo hidroxilo na posici\u00f3n 3, que deriva directamente da mol\u00e9cula precursora colesterol. No colesterol o conxunto dos aneis \u00e9 plano e o OH ten orientaci\u00f3n beta.\nS\u00edntese.\nPara a s\u00edntese dos \u00e1cidos biliares completos requ\u00edrense 17 encimas do citosol, ret\u00edculo endoplasm\u00e1tico, mitocondrias e peroxisomas.\nEn moitas especies o paso inicial para a formaci\u00f3n de \u00e1cidos biliares \u00e9 a adici\u00f3n dun grupo hidroxilo adicional en posici\u00f3n 7-alfa. A seguinte reacci\u00f3n consiste en alterar a uni\u00f3n entre os aneis A e B, facendo que a mol\u00e9cula se dobre (no colesterol o conxunto de aneis era plano), e, nese proceso, o grupo 3-hidroxilo pasa a ter orientaci\u00f3n alfa (no colesterol era beta). As\u00ed o esqueleto esteroide b\u00e1sico dun \u00e1cido biliar (de 24 carbonos) empeza tendo dous grupos hidroxilo nas posici\u00f3ns e orientaci\u00f3ns 3-alfa e 7-alfa. Este composto \u00e9 o \u00e1cido quenodesoxic\u00f3lico (ou \u00e1cido 3-alfa,7-alfa-dihidroxi-5-beta-colan-24-oico). O nome deste composto indica as s\u00faas caracter\u00edsticas. Como este composto foi illado primeiramente nos gansos leva o prefixo \"queno\" (do grego \u03c7\u03ae\u03bd, ganso) . Tam\u00e9n leva no seu nome \"desoxi\" porque ten un OH menos ca o \u00e1cido c\u00f3lico que xa se co\u00f1ec\u00eda con anterioridade. A parte \"5-beta\" do seu nome denota a orientaci\u00f3n dos aneis A e B, que est\u00e1n dobrados. O termo \"colan\" denota unha determinada estrutura esteroide de 24 carbonos. Finalmente, a parte final \u00e1cido... \"24-oico\" indica que ten o grupo carboxilo no carbono 24, no final da cadea lateral. Moitas especies producen \u00e1cido quenodesoxic\u00f3lico, que \u00e9 un \u00e1cido biliar bastante funcional. Os \u00e1cidos biliares sintetizados no f\u00edgado, como o quenodesoxic\u00f3lico (e o c\u00f3lico), denom\u00ednanse \"primarios\".\nNos humanos o primeiro que ocorre \u00e9 que o colesterol se debe converter en 7-alfa-hidroxicolesterol, e isto pode facerse por d\u00faas v\u00edas, a v\u00eda cl\u00e1sica e a \u00e1cida. Na v\u00eda cl\u00e1sica, o colesterol \u00e9 convertido en 7-alfa-hidroxicolesterol no ret\u00edculo endoplasm\u00e1tico polo encima colesterol 7-alfa-hidrolase (CYP7A1), un membro da familia do citocromo P450, reacci\u00f3n que \u00e9 o paso limitante da ruta. Na outra v\u00eda, act\u00faan o encima mitocondrial esterol 27-hidroxilase (CYP27A1) e despois o encima CYP7B1, que orixinan igualmente o 7-alfa hidroxicolesterol, pero por esta v\u00eda alternativa s\u00f3 vai o 5% das mol\u00e9culas.\nDespois debe epimerizarse o grupo OH 3-beta a 3-alfa. Act\u00faa o encima HSD3B7, que orixina unha forma 3-oxo. Despois prod\u00facense as seguintes transformaci\u00f3ns: (1) oxidaci\u00f3n da cadea lateral formando o grupo \u00e1cido, (2) saturaci\u00f3n dos aneis A/B \"cis\", (3) reduci\u00f3n do grupo 3-oxo a un grupo alfa-OH, (4) corte oxidativo da cadea lateral de modo que se pasa dunha mol\u00e9cula C27 a C24, orixin\u00e1ndose finalmente o \u00e1cido quenodesoxic\u00f3lico. O \u00e1cido quenodesoxic\u00f3lico \u00e9 conxugado e segregado ao intestino.\nO principal inconveniente do \u00e1cido quenodesoxic\u00f3lico \u00e9 a capacidade da flora intestinal de eliminarlle ao seu conxugado o seu grupo hidroxilo 7-alfa (deshidroxilaci\u00f3n). Ao \u00e1cido biliar resultante qu\u00e9dalle s\u00f3 o grupo hidroxilo 3-alfa e ch\u00e1mase \u00e1cido litoc\u00f3lico, o cal \u00e9 moi pouco soluble en auga e bastante t\u00f3xico para as c\u00e9lulas. Os \u00e1cidos biliares producidos pola acci\u00f3n bacteriana no intestino denom\u00ednanse \"secundarios\", como o \u00e1cido litoc\u00f3lico (e o desoxic\u00f3lico).\nPara evitar os problemas asociados coa toxicidade do \u00e1cido litoc\u00f3lico, a maior\u00eda das especies engaden un terceiro grupo hidroxilo ao \u00e1cido quenodesoxic\u00f3lico, orixinando un \u00e1cido menos t\u00f3xico pero funcional. No decurso da evoluci\u00f3n dos vertebrados, diferentes grupos de seres vivos colocaron ese terceiro OH en distintas posici\u00f3ns. Inicialmente estivo favorecida a posici\u00f3n 16-alfa, especialmente nas aves. Despois, esta posici\u00f3n foi substitu\u00edda en moitas espeices pola posici\u00f3n 12-alfa. O home e o resto dos Primates col\u00f3cano na posici\u00f3n 12-alfa durante a s\u00faa s\u00edntese no f\u00edgado. O \u00e1cido biliar primario resultante nos humanos \u00e9 o \u00e1cido 3-alfa,7-alfa,12-alfa-trihidroxi-5-beta-colan-24-oico, m\u00e1is co\u00f1ecido por \u00e1cido c\u00f3lico.\nNos humanos despois de que act\u00faa sobre o 7-alfa-hidroxicolesterol o encima HSD3B7 act\u00faa o encima esterol 12-alfa-hidroxilase (CYP8B1), que o transforma en \u00e1cido c\u00f3lico (as mol\u00e9culas da ruta sobre as que non act\u00faa este encima hidroxilante CYP8B1 son as que orixinar\u00e1n o \u00e1cido quenodesoxic\u00f3lico).\nDespois, os \u00e1cidos c\u00f3lico e quenodesoxic\u00f3lico (unidos ao coencima A) son conxugados con glicina e taurina por unha aciltransferase (perdendo o coencima A) e vertidos ao intestino.\nNo intestino, os conxugados do \u00e1cido c\u00f3lico son desconxugados e deshidroxilados polas bacterias formando o \u00e1cido desoxic\u00f3lico, con s\u00f3 dous OH, que \u00e9 un \u00e1cido biliar secundario. En moitas ordes de vertebrados que a\u00ednda est\u00e1n en activa especiaci\u00f3n, as especies novas est\u00e1n desbotando a hidroxilaci\u00f3n na posici\u00f3n 12-alfa en favor da posici\u00f3n 23 da cadea lateral. Poden atoparse familias e especies de vertebrados que te\u00f1en ese OH colocado case en todas as posibles posici\u00f3ns na mol\u00e9cula.\nRegulaci\u00f3n.\nComo surfactantes ou deterxentes os \u00e1cidos biliares son potencialmente t\u00f3xicos para as c\u00e9lulas, polo que as s\u00faas concentraci\u00f3ns est\u00e1n estreitamente reguladas. Funcionan como mol\u00e9culas de sinalizaci\u00f3n no f\u00edgado e nos intestinos ao activaren un receptor hormonal nuclear, o FXR, tam\u00e9n co\u00f1ecido polo nome do seu xene, o NR1H4. A acitvaci\u00f3n do FXR no f\u00edgado inhibe a s\u00edntese de \u00e1cidos biliares, e \u00e9 un mecanismo de control por retroalimentaci\u00f3n cando os niveis de \u00e1cidos biliares son demasiado altos. A activaci\u00f3n do FXR polos \u00e1cidos biliares durante a s\u00faa absorci\u00f3n no intestino incrementa a transcrici\u00f3n e a s\u00edntese de FGF19, o cal despois inhibir\u00e1 a s\u00edntese de \u00e1cidos graxos no f\u00edgado. Diversas evidencias asocian a activaci\u00f3n do FXR con alteraci\u00f3ns no metabolismo dos triglic\u00e9ridos, e da glicosa, e co crecemento do f\u00edgado.\nImportancia cl\u00ednica.\nComo os \u00e1cidos biliares se producen a partir do colesterol end\u00f3xeno, a circulaci\u00f3n enterohep\u00e1tica de \u00e1cidos biliares pode quedar interrompida ao diminu\u00edr a cantidade de colesterol. Existen secuestrantes de \u00e1cidos biliares, que se unen aos \u00e1cidos biliares no intestino e impiden a s\u00faa reabsorci\u00f3n. Ao faceren isto, desv\u00edase m\u00e1is colesterol end\u00f3xeno \u00e1 produci\u00f3n de \u00e1cidos biliares, o que \u00e9 un modo de baixar os niveis de colesterol. Os \u00e1cidos biliares secuestrados as\u00ed son despois excretados polas feces.\nUtil\u00edzanse probas para medir o nivel de \u00e1cidos biliares tanto en medicina coma en veterinaria, xa que axudan a diagnosticar diversas condici\u00f3ns, como colestase (detenci\u00f3n do fluxo biliar cara ao duodeno), derivaci\u00f3n portosist\u00e9mica (en cans e gatos), e displasia microvascular hep\u00e1tica (en cans e gatos). Un exceso na concentraci\u00f3n de \u00e1cidos biliares no colon causa diarrea cr\u00f3nica. Esta condici\u00f3n \u00e9 unha mala absorci\u00f3n dos \u00e1cidos biliares que pode diagnosticarse coa proba SeHCAT (do \u00e1cido 23-seleno-25-homo-tauro-c\u00f3lico) e tratarse con secuestrantes de \u00e1cidos biliares .\nO papel da \"bile negra\" na carcinox\u00e9nese foi xa suxerida por Hip\u00f3crates. Hoxe est\u00e1 ben documentado que os \u00e1cidos biliares son carcin\u00f3xenos e promotores de tumores en modelos experimentais. O seu papel carcinox\u00e9nico est\u00e1 mellor documentado en doenzas como o es\u00f3fago de Barrett e o adenocarcinoma da uni\u00f3n gastroesof\u00e1xica."}
{"id": "220231", "revid": "121631", "url": "https://gl.wikipedia.org/wiki?curid=220231", "title": "Gran Premio de Francia de 1957", "text": "O Gran Premio de Francia de 1957 foi unha carreira de F\u00f3rmula Un, celebrada en Rouen-Les-Essarts, o 7 de xullo de 1957. Foi a cuarta carreira da tempada de F\u00f3rmula Un de ."}
{"id": "220233", "revid": "5863", "url": "https://gl.wikipedia.org/wiki?curid=220233", "title": "Ram\u00f3n Dom\u00ednguez Ferrad\u00e1s", "text": "Ram\u00f3n Dom\u00ednguez Ferrad\u00e1s, nado en Bueu, foi un pol\u00edtico galego.\nTraxectoria.\nDirectivo da sociedade agraria El Porvenir de Cela. Foi concelleiro e primeiro tenente de alcalde en Bueu na ditadura de Primo de Rivera. En outubro de 1930 dimitiu como concelleiro de Bueu. Foi nomeado alcalde de Bueu en abril de 1931. Cesou no cargo o 5 de xu\u00f1o dese ano, deposto polo Goberno Civil. Militante do Partido Republicano Radical, do que foi elixido membro do Comit\u00e9 Executivo provincial en outubro de 1933, volveu ser nomeado alcalde a principios de 1934. Deputado provincial, foi nomeado presidente da Deputaci\u00f3n de Pontevedra logo do falecemento de Jos\u00e9 Vi\u00f1as del Monte en 1935."}
{"id": "220234", "revid": "23204", "url": "https://gl.wikipedia.org/wiki?curid=220234", "title": "Thomas Hunt Morgan", "text": "Thomas Hunt Morgan, nado en Lexington (Kentucky) o 25 de setembro de 1866 e finado en Pasadena (California) o 4 de decembro de 1945, foi un xenetista estadounidense. Estudou a historia natural, zoolox\u00eda e macromutaci\u00f3n na mosca da froita \"Drosophila melanogaster\".\nAs s\u00faas contribuci\u00f3ns cient\u00edficas m\u00e1is importantes foron no eido da Xen\u00e9tica. Foi galardoado co Premio Nobel de Fisiolox\u00eda ou Medicina en 1933 pola demostraci\u00f3n de que os cromosomas son portadores dos xenes, o que se co\u00f1ece como a teor\u00eda cromos\u00f3mica de Sutton e Bovery ou teor\u00eda cromos\u00f3mica da herdanza. Grazas ao seu traballo, \"Drosophila melanogaster\" converteuse nun dos principais organismos modelo na Xen\u00e9tica.\nTraxectoria.\nMorgan naceu en Lexington, Kentucky, fillo de Charlton Hunt Morgan e Ellen Key Howard, e sobri\u00f1o do xeneral confederado John Hunt Morgan.\nMorgan graduouse na Universidade de Kentucky en 1886. Recibiu o doutoramento da Universidade Johns Hopkins en 1890. Seguindo os pasos de William E. Castle, comezou a traballar no desenvolvemento embrionario da \"Drosophila melanogaster\" (a mosca da froita) na Universidade de Columbia, onde se interesou polo problema da hereditariedade. As teor\u00edas de Gregor Mendel acababan de ser redescubertas en 1900 e Morgan estaba interesado en estudar a s\u00faa aplicaci\u00f3n nos animais.\nEn 1910, descubriu un mutante de ollos brancos entre individuos de ollos vermellos. A proxenie do cruzamento dun macho de ollos brancos cunha femia de ollos vermellos presentou ollos vermellos, o que indicaba que o car\u00e1cter \"ollos brancos\" era recesivo. Morgan denominou \"white\" o xene correspondente, iniciando as\u00ed a tradici\u00f3n de nomear os xenes segundo o fenotipo causado polos seus alelos mutantes. Ao cruzar estas moscas entre si, Morgan decatouse de que s\u00f3 os machos mostraban o car\u00e1cter \"ollos brancos\". Dos seus experimentos, conclu\u00edu que (1) alg\u00fans caracteres herd\u00e1banse ligados ao sexo,(2) que o xene responsable do car\u00e1cter resid\u00eda no cromosoma X, e que (3) probablemente outros xenes tam\u00e9n resid\u00edan en cromosomas espec\u00edficos. El e os seus estudantes contaron as caracter\u00edsticas de miles de moscas e estudaron a s\u00faa herdanza. Empregando a recombinaci\u00f3n dos cromosomas, Morgan e Alfred Sturtevant prepararon un mapa coa localizaci\u00f3n dos xenes no cromosoma. Morgan e os seus estudantes tam\u00e9n escribiron o libro \"Mechanisms of Mendelian Heredity\". Morgan trasladouse ao Instituto Tecnol\u00f3xico de California (CalTech) en 1928, e morreu en Pasadena en 1945.\nObra.\nEn \"Mechanisms of Mendelian Heredity\", Morgan op\u00faxose radicalmente \u00e1 herdanza citoplasm\u00e1tica, establecendo a recombinaci\u00f3n xen\u00e9tica como mecanismo evolutivo fundamental.\nLegado.\nO legado de Morgan para a xen\u00e9tica \u00e9 moi importante. Alg\u00fans dos estudantes de Morgan en Columbia e o CalTech ga\u00f1aron os seus propios Premios Nobel, como George Wells Beadle, Edward B. Lewis e Hermann Joseph Muller. Na honra de Morgan, a \"Genetics Society of America\" concede anualmente a Medalla \"Thomas Hunt Morgan\" para premiar as contribuci\u00f3ns significativas da ciencia na xen\u00e9tica. Eric Kandel, galardoado co Premio Nobel, escribiu sobre Morgan: \"As\u00ed como as ideas de Darwin sobre a evoluci\u00f3n das especies lle deron coherencia \u00e1 biolox\u00eda do s\u00e9culo XIX como ciencia descritiva, as descubertas de Morgan sobre os xenes e a s\u00faa localizaci\u00f3n nos cromosomas axudaron a converter a biolox\u00eda nunha ciencia experimental.\" A unidade de frecuencia de recombinaci\u00f3n usada en cartograf\u00eda xen\u00e9tica, denom\u00ednase centiMorgan na s\u00faa honra.\nNo laboratorio de Morgan da Universidade de Columbia realizou unha longa e frut\u00edfera estancia Jos\u00e9 Fern\u00e1ndez Non\u00eddez, un dos pioneiros espa\u00f1ois da xen\u00e9tica, quen difundiu a teor\u00eda cromos\u00f3mica da herdanza en Espa\u00f1a."}
{"id": "220235", "revid": "27249", "url": "https://gl.wikipedia.org/wiki?curid=220235", "title": "Frederick Hopkins", "text": ""}
{"id": "220236", "revid": "27249", "url": "https://gl.wikipedia.org/wiki?curid=220236", "title": "Archibald Hill", "text": ""}
{"id": "220237", "revid": "27249", "url": "https://gl.wikipedia.org/wiki?curid=220237", "title": "August Krogh", "text": ""}
{"id": "220238", "revid": "4817", "url": "https://gl.wikipedia.org/wiki?curid=220238", "title": "DS-U2-I", "text": "DS-U2-I foi o nome dun modelo de sat\u00e9lites artificiais sovi\u00e9tico adicado a facer estudos da ionosfera terrestre, inclu\u00edndo a s\u00faa influencia no paso de ondas de radio na VLF.\nEn total lanz\u00e1ronse tres sat\u00e9lites da serie DS-U2-I: o Kosmos 119 o 24 de maio de 1966, o Kosmos 142 o 14 de febreiro de 1967 e o Kosmos 259 o 14 de decembro de 1968. Os tres sat\u00e9lites foron lanzados desde a base de Kapustin Yar con \u00e9xito mediante foguetes Kosmos 2I."}
{"id": "220240", "revid": "4817", "url": "https://gl.wikipedia.org/wiki?curid=220240", "title": "Aureole 2", "text": ""}
{"id": "220241", "revid": "4817", "url": "https://gl.wikipedia.org/wiki?curid=220241", "title": "Arkad 2", "text": ""}
{"id": "220242", "revid": "23204", "url": "https://gl.wikipedia.org/wiki?curid=220242", "title": "Gran Premio do Reino Unido de 1957", "text": "O Gran Premio do Reino Unido de 1957 foi unha carreira de automobilismo de F\u00f3rmula Un, celebrada o 14 de xullo de 1957 no circu\u00edto de Aintree, Liverpool, Inglaterra. Foi o d\u00e9cimo Gran Premio do Reino Unido, e a quinta carreira do Campionato do Mundo da tempada de de F\u00f3rmula Un. A carreira foi ga\u00f1ada por Stirling Moss e Tony Brooks, que compartiron tarefas de pilotaxe nun Vanwall. Foi a terceira e \u00faltima vez que un Gran Premio foi ga\u00f1ado por dous pilotos nun coche compartido. Esta foi a primeira ocasi\u00f3n en que un coche de fabricaci\u00f3n brit\u00e1nica ga\u00f1ou unha carreira do campionato mundial de pilotos, un logro conseguido con dous pilotos brit\u00e1nicos no Gran Premio de casa."}
{"id": "220243", "revid": "1822", "url": "https://gl.wikipedia.org/wiki?curid=220243", "title": "Crust\u00e1ceo", "text": ""}
{"id": "220244", "revid": "5863", "url": "https://gl.wikipedia.org/wiki?curid=220244", "title": "Henri La Fontaine", "text": "Henri Marie La Fontaine, nado en Bruxelas o 22 de abril de 1854 e finado na mesma cidade o 14 de maio de 1943, foi profesor de Dereito internacional e senador belga. \nTraxectoria.\nEstudou leis na Universidade Libre de Bruxelas. Pronto alcanzou unha gran reputaci\u00f3n como autoridade en dereito internacional. En 1893 chegou a ser profesor de dereito internacional na Universidade Nova de Bruxelas e dous anos despois foi elixido para o Senado belga a trav\u00e9s do Partido Social-Dem\u00f3crata. Foi vicepresidente do Senado entre 1919 e 1932.\nEn 1913 foi laureado co premio Nobel da Paz polos seus esforzos en fomentar as boas relaci\u00f3ns entre Francia e Alema\u00f1a, a trav\u00e9s da mediaci\u00f3n belga, e polo intenso labor pacifista que vi\u00f1a desenvolvendo desde 1882."}
{"id": "220245", "revid": "98629", "url": "https://gl.wikipedia.org/wiki?curid=220245", "title": "Det Norske Veritas", "text": "Det Norske Veritas ou (DNV) \u00e9 unha sociedade de clasificaci\u00f3n de buques fundada en Noruega en 1864 organizada como unha fundaci\u00f3n que ten como obxectivos: \"coidar a vida, as propiedades e o medio ambiente\".\nXunto con Lloyd's Register e American Bureau of Shipping \u00e9 unha das tres maiores compa\u00f1\u00edas clasificadoras de buques do mundo, ten 300 oficinas en 100 pa\u00edses.\nAs industrias m\u00e1is importantes onde opera a compa\u00f1\u00eda incl\u00faen transporte mar\u00edtimo, a enerx\u00eda (tam\u00e9n e\u00f3lica e solar), aviaci\u00f3n, automoci\u00f3n, finanzas, alimentaci\u00f3n, sa\u00fade e tecnolox\u00edas da informaci\u00f3n.\nOrganizaci\u00f3n.\nA fundaci\u00f3n opera con tres corporaci\u00f3ns:\nTam\u00e9n ten a filial Software DNV, programas de dese\u00f1o naval, enxe\u00f1er\u00eda, avaliaci\u00f3n e c\u00e1lculo."}
{"id": "220246", "revid": "22795", "url": "https://gl.wikipedia.org/wiki?curid=220246", "title": "Marmota", "text": "Marmota \u00e9 un x\u00e9nero de roedores esciuromorfos da familia Sciuridae, co\u00f1ecidos vulgarmente como marmotas, de onde toman o nome cient\u00edfico. A\u00ednda que est\u00e1n estreitamente emparentadas cos esqu\u00edos, as marmotas sup\u00e9ranos amplamente en tama\u00f1o e son de h\u00e1bitos terrestres. A maior\u00eda viven en zonas monta\u00f1osas de Eurasia e Norteam\u00e9rica e est\u00e1n ben adaptadas ao fr\u00edo grazas aos seus corpos repoludos, densa pelaxe, pequenas orellas e gran cola.\nAs marmotas son animais moi sociables que usan unha gran variedade de sons para comunicarse entre elas, sobre todo cando tratan de advertirse dun perigo. Almacenan comida e hibernan nos seus tobos durante o inverno.\nEspecies.\nO x\u00e9nero \"Marmota\" incl\u00fae catorce especies repartidas en dous subx\u00e9neros.\nSubx\u00e9nero \"Marmota\"\nSubx\u00e9nero \"Petromarmota\""}
{"id": "220247", "revid": "75439", "url": "https://gl.wikipedia.org/wiki?curid=220247", "title": "Marmota bobak", "text": "A marmota bobak ou marmota das estepas \u00e9 unha especie de roedor esciuromorfo da familia Sciuridae que habita nas estepas de Ucra\u00edna, Rusia e Asia Central. O seu nome procede de \"baibak\", palabra pola que se co\u00f1ece no seu lugar de orixe.\nDistribuci\u00f3n.\n\u00c9 a \u00fanica marmota presente en Europa canda a marmota alpina (\"Marmota marmota\"). Antano amplamente difundida (chegando at\u00e9 Siberia oriental e os l\u00edmites de Manchuria), hoxe en d\u00eda \u00e1chase reducida a distintas poboaci\u00f3ns illadas en zonas protexidas, froito do intenso arrasamento do seu h\u00e1bitat natural e da caza indiscriminada. Habita tanto en zonas ch\u00e1s como nas cordilleiras dos Urais, o Hindu Kush e o Himalaia, e a meseta do T\u00edbet.\nCaracter\u00edsticas.\n\u00c9 unha especie de pequeno tama\u00f1o e formas m\u00e1is gr\u00e1ciles que as das outras marmotas. O corpo mide 58 cent\u00edmetros aos que se lle engaden 14,5\u00a0cm da cola. A pelaxe \u00e9 curta e de cor terra, para camuflarse no medio.\nHistoria natural.\nTr\u00e1tase dun animal social que vive en grupos familiares. Estes habitan nun tobo usado durante xeraci\u00f3ns, que pode chegar a medir 100 metros de lonxitude e ter at\u00e9 tres entradas distintas, co fin de acceder rapidamente \u00e1 seguridade do seu interior se aparece algunha ameaza nas zonas circundantes. A profundidade das galer\u00edas pode chegar aos 4 metros, conducindo a distintas c\u00e1maras de hibernaci\u00f3n e cr\u00eda que se conectan entre si baixo terra. No caso de que penetre nela alg\u00fan depredador, as marmotas contan con t\u00faneles m\u00e1is finos polos que escapan ao exterior rapidamente. Durante a hibernaci\u00f3n, os animais re\u00fanense en grupos de 12 a 15 individuos que se apelotonan para darse calor entre si. Tam\u00e9n desenvolven unha importante concentraci\u00f3n de graxa subcut\u00e1nea tras atiborrarse de comida durante os tres meses de ver\u00e1n.\nA caza humana segue sendo a principal ameaza para esta especie, que non est\u00e1 regulada nos pa\u00edses onde a marmota bobac habita.\nSubespecies.\nCo\u00f1\u00e9cense d\u00faas subespecies de \"Marmota bobak\":"}
{"id": "220248", "revid": "1822", "url": "https://gl.wikipedia.org/wiki?curid=220248", "title": "Molusco", "text": ""}
{"id": "220250", "revid": "23204", "url": "https://gl.wikipedia.org/wiki?curid=220250", "title": "Gran Premio de Alema\u00f1a de 1957", "text": "O Gran Premio de Alema\u00f1a de 1957 foi unha carreira de automobilismo de F\u00f3rmula Un, celebrada o 4 de agosto de 1957 no circu\u00edto de N\u00fcrburgring Nordschleife. Foi a sexta carreira da tempada de F\u00f3rmula Un de . A carreira de 22 voltas foi ga\u00f1ada polo piloto arxentino Juan Manuel Fangio pilotando un Maserati. A carreira c\u00edtase a mi\u00fado como unha das mellores vitorias na historia da competici\u00f3n. Foi a 4\u00aa vitoria de Fangio nas 7 carreiras principais da tempada (exclu\u00edndo as 500 Millas de Indian\u00e1polis), ademais c\u00e1 cantidade de puntos que ti\u00f1a (34 polos 16 de Luigi Musso) e con d\u00faas carreiras por diante, a s\u00faa vitoria no circu\u00edto de N\u00fcrburgring significou o seu quinto t\u00edtulo de Campi\u00f3n do Mundo.\nFangio tomara nota da selecci\u00f3n de pneum\u00e1ticos e do nivel de combustible dos pilotos de Ferrari, e decatouse de que probablemente \u00edan correr a carreira completa sen unha parada en boxes. Fangio decidiu que utilizar pneum\u00e1ticos m\u00e1is brandos, e cargar s\u00f3 medio tanque de combustible, permitir\u00eda que o coche tomara as curvas m\u00e1is r\u00e1pido, pero tam\u00e9n requirir\u00eda unha parada en boxes. Fangio fixo a s\u00faa parada en boxes na volta 13, en 1\u00ba lugar, e 30 segundos por diante de Hawthorn e Collins.\nA parada en boxes foi un desastre, o equipo tivo problemas para cambiar unha das rodas. Fangio sa\u00edu do pit lane en 3\u00aa posici\u00f3n, 48 segundos por detr\u00e1s de Collins, que estaba en 2\u00ba lugar. Durante as seguintes 10 voltas, Fangio rompeu a marca de volta 9 veces (7 dos rexistros foron en voltas sucesivas, logrou rebaixar uns abafadores 15\u00b45 segundos a Hawthorn na primeira volta, e logo outros 8\u00b45 segundos na seguinte volta). Na volta 21, Fangio foise ao interior da curva a esquerda, ESSO Terrasse, pasando a Collins e situandose 2\u00ba. M\u00e1is tarde na volta 21, nunha curva a esquerda, Fangio cortou a Hawthorn pasandolle polo interior da curva, con s\u00f3 dous dos seus pneum\u00e1ticos na pista e os pneum\u00e1ticos esquerdos sobre a herba. Fangio mantivo a s\u00faa vantaxe, pero non foi f\u00e1cil, xa que Hawthorn atacou, e case logrou adiantar a Fangio nalgunhas curvas, pero foi en balde, e Fangio ga\u00f1ou a carreira.\nDespois da carreira, Fangio, comentou: \"Nunca antes conduc\u00edn tan rapido na mi\u00f1a vida e creo que nunca serei capaz de facelo de novo\". M\u00e1is tarde, Fangio tam\u00e9n dixo: \n\"N\u00fcrburgring \u00e9 a mi\u00f1a pista favorita. Quedeime totalmente namorado dela e creo que ese d\u00eda, en 1957 por fin logrei dominala. Era coma se me amosara todos os segredos dela e d\u00e9semos a co\u00f1ecer dunha vez por todas... Durante dous d\u00edas non puiden durmir, a\u00ednda veia esas curvas na escuridade, curvas nas que nunca antes tivera o valor de levar as cousas ata ese l\u00edmite\".\nPara aumentar a participaci\u00f3n, os organizadores abriron a pista aos coches de F\u00f3rmula 2. As d\u00faas carreiras corr\u00e9ronse ao mesmo tempo, pero os equipos de f\u00f3rmula 2 (en amarelo) non eran elixibles para os puntos do Campionato do Mundo e algunhas fontes non consideran estas sa\u00eddas nas estat\u00edsticas da carreira."}
{"id": "220251", "revid": "1888", "url": "https://gl.wikipedia.org/wiki?curid=220251", "title": "Jos\u00e9 G\u00f3mez de la Cueva", "text": ""}
{"id": "220252", "revid": "56817", "url": "https://gl.wikipedia.org/wiki?curid=220252", "title": "Gran Premio de Pescara de 1957", "text": "O Gran Premio de Pescara de 1957 foi unha carreira de automobilismo de F\u00f3rmula Un, celebrada o 18 de agosto de 1957 no circu\u00edto de Pescara. Foi a s\u00e9tima carreira da tempada de F\u00f3rmula Un de . Foi a \u00fanica carreira de f\u00f3rmula 1 celebrada fora dun circu\u00edto, \u00e9 m\u00e1is recordada por celebrarse no circu\u00edto m\u00e1is longo que xamais acolleu un Gran Premio do Campionato do Mundo de F\u00f3rmula Un. A pista de 25\u00a0km de longo e agora parte da SR16 na costa de Pescara. Tam\u00e9n foi a primeira das d\u00faas carreiras italianas consecutivas, logo da posterior carreira en Monza, converteuse na primeira vez que d\u00faas carreiras de F\u00f3rmula Un tiveron lugar no mesmo pa\u00eds no mesmo ano.\nA carreira atraeu a unha multitude de m\u00e1is de 200.000 espectadores."}
{"id": "220253", "revid": "98629", "url": "https://gl.wikipedia.org/wiki?curid=220253", "title": "Volta \u00f3 Alentexo", "text": "Localizaci\u00f3n do Alentexo\nA Volta \u00f3 Alentexo \u00e9 unha carreira ciclista por etapas de categor\u00eda 2.2 UCI Europe Tour, que se disputa na rexi\u00f3n portuguesa do Alentexo polo mes de xu\u00f1o.\nCreada en 1983, at\u00e9 2016 t\u00e9\u00f1ense disputado 34 edici\u00f3ns desta proba. Cada edici\u00f3n da carreira conta con 4 etapas que, polo xeral, te\u00f1en un percorrido moi chan. O vencedor adoita ser un corredor dalgunha escapada, pois non hai contra o reloxo, e o propio relevo da xeograf\u00eda do Alentexo impide que haxa etapas de monta\u00f1a.\nXerseis.\nEstes son os xerseis que distinguen \u00f3s l\u00edderes das distintas clasificaci\u00f3ns:\nPalmar\u00e9s.\nNing\u00fan ciclista foi quen de vencer na Volta \u00f3 Alentexo en d\u00faas ocasi\u00f3ns. Dous galegos acadaron a vitoria, Xes\u00fas Blanco Villar en 1991 e David Blanco en 2010. O ga\u00f1ador m\u00e1is ilustre da carreira foi Miguel Indurain, en 1996."}
{"id": "220254", "revid": "23562", "url": "https://gl.wikipedia.org/wiki?curid=220254", "title": "Volta ao Alentejo", "text": ""}
{"id": "220255", "revid": "23562", "url": "https://gl.wikipedia.org/wiki?curid=220255", "title": "Volta ao Alentexo", "text": ""}
{"id": "220263", "revid": "56817", "url": "https://gl.wikipedia.org/wiki?curid=220263", "title": "Gran Premio de Italia de 1957", "text": "O Gran Premio de Italia de 1957 foi unha carreira de automobilismo de F\u00f3rmula Un, celebrada o 8 de setembro de 1957 no circu\u00edto de Monza. Foi a oitava e derradeira carreira da tempada de F\u00f3rmula Un de ."}
{"id": "220264", "revid": "27155", "url": "https://gl.wikipedia.org/wiki?curid=220264", "title": "Sal biliar", "text": ""}
{"id": "220265", "revid": "23204", "url": "https://gl.wikipedia.org/wiki?curid=220265", "title": "Loureiro real", "text": "O loureiro real, loureiro romano ou lauroceraso (Prunus laurocerasus), \u00e9 unha especie de arbusto ou arbori\u00f1a sempreverde do x\u00e9nero \"Prunus\" de at\u00e9 8 m de alto, pertencente \u00e1 familia das ros\u00e1ceas. Orixinario de Asia Menor, cult\u00edvase en zonas temperadas de Europa como planta ornamental, onde se naturalizou en moitas rexi\u00f3ns, coma nalgunhas partes de Galicia. Xeralmente fica nun talle arbustivo por non se dar as condici\u00f3ns ecol\u00f3xicas axeitadas para un maior desenvolvemento. Adaptado a ecosistemas de laurisilva.\nA\u00ednda que xa o ep\u00edteto amosa a relaci\u00f3n entre eles, c\u00f3mpre non confundilo co loureiro, especie, en realidade, dun x\u00e9nero (e orde) moi diferente.\nEtimolox\u00eda.\nO nome da especie \"laurocerasus\", lauroceraso, v\u00e9n da s\u00faa semellanza coas d\u00faas \u00e1rbores: loureiro (principalmente por ser unha especie perenne e de follaxe semellante) e cerdeira (polo froito, e por ser realmente un \"Prunus\"). O nome com\u00fan en galego, loureiro real, tam\u00e9n vir\u00eda da semellanza co loureiro com\u00fan.\nDescrici\u00f3n.\nO loureiro real \u00e9 un arbusto perenne que vai dos 5 at\u00e9 os 15 m. de altura. Follas brillantes, ovais e cori\u00e1ceas de cor verde escuro que miden uns 10\u00a0cm de lonxitude e uns 6 de ancho co bordo lixeiramente serrado. As follas poden desprender recendo a am\u00e9ndoas cando se gretan. Os gomos das flores aparecen na primavera, e abren a comezos do ver\u00e1n en acios axilares erectos de 7\u201315\u00a0cm cunhas 30-40 flores. Cada flor arom\u00e1tica mide un cm de di\u00e1metro co cinco p\u00e9talos cor crema-abrancazada. O froito, a lorbaga (&lt; lat. ), \u00e9 unha drupa semellante a unha cereixa dun cm de di\u00e1metro agrupada en acios, que se torna negra a comezos do outono. A diferenza do resto da planta, que \u00e9 velenosa, as drupas son comest\u00edbeis, a\u00ednda que m\u00e1is macias e un chisco secas en comparaci\u00f3n con outras especies do x\u00e9nero \"Prunus\". Por\u00e9n, as sementes contidas nas bagas si son velenosas.\nPropiedades dos froitos.\nO froito inserido pode causar severo desconforto en humanos.\nTaxonom\u00eda.\n\"Prunus laurocerasus\" foi descrita por Carlo von Linn\u00e9 e publicada en \"Species Plantarum 1: 474\", no ano 1753.\nCultivo.\nO loureiro real cult\u00edvase moito como planta ornamental, en parques e xard\u00edns das zonas temperadas do mundo. Tam\u00e9n \u00e9 com\u00fan que se empregue para facer sebes e pantallas. A maior\u00eda dos cultivares son arbustos resistentes que resisten ben as condici\u00f3ns de sombra ou seca, e que responden ben \u00e1 poda.\nCultivares.\nT\u00e9\u00f1ense seleccionado m\u00e1is de 40 cultivares, inclu\u00edndo:\nEspecie invasora.\n\u00c9 unha especie que se naturaliza a mi\u00fado e de xeito doado. En Galicia tense naturalizada en moitas comarcas, especialmente nas m\u00e1is h\u00famidas do norte do pa\u00eds. Nalgunhas rexi\u00f3ns (coma no Reino Unido e o noroeste de Am\u00e9rica do norte), xa se considera planta invasora. O seu r\u00e1pido crecemento, combinado coa s\u00faa follaxe sempreverde, e a s\u00faa tolerancia a condici\u00f3ns estresantes, fan competira o loureiro real coa vexetaci\u00f3n aut\u00f3ctona, despraz\u00e1ndoa. Os paxaros facilitan o espallamento das sementes."}
{"id": "220266", "revid": "18868", "url": "https://gl.wikipedia.org/wiki?curid=220266", "title": "Prunus laurocerasus", "text": ""}
{"id": "220267", "revid": "18868", "url": "https://gl.wikipedia.org/wiki?curid=220267", "title": "Lauroceraso", "text": ""}
{"id": "220268", "revid": "89787", "url": "https://gl.wikipedia.org/wiki?curid=220268", "title": "Kosmos 119", "text": "Kosmos 119 (\u041a\u043e\u0441\u043c\u043e\u0441 119 en ruso), tam\u00e9n denominado DS-U2-I N\u00ba 1, foi un sat\u00e9lite artificial sovi\u00e9tico lanzado o 24 de maio de 1966 mediante un foguete Kosmos 2I desde a base de Kapustin Yar.\nCaracter\u00edsticas.\nKosmos 119 foi o primeiro membro do modelo de sat\u00e9lites DS-U2-I. Estaba adicado a facer observaci\u00f3ns da ionosfera terrestre e investigar como se propagan as ondas de radio VLF pola mesma, labor continuada polos seus sucesores, Kosmos 142 e Kosmos 259. Kosmos 119 foi inxectado nunha \u00f3rbita inicial de 1305\u00a0km de apoxeo e 219\u00a0km de perixeo, cunha inclinaci\u00f3n orbital de 48,5 graos e un per\u00edodo de 99,7 minutos. Reentrou na atmosfera o 30 de novembro de 1966."}
{"id": "220269", "revid": "1131", "url": "https://gl.wikipedia.org/wiki?curid=220269", "title": "Jos\u00e9 Echeverr\u00eda Novoa", "text": "Jos\u00e9 Echeverr\u00eda Novoa, nado en Pontevedra en 1902 e finado en Miami en 1984, foi un avogado e pol\u00edtico galego.\nTraxectoria.\nFillo de Jos\u00e9 Echeverr\u00eda Harguindey, dunha familia pontevedresa orixinaria de Iparralde. Estudou no Colexio Balmes de Pontevedra e fixo dereito na Universidade de Santiago de Compostela, licenci\u00e1ndose en 1925. Estivo vinculado ao republicanismo dende 1930, cando foi vicesecretario do Centro Republicano de Pontevedra e, logo da dimisi\u00f3n de Osorio-Tafall, ocupou o cargo de secretario. Como membro relevante do republicanismo pontevedr\u00e9s, foi un dos asinantes do pacto de Lestrove en marzo de 1930, polo que se creou a Federaci\u00f3n Republicana Gallega. Mantivo a s\u00faa militancia primeiro na FRG-ORGA, logo en Acci\u00f3n Republicana e dende 1934, en Izquierda Republicana, da que foi elixido presidente do grupo local de Pontevedra en xaneiro de 1935.\nXa proclamada a Rep\u00fablica, foi nomeado gobernador civil de Cidade Real (30 de decembro de 1931 a 16 de xu\u00f1o de 1932), pasando despois a Alacant (16 de xu\u00f1o de 1932 a 14 de maio de 1933) e a Oviedo (14 de maio de 1933 a 14 de setembro de 1933). Interveu en mitins na campa\u00f1a conxunta de Izquierda Republicana e o Partido Galeguista a finais de 1935 e na campa\u00f1a electoral de febreiro de 1936. No volveu ocupar gobernos civ\u00eds ata despois da vitoria da Fronte Popular nas elecci\u00f3ns de febreiro de 1936, ocupando o de Xa\u00e9n (22 de febreiro de 1936 a 25 de febreiro de 1936) e o de Biscaia (24 de maio de 1936). No intervalo entre ambos, en abril, foi un dos compromisarios elixidos nas candidaturas da Fronte Popular por Pontevedra para a elecci\u00f3n do presidente da Rep\u00fablica en abril de 1936.\nA guerra civil en Biscaia.\nCando se produciu o golpe de Estado do 18 de xullo de 1936 era gobernador civil de Biscaia e tivo un importante papel no fracaso da sublevaci\u00f3n na provincia, ao ordenar o desv\u00edo ao edificio do Goberno Civil das chamadas telef\u00f3nicas do cuartel de Garellano de Bilbao, evitando as\u00ed que os mandos do cuartel tivesen informaci\u00f3n das vicisitudes da sublevaci\u00f3n. Para facer fronte \u00e1 situaci\u00f3n creada pola guerra, o 23 de xullo constitu\u00edu a Comisar\u00eda General de Defensa de la Rep\u00fablica en Vizcaya, formada por representantes dos partidos do Fronte Popular (que no Pa\u00eds Vasco inclu\u00eda tam\u00e9n a Acci\u00f3n Nacionalista Vasca) e polo Partido Nacionalista Vasco. Ademais do posto de comisario xeral, asumiu a delegaci\u00f3n de Orde P\u00fablico. A Comisar\u00eda Xeral foi substitu\u00edda o 13 de agosto pola Junta de Defensa de Vizcaya, que inclu\u00eda tam\u00e9n \u00e1 CNT. Ademais da Presidencia, Echeverr\u00eda ocupouse tam\u00e9n da delegaci\u00f3n de Gobernaci\u00f3n.\nDespois da aprobaci\u00f3n do estatuto vasco, o 7 de outubro, na Casa de Xuntas de Gernika, investiu como lehendakari a Jos\u00e9 Antonio Aguirre, en nome do Goberno da Rep\u00fablica. Como a aprobaci\u00f3n do estatuto e a creaci\u00f3n do Goberno Vasco provisional fac\u00edan desaparecer a figura dos gobernadores civ\u00eds, abandonou o seu posto en Biscaia, pasando \u00e1 zona centro-sur baixo control da Rep\u00fablica.\nLogo dos incidentes de maio de 1937 en Barcelona, foi nomeado delegado de Orde P\u00fablica do goberno da Rep\u00fablica en Catalu\u00f1a, pero foi relevado pouco despois por presi\u00f3ns da FAI.\nExilio.\nTras a fin da guerra civil marchou ao exilio, primeiro en Panam\u00e1, despois en Cuba e finalmete en Estados Unidos. Foi condenado en rebeld\u00eda polo Tribunal Especial para a Represi\u00f3n da Masonar\u00eda e do Comunismo a doce anos e un d\u00eda de reclusi\u00f3n menor con inhabilitaci\u00f3n absoluta perpetua o 13 de xu\u00f1o de 1944.\nMorreu en Miami no esquecemento.\nVida persoal.\nCasou no Carballi\u00f1o con Adela de los Arcos P\u00e9rez, filla de Enrique de los Arcos Fajardo en febreiro de 1933."}
{"id": "220270", "revid": "4817", "url": "https://gl.wikipedia.org/wiki?curid=220270", "title": "Cosmos 119", "text": ""}
{"id": "220271", "revid": "1888", "url": "https://gl.wikipedia.org/wiki?curid=220271", "title": "Jos\u00e9 Antonio Paz Mart\u00ednez", "text": "Jos\u00e9 Antonio Paz Mart\u00ednez, nado na Coru\u00f1a en 1904 e finado en Salamanca en 1999, foi un militar e pol\u00edtico galego.\nTraxectoria.\nFoi Segundo condestable da Armada. Durante a folga xeral revolucionaria de 1934 estivo preso en Ferrol, interes\u00e1ndose por el Diego Mart\u00ednez Barrio. Durante a Guerra Civil loitou a favor do Goberno lex\u00edtimo como dependente do Ministerio de Mari\u00f1a. Coa derrota da Rep\u00fablica fuxiu a Francia e foi internado no campo de refuxiados de Argel\u00e8s sur Mer 8 bis. Durante a segunda guerra mundial incorporouse aos maquis no sur de Francia, acadou o grao de coronel e perdeu un ollo en combate. Foi delegado da Agrupaci\u00f3n de Guerrilleros Espa\u00f1oles na Uni\u00f3n Nacional (UNE). En decembro de 1945 participou na fundaci\u00f3n do Bloque Repubric\u00e1n Nazonal Galego (BRNG), en Tolosa, como representante do PCE.\nIniciouse na masoner\u00eda en 1929 na loxa Helenes n\u00ba 7 de Pontevedra, pertenceu tam\u00e9n ao Tri\u00e1ngulo Sol\u00f3n de Mar\u00edn e a outras de Lugo e Ferrol. O Tribunal de Represi\u00f3n da Masoner\u00eda e o Comunismo instru\u00edulle sumario en 1944, sendo condenado a 16 anos de reclusi\u00f3n menor e accesorias.\nReco\u00f1ecementos.\nFoi condecorado Cabaleiro da Lexi\u00f3n de Honra polo goberno franc\u00e9s."}
{"id": "220272", "revid": "98629", "url": "https://gl.wikipedia.org/wiki?curid=220272", "title": "Wolfgang von Trips", "text": "Wolfgang Alexander Albert Eduard Maximilian Reichsgraf Berghe von Trips, nado en Colonia o 4 de maio de 1928 e finado en Monza o 10 de setembro de 1961, foi un piloto alem\u00e1n de F\u00f3rmula 1. Era fillo dunha nobre familia renana.\nTraxectoria.\nParticipou en 29 Grandes Premios do Campionato Mundial de F\u00f3rmula 1, debutou o 2 de setembro de 1956. Ga\u00f1ou d\u00faas carreiras, fixo unha pole position, logrou seis podios, e anotou un total de 56 puntos no campionato.\nO Gran Premio de Italia de 1961 o 10 de setembro poder\u00eda ser a culminaci\u00f3n da carreira de Von Trips, un terceiro posto ser\u00eda suficiente para asegurar o Campionato Mundial de Pilotos ese ano. No Gran Premio de Italia en Monza, o seu Ferrari chocou coLotus de Jim Clark. O seu coche voou polo aire e estrelouse contra unha barreira lateral, lanzou fatalmente a von Trips do coche, e matou a quince espectadores.\nClark describiu o accidente, dicindo:\n\"Von Trips e eu corriamos ao longo da recta e achegab\u00e1monos a unha das curvas peraltadas, a que est\u00e1 no extremo sur. Estabamos a uns 100 metros do inicio da curva. Von Trips corr\u00eda cerca do interior da pista. Segu\u00edao de cerca. Nun momento dado Von Trips desprazouse cara a un lado e as mi\u00f1as rodas dianteiras chocaron coas s\u00faas rodas traseiras. Foi o momento fatal. O coche de Von Trips trompeou d\u00faas veces e entrou no gardarail ao longo do interior da pista. Logo recuperouse, golpeou o meu propio coche e rebotou contra a multitude.\"\nVon Trips estaba en cami\u00f1o de converterse no primeiro alem\u00e1n en ga\u00f1ar o Campionato Mundial de F\u00f3rmula 1. En 1961 von Trips montou unha pista de carreiras de karts en Kerpen, Alema\u00f1a. A pista foi logo arrendada a Rolf Schumacher, cuxos fillos, Michael e Ralf, deron as s\u00faas primeiras voltas al\u00ed. Coincidentemente, a vitoria de Michael no Gran Premio de B\u00e9lxica de 1992 ser\u00eda o primeiro Gran Premio ga\u00f1ado por un alem\u00e1n desde a \u00faltima vitoria en Aintree de von Trips en 1961.\nQue Wolfgang von Trips non se librar\u00eda do seu destino, \u00e9 unha lenda urbana, o avi\u00f3n no que logo ti\u00f1a previsto viaxar aos Estados Unidos estrelouse en Escocia. Con todo, parec\u00eda estar gafado no Autodromo Nazionale de Monza, onde se estrelou no Gran Premio de Italia de 1956 e no Gran Premio de Italia de 1958, e resultou ferido en ambos eventos.\nResultado completos na F\u00f3rmula Un.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "220278", "revid": "89787", "url": "https://gl.wikipedia.org/wiki?curid=220278", "title": "Kosmos 142", "text": "Kosmos 142 (\u041a\u043e\u0441\u043c\u043e\u0441 142 en ruso), tam\u00e9n denominado DS-U2-I N\u00ba 2, foi un sat\u00e9lite artificial sovi\u00e9tico lanzado o 14 de febreiro de 1967 mediante un foguete Kosmos 2I desde a base de Kapustin Yar.\nCaracter\u00edsticas.\nKosmos 142 foi o segundo membro do modelo de sat\u00e9lites DS-U2-I. Estaba adicado a facer observaci\u00f3ns da ionosfera terrestre e investigar como se propagan as ondas de radio VLF pola mesma, labor comezada co seu predecesor Kosmos 119 e continuada polo seu sucesore, Kosmos 259. Kosmos 142 foi inxectado nunha \u00f3rbita inicial de 1362\u00a0km de apoxeo e 214\u00a0km de perixeo, cunha inclinaci\u00f3n orbital de 48,4 graos e un per\u00edodo de 100,1 minutos. Reentrou na atmosfera o 6 de xullo de 1967."}
{"id": "220280", "revid": "4817", "url": "https://gl.wikipedia.org/wiki?curid=220280", "title": "Cosmos 142", "text": ""}
{"id": "220283", "revid": "15490", "url": "https://gl.wikipedia.org/wiki?curid=220283", "title": "George Hoyt Whipple", "text": "George Hoyt Whipple, nado en Ashland, Nova Hampshire o 28 de agosto de 1878 e finado en Rochester, Nova York o 1 de febreiro de 1976, foi un m\u00e9dico e profesor universitario estadounidense.Os seus traballos fundamentais de investigaci\u00f3n m\u00e9dica foron sobre a funci\u00f3n dos nutrientes na estimulaci\u00f3n da medula \u00f3sea.\nObtivo o Premio Nobel de Fisiolox\u00eda ou Medicina en 1934, compart\u00edndoo con William Parry Murphy e George Richards Minot.\nTraxectoria.\nFillo de Ashley Cooper Whipple e Frances Anna Hoyt, naceu en Ashland, Nova Hampshire. Era fillo e neto de m\u00e9dicos. Foi \u00e1 Phillips Academy e logo \u00e1 Universidade Yale, onde se graduou en 1900. Logo estar\u00eda na Universidade Johns Hopkins, onde se doutorou en 1905.\nWhipple traballou logo no departamento de patolox\u00eda de Hopkins at\u00e9 que foi para Panam\u00e1, durante a construci\u00f3n da Canle de Panam\u00e1, como pat\u00f3logo para o Ancon Hospital en 1907\u201308. Logo volver\u00eda para Baltimore, para traballar para a Universidade Johns Hopkins entre 1910 e 1914.\nEn 1914, Whipple foi nomeado director da Fundaci\u00f3n Hooper para a Investigaci\u00f3n M\u00e9dica na Universidade de California. Foi decano na facultade de medicina desta universidade en 1920 e 1921.\nA instancias de Abraham Flexner, que fixera estudos pioneiros na educaci\u00f3n m\u00e9dica, e o presidente da Universidade de Rochester, Rush Rhees, Whipple aceptou en 1921 ser profesor na recente e a\u00ednda en construci\u00f3n facultade de medicina de Rochester. Traballar\u00eda para este centro at\u00e9 1954 e ficar\u00eda en Rochester para o resto da s\u00faa vida, sendo recordado como un gran profesor. Whipple faleceu en 1976 con 97 anos e est\u00e1 soterrado no Mount Hope Cemetery de Rochester."}
{"id": "220284", "revid": "27249", "url": "https://gl.wikipedia.org/wiki?curid=220284", "title": "George Whipple", "text": ""}
{"id": "220301", "revid": "7802", "url": "https://gl.wikipedia.org/wiki?curid=220301", "title": "Arkansas", "text": ""}
{"id": "220302", "revid": "89787", "url": "https://gl.wikipedia.org/wiki?curid=220302", "title": "William Parry Murphy", "text": "William Parry Murphy, nado en Stoughton, Wisconsin o 6 de febreiro de 1892 e finado en Brookline, Massachusetts o 9 de outubro de 1987, foi un m\u00e9dico estadounidense que compartiu o Premio Nobel de Fisiolox\u00eda ou Medicina en 1934 con George Richards Minot e George Hoyt Whipple polo descubrimento da terap\u00e9utica da anemia perniciosa con extractos de f\u00edgado.\nTraxectoria.\nEstudou na Universidade de Oreg\u00f3n e na Facultade de Medicina da Universidade Harvard."}
{"id": "220306", "revid": "89787", "url": "https://gl.wikipedia.org/wiki?curid=220306", "title": "Aston Martin", "text": "Aston Martin Lagonda Limited \u00e9 un fabricante brit\u00e1nico de autom\u00f3biles de luxo. Foi fundada en 1913 por Lionel Martin e Robert Bamford. Pos\u00fae a s\u00faa sede en Gaydon, Warwickshire, Inglaterra. O nome da compa\u00f1\u00eda \u00e9 derivado do nome do seu fundador, Lionel Martin, e da competici\u00f3n Aston Clinton Hillclimb preto de Aston Clinton en Buckinghamshire.\nDende 1994 ata 2007, Aston Martin foi parte de Ford Motor Company, pasando a ser parte do grupo Premier Automotive Group no 2000. No 12 de marzo do 2007, foi mercada por 479 mill\u00f3ns de libras por unha sociedade conxunta, encabezada por David Richards, John Singers, un banqueiro de investimentos estadounidense; e d\u00faas compa\u00f1\u00edas de investimento Kuwait\u00edes, Investment Dar e Adeem Investment. Ford retivo 77 mill\u00f3ns de d\u00f3lares estadounidenses (ou o 12,1%) de participaci\u00f3ns, valorando a compa\u00f1\u00eda en 925 mill\u00f3ns de d\u00f3lares.\nEn decembro de 2012, o fondo de capital privado italiano Investindustrial asinou un acordo para comprar o 37\u00b45% de Aston Martin, e investir 150 mill\u00f3ns de libras como un aumento de capital.\nHistoria.\nFundaci\u00f3n.\nAston Martin foi fundada en 1913 por Lionel Martin e Robert Bamford os dous uniron forzas como Bamford &amp; Martin o ano anterior para vender autom\u00f3biles fabricados por Singer desde o local da r\u00faa Callow en Londres, onde tam\u00e9n vend\u00edanse veh\u00edculos GWK e Calthorpe. Martin correu subidas en Aston Hill cerca de Aston Clinton, e a parella decidiu facer os seus propios veh\u00edculos. O primeiro coche que chamado \"Aston Martin\" foi creado por Martin montando un motor de catro cilindros Coventry-Simplex no chasis dun Isotta-Fraschini de 1908.\nAdquiriron locais en Henniker Mews en Kensington e produciron o seu primeiro coche en marzo de 1915. A produci\u00f3n non puido iniciarse debido ao estalido da primeira guerra mundial, Martin uniuse ao Almirantado e Bamford \u00e1 Royal Army Service Corps. Toda a maquinaria foi vendida \u00e1 Sopwith Aviation Company.\nAnos de entre guerras.\nLogo da guerra, a compa\u00f1\u00eda foi refundada en Abingdon Road, Kensington e foi dese\u00f1ado un novo coche co nome de Aston-Martin. En 1920 Bamford deixou a compa\u00f1\u00eda, que revitalizouse co financiamento do Conde Louis Zborowski. En 1922, Bamford &amp; Martin producen coches para competir no Gran Premio de Francia, que logrou establecer marcas mundiais de velocidade e resistencia en Brooklands. Foron constru\u00eddos tres coches oficiais con 16 v\u00e1lvulas para a competici\u00f3n e para lograr marcas: o n\u00famero de chasis 1914, m\u00e1is tarde desenvolveuse como o Green Pea (gu\u00edsante verde), o n\u00famero de chasis 1915, o Razor Blade (navalla de afeitar) logrou as marcas e o n\u00famero de chasis 1916, m\u00e1is tarde desenvolveuse como o Halford Especial.\nForon constru\u00eddos aproximadamente 55 coches para a venda en d\u00faas configuraci\u00f3ns, e chasis curto. A compa\u00f1\u00eda declarouse en creba en 1924 e foi comprada por Lady Charnwood, quen puxo ao seu fillo John Benson ao mando. A compa\u00f1\u00eda volveu quebrar en 1925 e a f\u00e1brica pechou en 1926, coa sa\u00edda de Lionel Martin.\nM\u00e1is tarde ese ano, Bill Renwick, Augusto (Bert) Bertelli e os envestidores que inclu\u00edan \u00e1 Se\u00f1ora Charnwood tomaron o control da empresa. Cambiouse o nome \u00e1 Aston Martin Motors e traslad\u00e1ronse \u00e1 antiga f\u00e1brica de Whitehead Aircraft Limited en Feltham. Renwick &amp; Bertelli foran en colaboradores alg\u00fans anos e desenvolveran un motor de catro cilindros e \u00e1rbore de levas usando dese\u00f1o da c\u00e1mara de combusti\u00f3n patentada de Renwick, que probaran nun chasis de Enfield Allday. O \u00fanico autom\u00f3bil \"Renwick &amp; Bertelli \" feito, era co\u00f1ecido como a \"caixa mec\u00e1nica\" e a\u00ednda sobrevive.\nA parella planeara vender os seus motores aos fabricantes de autom\u00f3biles, pero logo de o\u00edr que Aston Martin xa non estaba na produci\u00f3n d\u00e9ronse conta de que pod\u00edan sacar provecho da s\u00faa fama a po\u00f1er en marcha a produci\u00f3n dun coche completamente novo.\nEntre 1926 e 1937 Bertelli era \u00e1 vez director t\u00e9cnico e dese\u00f1ador de todos os novos Aston Martins, foron co\u00f1ecidos como \"coches Bertelli\". Entre eles, os de litro e medio \"tipo T\", \"internacional\", \"Le Mans\", \"MKII\" e o seu derivado de carreiras, o \"Ulster\", e o de 2 litros 15/98 e o seu derivado de carreiras, o \"Model Speed\". A maior\u00eda eran coches deportivos de d\u00faas prazas abertos carrozados polo irm\u00e1n de Bert Bertelli , e un pequeno n\u00famero de turismos co chasis longo de catro prazas, tam\u00e9n produciron convertibeis e rancheiras.\nBertelli era un piloto competente disposto pilotar os seus coches, un dos poucos propietario/fabricante/piloto. Os coches do equipo \"LM\" tiveron moito \u00e9xito nas carreiras nacionais e internacionais inclu\u00edndo Le Mans e a Mille Miglia.\nOs problemas financeiros reapareceron en 1932. A compa\u00f1\u00eda foi rescatado durante un ano por L. Prideaux Brune antes de vendelo a Sir Arthur Sutherland. En 1936, Aston Martin decidiu concentrarse nos coches de estrada, produciron s\u00f3 700, ata que o pararon pola segunda guerra mundial. Durante a guerra produciron compo\u00f1entes de avi\u00f3ns.\nEra David Brown.\nEn 1947, o fabricante de tractores David Brown Limited comprou a compa\u00f1\u00eda baixo a direcci\u00f3n do director xeral Sir David Brown o seu \"salvador da posguerra\". A compa\u00f1\u00eda tam\u00e9n adquiriu Lagonda ese ano polo seu dese\u00f1o do motor 2.6 litros W. O. Bentley. Ambas empresas compartiron recursos e talleres, dando lugar ao nacemento da serie cl\u00e1sica dos coches \"DB\". En 1950, a compa\u00f1\u00eda anunciou o DB2, seguido do DB2/4 en 1953, o DB2/4 MkII en 1955, o DB Mark III en 1957 e o estilo italiano 3.7 L DB4 en 1958.\nA\u00ednda que estes modelos axudaron a Aston Martin a establecer un bo pedigree de carreiras, o DB4 destacou e deu o famoso DB5 en 1963. A compa\u00f1\u00eda mant\u00edvose fiel \u00f3 seu emerxente estilo \" Grand Touring\" co DB6 (1965-1970), e DBS (1967-1972).\nOs motores de seis cilindros destes coches desde 1954 ata 1965 foron dese\u00f1ados por Tadek Marek.\nModelos.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "220316", "revid": "56817", "url": "https://gl.wikipedia.org/wiki?curid=220316", "title": "Mercury (marca deportiva)", "text": "Mercury \u00e9 a empresa t\u00e9xtil, adicada \u00e1 fabricaci\u00f3n de roupa deportiva, con sede central en Zaragoza (Espa\u00f1a). Na tempada deportiva 2012\u201313 vestiu a equipos como o Real Zaragoza, Breog\u00e1n de Lugo ou Club Ourense Baloncesto."}
{"id": "220328", "revid": "89787", "url": "https://gl.wikipedia.org/wiki?curid=220328", "title": "\u00c1cido quenodesoxic\u00f3lico", "text": "O \u00e1cido quenodesoxic\u00f3lico \u00e9 un \u00e1cido biliar primario producido polo f\u00edgado durante a fabricaci\u00f3n da bile. \u00c9 un composto branco cristalino insoluble en auga pero soluble en alcohol e \u00e1cido ac\u00e9tico, cun punto de fusi\u00f3n de 165-167\u00a0\u00b0C. Os sales deste \u00e1cido denom\u00ednanse quenodesoxicolatos. Os conxugados deste \u00e1cido con amino\u00e1cidos orixinan sales biliares. O \u00e1cido quenodesoxic\u00f3lico \u00e9 un dos dous \u00e1cidos biliares principais en humanos, xunto co \u00e1cido c\u00f3lico, a\u00ednda que alg\u00fans outros mam\u00edferos sintetizan predominantemente \u00e1cido desoxic\u00f3lico. O composto ten unha estrutura esteroide con dous grupos OH nas posici\u00f3ns 3 e 7 e unha cadea lateral cun grupo carboxilo no extremo.\nO \u00e1cido quenodesoxic\u00f3lico sintet\u00edzase no f\u00edgado a partir do colesterol.\nO seu nome d\u00e9bese a que foi illado primeiramente nos gansos e en grego \u03c7\u03ae\u03bd significa ganso, de onde v\u00e9n o prefixo queno. Ademais, como se co\u00f1ec\u00eda previamente o \u00e1cido c\u00f3lico, e este novo \u00e1cido ti\u00f1a un OH menos, chamouselle a este \u00faltimo \"desoxi\", de a\u00ed o seu nome de \u00e1cido quenodesoxic\u00f3lico.\nO composto conx\u00fagase no f\u00edgado cos amino\u00e1cidos glicina e taurina antes da s\u00faa secreci\u00f3n, orixinando o \u00e1cido glicoquenodesoxic\u00f3lico e o \u00e1cido tauroquenodesoxic\u00f3lico, que forman sales biliares (ionizados) no intestino debido o seu baixo pKa. Cando estes sales son alterados polas bacterias do colon, dan lugar ao \u00e1cido biliar secundario \u00e1cido litoc\u00f3lico, que, por tanto, deriva do quenodesoxic\u00f3lico, e que \u00e9 absorbido no colon e pasa ao sangue, que o devolve por medio da circulaci\u00f3n enterohep\u00e1tica ao f\u00edgado para ser reutilizado. A maior\u00eda dos sales biliares xa son absorbidos no \u00edleo.\nAplicaci\u00f3ns.\nPode utilizarse no tratamento contra os c\u00e1lculos biliares, xa que reduce a secreci\u00f3n de colesterol.\nUnha compa\u00f1\u00eda de biotecnolox\u00eda australiana desenvolveu un tratamento para a hepatite C na que o \u00e1cido quenodesoxic\u00f3lico est\u00e1 combinado con bezafibrato, chamado Hepaconda .\nO \u00e1cido quenodesoxic\u00f3lico utilizouse no tratamento da xantomatose cerebrotendinosa .\nEn qu\u00edmica supramolecular, as \"pinzas moleculares\" baseados nun armaz\u00f3n de \u00e1cido quenodesoxic\u00f3lico son receptores da urea que poden conter ani\u00f3ns no seu lugar de uni\u00f3n en orde de afinidade: H2PO4- (dihidr\u00f3xeno fosfato) &gt; Cl- &gt; Br- &gt; I- reflectindo as s\u00faas basicidades."}
{"id": "220340", "revid": "2605313", "url": "https://gl.wikipedia.org/wiki?curid=220340", "title": "Prunus armericana", "text": ""}
{"id": "220341", "revid": "18868", "url": "https://gl.wikipedia.org/wiki?curid=220341", "title": "Prunus armeniaca", "text": ""}
{"id": "220349", "revid": "59564", "url": "https://gl.wikipedia.org/wiki?curid=220349", "title": "Branca Novoneyra", "text": "Branca-Petra Novo Rey, co\u00f1ecida como Branca Novoneyra, nada en Lugo en 1976, \u00e9 unha escritora, bailarina e core\u00f3grafa galega.\nTraxectoria.\nPasou a infancia no Courel, \u00e9 filla do poeta Ux\u00edo Novoneyra. Licenciada en Ciencias Pol\u00edticas pola Universidade de Santiago de Compostela e Diplomada en Estudos Avanzados pola Universidade de Belas Artes de Granada. Desde 2002 desenvolve o seu traballo como bailarina en colaboraci\u00f3n con poetas, videoartistas e m\u00fasicos en diferentes colectivos. Ten publicado traballos sobre historia e cr\u00edtica da danza en revistas especializadas. Tam\u00e9n editou diversas obras po\u00e9ticas.\nNas elecci\u00f3ns municipais de 2015 foi elixida concelleira de Santiago de Compostela por Compostela Aberta e foi concelleira de Cultura.\nXunto a Olalla Coci\u00f1a, programou os Picaversos. Traballa para gardar o legado de Ux\u00edo Novoneyra, o seu pai, na Fundaci\u00f3n que leva o nome do escritor en Parada do Courel. Dirixe o Festival dos Eidos, tam\u00e9n no Courel.\nColaboradora de \"N\u00f3s Diario\"."}
{"id": "220372", "revid": "2605563", "url": "https://gl.wikipedia.org/wiki?curid=220372", "title": "Deciduo", "text": ""}
{"id": "220373", "revid": "85894", "url": "https://gl.wikipedia.org/wiki?curid=220373", "title": "Willow Shields", "text": "Willow Shields, nada o 1 de xu\u00f1o de 2000 en Albuquerque, Novo M\u00e9xico, \u00e9 unha actriz estadounidense de cinema e televisi\u00f3n. \u00c9 principalmente co\u00f1ecida polo seu traballo no filme \"Os xogos da fame\".\nTraxectoria.\nFilla de Carrie e Rob Shields, ten unha irm\u00e1 xemelga, Autumn, e un irm\u00e1n m\u00e1is vello, River, que tam\u00e9n son actores. O seu primeiro traballo profesional foi como narradora da curtametraxe \"Las Vegas New Mexico 1875\" e posteriomente tivo pequenos papeis secundarios na televisi\u00f3n. Foi no ano 2012 cando deu o salto ao cine interpretando a Primrose Everdeen no filme \"Os xogos da fame\", as\u00ed como no resto de filmes da saga. En 2015 participou como concursante no programa de televisi\u00f3n Dancing with the Stars."}
{"id": "220375", "revid": "85894", "url": "https://gl.wikipedia.org/wiki?curid=220375", "title": "Ian Nelson", "text": "Ian P. Nelson, nado o 5 de setembro de 1982 en Madison, Wisconsin, \u00e9 un actor estadounidense de cinema e televisi\u00f3n."}
{"id": "220377", "revid": "27155", "url": "https://gl.wikipedia.org/wiki?curid=220377", "title": "Quenodesoxicolato", "text": ""}
{"id": "220378", "revid": "124084", "url": "https://gl.wikipedia.org/wiki?curid=220378", "title": "\u00c1cido litoc\u00f3lico", "text": "O \u00e1cido litoc\u00f3lico \u00e9 un \u00e1cido biliar secundario, que se orixina a partir das secreci\u00f3ns biliares. Deriva do \u00e1cido quenodesoxic\u00f3lico da bile. Os conxugados do \u00e1cido quenodesoxic\u00f3lico vertidos na bile, cando chegan ao colon, son procesados por acci\u00f3n bacteriana producindo \u00e1cido litoc\u00f3lico por reduci\u00f3n do grupo hidroxilo do carbono 7. O \u00e1cido litoc\u00f3lico ten unha estrutura esteroide, cun s\u00f3 OH en posici\u00f3n 3 e unha cadea lateral rematada nun grupo carboxilo. No colon o \u00e1cido litoc\u00f3lico \u00e9 absorbido, pasa ao sangue e regresa ao f\u00edgado polo circu\u00edto da chamada circulaci\u00f3n enterohep\u00e1tica. No f\u00edgado o \u00e1cido litoc\u00f3lico ser\u00e1 conxugado con glicina ou taurina e volto a segregar ao duodeno.\nO \u00e1cido litoc\u00f3lico ten toxicidade para as c\u00e9lulas e foi implicado na carcinox\u00e9nese humana e animal experimental de colon. Investigaci\u00f3ns preliminares in vitro suxiren que o \u00e1cido litoc\u00f3lico mata selectivamente c\u00e9lulas de neuroblastoma, pero non afecta \u00e1s neuronas normais, e \u00e9 citot\u00f3xico para moitos outros tipos de c\u00e9lulas malignas a concentraci\u00f3ns fisioloxicamente relevantes.\nA fibra vexetal da dieta pode unirse ao \u00e1cido litoc\u00f3lico e axudar a que sexa excretado nas feces; polo que esa \u00e9 unha das raz\u00f3ns polas que a fibra pode protexer contra o cancro de colon.\nO \u00e1cido litoc\u00f3lico (e o \u00e1cido litoc\u00f3lico acetato e \u00e1cido litoc\u00f3lico propionato) poden activar o receptor da vitamina D sen elevar os niveis de calcio igual ca a propia vitamina D.\nAlgunhas investigaci\u00f3ns con l\u00e9vedos mostran que pode aumentar a vida deses organismos."}
{"id": "220379", "revid": "1987", "url": "https://gl.wikipedia.org/wiki?curid=220379", "title": "George Minot", "text": "George Richards Minot, nado en Boston, Massachusetts o 2 de decembro de 1885 e finado no mesmo lugar o 25 de febreiro de 1950, foi un m\u00e9dico estadounidense. Foi asistente na Universidade Johns Hopkins, sendo galardoado co Premio Nobel de Medicina en 1934 canda William Parry Murphy e George H. Whipple, polos seus traballos relacionados coa anemia.\nTraxectoria.\nDurante a s\u00faa vida como profesional publicou varios traballos sobre diversos temas como o c\u00e1ncer, a artrite e as deficiencias alimenticias. Non obstante, foi a\u00ednda m\u00e1is lonxe no estudo da coagulaci\u00f3n do sangue, a transfusi\u00f3n, as plaquetas e certas desordes asociadas coa anemia prolongada. Tam\u00e9n estudou a condici\u00f3n do sangue en certos casos do envelenamento industrial.\nEntre os seus intereses estaban tam\u00e9n a leucemia e as desordes dos tecidos finos linf\u00e1ticos, mais as s\u00faas contribuci\u00f3ns m\u00e1is importantes son os seus estudos sobre a anemia. O seu nome est\u00e1 intimamente ligado \u00e1 terapia da anemia perniciosa, dado que foi o primeiro en interesarse por ela, en 1914. Con todo, non ser\u00e1 at\u00e9 m\u00e1is tarde que, xunto a George Hoyt Whipple e Willian Murphy, describiron un tratamento eficaz para esta enfermidade.\nA anemia perniciosa est\u00e1 causada pola carencia dunha prote\u00edna producida polo est\u00f3mago (factor intr\u00ednseco) que lle axuda ao corpo a absorber a vitamina B12. Cando o est\u00f3mago non ten a suficiente cantidade desta prote\u00edna non pode absorber a vitamina axeitadamente. A vitamina B12 \u00e9 necesaria para que as c\u00e9lulas nerviosas e sangu\u00edneas funcionen ben.\nMinot, posteriormente, en colaboraci\u00f3n con Edwin Cohn, estendeu os estudos que realizara con Whipple e Murphy. Agregou por exemplo ao co\u00f1ecemento as funci\u00f3ns gastrointestinais e a terapia do ferro para a anemia, entre outros aspectos."}
{"id": "220380", "revid": "27249", "url": "https://gl.wikipedia.org/wiki?curid=220380", "title": "George H. Whipple", "text": ""}
{"id": "220381", "revid": "27249", "url": "https://gl.wikipedia.org/wiki?curid=220381", "title": "George Richards Minot", "text": ""}
{"id": "220382", "revid": "5863", "url": "https://gl.wikipedia.org/wiki?curid=220382", "title": "Pedro Seoane Varela", "text": "Pedro Seoane Varela, nado en Arz\u00faa en 1858 e finado en T\u00e1nxer en xu\u00f1o de 1935, foi un avogado e pol\u00edtico galego.\nTraxectoria.\nFillo de Pedro Seoane Pati\u00f1o, do pazo da Torre de Andabao (Andavao, Boimorto). Militou no Rexionalismo como vogal do Comit\u00e9 Rexionalista de Santiago que presid\u00eda Manuel Murgu\u00eda e da man de Aureliano Linares Rivas fundou na Coru\u00f1a o peri\u00f3dico \"La Ma\u00f1ana\", do que logo foi director (1895). Membro do Partido Conservador e amigo de Augusto Gonz\u00e1lez Besada, foi deputado polo distrito de Fonsagrada en 1896, foi despois deputado polo distrito de Cambados de 1907 a 1920, cando Gonz\u00e1lez Besada lle cedeu o seu distrito. Como deputado por Cambados dirixiu xesti\u00f3ns para declarar de interese xeral o porto de Vilagarc\u00eda de Arousa e poder constru\u00edr un peirao de ferro de 400 metros de extensi\u00f3n, feito polo que o Concello arous\u00e1n o nomeou fillo adoptivo. En 1920 foi elixido deputado polo distrito de Betanzos. Chegou a ocupar o Consello do Estado e foi ministro do Tribunal Contencioso Administrativo. Grazas ao matrimonio do seu fillo Pedro con Mari Carme Cotoner, filla do marqu\u00e9s de Mondejar, emparentou coa alta aristocracia espa\u00f1ola. Morreu en T\u00e1nxer en 1935, onde resid\u00eda co seu fillo, daquela c\u00f3nsul de Espa\u00f1a en Marrocos."}
{"id": "220383", "revid": "23204", "url": "https://gl.wikipedia.org/wiki?curid=220383", "title": "Hl\u00edn", "text": "Na mitolox\u00eda n\u00f3rdica, Hl\u00edn (antigo n\u00f3rdico \"protectora\") \u00e9 unha deusa asociada coa divindade maior Frigg da cal \u00e9 unha das tres serventas xunto con Fulla e Gn\u00e1. Ten a tarefa de protexer \u00f3s homes e consolar \u00f3s mortais que se laian da s\u00faa sorte. Hl\u00edn aparece no poema \"Edda po\u00e9tica\" compilado no s\u00e9culo XIII a partir de diversas fontes tradicionais, e na \"Edda prosaica\", escrita no mesmo s\u00e9culo por Snorri Sturluson."}
{"id": "220384", "revid": "27249", "url": "https://gl.wikipedia.org/wiki?curid=220384", "title": "William P. Murphy", "text": ""}
{"id": "220385", "revid": "98629", "url": "https://gl.wikipedia.org/wiki?curid=220385", "title": "William Murphy", "text": "William Murphy p\u00f3dese referir a:"}
{"id": "220387", "revid": "1576", "url": "https://gl.wikipedia.org/wiki?curid=220387", "title": "Pincez tous vos koras, frappez les balafons", "text": "\"Pincez Tous vos Koras, Frappez les Balafons\" \u00e9 o himno nacional do Senegal, adoptado en 1960. A letra \u00e9 da autor\u00eda de L\u00e9opold S\u00e9dar Senghor, e a m\u00fasica de Herbert Pepper."}
{"id": "220388", "revid": "85894", "url": "https://gl.wikipedia.org/wiki?curid=220388", "title": "\u00c1cido desoxic\u00f3lico", "text": "O \u00e1cido desoxic\u00f3lico (tam\u00e9n co\u00f1ecido como desoxicolato) \u00e9 un \u00e1cido biliar secundario formado a partir de compo\u00f1entes da bile. Orix\u00ednase a partir do \u00e1cido c\u00f3lico. As bacterias do intestino transforman os conxugados de \u00e1cido c\u00f3lico en \u00e1cido desoxic\u00f3lico. O \u00e1cido desoxic\u00f3lico orixinado polas bacterias no colon volve ao f\u00edgado por v\u00eda sangu\u00ednea por medio da circulaci\u00f3n enterohep\u00e1tica e pode ser reutilizado e segregarse como conxugado na bile. O \u00e1cido desoxic\u00f3lico \u00e9 soluble en alcohol e \u00e1cido ac\u00e9tico. Cando est\u00e1 puro \u00e9 un po cristalino branco. A mol\u00e9cula ten unha estrutura esteroide con dous OH nas posici\u00f3ns 3 e 12 e un grupo carboxilo no extremo da cadea lateral.\nAplicaci\u00f3ns.\nO \u00e1cido desoxic\u00f3lico foi utilizado en varios campos da medicina. No corpo humano os \u00e1cidos biliares como o desoxic\u00f3lico util\u00edzanse para a emulsi\u00f3n das graxas e a s\u00faa posterior absorci\u00f3n no intestino. Nalg\u00fans pa\u00edses (como Su\u00edza) vi\u00f1a utiliz\u00e1ndose como emulsificante na industria alimentaria , pero actualmente se usa pouco. Util\u00edzase tam\u00e9n en bases experimentais de colagogos (que promoven a descarga de bile) e tam\u00e9n para tratar os c\u00e1lculos biliares.\nO desoxicolato de sodio \u00e9 o sal s\u00f3dico do \u00e1cido desoxic\u00f3lico, que se utiliza como deterxente biol\u00f3xico para lisar c\u00e9lulas e solubilizar compo\u00f1entes celulares e das membranas. Tam\u00e9n se usa en inxecci\u00f3ns de mesoterapia, mesturado con fosfatidilcolina , pero a s\u00faa eficacia e seguridade non foi a\u00ednda demostrada.\nEn investigaci\u00f3n, o \u00e1cido desoxic\u00f3lico util\u00edzase como deterxente suave para o illamento de prote\u00ednas asociadas a membranas. A concentraci\u00f3n micelar cr\u00edtica para o \u00e1cido desoxic\u00f3lico \u00e9 de aproximadamente 2,4-4 mM.\nOs desoxicolatos e os derivados dos \u00e1cidos biliares en xeral est\u00e1n a ser estudados activamente como estruturas utilizables en nanotecnolox\u00eda. Tam\u00e9n te\u00f1en aplicaci\u00f3n en microlitograf\u00eda como compo\u00f1entes fotorresistentes.\nInvestigaci\u00f3ns en inmunolox\u00eda.\nA s\u00faa funci\u00f3n como deterxente e axente illante das prote\u00ednas de membrana tam\u00e9n o fai axeitado para a produci\u00f3n de vacinas de prote\u00edna da membrana externa como MenB, unha vacina contra a meninxite producida en Noruega a principios da d\u00e9cada de 1990.\nNa medicina tradicional chinesa util\u00edzanse c\u00e1lculos biliares de boi, un de cuxos principais compo\u00f1entes \u00e9 o \u00e1cido desoxic\u00f3lico, para tratar inflamaci\u00f3ns e estimular o sistema inmunitario.\nAlgunhas investigaci\u00f3ns estudaron os efectos do \u00e1cido desoxic\u00f3lico como inmunoestimulante do sistema inmunitario inespec\u00edfico, ao activar os macr\u00f3fagos, o que produce unha boa resposta inmunitaria inespec\u00edfica. Estudos cl\u00ednicos realizados nas d\u00e9cadas de 1970 e 1980 confirmaron que o \u00e1cido desoxic\u00f3lico est\u00e1 implicado nos procesos naturais de curaci\u00f3n de inflamaci\u00f3ns locais, diferentes tipos de herpes e outros procesos.\nAlgunhas investigaci\u00f3ns recentes indican que o \u00e1cido desoxic\u00f3lico poder\u00eda ter efectos cancer\u00edxenos no colon."}
{"id": "220389", "revid": "23204", "url": "https://gl.wikipedia.org/wiki?curid=220389", "title": "Ilmr", "text": "Na mitolox\u00eda n\u00f3rdica, Ilmr \u00e9 unha deusa. Ilmr aparece na lista de \u00e1synjur da \"Edda prosaica\" no libro \"Sk\u00e1ldskaparm\u00e1l\". Non aparece en m\u00e1is fontes f\u00f3ra desa menci\u00f3n. Jacob Grimm sinala que se ben o nome da deusa \"Ilmr\" \u00e9 feminino, a palabra masculina \"ilmr\" significa \"cheiro agradable\" (\"suavis odor\")."}
{"id": "220391", "revid": "85894", "url": "https://gl.wikipedia.org/wiki?curid=220391", "title": "Leven Rambin", "text": "Leven Alice Rambin, nada o 17 de maio de 1990 en Houston, Texas, \u00e9 unha actriz estadounidense de cinema e televisi\u00f3n."}
{"id": "220393", "revid": "85894", "url": "https://gl.wikipedia.org/wiki?curid=220393", "title": "Isabelle Fuhrman", "text": "Isabelle Fuhrman, nada o 25 de febreiro de 1997 en Washington, D.C., \u00e9 unha actriz estadounidense principalmente co\u00f1ecida polo seu traballo en filmes como \"Orfa\" e \"Os xogos da fame\"."}
{"id": "220397", "revid": "27155", "url": "https://gl.wikipedia.org/wiki?curid=220397", "title": "Desoxicolato", "text": ""}
{"id": "220400", "revid": "23204", "url": "https://gl.wikipedia.org/wiki?curid=220400", "title": "Neuilly-sur-Seine", "text": "Neuilly-sur-Seine \u00e9 unha cidade e comuna da \u00c1rea Metropolitana de Par\u00eds (Francia). A s\u00faa poboaci\u00f3n era de 60\u00a0454 habitantes no 2007.\nLimita coa cidade de Par\u00eds polo noroeste e at\u00f3pase na ribeira dereita do r\u00edo Sena.\nPol\u00edtica.\nNicolas Sarkozy, presidente da Rep\u00fablica Francesa entre 2007 e 2012, foi alcalde desta cidade de 1983 a 2002."}
{"id": "220405", "revid": "27155", "url": "https://gl.wikipedia.org/wiki?curid=220405", "title": "Proterhinus alyxiae", "text": "Proterhinus alyxiae \u00e9 unha especie de escaravello da familia Belidae."}
{"id": "220407", "revid": "109216", "url": "https://gl.wikipedia.org/wiki?curid=220407", "title": "Tesitura", "text": "En m\u00fasica, o termo tesitura (do italiano \"tessitura\") fai referencia \u00e1 zona da extensi\u00f3n de sons de frecuencia determinada que \u00e9 capaz de emitir unha voz humana, ou un instrumento musical. Ad\u00f3itase indicar sinalando o intervalo de notas comprendido entre a nota m\u00e1is grave e a m\u00e1is aguda que un determinado instrumento ou voz \u00e9 capaz de emitir.\nTam\u00e9n pode estar referido especificamente \u00e1 parte da voz dun cantante na que se produce a \"mellor calidade sonora\" e un timbre m\u00e1is adecuado.\nA tesitura no canto.\nFrecuentemente, na voz humana dist\u00ednguese entre a tesitura e a extensi\u00f3n vocal. A extensi\u00f3n vocal, \u00e9 dicir, a extensi\u00f3n sonora da voz, \u00e9 o marco de frecuencias realizables, sen considerar volume e calidade do son.\nEn voces sas, comunmente \u00e9 de d\u00faas oitavas ou m\u00e1is. O termo tesitura \u00fasase para denominar \u00e1 parte da extensi\u00f3n vocal na cal se poden realizar sons controlables e utilizables musicalmente.\nAs caracter\u00edsticas para definir a tesitura dunha voz son:\nAs tesituras de cantantes profesionais en \u00f3pera deben ser de d\u00faas oitavas ou m\u00e1is; en tenores un pouco menos de d\u00faas oitavas. Dentro das voces chamadas guturais, tan usadas no black metal e outros estilos, at\u00f3panse notas non alcanzables pola voz humana normal. Segundo Peter-Michael Fischer, a tesitura do cantante comeza unha cuarta xusta (cinco semit\u00f3ns) por encima da s\u00faa nota m\u00e1is grave posible (o seu \u00abcero f\u00f3nico\u00bb) e chega ata unha cuarta por baixo da nota m\u00e1is aguda da voz (\u00abl\u00edmite f\u00f3nico\u00bb).\nPara clasificar voces para o uso coral, dist\u00ednguense catro grupos principais, cuxa tesitura \u00e9 menor que d\u00faas oitavas, para poder inclu\u00edr voces menos preparadas:"}
{"id": "220436", "revid": "27155", "url": "https://gl.wikipedia.org/wiki?curid=220436", "title": "Beta-caroteno", "text": "O \u03b2-caroteno \u00e9 un pigmento natural qu\u00edmico terpenoide fortemente coloreado de laranxa abundante nas plantas e froitos, que interv\u00e9n na fotos\u00edntese como pigmento secundario captador de luz e \u00e9 precursor da vitamina A. \nPertence ao grupo dos carotenos, que son tetraterpenos, biosintetizados a partir de oito mol\u00e9culas de isopreno e te\u00f1en 40 carbonos. Dist\u00ednguese dos outros carotenos en que ten aneis beta en ambos os extremos da mol\u00e9cula, polo que se chama \u03b2,\u03b2-caroteno . A estrutura da mol\u00e9cula foi deducida por Karrer et al. en 1930. A absorci\u00f3n do \u03b2-caroteno dos alimentos aumenta cando se comen acompa\u00f1ados de graxas, xa que os carotenos son liposolubles. Como ten un esqueleto hidrocarbonado sen grupos funcionais \u00e9 moi lip\u00f3filo.\nO caroteno \u00e9 a substancia que colorea as cenorias de laranxa e \u00e9 o tipo de caroteno m\u00e1is com\u00fan nas plantas. Como \u00e9 unha mol\u00e9cula con moitos dobres enlaces conxugados est\u00e1 moi coloreada. Cando se usa como colorante alimentario v\u00e9n indicado nas etiquetas dos produtos como E160a.p119 Na natureza, o \u03b2-caroteno \u00e9 un precursor (forma inactiva) da vitamina A na que se transforma pola acci\u00f3n do encima beta-caroteno 15,15'-monooxixenase. O illamento do \u03b2-caroteno das froitas faise xeralmente con columnas de cromatograf\u00eda. A separaci\u00f3n do \u03b2-caroteno da mestura doutros carotenoides est\u00e1 baseada na polaridade dun composto. O \u03b2-caroteno non \u00e9 un composto polar, sen\u00f3n hidr\u00f3fobo, polo que hai que separalo con solventes non polares como o hexano.\nNa fotos\u00edntese.\nOs carotenoides sintet\u00edzanse e acum\u00falanse nos cloroplastos e cromoplastos e funcionan como pigmentos accesorios na fotos\u00edntese, que transmiten parte da enerx\u00eda luminosa captada \u00e1s clorofilas. Ademais serven como pigmentos protectores que impiden que a clorofila sexa fotooxidada.\nActividade de provitamina A.\nOs carotenoides das plantas son a primeira fonte dietaria de provitamina A, e o \u03b2-caroteno \u00e9 o mellor co\u00f1ecido nesa funci\u00f3n. Outros son o \u03b1-caroteno ou a \u03b2-criptoxantina. A absorci\u00f3n dos carotenoides est\u00e1 restrinxida ao duodeno e depende do receptor SR-B1 (\"Scavenger receptor B1\"), que \u00e9 unha prote\u00edna de membrana tam\u00e9n responsable da absorci\u00f3n da vitamina E (alfa-tocoferol). Unha mol\u00e9cula de \u03b2-caroteno pode ser clivada (cortada) polo encima intestinal \"beta,beta-caroteno 15,15'-monooxixenase\" en d\u00faas mol\u00e9culas de vitamina A.\nA eficiencia da absorci\u00f3n desta substancia est\u00edmase que est\u00e1 entre o 9 e o 22%. A absorci\u00f3n e conversi\u00f3n de carotenoides pode depender da forma en que se encontre o \u03b2-caroteno (en vexetais cocidos ou crus ou nun suplemento diet\u00e9tico), da inxesta simult\u00e1nea de graxas, e dos dep\u00f3sitos de vitamina A e \u03b2-caroteno do corpo. Os investigadores encontraron que os seguintes factores determinan a actividade de provitamina A dos carotenoides:\nClivaxe simetrica e asim\u00e9trica.\nNa cadea da mol\u00e9cula situada entre os dous aneis ciclohexil dos extremos, o \u03b2-caroteno pode clivarse (cortarse) de forma sim\u00e9trica ou asim\u00e9trica. A clivaxe sim\u00e9trica realizada polo encima \"beta,beta-caroteno-15,15'-dioxixenase\" require o antioxidante alfa-tocoferol. Esta clivaxe sim\u00e9trica d\u00e1 lugar a d\u00faas mol\u00e9culas de retinal equivalentes e cada mol\u00e9cula de retinal reacciona orixinando retinol (vitamina A) e \u00e1cido retinoico.\nO beta-caroteno pode ser tam\u00e9n clivado asimetricamente orixinando dous pordutos distintos. Os produtos da clivaxe asim\u00e9trica son o \u03b2-apocarotenal (8',10',12') e a \u03b2-ionona. A clivaxe asim\u00e9trica reduce o nivel de \u00e1cido retinoico significativamente.\nFactores de conversi\u00f3n.\nAta hai pouco, a actividade da vitamina A dos alimentos expres\u00e1base en unidades internacionais (IU), e este segue a ser a unidade xeralmente utilizada nas etiquetas de alimentos e suplementos diet\u00e9ticos. Por\u00e9n, \u00e9 dif\u00edcil calcular a actividade total da vitamina A na dieta en termos de unidades internacionais, porque a absorci\u00f3n e conversi\u00f3n de carotenoides, comparada coa do retinol, son variables. Outra unidade, a unidade equivalente de retinol (RE), empezaron a utilizala a Organizaci\u00f3n para a Agricultura e a Alimentaci\u00f3n das Naci\u00f3ns Unidas e a Organizaci\u00f3n Mundial da Sa\u00fade (OAA/OMS - FAO/WHO) en 1967. M\u00e1is recentemente en 2001, O Instituto de Medicina dos Estados Unidos propuxo utilizar os equivalentes de actividade de retinol (RAE) para os seus valores de Consumo de Referencia Dietario (\"Dietary Reference Intakes\").\nUnidades Internacionais.\n1 RE = 3,33 IU de actividade de vitamina A a partir do retinol\n1 RE = 10 IU de actividade de vitamina A a partir do \u03b2-caroteno\nEquivalentes de Retinol (REs).\n1 RE = 1\u00a0\u00b5g de retinol\n1 RE = 6\u00a0\u00b5g de \u03b2-caroteno\n1 RE = 12\u00a0\u00b5g doutros carotenoides provitamina A.\nEquivalentes de Actividade de Retinol (RAE).\n1 RAE = 1\u00a0\u00b5g de retinol\n1 RAE = 2\u00a0\u00b5g de todo-\"trans\"-\u03b2-caroteno como suplemento\n1 RAE = 12\u00a0\u00b5g de todo-\"trans\"-\u03b2-caroteno nunha matriz alimentaria\n1 RAE = 24\u00a0\u00b5g doutros carotenos provitamina A nunha matriz alimentaria\nFontes na dieta.\nO \u03b2-caroteno contrib\u00fae a darlle cor laranxa a moitos froitos e hortalizas. Son fontes moi ricas a planta vietnamita chamada gac (\"Momordica cochinchinensis\" Spreng.) e o aceite de palma cru, que te\u00f1en o contido m\u00e1ximo co\u00f1ecido, 10 veces superior ao das cenorias, por exemplo; pero o gac apenas se consome f\u00f3ra do sueste de Asia, e o aceite de palma \u00e9 procesado normalmente para mellorar a s\u00faa cor e claridade, perdendo os carotenoides. Abunda en xeral nas froitas alaranxadas, como mel\u00f3ns da variedade \"cantalupensis\", mangas e papaias, e nos vexetais con ra\u00edces laranxas como a cenoria e tam\u00e9n no i\u00f1ame, e igualmente en vexetais de follas verdes como espinacas, col da variedade \"sabellica\", ou follas de batata.\nO consumo diario medio de \u03b2-caroteno \u00e9 de 2\u20137\u00a0mg, como se estimou nunha an\u00e1lise feita a 500.000 mulleres dalg\u00fans pa\u00edses europeos, os Estados Unidos e o Canad\u00e1.\nEfectos secundarios.\nO efecto secundario m\u00e1is com\u00fan do consumo en exceso de \u03b2-caroteno \u00e9 a carotenodermia, unha condici\u00f3n fisicamente benigna que consiste en presentar un ton laranxa na pel que aparece despois da deposici\u00f3n de carotenoides na capa externa da epiderme. Doses altas cr\u00f3nicas de suplementos de \u03b2-caroteno sint\u00e9tico foron asociados cun incremento das taxas de cancro pulmonar entre fumadores. Ademais, os suplementos de \u03b2-caroteno poden incrementar o risco de cancro de pr\u00f3stata, hemorraxia intracerebral, de problemas cardiovasculares e de mortalidade total en persoas fumadoras ou que te\u00f1en unha historial de alta exposici\u00f3n aos asbestos. O \u03b2-caroteno ten unha gran tendencia a oxidarse, maior que a da maior\u00eda das graxas dos alimentos.\nSobredose.\nA\u00ednda que o \u03b2-caroteno \u00e9 un precursor da vitamina A, \u00e9 selectivamente convertido en retinoides, polo que non causa hipervitaminose A; por\u00e9n, o sobreconsumo pode causar carotenose na pel, que colle un ton laranxa.\nA proporci\u00f3n de carotenoides que se absorben decrece consonte aumenta o seu consumo na dieta. Na parede intestinal (mucosa), o \u03b2-caroteno \u00e9 convertido parcialmente en vitamina A (retinol) por un encima dioxixenase. Este mecanismo est\u00e1 regulado polo estado dos niveis de vitamina A no individuo. Se o corpo ten vitamina A dabondo, a conversi\u00f3n do \u03b2-caroteno en vitamina A decrece. Por tanto, o \u03b2-caroteno \u00e9 unha fonte inofensiva de vitamina A e mesmo o seu consumo elevado non produce hipervitaminose A. O exceso de \u03b2-caroteno almac\u00e9nase predominantemente no tecido graxo do corpo. Os depositos graxos dos adultos te\u00f1en a mi\u00fado cor amarela pola acumulaci\u00f3n de caroteno, entanto que os nenos pequenos te\u00f1en graxa de cor branca. A\u00ednda que o consumo excesivo de \u03b2-caroteno colorea a pel, esta situaci\u00f3n \u00e9 rapidamente reversible ao cesar o consumo.\nInteracci\u00f3ns con f\u00e1rmacos.\nO \u03b2-caroteno pode interaccionar coa medicaci\u00f3n para rebaixar o nivel de colesterol, e pode rebaixar a eficacia desta medicaci\u00f3n, a\u00ednda que a interacci\u00f3n se considera s\u00f3 moderada. Os secuestrantes de \u00e1cidos biliares, inhibidores da bomba prot\u00f3nica e alg\u00fans medicamentos para perder peso como Orlistat poden tam\u00e9n facer decrecer a absorci\u00f3n de \u03b2-caroteno. O consumo de alcohol con \u03b2-caroteno pode diminu\u00edr a s\u00faa capacidade de converterse en retinol e poder\u00eda orixinar hepatotoxicidade.\nO \u03b2-caroteno e o cancro pulmonar en fumadores.\nDoses altas cr\u00f3nicas de suplementos de \u03b2-caroteno incrementan a probabilidade de cancro de pulm\u00f3n en fumadores de acordo cun estudo, a\u00ednda que a validez das s\u00faas conclusi\u00f3ns foi posta en d\u00fabida. O efecto \u00e9 espec\u00edfico da dose da suplementaci\u00f3n, xa que non se atoparon danos pulmonares nos fumadores que inxer\u00edan unha dose fisiol\u00f3xica de \u03b2-caroteno (6\u00a0mg), pero si nos que tomaban unha dose farmacol\u00f3xica de (30\u00a0mg).\nUnha posible explicaci\u00f3n deste efecto \u00e9 que o \u00e1cido retinoico ligado ao receptor RR-beta se une ao factor de transcrici\u00f3n AP1 (que promove a proliferaci\u00f3n celular) inhib\u00edndoo. Pero os compo\u00f1entes do fume do tabaco incrementan a clivaxe asim\u00e9trica do \u03b2-caroteno, e decrece o nivel de \u00e1cido retinoico, que xa non pode inhibir a AP1 e aumenta a proliferaci\u00f3n celular, o que pode levar a un cancro. Outro produto da clivaxe do \u03b2-caroteno sospeitoso de causar cancro \u00e9 o \"trans\"-\u03b2-apo-8'-carotenal (ou apocarotenal), que nun estudo mostrou ser mutax\u00e9nico e xenot\u00f3xico.\nUsos m\u00e9dicos.\nO \u03b2-caroteno utilizouse no tratamento de varios trastornos como a protoporfiria eritropoi\u00e9tica. Utilizouse tam\u00e9n para reducir o risco de cancro de mama en mulleres antes da menopausa e da dexeneraci\u00f3n macular relacionada coa idade, que afecta \u00e1 retina.\nCancro.\nDeb\u00e1tese se o \u03b2-caroteno \u00e9 efectivo no tratamento de diferentes formas de cancro e non est\u00e1 probado polo momento que preve\u00f1a o cancro en humanos. Estudos con pacientes de neoplasia cervical intraepitelial (no colo uterino) mostraron que respond\u00edan favorablemente \u00e1 suplementaci\u00f3n con \u03b2-caroteno; por\u00e9n, os altos niveis de \u03b2-caroteno incrementan o risco de cancro pulmonar en fumadores. A\u00ednda que o \u03b2-caroteno se usa \u00e1s veces para previr o cancro de mama non hai actualmente evidencias que apoien a s\u00faa eficacia."}
{"id": "220438", "revid": "27155", "url": "https://gl.wikipedia.org/wiki?curid=220438", "title": "Beta caroteno", "text": ""}
{"id": "220453", "revid": "32797", "url": "https://gl.wikipedia.org/wiki?curid=220453", "title": "Kosmos 259", "text": "Kosmos 259 (\u041a\u043e\u0441\u043c\u043e\u0441 259 en ruso), tam\u00e9n denominado DS-U2-I N\u00ba 3, foi un sat\u00e9lite artificial sovi\u00e9tico lanzado o 14 de decembro de 1968 mediante un foguete Kosmos 2I desde a base de Kapustin Yar.\nCaracter\u00edsticas.\nKosmos 259 foi o terceiro e \u00faltimo membro do modelo de sat\u00e9lites DS-U2-I. Estaba adicado a facer observaci\u00f3ns da ionosfera terrestre e investigar como se propagan as ondas de radio VLF pola mesma, labor comezada cos seus predecesores Kosmos 119 e Kosmos 142. Kosmos 259 foi inxectado nunha \u00f3rbita inicial de 1353\u00a0km de apoxeo e 219\u00a0km de perixeo, cunha inclinaci\u00f3n orbital de 48,5 graos e un per\u00edodo de 100,2 minutos. Reentrou na atmosfera o 5 de maio de 1969."}
{"id": "220454", "revid": "4817", "url": "https://gl.wikipedia.org/wiki?curid=220454", "title": "Cosmos 259", "text": ""}
{"id": "220455", "revid": "22570", "url": "https://gl.wikipedia.org/wiki?curid=220455", "title": "Gran Premio de Italia de 2012", "text": "O Gran Premio de Italia de 2012, formalmente co\u00f1ecido como o 2012 Gran Premio Santander d'Italia \u00e9 unha carreira de F\u00f3rmula Un, que se celebrou o 9 de setembro de 2012, no Aut\u00f3dromo Nazionale Monza en Italia. Ser\u00e1 a d\u00e9cimo terceira carreira do campionato de 2012, e o sesax\u00e9simo primeiro Gran Premio de Italia celebrado en Monza.\nInforme.\nO piloto de Lotus Romain Grosjean perderase a carreira logo de recibir unha prohibici\u00f3n de direcci\u00f3n da carreira pola s\u00faa participaci\u00f3n no incidente da primeira volta no Gran Premio de B\u00e9lxica.\nPastor Maldonado recibir\u00e1 unha penalizaci\u00f3n de dez posici\u00f3ns por adiantarse na sa\u00edda do Gran Premio de B\u00e9lxica, e causar un accidente evitable con Timo Glock durante o reinicio logo do accidente de Grosjean.\nPaul di Resta foi sancionado tam\u00e9n con cinco postos por cambiar a caixa de cambios na ma\u00f1\u00e1 do s\u00e1bado, a s\u00faa segunda penalizaci\u00f3n por cambiar a caixa de cambios da tempada. "}
{"id": "220456", "revid": "32797", "url": "https://gl.wikipedia.org/wiki?curid=220456", "title": "La Ma\u00f1ana", "text": "La Ma\u00f1ana foi o nome de varias publicaci\u00f3ns:"}
{"id": "220457", "revid": "1888", "url": "https://gl.wikipedia.org/wiki?curid=220457", "title": "La Ma\u00f1ana (A Coru\u00f1a)", "text": "La Ma\u00f1ana foi un xornal editado na Coru\u00f1a entre 1888 e 1902.\nHistoria e caracter\u00edsticas.\nXornal de tendencia conservadora, \u00f3rgano oficioso de Aureliano Linares Rivas, apareceu en febreiro de 1888. Subtitulado \"Diario Liberal-Conservador\" dende 1896. Foron os seus directores Eladio Rodr\u00edguez Gonz\u00e1lez, Pedro Seoane Varela (1895), Ventura Garc\u00eda Rivera (1896), Vicente Mar\u00eda Pardo Tenreiro e Adolfo Lahorra Tello (1902). Edit\u00e1base nos obradoiros do propio xornal. Cesou a s\u00faa publicaci\u00f3n a finais de xullo de 1902, sendo substitu\u00eddo por \"Diario de La Coru\u00f1a\"."}
{"id": "220458", "revid": "92340", "url": "https://gl.wikipedia.org/wiki?curid=220458", "title": "Joaqu\u00edn Caro del Arroyo", "text": "Joaqu\u00edn Caro del Arroyo, II Conde de Pe\u00f1a Ramiro, nado o 1 de xullo de 1872 e finado o 24 de novembro de 1948, foi un pol\u00edtico espa\u00f1ol.\nTraxectoria.\nFillo de Joaqu\u00edn Caro \u00c1lvarez de Toledo, neto do XII Marqu\u00e9s de Vilafranca do Bierzo, e de Mar\u00eda Manuela del Arroyo Moret, vi\u00fava de Gonzalo Ros de Olana Quintana, Vizconde de Ros. Casou en Madrid o 23 de xu\u00f1o de 1927 con Blanca Rodr\u00edguez de Rivas de la G\u00e1ndara, filla do conde de Castilleja de Guzm\u00e1n.\nElixido deputado polo distrito de Becerre\u00e1 en 1907 por influxo de Augusto Gonz\u00e1lez Besada. Volveu ser elixido deputado polo mesmo distrito entre 1914 e 1923. Gobernador civil da provincia de Sevilla. Foi Director Xeral de Belas Artes, Subsecretario do Ministerio de Instruci\u00f3n P\u00fablica e vogal do Real Padroado do Museo do Prado o 21 de xu\u00f1o de 1917."}
{"id": "220459", "revid": "19415", "url": "https://gl.wikipedia.org/wiki?curid=220459", "title": "Kajaanin Hokki", "text": "O Kajaanin Hokki ou simplemente Hokki \u00e9 un equipo de h\u00f3ckey sobre xeo da localidade de Kajaani (Finlandia). Dende a tempada 2002-03 compite na segunda categor\u00eda do h\u00f3ckey sobre xeo fin\u00e9s, a liga Mestis, competici\u00f3n que ga\u00f1ou nunha ocasi\u00f3n (2007) e conseguiu unha medalla de prata (2008), e a de bronce noutra ocasi\u00f3n (2009). Foi fundado en 1968 e xoga os seus partidos como local no Kajaanin j\u00e4\u00e4halli, un pavill\u00f3n con capacidade para 2.372 espectadores.\nHistoria.\nO club foi fundado en 1968 e na tempada 2001-02 conseguiu o ascenso da Suomi-sarja \u00e1 Mestis tras derrotar na cualificaci\u00f3n ao Diskos de Jyv\u00e4skyl\u00e4, conseguindo ese mesmo ano o seu primeiro t\u00edtulo, o do campi\u00f3n da Suomi-sarja. Na tempada 2006-07 conseguiu o seu segundo t\u00edtulo da Mestis, conseguindo a medalla de prata da competici\u00f3n ao ano seguinte, e o bronce no 2009.\nXogadores.\nN\u00fameros retirados.\nHokki ten retirado os seguintes n\u00fameros ao longo da s\u00faa historia:"}
{"id": "220462", "revid": "98629", "url": "https://gl.wikipedia.org/wiki?curid=220462", "title": "Francobordo", "text": "Francobordo segundo o define o Convenio Internacional sobre Li\u00f1as de Carga da Organizaci\u00f3n Mar\u00edtima Internacional (IMO) das Naci\u00f3ns Unidas, \u00e9 a distancia medida verticalmente no centro do buque (caderna mestra), dende a intersecci\u00f3n da cara superior da cuberta de francobordo coa superficie exterior do forro (casco do buque), ata a li\u00f1a de carga correspondente indicada no disco Plimsoll.\nO francobordo def\u00ednese como unha reserva de flotabilidade. O calado do buque m\u00e1is o francobordo \u00e9 o puntal. Este valor de puntal \u00e9 inamovible independentemente da carga que leve o buque. A m\u00e1is calado, menos francobordo e viceversa.\nDisco Plimsoll.\nO disco \u00e9 un anel de 300 mil\u00edmetros (12 polgadas) de di\u00e1metro exterior e 25 mil\u00edmetros (1 polgada) de ancho, cortado por unha li\u00f1a horizontal de 450 mil\u00edmetros (18 polgadas) de lonxitude e 25 mil\u00edmetros (1 polgada) de ancho, o lado superior pasa polo centro do anel. T\u00f3dolos buques deben levar o disco Plimsoll no casco do buque un en cada costado do buque, unha marca en babor e outra en estribor. Esta marca indica o punto no que debe ser medido o francobordo. Tam\u00e9n indica a posici\u00f3n da caderna mestra (metade da eslora do buque) e o calado do buque.\nSobre o disco Plimsoll ind\u00edcanse as iniciais da sociedade de clasificaci\u00f3n.\nA densidade da auga var\u00eda segundo as zonas do mar, a temperatura (estaci\u00f3n do ano) e a salinidade.\nOs l\u00edmites do calado m\u00e1ximo e o m\u00ednimo francobordo do buque en funci\u00f3n das augas nas que navegue son as seguintes:"}
{"id": "220463", "revid": "19415", "url": "https://gl.wikipedia.org/wiki?curid=220463", "title": "JYP-Akatemia", "text": "O JYP-Akatemia \u00e9 un equipo de h\u00f3ckey sobre xeo da cidade de Jyv\u00e4skyl\u00e4 (Finlandia). O club foi fundado en 1974 como Jyv\u00e4skyl\u00e4n Lohi, adoptando a s\u00faa denominaci\u00f3n actual no 2011. Actualmente compite na segunda categor\u00eda do h\u00f3ckey sobre xeo fin\u00e9s, a Mestis, conseguindo a s\u00faa mellor clasificaci\u00f3n na tempada 2009-10, cando conseguiu o subcampionato tras caer na final fronte ao Jokipojat de Joensuu, conseguindo na tempada seguinte a medalla de bronce. Xoga os seus partidos como local no Synergia-areena, un pavill\u00f3n con capacidade para 4.618 espectadores.\nXogadores.\nXogadores destacados.\nIncl\u00fae xogadores do Diskos e D-Kiekon:"}
{"id": "220464", "revid": "19415", "url": "https://gl.wikipedia.org/wiki?curid=220464", "title": "D Team", "text": ""}
{"id": "220465", "revid": "19415", "url": "https://gl.wikipedia.org/wiki?curid=220465", "title": "Diskos", "text": ""}
{"id": "220470", "revid": "1131", "url": "https://gl.wikipedia.org/wiki?curid=220470", "title": "Jos\u00e9 Calavera Ruiz", "text": "Jos\u00e9 Calavera Ruiz, nado en Melilla en 1931 e finado en Madrid o 25 de agosto de 2023, foi un catedr\u00e1tico e enxe\u00f1eiro de Obras P\u00fablicas e Cami\u00f1os espa\u00f1ol.\nTraxectoria.\nEstudou na Escuela de Ingenier\u00eda de Obras P\u00fablicas de Madrid, sendo primeiro da s\u00faa promoci\u00f3n, e na Escuela T\u00e9cnica Superior de Ingenieros de Caminos, Canales y Puertos de Madrid, da actual Universidade Polit\u00e9cnica de Madrid, na que tam\u00e9n se doutorou, e que lle outorgou a c\u00e1tedra de Edificaci\u00f3n e Prefabricaci\u00f3n. Foi catedr\u00e1tico em\u00e9rito. Asemade, foi presidente e presidente de honor do Instituto T\u00e9cnico de Materiales y Construcciones (INTEMAC).\nTam\u00e9n foi membro da Commission on Prefabrication da Federati\u00f3n Internationale du B\u00e9ton (FIB), asesor para Europa do International Council on Tall Buildings, Membro de Honor da Facultade de Enxe\u00f1ar\u00eda da Pontificia Universidad Cat\u00f3lica de Chile (1980) e doutor honoris causa da Universidade Polit\u00e9cnica de Valencia (1992).\nDese\u00f1ou o Telef\u00e9rico de Fuente D\u00e9 e o Monumento al Indiano, ambos en Cantabria, as cubertas do desaparecido pavill\u00f3n de deportes da antiga cidade deportiva do Real Madrid, da f\u00e1brica de cervexas Mahou de Madrid, e do Mercado Nacional de Torrelavega. Ademais dese\u00f1ou numerosas instalaci\u00f3ns industriais, en particular papeleiras, sider\u00farxicas e de prefabricados.\nTam\u00e9n ten publicado numerosos libros entre os que destacan os relativos \u00f3 c\u00e1lculo de estruturas e \u00f3 formig\u00f3n armado e formig\u00f3n pretensado e o c\u00e1lculo das s\u00faas armaduras.\nReco\u00f1ecementos.\nNo 1975 outorg\u00f3uselle o Premio da Convenci\u00f3n Europea da Construci\u00f3n Met\u00e1lica Sercometal, no 1990 a Medalla Eduardo Torroja, no 1999 a Medalla da Federation International du B\u00e9ton (FIB) e no 2000 o Premio Grandes Figuras da Enxe\u00f1ar\u00eda da Asociaci\u00f3n Italiana da Prefabricaci\u00f3n (CTE).\nO 2 de setembro de 2012 foi reco\u00f1ecido co t\u00edtulo de fillo adoptivo de Ribadeo, vila coa que ten fortes lazos familiares, sociais e profesionais.\nEn 2015 recibiu o Premio Nacional de Enxe\u00f1er\u00eda Civil.\nV\u00e9xase tam\u00e9n.\nLigaz\u00f3ns externas.\nC.V."}
{"id": "220472", "revid": "98629", "url": "https://gl.wikipedia.org/wiki?curid=220472", "title": "Adolfo Dom\u00ednguez Otero", "text": "Adolfo Dom\u00ednguez Otero, nado en Teis (Vigo) o 1 de maio de 1946 e finado en Vigo o 2 de setembro de 2012 foi un cantante galego, m\u00e1is co\u00f1ecido como Fito Dom\u00ednguez.\nTraxectoria.\nAdolfo Dom\u00ednguez comezou a traballar con catorce anos, pasando por varias profesi\u00f3ns ata recalar na de soldador. Foi mentres exerc\u00eda este traballo que xurdiu a formaci\u00f3n musical que o far\u00eda famoso, A Roda. Este grupo caracterizouse desde o principio por recoller as composici\u00f3ns populares que se cantaban nas tabernas, acadando gran repercusi\u00f3n. Moitos dos temas que o grupo interpretou pasaron a ser cl\u00e1sicos do cancioneiro popular.\nLogo da sa\u00edda do grupo doutro dos seus compo\u00f1entes, Lu\u00eds Vaamonde, Adolfo Dom\u00ednguez asumiu a direcci\u00f3n do grupo, mantendo esa posici\u00f3n ata o momento do seu falecemento."}
{"id": "220473", "revid": "2248", "url": "https://gl.wikipedia.org/wiki?curid=220473", "title": "Fito Dom\u00ednguez", "text": ""}
{"id": "220474", "revid": "1131", "url": "https://gl.wikipedia.org/wiki?curid=220474", "title": "Viuda de C\u00e1ndido", "text": "Viuda de C\u00e1ndido \u00e9 unha empresa galega de transporte de viaxeiros por estrada, con sede en Pontevedra.\nHistoria.\nA empresa foi fundada en 1941 polo matrimonio de C\u00e1ndido Pi\u00f1eiro e Carmen Dur\u00e1n, co nome de Autos C\u00e1ndido e adicada ao transporte de mercador\u00edas nun cami\u00f3n. En 1942 o veh\u00edculo foi transformado nun veh\u00edculo mixto, adic\u00e1ndose tam\u00e9n ao transporte de persoas. Uns anos despois a empresa especializouse no servizo de feiras, levando pasaxeiros a 29 feiras ao mes e contando con tres veh\u00edculos.\nTrala morte de C\u00e1ndido Pi\u00f1eiro en novembro de 1954, a empresa pasou a denominarse Autos Vda. de C\u00e1ndido. Carmen Dur\u00e1n dirixiu a empresa at\u00e9 1975, cando pasou a ser levada por Manuel Pi\u00f1eiro, fillo dos fundadores e actual propietario.\nEn 2012 a empresa contaba con 8 veh\u00edculos, de entre 13 e 61 prazas e adaptados para persoas con mobilidade reducida e para persoas invidentes. Dende 2007 a empresa est\u00e1 a recibir os certificados de cumprimento das normas ISO 9001 de calidade, ISO 14001 de medio ambiente e UNE 13816 de transporte de persoas viaxeiras."}
{"id": "220480", "revid": "19415", "url": "https://gl.wikipedia.org/wiki?curid=220480", "title": "Lemp\u00e4\u00e4l\u00e4n Kisa (h\u00f3ckey sobre xeo)", "text": "O Lemp\u00e4\u00e4l\u00e4n Kisa ou simplemente LeKi \u00e9 un equipo de h\u00f3ckey sobre xeo da localidade de Lemp\u00e4\u00e4l\u00e4 (Finlandia). Foi fundado en 1904 e actualmente compite na segunda categor\u00eda do h\u00f3ckey sobre xeo fin\u00e9s, a Mestis, competici\u00f3n \u00e1 que chegou na tempada 2007-08. Xoga os seus partidos como local no Masku Areena, un pavill\u00f3n con capacidade para 900 espectadores."}
{"id": "220481", "revid": "15490", "url": "https://gl.wikipedia.org/wiki?curid=220481", "title": "Guerras g\u00f3ticas", "text": "As guerras g\u00f3ticas son un conxunto de enfrontamentos entre os godos e o Imperio Romano."}
{"id": "220484", "revid": "22570", "url": "https://gl.wikipedia.org/wiki?curid=220484", "title": "Froito climat\u00e9rico", "text": "Un froito climat\u00e9rico \u00e9 aquel froito que ten unha alta taxa respiratoria durante a colleita do mesmo. Durante o proceso de maduraci\u00f3n dos froitos climat\u00e9ricos, a produci\u00f3n dunha fitohormona, o etileno increm\u00e9ntase notabelmente at\u00e9 1000 veces o nivel normal.\nOs froitos climat\u00e9ricos poden madurar unha vez que foron apa\u00f1ados. Un exemplo claro \u00e9 a banana, que acostuma colleitarse e exportarse a\u00ednda verde. Outros froitos climat\u00e9ricos son as maz\u00e1s, os albaricoques, os aguacates, os figos, os caquis, os mel\u00f3ns, as goiabas, os kiwis, as mangas, as nectarinas e pexegos, as peras, as ameixas e os tomates.\nFroitos non climat\u00e9ricos.\nOs froitos non climat\u00e9ricos, son os que non maduran unha vez son apa\u00f1ados da planta. A aplicaci\u00f3n de etileno non adianta o climaterio respiratorio; non hai produci\u00f3n autocatal\u00edtica de etileno e dende un punto de vista da maduraci\u00f3n organol\u00e9ptica non hai resposta ante tratamentos con etileno, ag\u00e1s en termos de desverdecemento (degradaci\u00f3n de clorofilas). No caso destes froito c\u00f3mpre asegurar que te\u00f1an alcanzado un estado apropiado de maduraci\u00f3n para o seu consumo no momento da colleita.\nExemplos: \u00f3 anan\u00e1s, os froitos secos, as uvas, a oliva, a cereixa, os c\u00edtricos en xeral (pomelo, lim\u00f3n, lima, mandarina, laranxa), a milgranda, o figo chumbo, a lichia, o n\u00e9spero do Xap\u00f3n, a carambola, a framboesa, o arando, a amora, o pemento, o cogombro, o amorodo, etc."}
{"id": "220487", "revid": "89787", "url": "https://gl.wikipedia.org/wiki?curid=220487", "title": "Segunda divisi\u00f3n espa\u00f1ola 1991/92", "text": "A tempada 1991\u201392 da Segunda Divisi\u00f3n de Espa\u00f1a foi a 59\u00aa edici\u00f3n deste torneo. A categor\u00eda estivo composta por 20 equipos. Celta de Vigo, Rayo Vallecano ascenderon a Primeira Divisi\u00f3n, accedendo Real Betis Balompi\u00e9 e Figueres \u00e1 fase de ascenso a\u00ednda que non conseguir\u00edan o obtivo. CD M\u00e1laga, Murcia, Avil\u00e9s e Las Palmas descenderon a Terceira Divisi\u00f3n.\nClasificaci\u00f3n.\n1 \"O Real Murcia foi descendido \u00e1 Segunda Divisi\u00f3n B por non poder completar a s\u00faa conversi\u00f3n en sociedade an\u00f3nima deportiva.\n2 \"O Sestao SC, inicialmente descendido, foi repescado para ocupar a praza do Real Murcia.\n3 \"O CD M\u00e1laga disolveuse ao remate da tempada."}
{"id": "220496", "revid": "895", "url": "https://gl.wikipedia.org/wiki?curid=220496", "title": "Torre Cerredo", "text": ""}
{"id": "220513", "revid": "5863", "url": "https://gl.wikipedia.org/wiki?curid=220513", "title": "Enrique Sors Mart\u00ednez", "text": "Enrique Sors Mart\u00ednez, finado na Coru\u00f1a o 20 de novembro de 1903, foi un avogado e pol\u00edtico galego.\nTraxectoria.\nFoi deputado provincial (1875) e en 1889 foi elixido deputado polo distrito de Pontedeume. Volveu ser elixido deputado polo distrito da Coru\u00f1a en 1893. Foi gobernador civil da provincia da Coru\u00f1a."}
{"id": "220516", "revid": "4817", "url": "https://gl.wikipedia.org/wiki?curid=220516", "title": "DS-U2-IK", "text": "DS-U2-IK foi o nome dun modelo de sat\u00e9lites artificiais sovi\u00e9tico adicado \u00f3 estudo da ionosfera terrestre.\nEn total lanz\u00e1ronse sete sat\u00e9lites da serie DS-U2-IK, tres desde a base de Kapustin Yar (mediante foguetes Kosmos 2I) e o resto (mediante foguetes Kosmos 3M) desde o cosm\u00f3dromo de Plesetsk.\nOs sete sat\u00e9lites da serie DS-U2-IK enmarc\u00e1ronse no programa Interkosmos de colaboraci\u00f3n internacional entre a Uni\u00f3n Sovi\u00e9tica e outros pa\u00edses. Os sat\u00e9lites foron constru\u00eddos pola oficina de dese\u00f1o de Yuzhnoye, con variaci\u00f3ns introducidas por V. F. Chutkin e V. S. Budnik para esta serie en particular."}
{"id": "220519", "revid": "5863", "url": "https://gl.wikipedia.org/wiki?curid=220519", "title": "Rom\u00e1n Folla Miragaya", "text": "Rom\u00e1n Folla Miragaya, nado cara a 1840 e finado na Coru\u00f1a o 26 de abril de 1902, foi un avogado e pol\u00edtico galego.\nTraxectoria.\nProcurador dende 1869. Amigo de Manuel Becerra Berm\u00fadez. Deputado provincial. Foi elixido deputado polo distrito de Pontedeume en 1884. Volveu ser reelixido polo mesmo distrito en 1886. Foi gobernador civil de Lugo e decano do Colexio de Procuradores da Coru\u00f1a."}
