{"id": "337030", "revid": "89787", "url": "https://gl.wikipedia.org/wiki?curid=337030", "title": "Autostop xen\u00e9tico", "text": "O autostop xen\u00e9tico ou efecto autostop, tam\u00e9n chamado arrastre por ligamento (na literatura en ingl\u00e9s \"genetic hitchhiking\" e \"genetic draft\"), \u00e9 un efecto xen\u00e9tico no que cambia a frecuencia dun alelo pero este cambio non \u00e9 causado pola selecci\u00f3n natural, sen\u00f3n por estar situado preto doutro xene no mesmo cromosoma (ligamento xen\u00e9tico) que est\u00e1 sufrindo un varrido xen\u00e9tico. Cando un xene est\u00e1 experimentando un varrido selectivo, calquera outro polimorfismo pr\u00f3ximo, que estea en desequilibrio de ligamento, tender\u00e1 a cambiar a s\u00faa frecuencia al\u00e9lica tam\u00e9n. Os varridos selectivos ocorren cando mutaci\u00f3ns de nova aparici\u00f3n e, por tanto, raras, son vantaxosas, e incrementan a s\u00faa frecuencia. Os alelos cun efecto neutro ou mesmo lixeiramente delet\u00e9reo que cadra que est\u00e1n situados preto no cromosoma do xene varrido 'fan autostop' xunto co xene varrido. En contraste con isto, os efectos sobre un locus neutro debidos ao desequilibrio de ligamento con mutaci\u00f3ns delet\u00e9reas de nova aparici\u00f3n denom\u00ednanse selecci\u00f3n de fondo ou ambiental (\"background selection\"). Tanto o autostop xen\u00e9tico coma a selecci\u00f3n de fondo son forzas evolutivas estoc\u00e1sticas (aleatorias), igual que a deriva xen\u00e9tica.\nHistoria.\nO termo \"autostop\" para referirse a este efecto empezaron a utilizalo en 1974 Maynard Smith e Haigh, mais o fen\u00f3meno foi pouco estudado ata os traballos de John H. Gillespie de 2000.\nResultados.\nO autostop ocorre cando un polimorfismo neutro est\u00e1 en desequilibrio de ligamento cun segundo locus que est\u00e1 sufrindo un varrido selectivo. O alelo neutro que est\u00e1 ligado \u00e1 adaptaci\u00f3n incrementar\u00e1 a s\u00faa frecuencia, en certos casos ata quedar fixado na poboaci\u00f3n. O outro alelo neutro, que est\u00e1 ligado \u00e1 versi\u00f3n non vantaxosa, diminuir\u00e1 a s\u00faa frecuencia, nalg\u00fans casos ata a s\u00faa extinci\u00f3n. En conxunto, o autostop reduce a cantidade de variaci\u00f3n xen\u00e9tica.\nMutaci\u00f3ns \"pasaxeiras\" delet\u00e9reas poden tam\u00e9n facer autostop, non s\u00f3 as mutaci\u00f3ns neutras.\nA recombinaci\u00f3n pode interromper o proceso de autostop xen\u00e9tico, facendo que acabe antes de que o alelo autostopista ou delet\u00e9reo queden fixados ou se extingan. Canto m\u00e1is pr\u00f3ximo \u00e9 un polimorfismo autostopista a un xene baixo a selecci\u00f3n, m\u00e1is oportunidade hai para que te\u00f1a lugar a recombinaci\u00f3n. Isto leva \u00e1 reduci\u00f3n da variaci\u00f3n xen\u00e9tica preto dun varrido selectivo que est\u00e1 moito m\u00e1is pr\u00f3ximo ao sitio seleccionado. Este patr\u00f3n \u00e9 \u00fatil para usar datos de poboaci\u00f3ns para detectar varridos selectivos, e, por tanto, detectan que xenes estiveron sometidos a unha selecci\u00f3n moi recente.\nAutostop xen\u00e9tico e deriva xen\u00e9tica.\nTanto a deriva xen\u00e9tica (\"genetic drift\") coma o autostop de xenes (\"genetic draft\") son procesos evolutivos aleatorios, \u00e9 dicir, act\u00faan estocasticamente e dun modo que non est\u00e1 correlacionado coa selecci\u00f3n no xene en cuesti\u00f3n. A deriva xen\u00e9tica \u00e9 o cambio na frecuencia dun alelo nunha poboaci\u00f3n debido \u00e1 mostraxe aleatoria en cada xeraci\u00f3n. O autostop xen\u00e9tico \u00e9 o cambio na frecuencia dun alelo debido ao feito aleatorio de que outros alelos non neutros casualmente se atopan en asociaci\u00f3n con el.\nAsumindo que a deriva xen\u00e9tica \u00e9 a unica forza evolutiva que act\u00faa sobre os alelos, despois dunha xeraci\u00f3n en moitas poboaci\u00f3ns idealizadas replicadas de tama\u00f1o N, que empezan coas fecuencias al\u00e9licas p e q, a nova varianza engadida na frecuencia al\u00e9lica a trav\u00e9s desas poboaci\u00f3ns (\u00e9 dicir, o grao de aleatoriedade do resultado) \u00e9 formula_1. Esta ecuaci\u00f3n mostra que o efecto da deriva xen\u00e9tica \u00e9 moi dependente do tama\u00f1o da poboaci\u00f3n, definido como o n\u00famero real de individuos nunha poboaci\u00f3n idealizada. O autostop xen\u00e9tico presenta un similar comportamento na ecuaci\u00f3n anterior, pero cun tama\u00f1o efectivo de poboaci\u00f3n que pode non ter ningunha relaci\u00f3n co n\u00famero real de individuos na poboaci\u00f3n. En lugar disto, o tama\u00f1o efectivo da poboaci\u00f3n pode depender de factores como a frecuencia de recombinaci\u00f3n e a frecuencia e forza das mutaci\u00f3ns beneficiosas. O incremento na varianza entre as poboaci\u00f3ns replicadas debido \u00e1 deriva \u00e9 independente, mentres que co autostop est\u00e1 autocorrelacionado, \u00e9 dicir, se a frecuencia dun alelo aumenta debido \u00e1 deriva xen\u00e9tica, non cont\u00e9n informaci\u00f3n sobre a seguinte xeraci\u00f3n, e se aumenta debido ao autostop xen\u00e9tico, \u00e9 m\u00e1is probable que aumente que que baixe na seguinte xeraci\u00f3n. O autostop xen\u00e9tico xera un espectro de frecuencias de alelos diferente do da deriva xen\u00e9tica.\nAplicaci\u00f3ns.\nCromosomas sexuais.\nO cromosoma Y non sofre recombinaci\u00f3n xen\u00e9tica, o que fai que sexa especialmente proclive a que se fixen nel de mutaci\u00f3ns delet\u00e9reas por medio do autostop. Isto prop\u00faxose como unha explicaci\u00f3n de por que hai tan poucos xenes funcionais no cromosoma Y.\nSurf de xenes.\nCando unha poboaci\u00f3n est\u00e1 moi espallada xeograficamente, o autostop xen\u00e9tico pode intensificarse na fronte a onde chegan especies invasoras, onde os alelos adaptativos te\u00f1en unha dobre vantaxe: son adaptativos, e tam\u00e9n chegan primeiro a novos territorios. Este fen\u00f3meno co\u00f1\u00e9cese como surf de xenes (\"gene surfing\").\nEvoluci\u00f3n de mutador.\nO autostop \u00e9 necesario para que a evoluci\u00f3n de taxas de mutaci\u00f3n m\u00e1is altas sexa favorecida pola selecci\u00f3n sobre a evolucionabilidade. Un hipot\u00e9tico mutador M \u00e9 un elemento xen\u00e9tico que incrementa a taxa de mutaci\u00f3n xeral na \u00e1rea que o rodea. Debido a ese incremento da taxa de mutaci\u00f3n, o alelo A pr\u00f3ximo pode mutar a un novo alelo vantaxoso A*\n--M------A-- -&gt; --M------A*--\nO individuo con este cromosoma co mutador ter\u00e1 unha vantaxe selectiva sobre outros individuos desta especie, polo que o alelo A* se espallar\u00e1 a trav\u00e9s da poboaci\u00f3n polo proceso normal de selecci\u00f3n natural. M, debido \u00e1 s\u00faa proximidade a A*, ser\u00e1 arrastrado e espallado pola poboaci\u00f3n xeral. Este proceso s\u00f3 act\u00faa cando M est\u00e1 moi pr\u00f3ximo ao alelo que el fixo mutar. Unha maior distancia entre eles incrementar\u00eda a probabilidade de recombinaci\u00f3n separando M de A*, deixando a M s\u00f3 xunto con calquera mutaci\u00f3n delet\u00e9rea que puidera ter causado. Por esta raz\u00f3n, a evoluci\u00f3n de mutadores esp\u00e9rase xeralmente que ocorra en especies asexuais, onde a recombinaci\u00f3n non pode alterar o desequilibrio de ligaz\u00f3n.\nTeor\u00eda neutralista da evoluci\u00f3n molecular.\nA teor\u00eda neutralista da evoluci\u00f3n molecular asume que a maior\u00eda das novas mutaci\u00f3ns son ou delet\u00e9reas (e rapidamente eliminadas pola selecci\u00f3n) ou neutras, e que moi poucas delas son adapatativas. Tam\u00e9n asume que o comportamento das frecuencias de alelos neutros pode describirse polas matem\u00e1ticas usadas na deriva xen\u00e9tica. O autostop xen\u00e9tico consid\u00e9rase, por tanto, un desaf\u00edo importante para a teor\u00eda neutralista, e unha explicaci\u00f3n de por que as versi\u00f3ns aplicadas a todo o xenoma da proba de McDonald-Kreitman parecen indicar unha alta proporci\u00f3n de mutaci\u00f3ns que son fixadas por raz\u00f3ns conectadas coa selecci\u00f3n."}
{"id": "337031", "revid": "27155", "url": "https://gl.wikipedia.org/wiki?curid=337031", "title": "Efecto autostop", "text": ""}
{"id": "337032", "revid": "27155", "url": "https://gl.wikipedia.org/wiki?curid=337032", "title": "Arrastre por ligamento", "text": ""}
{"id": "337033", "revid": "98629", "url": "https://gl.wikipedia.org/wiki?curid=337033", "title": "Urica", "text": "Urica \u00e9 a capital da parroquia do mesmo nome situada a 45\u00a0km ao sueste do poboado de Santa In\u00e9s, no estado Anzo\u00e1tegui en Venezuela.\nLocal\u00edzase nas coordenadas xeogr\u00e1ficas: 09\u00b0 43\u2019 00\u201d de latitude Norte e 64\u00b0 00\u2019 30\u201d de Lonxitude Oeste. Foi fundada polos espa\u00f1ois a mediados do s\u00e9culo XVIII sobre unha planicie ba\u00f1ada polas augas do R\u00edo Urica e o R\u00edo Amana, rodeada dos sitios de cr\u00eda pecuaria de maior fama en Anzo\u00e1tegui e co\u00f1ecida como gran produtora de froitos menores.\nNesta poboaci\u00f3n tiveron lugar memorables acci\u00f3ns de guerra tales como as de Jos\u00e9 F\u00e9lix Ribas e Jos\u00e9 Francisco Berm\u00fadez contra Jos\u00e9 Tom\u00e1s Boves. O 12 de setembro de 1814 deuse a Batalla de Curareque; o 5 de decembro dese mesmo ano a soada Batalla de Urica na que morreu Boves e por iso ten a s\u00faa tumba na vila. O 27 de abril de 1870 deuse a Batalla de Altagracia, e o 20 de febreiro de 1902, a batalla da Ponte.\nEn 1879, por disposici\u00f3n do Congreso Nacional da Rep\u00fablica, \u00e9 creado o Grande Estado de Oriente, cuxa capital ser\u00eda Urica. Esta divisi\u00f3n pol\u00edtico territorial que, no seu momento estivo conformado polos actuais estados Anzo\u00e1tegui, Sucre e Monagas, mant\u00edvose vixente at\u00e9 1881 cando recibiu o nome de Estado Berm\u00fadez, para, en 1898, finalmente adoptar a denominaci\u00f3n de Estado Sucre."}
{"id": "337034", "revid": "72012", "url": "https://gl.wikipedia.org/wiki?curid=337034", "title": "Dozer", "text": "Dozer \u00e9 unha banda de stoner rock sueca procedente da cidade de Borl\u00e4nge e fundada no ano 1995.\nHistoria.\nInicios.\nDespois da s\u00faa fundaci\u00f3n en 1995, Dozer comezou a tocar en centros xuven\u00eds locais e a actuar de abreconcertos dalg\u00fans grupos que pasaban pola s\u00faa cidade natal. En 1998 a banda gravou un EP compartido co grupo estadounidense Unida. O EP foi orixinalmente editado polo selo MeteorCity e foi reeditado en 2005.\nChegada ao \u00e9xito.\nIntentando asegurar un contrato discogr\u00e1fico enviaron unha cinta demo a Man's Ruin Records, un selo moi influente na escena do stoner rock da \u00e9poca. Frank Kozik, o dono de Man's Ruin, quedou realente impresionado e a banda rapidamente gravou un \u00e1lbum. No ano 2000 Dozer publicou o seu \u00e1lbum de estrea, \"In The Tail of a Comet\", que foi gravado por s\u00f3 500 d\u00f3lares. O seu segundo traballo, \"Madre De Dios\", foi publicado a trav\u00e9s de Man's Ruin en 2001, xunto cunha versi\u00f3n en vinilo lanzada por Molten Universe. Man's Ruin Records botar\u00eda o peche pouco despois desa edici\u00f3n.\nPara o seu terceiro disco o grupo traballou co produtor sueco Chips Kiesbye, co\u00f1ecido polo seu traballo con bandas como The Hellacopters. \"Call It Conspiracy\" apareceu no ano 2003 a trav\u00e9s do selo local Molten Universe e foi ben recibido polos medios. Pouco despois do lanzamento do \u00e1lbum Erik B\u00e4ckwall deixou o grupo e foi substitu\u00eddo por Karl Daniel Lid\u00e9n de Demon Cleaner. nese tempo Dozer tam\u00e9n rodou un v\u00eddeo para o sinxelo \"Rising\".\nTempos recentes.\nEn 2005 Dozer gravou o seu cuarto \u00e1lbum, \"Through The Eyes Of Heathens\", nos Seawolf Studios en Helsinqui. O disco foi publicado a trav\u00e9s de Small Stone Records, selo co que a banda asinara anteriormente ese mesmo ano. O \u00e1lbum incl\u00fae o tema \"Until Man Exists No More\" que conta coas voces de Troy Sanders de Mastodon. A comezos de 2006 Lid\u00e9n deixou a banda e foi substitu\u00eddo por Olle M\u00e5rthans.\nDozer publicou o seu quinto \u00e1lbum, \"Beyond Colossal\", a finais do ano 2008, ao que lle seguiu unha pequena xira por Europa. Dozer adoita sa\u00edr de xira frecuentemente e ten realizados m\u00e1is de 300 concertos xunto con bandas como Mastodon, Rollins Band, Hellacopters, Spiritual Beggars, Clutch, Unida, Zeke, Nebula ou Entombed.\nEn novembro de 2009 Dozer tocou o que, segundo o seu guitarrista Tommi Holappa, poder\u00eda ter sido o seu derradeiro concerto. A banda entrou nun hiato indefinido debido a que o vocalista Fredrik Norden regresou aos seus estudos, continuando o resto dos membros traballando cos seus proxectos paralelos. O 21 de novembro de 2012 a banda anunciou a trav\u00e9s da s\u00faa web a s\u00faa volta \u00e1 actividade."}
{"id": "337035", "revid": "865", "url": "https://gl.wikipedia.org/wiki?curid=337035", "title": "Hellacopters", "text": ""}
{"id": "337039", "revid": "25871", "url": "https://gl.wikipedia.org/wiki?curid=337039", "title": "ONU", "text": ""}
{"id": "337042", "revid": "51389", "url": "https://gl.wikipedia.org/wiki?curid=337042", "title": "Festas de San Roque de Betanzos", "text": ""}
{"id": "337043", "revid": "85894", "url": "https://gl.wikipedia.org/wiki?curid=337043", "title": "Manuel Barreiro \u00c1lvarez", "text": "Manuel Barreiro \u00c1lvarez, nado en Baiona o 23 de outubro de 1880 e finado en Baiona o 13 de xullo de 1940, foi un militar condecorado coa Cruz Laureada de San Fernando, a Cruz de Mar\u00eda Cristina e a Placa de San Hermenegildo e alcalde de Baiona dende o seis de febreiro de 1924 ata a s\u00faa dimisi\u00f3n en xu\u00f1o de 1925. Foi nomeado fillo predilecto de Baiona en 2013, a t\u00edtulo p\u00f3stumo.\nTraxectoria.\nNaceu nunha acomodada familia baionesa, iniciando os estudos no colexio de San Cosme e San Dami\u00e1n, e despois o bacharelato en Vigo, no colexio dos Xesu\u00edtas. Aos dezaoito anos ingresou na Academia Militar de Enxe\u00f1eiros de Guadalajara. A s\u00faa paix\u00f3n pola aeron\u00e1utica f\u00edxoo solicitar a realizaci\u00f3n dun curso de piloto de aeroplano. Sa\u00edu da escola de Aerostaci\u00f3n de Guadalajara en 1905 con grado de tenente e pasou por varios destinos ata que en 1911 foi ascendido a capit\u00e1n de enxe\u00f1eiros. Dous anos despois formou parte da primeira escuadra de aeroplanos que no mundo participou nunha ofensiva b\u00e9lica, de ocupaci\u00f3n espa\u00f1ola no norte de \u00c1frica. As s\u00faas operaci\u00f3ns duraron entre o 3 de novembro e o 19, data na que el e o seu compa\u00f1eiro de biplano, Julio R\u00edos, foron alcanzados e feridos de bala polo inimigo en Monte C\u00f3nico en Marrocos. Pese aos contratempos remataron con \u00e9xito a s\u00faa misi\u00f3n. Por isto lles concederon a Cruz de Primeira Clase de Mar\u00eda Cristina. Un ano despois, nun acto no colexio dos Xesu\u00edtas de Vigo recibir\u00eda de mans do rei Afonso XIII a Cruz Laureada de San Fernando que xa fora concedida en 1922.\nEn 1924 o delegado gobernativo Gil de Ar\u00e9valo preside o pleno municipal cesando o anterior alcalde Jos\u00e9 Mart\u00ednez Barros por non ser elixido de forma legal. Tras o cesamento nomearon como alcalde a Manuel Barreiro \u00c1lvarez por unanimidade. O seu paso pola alcald\u00eda baionesa foi breve. En xu\u00f1o de 1925 presentou a s\u00faa dimisi\u00f3n por discrepancias con distintos concelleiros e a Xunta Local de Repartimento."}
{"id": "337044", "revid": "22570", "url": "https://gl.wikipedia.org/wiki?curid=337044", "title": "Club Deportivo Huachipato", "text": "O Club Deportivo Huachipato \u00e9 un club de f\u00fatbol chileno da cidade de Talcahuano. Foi fundado o 7 de xu\u00f1o do 1947. Actualmente compite na Primeira Divisi\u00f3n de Chile.\nXogadores.\nCadro actual.\nO cadro actual de xogadores destacados \u00e9 o seguinte:"}
{"id": "337045", "revid": "89787", "url": "https://gl.wikipedia.org/wiki?curid=337045", "title": "Club Deportes Concepci\u00f3n", "text": "O Club Deportes Concepci\u00f3n \u00e9 un club de f\u00fatbol chileno da cidade de Concepci\u00f3n. Foi fundado o 24 de febreiro do 1966. Actualmente compite na Primeira B de Chile.\nXogadores.\nCadro actual.\nO cadro actual de xogadores destacados \u00e9 o seguinte:"}
{"id": "337046", "revid": "5110", "url": "https://gl.wikipedia.org/wiki?curid=337046", "title": "Pioneer 11", "text": "Pioneer 11, tam\u00e9n co\u00f1ecida como Pioneer G, foi unha sonda espacial lanzada o 6 de marzo de 1973 mediante un foguete Atlas-Centaur desde a base espacial de Cabo Ca\u00f1averal para sobrevoar X\u00fapiter e Saturno e estudar o Sistema Solar exterior, convert\u00e9ndose na primeira nave en visitar \u00e1mbolos dous planetas nunha soa traxectoria, a primeira en visitar Saturno e no segundo obxecto humano que sa\u00edu fora do Sistema Solar cara o espazo interestelar.\nCaracter\u00edsticas.\nPioneer 11 tivo a s\u00faa m\u00e1xima aproximaci\u00f3n a X\u00fapiter o 3 de decembro de 1974, pasando a 43.000\u00a0km do planeta, mentres que pasou a s\u00f3 21.000\u00a0km de Saturno o 1 de setembro de 1979, obtendo as primeiras imaxes deste planeta desde as s\u00faas proximidades. A sonda continuou o seu cami\u00f1o, alcanzando a velocidade de escape do Sistema Solar e dirix\u00edndose cara o espazo interestelar a unha velocidade de 2,5 Unidades astron\u00f3micas por ano.\nOs obxectivos da Pioneer 11 foron, en X\u00fapiter e Saturno, estudar as s\u00faas atmosferas, campos magn\u00e9ticos, l\u00faas e aneis, e na s\u00faa viaxe interplanetaria, facer medici\u00f3ns do campo magn\u00e9tico do Sistema Solar, do po interplanetario, do vento solar e dos raios c\u00f3smicos.\nNave.\nA nave estaba formada por un corpo principal hexagonal de 36\u00a0cm de altura e con lados de 71\u00a0cm de lonxitude formado por tubos de aluminio e boro con epoxy situado baixo unha antena parab\u00f3lica de alta ganancia de 2,74 m de di\u00e1metro co alimentador da antena a 1,2 m de altura sobre o cal, \u00e1 s\u00faa vez, iba montada a antena de media ganancia. Dun lado do hex\u00e1gono sa\u00eda un compartimento coa instrumentaci\u00f3n cient\u00edfica, mentres que antena de baixa ganancia colgaba do corpo principal a uns 76\u00a0cm en direcci\u00f3n oposta \u00e1 antena principal. A enerx\u00eda para a nave era producida por catro xeradores termoel\u00e9ctricos de radiois\u00f3topos (RTG polas s\u00faas sigras en ingl\u00e9s) modelo SNAP-19 situados a pares a 3 m do corpo principal e separados 120 graos entre si. Os RTG produc\u00edan 155 vatios de potencia ao inicio da misi\u00f3n, 144 vatios no momento do achegamento a X\u00fapiter e 100 vatios en Saturno. Do compartimento de instrumentaci\u00f3n estend\u00edase un mastro de 6,6 metros de lonxitude que levaba no seu extremo un magnet\u00f3metro, situado a esa distancia para que o corpo met\u00e1lico da nave non interferira nas medici\u00f3ns. A nave orient\u00e1base mediante tres sensores de referencia, entre eles un sensor estelar que apuntaba \u00e1 estrela Canopus e que foi mellorado a partir da experiencia co mesmo sensor na Pioneer 10. Pioneer 11 estabiliz\u00e1base mediante xiro, controlado por tres pares de propulsores alimentados por hidracina, a unha velocidad nominal de 5 revoluci\u00f3ns por minuto.\nAcaroada ao corpo da nave at\u00f3pase, igual que na Pioneer 10, unha placa destinada a posibles civilizaci\u00f3ns extraterrestres con diagramas e debuxos representando unha parella humana e a situaci\u00f3n da Terra e o Sol na nosa galaxia.\nAs comunicaci\u00f3ns entre nave e Terra ti\u00f1an lugar en banda S mediante as diversas antenas conectadas a un par de receptores a 2110 MHz e dous transmisores que produc\u00edan ata 8 vatios de potencia para transmisi\u00f3ns a 2292\u00a0MHz que eran recibidas na Rede do Espazo Profundo (DSN) da NASA a velocidades que chegaron aos 2048 bps nas proximidades de X\u00fapiter e que eran de s\u00f3 16 bps ao final da misi\u00f3n. Pouco despois do lanzamento o transmisor principal fallou, tendo que usar o de apoio, que funcionou durante o resto da misi\u00f3n.\nDespois do paso por X\u00fapiter e Saturno a nave seguiu facendo medici\u00f3ns do espazo interplanetario ata que os instrumentos foron fallando ou a potencia dos RTG non foi suficiente para mantelos todos acendidos co que hab\u00eda que turnalos para facelos funcionar.\nAs operaci\u00f3ns coa sonda finalizaron o 30 de setembro de 1995, momento no que os RTG xa non puideron proporcionar enerx\u00eda suficiente para manter ning\u00fan instrumento acendido.\nInstrumentos.\nPioneer 11 levaba a bordo os mesmos instrumentos cient\u00edficos que Pioneer 10 m\u00e1is un magnet\u00f3metro adicional:"}
{"id": "337047", "revid": "4817", "url": "https://gl.wikipedia.org/wiki?curid=337047", "title": "Pioneer G", "text": ""}
{"id": "337048", "revid": "56817", "url": "https://gl.wikipedia.org/wiki?curid=337048", "title": "Ignacio Cordero Alonso", "text": "Ignacio Cordero Alonso, nado en Zamora en 1847, terminou a s\u00faa carreira de medicina en Madrid, \u00a0e acostumaba veranear en Baiona, foi un dos art\u00edfices da instalaci\u00f3n dun balneario na praia da Concheira de Baiona. Ser\u00eda alcalde entre 1925 e 1926. Decidiu instalar un balneario na praia da Cuncheira. Foi alcalde no breve per\u00edodo do 1925 ata o 1926.\nTraxectoria.\nNaceu en 1847 en Zamora, e se trasladou a Madrid para estudar medicina. Obtivo a licenciatura na capital e xa instalado al\u00ed se dedicou por completo ao traballo de m\u00e9dico. A finais da d\u00e9cada dos oitenta no s\u00e9culo XIX chega a Baiona por motivos de sa\u00fade para pasar unha tempada buscando repouso. Non deixar\u00eda de vir un solo ano sendo un habitual veraneante da vila. En 1893 consegue xunto co baion\u00e9s Agapito Ord\u00f3\u00f1ez unha concesi\u00f3n a perpetuidade. En 1896 construir\u00edan o balneario que constaba dun edificio de madeira e 20 casetas na praia. Foi o reclamo que necesitaba Baiona para se converter en lugar tur\u00edstico. Da man de Ignacio Cordero veranear\u00edan en Baiona, e se beneficiar\u00edan das s\u00faas augas medicinais personaxes como Ram\u00f3n y Cajal, Marqu\u00e9s de Quintanar ou Mercedes Ru\u00edz de la Escalera.\nHome culto o que gustaba de ler e reflectir as s\u00faas opini\u00f3ns na prensa era tam\u00e9n un apaixonado pola m\u00fasica, obtendo por oposici\u00f3n unha praza como organista nun templo relixioso.\nFoi elixido alcalde por unanimidade trala dimisi\u00f3n de Manuel Barreiro \u00c1lvarez en xu\u00f1o de 1925. No seu cargo se ocupar\u00eda principalmente da sanidade en Baiona, entre outras, arranxando o Hospital Sancti Spiritus da vila. A s\u00faa dimisi\u00f3n chegar\u00eda pronto, en xu\u00f1o de 1926, ao pouco de cumprir un ano no cargo. Ser\u00eda sucedido por Pedro Miranda Su\u00e1rez de Puga.\nFalecer\u00eda poucos anos despois en Baiona, o 19 de xaneiro de 1929."}
{"id": "337049", "revid": "89787", "url": "https://gl.wikipedia.org/wiki?curid=337049", "title": "Club Atl\u00e9tico Rosario Central", "text": "O Club Atl\u00e9tico Rosario Central \u00e9 un club de f\u00fatbol arxentino da cidade de Rosario na provincia de Santa Fe. Foi fundado o 24 de decembro de 1889 e a s\u00faa principal actividade deportiva \u00e9 o f\u00fatbol. A instituci\u00f3n conta cuns 63.000 socios e compite na Primeira Divisi\u00f3n da Arxentina.\nEstadio.\nRosario Central xoga no estadio Gigante de Arroyito, situado no barrio de Lisandro de la Torre, ao nordeste de Rosario. Ten unha capacidade duns 41.654 espectadores.\nXogadores.\nCadro actual.\nO cadro actual de xogadores destacados \u00e9 o seguinte:"}
{"id": "337050", "revid": "114944", "url": "https://gl.wikipedia.org/wiki?curid=337050", "title": "Kevin Hart", "text": "Kevin Hart, nado en Filadelfia, Pensilvania o 6 de xullo de 1979 \u00e9 un actor e comediante estadounidense.\nTraxectoria.\nHart naceu en Filadelfia, Pensilvania. Graduouse no George Washington High School e asistiu \u00e1 Universidade Temple durante dous anos.\nPara lograr o \u00e9xito na s\u00faa rexi\u00f3n, renunciou ao seu traballo como vendedor de zapatos e embarcouse na carreira de comediante. As s\u00faas actuaci\u00f3ns lev\u00e1rono a estar en pel\u00edculas, como \"The 40-Year-Old Virgin\", \"Soul Plane\", \"Paper Soldier\", \"Scary Movie 3\", \"Along Came Polly\", \"Scary Movie 4\", \"Death at a Funeral\", \"Little Fockers\", \"Not Easily Broken\", e \"One Day in Jersey\".\nEn 2008, Hart apareceu no v\u00eddeo de Three 6 Mafia para \"Lolli Lolli (Pop That Body)\" e en 2009, Hart apareceu nunha serie de anuncios de eBay. Ese mesmo ano interpretou o feiticeiro Zezelryck na serie de televisi\u00f3n \"Kr\u00f6d M\u00e4ndoon and the Flaming Sword of Fire\".\nFixo varias actuaci\u00f3ns ao vivo de comedia en especiais de televisi\u00f3n para Comedy Central, inclu\u00edndo \"I'm a Grown Little Man\" e \"Seriously Funny.\" En 2010, Hart apareceu nos anuncios de Air Jordan con Dwyane Wade. Hart \u00e9 idolatrado polo seu compa\u00f1eiro Mike Benner.\nO 6 de setembro de 2012 foi o anfitri\u00f3n dos premios MTV V\u00eddeo Music Awards 2012, que realizou a s\u00faa cerimonia no Staples Center dos \u00c1nxeles.\nParticipa no segundo disco en solitario de Romeo Santos, Formula Vol.2.\nVida persoal.\nHart casou con Torri Hart en 2003. En marzo de 2005 naceu a s\u00faa filla Heaven Leigh (pronunciado Heavenly) Hart. Como se revelou en \"The 40-Year-Old Virgin\", el comentou medio de broma que non quere que se converta \"nunha bailarina de striptease\". O 18 de febreiro de 2008, naceu Hendrix Hart. En 2010, Hart separouse legalmente da s\u00faa esposa, quen tam\u00e9n fai xiras de \"stand-up\" con el.\n\u00c9 amigo de Anthony Anderson."}
{"id": "337051", "revid": "23204", "url": "https://gl.wikipedia.org/wiki?curid=337051", "title": "Step Brothers", "text": "Step Brothers \u00e9 unha pel\u00edcula de 2008 dirixida por Adam McKay e protagonizada por Will Ferrell e John C. Reilly.\nSinopse.\nA\u00ednda que Brennan Huff (Will Ferrell) ten case corenta anos, segue vivindo coa s\u00faa nai Nancy (Mary Steenburgen) e conf\u00f3rmase con conseguir, de cando en vez, empregos espor\u00e1dicos. Dale Doback (John C. Reilly), \u00e9 un parado profesional de corenta anos que vive co seu pai, Robert (Richard Jenkins). Cando Nancy e Robert casan, os dous parasitos vense obrigados a compartir casa, pero, debido ao seu narcisismo e \u00e1 s\u00faa agresiva preguiza establ\u00e9cese entre eles unha competencia que chega a enturbar a relaci\u00f3n entre os seus pais"}
{"id": "337056", "revid": "865", "url": "https://gl.wikipedia.org/wiki?curid=337056", "title": "Parque Punta Herminia", "text": "O Parque Punta Herminia \u00e9 un parque da cidade da Coru\u00f1a, situado na punta hom\u00f3nima, preto da Torre de H\u00e9rcules. O parque est\u00e1 inclu\u00eddo na \u00e1rea Patrimonio Mundial da Humanidade.\nEn xu\u00f1o de 2017 solicitouse dende o concello a declaraci\u00f3n como espazo natural de interese local xunto coa contorna da Torre de H\u00e9rcules, aceptada de xeito provisional o 14 de xaneiro de 2020.\nDescrici\u00f3n.\nO parque sit\u00faase nunha \u00e1rea que foi empregada como polvoreira militar. O Ministerio de Defensa vendeu a zona ao concello da Coru\u00f1a na d\u00e9cada de 1980 e en 2003 aprobouse o investimento para convertelo nun parque p\u00fablico. Foi inaugurado o ano seguinte.\nNo seu interior at\u00f3pase a rocha chamada Monte dos Bicos, na que Francisco M\u00aa de la Iglesia descubriu petr\u00f3glifos en 1895. O estado de conservaci\u00f3n dos gravados \u00e9 malo debido \u00e1 erosi\u00f3n e os impactos de bala que recibiron no tempo no que o parque foi zona militar.\nA escultura \"Caracola\", de Moncho Amigo, forma parte do Parque escult\u00f3rico da Torre de H\u00e9rcules.\nHistoria.\nA proximidade \u00e1 prisi\u00f3n provincial converteu punta Herminia, como o campo da Rata, nun lugar habitual para os fusilamentos que se realizaron despois da sublevaci\u00f3n do 18 de xullo de 1936. Entre os que foron asasinados neste lugar estiveron Alfredo Su\u00e1rez Ferr\u00edn, Francisco P\u00e9rez Carballo, Ram\u00f3n Maseda Reinante e os irm\u00e1ns Bebel e France Garc\u00eda Garc\u00eda.\nServizos.\nO parque ten xogos de madeira para nenos e sendeiros. Ten ademais miradoiros e lugares para a observaci\u00f3n das aves."}
{"id": "337058", "revid": "1131", "url": "https://gl.wikipedia.org/wiki?curid=337058", "title": "Port Ain\u00e9", "text": "Port Ain\u00e9 \u00e9 unha estaci\u00f3n de esqu\u00ed alpino situada no Pireneo Catal\u00e1n, concretamente no concello de Rialp, na comarca do Pallars Sobir\u00e0, na provincia de Lleida.\nNos \u00faltimos anos fusionouse con Espot Esqu\u00ed e Tavascan Pleta del Prat e crearon o dominio esquiable Gran Pallars, que aglutina as tres estaci\u00f3ns abertas na comarca."}
{"id": "337060", "revid": "89787", "url": "https://gl.wikipedia.org/wiki?curid=337060", "title": "Taoniinos", "text": "A dos Taoniinos (\"Taoniinae\") \u00e9 unha subfamilia de moluscos cefal\u00f3podos da superorde dos decapodiformes, orde dos eg\u00f3psidos e familia dos cranqu\u00edidos.\nClasificaci\u00f3n.\nA subfamilia foi descrita en 1912 polo zo\u00f3logo alem\u00e1n Georg Johann Pfeffer. A taxonom\u00eda dos cefal\u00f3podos, como a de todos os moluscos est\u00e1 hoxe a\u00ednda en discusi\u00f3n.\nSegundo o World Register of Marine Species a subfamilia dos taoniinos comprende os seguintes x\u00e9neros: \nPor outra parte, segundo o Sistema Integrado de Informaci\u00f3n Taxon\u00f3mica, para o que o gupo dos eg\u00f3psidos est\u00e1 considerado como unha suborde (\"Oegopsida\") da orde dos t\u00e9utidos (\"Tuethida\"), os x\u00e9neros da subfamilia ser\u00edan: "}
{"id": "337061", "revid": "22795", "url": "https://gl.wikipedia.org/wiki?curid=337061", "title": "Taoniinae", "text": ""}
{"id": "337064", "revid": "1131", "url": "https://gl.wikipedia.org/wiki?curid=337064", "title": "Campo Municipal Ponte dos Brozos", "text": "O Campo Municipal Ponte dos Brozos \u00e9 unha instalaci\u00f3n deportiva dedicada \u00e1 pr\u00e1ctica do f\u00fatbol situada nunha \u00e1rea de equipamento deportivo e de educaci\u00f3n do Pol\u00edgono Industrial de Sab\u00f3n, Arteixo. O seu propietario \u00e9 o Concello de Arteixo e nel xoga os seus partidos como local o Atl\u00e9tico Arteixo.\nDisp\u00f3n dun terreo de xogo de herba natural de 100 x 62 metros; conta ademais cunha bancada cuberta con capacidade para unhas 2.000 persoas, aparcadoiro e outro campo anexo de herba artifical."}
{"id": "337066", "revid": "109216", "url": "https://gl.wikipedia.org/wiki?curid=337066", "title": "Dallara", "text": "Dallara Automobili \u00e9 un fabricante italiano de chasis para varias series do automobilismo, co\u00f1ecido principalmente polo seu case monopolio na F\u00f3rmula Tres desde 1993. Dallara tam\u00e9n produce chasis utilizados pola IndyCar Series, Indy Lights, GP2 Series, World Series by Renault, GP3 Series, Super Formula e ADAC Formel Masters e \u00e9 un dos fabricantes da Grand-Am Rolex Sports Car Series.\nNos \u00faltimos anos as actividades de enxe\u00f1er\u00eda ampli\u00e1ronse considerablemente (na actualidade representa o 40% das vendas totais), tanto en termos dos coches de carreiras e dos coches de estrada de alto rendemento.\nEn 2012 a compa\u00f1\u00eda abriu un centro de enxe\u00f1er\u00eda en Speedway, Indiana, onde se producen e ensamblan os IndyCar do futuro. O mesmo edificio tam\u00e9n alberga un centro de entretemento, onde os visitantes poden aprender como se fabrica un coche de carreiras.\nPrimeiros anos.\nA compa\u00f1\u00eda foi fundada polo dese\u00f1ador Gian Paolo Dallara en 1972 en Varano de' Melegari, preto de Parma, Italia, e comezou a construci\u00f3n de chasis para as carreiras de coches, subidas de monta\u00f1a e carreiras nas clases m\u00e1is pequenas. Dallara dese\u00f1ou o seu primeiro coche de F\u00f3rmula Tres para Walter Wolf Racing en 1978. Dallara tam\u00e9n tivo unha breve participaci\u00f3n na F\u00f3rmula 3000 a mediados da d\u00e9cada de 1980.\nF\u00f3rmula Tres.\nO primeiro coche de F3 co nome Dallara apareceu en 1981, e os coches converteuse nun \u00e9xito en Italia. Desde 1985 os pilotos de Dallara ga\u00f1aron o Campionato Italiano de F\u00f3rmula Tres todos os anos excepto 1990. A finais de 1980 e principios de 1990 Dallara fixo incursi\u00f3ns nos mercados alem\u00e1n e franc\u00e9s, ga\u00f1ando o t\u00edtulo de Alema\u00f1a en 1987 e o franc\u00e9s en 1987 e 1992.\n1993 foi o primeiro ano que Dallara presentouse no Campionato brit\u00e1nico de F\u00f3rmula Tres e foi o comezo do dominio da empresa na F\u00f3rmula Tres. O novo F393 contou con importantes cambios aerodin\u00e1micos en comparaci\u00f3n co seu predecesor e introduciu un esquema das suspensi\u00f3ns dianteira monodamper. O F393 ga\u00f1ou todas as carreiras nos campionatos italianos, franceses e alem\u00e1ns dese ano, mentres que a serie brit\u00e1nica viu como numerosos participantes, inclu\u00edndo o campi\u00f3n Kelvin Burt, v\u00edronse obrigados a pasar dos chasis Reynard ou Ralt a Dallara co fin de seguir sendo competitivos. TOMS ga\u00f1ar\u00eda o campionato xapon\u00e9s cos seus propios coches en 1993 e 1994 antes de cambiar ao chasis Dallara. A partir de ent\u00f3n Dallara dominar\u00eda o mercado da F\u00f3rmula Tres, a\u00ednda que Martini tivo certo \u00e9xito en Francia e Alema\u00f1a a finais de 1990, S\u00e9bastien Bourdais ga\u00f1ou o t\u00edtulo franc\u00e9s en 1999. Desde ent\u00f3n Dallara ga\u00f1ou cada gran t\u00edtulo da F\u00f3rmula Tres, a\u00ednda que Ho-Pin Tung ga\u00f1ou a Recaro F3 Cup de 2006, nun Lola loitando nunha pista chea de Dallaras.\nF\u00f3rmula Un.\nNa tempada de F\u00f3rmula Un a empresa participou como construtor, logo de ser contratado por BMS Scuderia Italia para constru\u00edr o seu chasis. A relaci\u00f3n entre o construtor italiano e o equipo de carreiras de Beppe Lucchini durou ata , o seu mellor resultado foi dous terceiros lugares, un no Gran Premio do Canad\u00e1 de 1989 con Andrea de Cesaris, o outro no Gran Premio de San Marino de 1991, grazas a JJ Lehto. Os resultados no Campionato de Construtores foron: non clasificou en 1988, 8\u00ba en 1989 (con 8 puntos), 15\u00ba en 1990 (sen puntos), 8\u00ba en 1991 (5 puntos) e 10\u00ba en 1992 (con 2 puntos) por Pierluigi Martini.\nDallara regresou brevemente \u00e1 F1 en , coa construci\u00f3n do chasis de proba de Honda para o abortado retorno \u00e1 serie.\nDurante o ano 2004, Dallara reclut\u00f3 ao ex dese\u00f1ador de F1 de Jordan, Stewart e Jaguar Gary Anderson, dando lugar \u00e1 especulaci\u00f3n de que a empresa italiana estaba traballando noutro proxecto de F1. A finais de 2004, o novo equipo Midland anunciou que Dallara dese\u00f1aba e constru\u00eda o seu chasis de F\u00f3rmula Un, que \u00eda ser presentado para a tempada 2006. Trala compra de Midland do equipo Jordan en 2005, Dallara continuou cooperando co equipo t\u00e9cnico. Con todo, a relaci\u00f3n apagouse porque Midland centrou os seus recursos no desenvolvemento da infraestrutura existente en Jordan, e o novo chasis Dallara F1 nunca apareceu.\nDallara constru\u00edu os coches para o equipo Hispania Racing F1 Team na tempada . Os problemas financeiros do equipo Hispania, que atrasaron o pago do di\u00f1eiro debido a Dallara e a finalizaci\u00f3n dos coches e a suposta baixa calidade do chasis F110 deu lugar a que as d\u00faas partes terminaran oficialmente a s\u00faa asociaci\u00f3n en maio de 2010. O coche utilizouse en todas as carreiras de 2010 sen ning\u00fan tipo de desenvolvemento, ag\u00e1s os gr\u00e1ficos. S\u00f3 ti\u00f1an unha configuraci\u00f3n aerodin\u00e1mica, que se utilizou para todas as carreiras, inclu\u00edndo Montecarlo e Monza. Geoff Willis, que se uniu a Hispania en marzo de 2010, criticou o F110, dicindo que estaba decepcionado pola calidade e o nivel de enxe\u00f1er\u00eda no coche e que o dese\u00f1o do coche falt\u00e1balle unha gran cantidade de pr\u00e1cticas comunmente empregadas no proceso de construci\u00f3n dun coche de F\u00f3rmula Un naquela \u00e9poca.\nO 15 de abril de 2014 Gene Haas confirmou que o seu novo equipo de F\u00f3rmula Un, Haas F1 Team, entrara en conversaci\u00f3ns para formar unha asociaci\u00f3n con Dallara en 2015 para a construci\u00f3n do seu primeiro coche. O 21 de febreiro de 2016, presentouse oficialmente o Haas VF-16.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "337067", "revid": "7596", "url": "https://gl.wikipedia.org/wiki?curid=337067", "title": "Pacto de Biak-na-Bat\u00f3", "text": "O Pacto de Biak-na-Bat\u00f3 foi un acordo entre as facci\u00f3ns rebeldes filipinas e as tropas espa\u00f1olas durante a revoluci\u00f3n levada a cabo pola sociedade secreta Katipunan, fundada por Andr\u00e9s Bonifacio contra o goberno colonial que puxo fin \u00e1 primeira parte da s\u00faa insurrecci\u00f3n.\nAntecedentes.\nTras s\u00e9culos de dominaci\u00f3n espa\u00f1ola, en agosto de 1896, o Katipunan inicia a revoluci\u00f3n contra o goberno espa\u00f1ol, co fin de obter a independencia. A finais de mes, lev\u00e1ntanse varias poboaci\u00f3ns da Provincia de Cavite, declarando a independencia de Filipinas. Unha das ordes de alistamento asinadas por Emilio Aguinaldo, caeu en mans do Gobernador Pol\u00edtico-Militar da provincia, Fernando Parga, ordenando este a o Capit\u00e1n Xeneral, Ram\u00f3n Blanco y Erenas, que sufocase a insurrecci\u00f3n.\nO 30 de decembro dese ano, Jos\u00e9 Rizal acusado como responsable da revoluci\u00f3n, por ser o presidente honorario do Katipunan, \u00e9 fusilado, feito que lonxe de tranquilizar aos insurxentes, reaf\u00edrmaos nos seus prop\u00f3sitos.\nEn abril de 1897, Camilo Polavieja \u00e9 relevado por Fernando Primo de Rivera, xeneral que intensifica as acci\u00f3ns contra os rebeldes, obrig\u00e1ndoos a refuxiarse nas monta\u00f1as. En xu\u00f1o, Emilio Aguinaldo, instala o seu cuartel xeral na serra de Biak-na-Bat\u00f3 e a finais de ano, o incremento no recrutamento en Espa\u00f1a e as divisi\u00f3ns entre os partidarios de Andr\u00e9s Bonifacio e os partidarios de Aguinaldo, permiten \u00e1s tropas gobernamentais recuperar varias prazas en Cavite.\nCondici\u00f3ns do pacto.\nDurante meses, o avogado Pedro Alejandro Paterno, que act\u00faa como intermediario entre as distintas partes, viaxa entre Manila e Biak-na-Bat\u00f3, co fin de elaborar un acordo que queda finalmente por el mesmo e por Fernando Primo de Rivera, o 14 de decembro de 1897 nos seguintes termos:\nDo pactado, Primo de Rivera s\u00f3 cumpriu co primeiro pago, enviando unha carta a Aguinaldo, por medio do seu sobri\u00f1o, Miguel Primo de Rivera, na que lle informaba de que non poder\u00eda volver a Filipinas."}
{"id": "337068", "revid": "7802", "url": "https://gl.wikipedia.org/wiki?curid=337068", "title": "Pacto de Biak-na-Bato", "text": ""}
{"id": "337069", "revid": "7802", "url": "https://gl.wikipedia.org/wiki?curid=337069", "title": "Paz de Biak-na-Bat\u00f3", "text": ""}
{"id": "337072", "revid": "47401", "url": "https://gl.wikipedia.org/wiki?curid=337072", "title": "Igrexa de Santo Andr\u00e9 da Coru\u00f1a", "text": "A igrexa de Santo Andr\u00e9 \u00e9 un templo relixioso de estilo neorrom\u00e1nico situado na r\u00faa hom\u00f3nima da Coru\u00f1a.\nHistoria.\nA primitiva capela de Santo Andr\u00e9 foi constru\u00edda no s\u00e9culo XIII pola confrar\u00eda de mareantes no barrio da Pescader\u00eda para honrar ao ap\u00f3stolo pescador. Posteriormente constru\u00eduse tam\u00e9n un hospital, que desapareceu por mor do sitio de Drake (1589). No s\u00e9culo XVII tiveron lugar na igrexa as actividades pastorais da Compa\u00f1\u00eda de Xes\u00fas mentres non tivo convento propio na cidade e no hospital funcionou durante uns anos a partir de 1621 a Escola de Navegaci\u00f3n.\nCoa deterioraci\u00f3n provocada polo paso do tempo, os mareantes v\u00edronse obrigados a asinar un convenio con Eusebio da Guarda, que levantaba a nova construci\u00f3n coa condici\u00f3n de que os restos seus e da s\u00faa dona Modesta Goicour\u00eda repousasen no templo. O proxecto foi do arquitecto Faustino Dom\u00ednguez Coumes-Gay. O gremio intentou logo recuperar o templo, iniciando un preito que durou nove anos e non se resolveu. Finalmente o alcalde Jos\u00e9 Marchesi Dalmau outorgou a posesi\u00f3n \u00e1 Arquidiocese de Santiago e foi o propio arcebispo Jos\u00e9 Mar\u00eda Mart\u00edn de Herrera quen inaugurou o templo en 1890.\nEn 1937 foi cedida aos militares, convert\u00e9ndose en igrexa castrense.\nDescrici\u00f3n.\nO edificio ten unha \u00fanica nave e \u00e1bsida semicircular, cunha sancrist\u00eda rectangular. O altar maior ten esculturas de C\u00e9sar L\u00f3pez e na s\u00faa parte traseira at\u00f3panse os sepulcros de Eusebio da Guarda e Modesta Goicour\u00eda, tallados en m\u00e1rmore por Pietro Nicoli.\nO exterior, de estilo historicista mestura o neorrom\u00e1nico co protog\u00f3tico. A fachada ten dous corpos con arcos de medio punto e unha inscrici\u00f3n conmemorativa no t\u00edmpano. Cor\u00f3ase cunha torre con agulla piramidal.\nNo adro existe un cruceiro."}
{"id": "337073", "revid": "5863", "url": "https://gl.wikipedia.org/wiki?curid=337073", "title": "Jos\u00e9 Arias Ur\u00eda", "text": "Jos\u00e9 Arias Ur\u00eda, nado en Ferrol en 1799 e finado na Coru\u00f1a o 3 de xaneiro de 1873, foi un avogado e pol\u00edtico galego.\nTraxectoria.\nFillo de \u00c1ngel Arias de Cal e de Francisca Ur\u00eda, ao pouco de nacer a familia trasl\u00e1dase a Betanzos. Licenciado en leis pola Universidade de Santiago de Compostela en 1825, onde militou en organizaci\u00f3ns liberais. Casou con Josefa Sande. Foi avogado en Betanzos. Deputado a Cortes en 1839 polo Partido Progresista, presidiu a Xunta Revolucionaria de Betanzos despois do pronunciamento de Espartero de 1840. Volveu ser deputado ao ano seguinte, e denunciou en 1842 actos de corrupci\u00f3n no Goberno do Rexente. En 1844 foi deputado provincial da Coru\u00f1a e tivo que exiliarse un tempo en Portugal durante a d\u00e9cada moderada. Despois do seu regreso do exilio cando os progresistas conseguiron o poder, ingresou na carreira xudicial e foi nomeado Fiscal na Audiencia de Mallorca en 1854. O 15 de xaneiro de 1856 foi nomeado ministro de Graza e Xustiza cesando o 14 de xullo dese mesmo ano. Intentou a resoluci\u00f3n do problema da Lei org\u00e1nica do poder Xudicial e os problemas en torno \u00e1 relaci\u00f3n coa Igleaia cat\u00f3lica. Foi protagonista de todos os movementos revolucionarios de Betanzos entre 1820 e 1873.\nVida persoal.\nFoi av\u00f3 de V\u00edctor Montoto Arias."}
{"id": "337074", "revid": "98629", "url": "https://gl.wikipedia.org/wiki?curid=337074", "title": "Georg Johann Pfeffer", "text": "Georg Johann Pfeffer, nado en Berl\u00edn en 1854 e finado en 1931, foi un zo\u00f3logo alem\u00e1n.\nTraxectoria.\nTraballou a partir de 1887 como conservador do Museo de Historia Natural de Hamburgo (\"Naturhistorisches Museum zu Hamburg\"), que se fundara en 1843 e que foi destru\u00eddo durante a segunda guerra mundial. Publicou unha serie de artigos sobra a fauna ant\u00e1rtica entre 1889 et1890. Dedicouse nun principio principalmente ao estudo dos cefal\u00f3podos.\nA base de datos World Register of Marine Species relaciona 133 taxa mari\u00f1os nomeados por Pfeffer.\nGeorg Johann Pfeffer tam\u00e9n estudou os anfibios e os r\u00e9ptiles, describindo e nomenado varias novas especies para a ciencia.\nHonras.\nDiveros autores dedic\u00e1ronlle varias especies, entre elas:\nAbreviatura.\nA abreviatura Pfeiffer empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "337075", "revid": "22795", "url": "https://gl.wikipedia.org/wiki?curid=337075", "title": "Cranchiinae", "text": ""}
{"id": "337076", "revid": "23204", "url": "https://gl.wikipedia.org/wiki?curid=337076", "title": "Cranquiinos", "text": "A dos cranquiinos (\"Cranchiinae\") \u00e9 unha subfamilia de moluscos cefal\u00f3podos da superorde dos decapodiformes, orde dos eg\u00f3psidos e familia dos cranqu\u00edidos.\nClasificaci\u00f3n.\nA subfamilia fou descrita en 1849 polo veterinario e bi\u00f3logo dinamarqu\u00e9s Victor Prosch, ou en 1912 polo zo\u00f3logo alem\u00e1n Georg Johann Pfeffer, segundo os autores.\nA taxonom\u00eda dos cefal\u00f3podos, como a de todos os moluscos est\u00e1 hoxe a\u00ednda en discusi\u00f3n.\nClasificaci\u00f3n segundo o WoRMS.\nSegundo o World Register of Marine Species, a subfamilia comprende os seguintes x\u00e9neros:\nClasificaci\u00f3n segundo o ITIS.\nPor\u00e9n, segundo o Sistema Integrado de Informaci\u00f3n Taxon\u00f3mica, para o que o gupo dos eg\u00f3psidos est\u00e1 considerado como unha suborde (\"Oegopsida\") da orde dos t\u00e9utidos (\"Tuethida\"), os x\u00e9neros da subfamilia ser\u00edan: "}
{"id": "337077", "revid": "89787", "url": "https://gl.wikipedia.org/wiki?curid=337077", "title": "Biblioteca \u00c1nxel Casal", "text": "A Biblioteca \u00c1nxel Casal \u00e9 unha biblioteca p\u00fablica da cidade de Santiago de Compostela, en Galicia. Est\u00e1 situada nun edificio de nova construci\u00f3n, cunha superficie de 5.000 m2. En 2010 contaba cunha colecci\u00f3n de 90.000 t\u00edtulos, a meirande parte deles de libre acceso, e un total de 418 postos de lectura.\n\u00c9 unha das bibliotecas nodais das seis que se integran na Rede de Bibliotecas de Galicia.\nO nome da biblioteca prov\u00e9n de \u00c1nxel Casal, antigo alcalde da cidade e fundador da Editorial N\u00f3s\nServizos.\nA biblioteca conta cunha completa hemeroteca, unha comiteca, un fondo local con documentos pertencentes a Santiago de Compostela e ao Cami\u00f1o de Santiago, unha biblioteca infantil e unha videoteca, ademais dunha sala de lectura con 180 postos e un sal\u00f3n de actos onde se realizan todo tipo de actividades.\nEntre os servizos que proporciona: "}
{"id": "337079", "revid": "6939", "url": "https://gl.wikipedia.org/wiki?curid=337079", "title": "Biblioteca P\u00fablica \u00c1nxel Casal", "text": ""}
{"id": "337080", "revid": "22795", "url": "https://gl.wikipedia.org/wiki?curid=337080", "title": "Cranchia", "text": ""}
{"id": "337081", "revid": "89787", "url": "https://gl.wikipedia.org/wiki?curid=337081", "title": "Cranchia scabra", "text": "Cranchia scabra \u00e9 unha especie de molusco cefal\u00f3podo da superorde dos decapodiformes, orde dos eg\u00f3psidos, familia dos cranqu\u00edidos, e subfamilia dos cranquiinos, a\u00ednda que alg\u00fans autores enc\u00e1drana na orde dos te\u00fatidos, suborde dos egospinos.\n\u00c9 a \u00fanica especie do x\u00e9nero \"Cranchia\".\nTaxonom\u00eda.\nDescrici\u00f3n.\nTanto o x\u00e9nero como a especie foron descritos en 1817 polo zo\u00f3logo e bi\u00f3logo mari\u00f1o William Elford Leach na s\u00faa obra \"Synopsis of the orders, families and genera of the class Cephalopoda\", publicada en \"The Zoological Miscellany; being descriptions of new or interesting animals\" 3 (30): 137-141.\nSin\u00f3nimos.\nAdemais de polo nome que lle impuxo Leach, e actualmente v\u00e1lido, a especie tam\u00e9n se co\u00f1eceu polos sin\u00f3nimos seguintes:\nCaracter\u00edsticas.\n\"Cranchia scabra\" \u00e9 unha especie de \"lura de cristal\" de pequeno tama\u00f1o (aproximadamente 150\u00a0mm).\nO seu manto est\u00e1 cuberto por varias pequenas puntas cartilaxinosas. Os ollos te\u00f1en catorce \u00f3rganos luminescentes de pequeno tama\u00f1o.\nCando est\u00e1 en perigo, mete a s\u00faa cabeza e os seus brazos na cavidade paleal e as s\u00faas aletas ah\u00edrense ao manto formando co restpo do corpo unha especie de b\u00f3la.&lt;br&gt; As pequenas puntas, sen d\u00fabida, ofrecen alg\u00fan tipo de protecci\u00f3n, pero non se sabe se os depredadores se ven afectados por iso e como.&lt;br&gt; Ademais, a lura pode expulsar borra na cavidade paleal, que fai a \"b\u00f3la\" completamente opaca.\nOs cient\u00edficos pensaban que este era un comportamento aberrante debido ao estr\u00e9s e ao confinamento en acuarios de exploraci\u00f3n, at\u00e9 que este comportamento se observou no seu contorno natural. A funci\u00f3n de dito comportamento desco\u00f1\u00e9cese.\nAs femias maduras te\u00f1en \u00f3rganos luminosos sobre as puntas dos seus tent\u00e1culos que se poden utilizar para atraeren aoas machos.\nH\u00e1bitat e distribuci\u00f3n.\nEsta pequena especie, transparente, enc\u00f3ntrase nos mares de todas as rexi\u00f3ns tropicais e subtropicais do mundo, inclu\u00edndo o mar Mediterr\u00e1neo. Enc\u00f3ntrase en mar aberto cerca da superficie e en profundidades medias.\nBiolox\u00eda.\nPouco se sabe sobre o ciclo de vida, biolox\u00eda e ecolox\u00eda desta especie. Os individuos xuven\u00eds enc\u00f3ntranse desde a superficie at\u00e9 os 400 m de profundidade, e os exemplares m\u00e1is grandes alcanza augas m\u00e1is profundas.\nEsta especie ten paralarvas planct\u00f3nicas. Por estudos baseados na morfolox\u00eda e crecemento dos seus estat\u00f3litos, parece que o seu ciclo vital consta de dous estadios: unha etapa de r\u00e1pido crecemento epipel\u00e1gico durante a cal os individuos alcanzan unha lonxitude do manto de 120 a 130\u00a0mm en 4 ou 5 meses, seguida doutra etapa adulta en auguas profundas.\nInimigos.\nEsta especie sofre depredaci\u00f3n, entre outros, por parte do caldeir\u00f3n tropical (\"Globicephala macrorhynchus\"), os petreis \"Pterodroma heraldica\", \"P. neglecta\" e \"P. ultima\". e peixes como o at\u00fan patudo (\"Thunnus obesus\").\nEstado de conservaci\u00f3n.\nSegundo a Uni\u00f3n Internacional para a Conservaci\u00f3n da Natureza e dos Recursos Naturais (UICN) o status actual da especie (2016) \u00e9 \"LC\" (pouco preocupante) debido a que \u00e9 unha especie oce\u00e1nica que ten unha ampla distribuci\u00f3n xeogr\u00e1fica e habita en augus profundas, polo que \u00e9 pouco suscept\u00edbel ao impacto humano. Tampouco \u00e9 obxecto de pesca e \u00e9 pouco prob\u00e1bel que o sexa no futuro. Por\u00e9n, a\u00edndato se necesita m\u00e1is investigaci\u00f3n sobre a s\u00faa biolox\u00eda e ecolox\u00eda."}
{"id": "337083", "revid": "89787", "url": "https://gl.wikipedia.org/wiki?curid=337083", "title": "Sigmundur Dav\u00ed\u00f0 Gunnlaugsson", "text": "Sigmundur Dav\u00ed\u00f0 Gunnlaugsson, nado o 12 de marzo de 1975 en Reiquiavik, \u00e9 un pol\u00edtico island\u00e9s. Foi primeiro ministro de Islandia entre o 23 de maio de 2013 e o 7 de abril de 2016."}
{"id": "337085", "revid": "98629", "url": "https://gl.wikipedia.org/wiki?curid=337085", "title": "Ux\u00edo Labarta", "text": "Ux\u00edo Santiago Labarta Fern\u00e1ndez, nado en Santiago de Compostela o 28 de setembro de 1949, \u00e9 un bi\u00f3logo, investigador, economista, pol\u00edtico e xestor p\u00fablico galego, vinculado ao Instituto de Investigaci\u00f3ns Mari\u00f1as de Vigo e ao CSIC.\nTraxectoria.\nLicenciado en biolox\u00eda pola Universidade de Santiago de Compostela, comezou a traballar en Vigo como investigador no IIM (Instituto de Investigaci\u00f3ns Mari\u00f1as) do CSIC en 1972, do que foi secretario de 1979 a 1983. Foi director do gabinete de estudos da presidencia do CSIC (1983-86), asesor da presidencia do CSIC (1986-88), secretario do programa nacional de recursos mari\u00f1os e acuicultura da Comisi\u00f3n Interministerial de Ciencia e Tecnolox\u00eda (1988-90) e director do IIM (1990-1994).\nProfesor de investigaci\u00f3n no CSIC, asistiu \u00f3s cursos no Centro Oceanogr\u00e1fico de Brest (Francia), no que acadou a diplomatura en avaliaci\u00f3n de recursos mari\u00f1os pola FAO. Foi membro dos comit\u00e9s cient\u00edficos da Comisi\u00f3n Internacional dos Caladoiros do Sueste Atl\u00e1ntico, onde estudou os caladoiros de pescada e crust\u00e1ceos de \u00c1frica do Sur, e traballou na Comisi\u00f3n Internacional dos Caladoiros do Noroeste Atl\u00e1ntico co equipo que investigou os de bacallau e cefal\u00f3podos das augas do Canad\u00e1 e dos Estados Unidos de Am\u00e9rica.\nMembro plenario do Consello da Cultura Galega (1991-1993), foi deputado polo PSdeG-PSOE no Parlamento de Galicia na IV lexislatura, 1993-1997.\nDiplomouse en Organizaci\u00f3n e Xesti\u00f3n da Investigaci\u00f3n Cient\u00edfica polo Instituto Nacional de Administraci\u00f3n P\u00fablica (INAP) de Alcal\u00e1 de Henares. No ano 1997 doutorouse na USC coa tese \"Desarrollo larvario de Ostrea edulis L. Nutrici\u00f3n y reservas energ\u00e9ticas\".\nFoi fundador e presidente da Asociaci\u00f3n de Bi\u00f3logos de Galicia. Formou parte do consello de redacci\u00f3n da revista \"Bra\u00f1a, Bolet\u00edn da Sociedade Galega de Historia Natural\", e, dende 2003, da revista \"Grial\". Foi xurado dos Premios da Cr\u00edtica Galicia.\nFoi coordinador en Galicia do Consello Superior de Investigaci\u00f3ns Cient\u00edficas (2006-2012).\nObra.\nAsesor da \"Enciclopedia Galega Universal\" e columnista de \"La Voz de Galicia\" dende o ano 2002, \u00e9 autor de varios libros, informes e m\u00e1is de 150 artigos, no campo da investigaci\u00f3n mari\u00f1a, a pesca nas costas e r\u00edas galegas e a acuicultura, desde os puntos de vista econ\u00f3micos e ecol\u00f3xicos, en particular sobre enerx\u00eda fisiol\u00f3xica, nutrici\u00f3n e cultivo de moluscos bivalvos como o mexill\u00f3n. Entre eles p\u00f3dense citar:"}
{"id": "337088", "revid": "5809104", "url": "https://gl.wikipedia.org/wiki?curid=337088", "title": "Diario 16 de Galicia", "text": "Diario 16 de Galicia foi un xornal rexional que se publicou entre 1989 e 1994 en Vigo.\nHistoria e caracter\u00edsticas.\nApareceu en 1989. Estivo dirixido primeiramente por Segundo Mari\u00f1o, posto que deixou en 1990 para incorporarse \u00e1 direcci\u00f3n de \"La Voz del Tajo\", de Toledo, sendo substitu\u00eddo por Xos\u00e9 Miguel Alonso Bo\u00f3. Entre os seus redactores figuraron \u00d3scar Lomba, Fernando Ramos Fern\u00e1ndez, Miguel \u00c1. Rodr\u00edguez, Xos\u00e9 Lu\u00eds Garc\u00eda Canido e Margarita Ledo Andi\u00f3n. E entre os colaboradores, Chichi Campos, Xos\u00e9 Dom\u00ednguez Gonz\u00e1lez e Francisco Mart\u00ednez Bouzas.\nEntre os suplementos do xornal destacaron \"Biosfera\" e \"Galicia Literaria\", dirixida por Manuel Forcadela e Xos\u00e9 Ram\u00f3n Pena. Entre 1991 e 1992 publicaron a colecci\u00f3n de libros Biblioteca de Autores Galegos, con 90 t\u00edtulos."}
{"id": "337090", "revid": "1505", "url": "https://gl.wikipedia.org/wiki?curid=337090", "title": "Rego de Samai", "text": "O rego de Samai \u00e9 un afluente do r\u00edo Rato\nCurso.\nNace no lugar de Bosende de Abaixo, no concello de Lugo, polo que discorre uns 1040 m. Forma unha fervenza duns tres metros de altura que verte as s\u00faas augas no r\u00edo Rato, tam\u00e9n co\u00f1ecido nese tramo como r\u00edo da Chanca. "}
{"id": "337091", "revid": "88628", "url": "https://gl.wikipedia.org/wiki?curid=337091", "title": "R\u00edo Fervedoira", "text": "O r\u00edo Fervedoira \u00e9 un afluente do r\u00edo Rato que discorre polo nordeste do concello de Lugo.\nCurso.\nNace nas Carreci\u00f1as a 578 m de altitude, \u00f3 p\u00e9 do Outeiro de Fompedri\u00f1a, pr\u00f3ximo \u00e1 aldea de Vilach\u00e1, na parroquia de Labio, en Lugo . Ad\u00e9ntrase na parroquia de Rubi\u00e1s, onde recibe o rego de Vilari\u00f1o pola marxe esquerda e o rego Abelairas pola marxe dereita . Divide despois as parroquias de Pedreda e Santa Mar\u00eda de Muxa, onde o cruza a autov\u00eda A-6 . Finalmente aprox\u00edmase \u00e1 cidade polo barrio de Galegos e desemboca no r\u00edo Rato, que dende ese punto se co\u00f1ece tam\u00e9n como r\u00edo da Chanca."}
{"id": "337092", "revid": "7596", "url": "https://gl.wikipedia.org/wiki?curid=337092", "title": "Hamanxia", "text": "Hamanxia (\"Hamangia\") foi unha cultura do Neol\u00edtico Medio do norte dos Balc\u00e1ns, que inclu\u00eda a \u00e1rea do r\u00edo Danubio, cuxa evoluci\u00f3n comeza aproximadamente ente o 5250 e o 5200 a. C. Os pa\u00edses que foron fogar da Hamanxia foron Roman\u00eda e Bulgaria. O seu nome procede do poboado de Baia-Hamangia descuberto en 1953 preto do lago Golovi\u0163a en Roman\u00eda.\nTrazos.\nOs trazos caracter\u00edsticos da cultura de Hamanxia eran a produci\u00f3n de vasos cer\u00e1micos decorativos con complexas decoraci\u00f3ns de debuxo xeom\u00e9tricos e terracotas de figuri\u00f1as humanas que expresaban unha profunda espiritualidade en contraste coa vida coti\u00e1. En particular, d\u00faas figuri\u00f1as co\u00f1ecidas como \"os pensadores\" e \"as mulleres sentadas est\u00e1n consideradas obras mestras da arte Neol\u00edtica.\nOrixe.\nA cultura de Hamanxia orixinada no nordeste do Mediterr\u00e1neo, aparentemente \u00e9 unha herdanza cultural que incl\u00fae as de Vinca, Dudesti e Karanovo III. A cultura de Hamanxia caracterizouse por unha forte estabilidade, que dificulta a nosa percepci\u00f3n da s\u00faa evoluci\u00f3n xeogr\u00e1fica e cronol\u00f3xica.\nDesaparici\u00f3n.\nA cultura de Hamanxia desapareceu no V milenio a. C. (entre 4550 e 4500 a.C.), cando se produciron as migraci\u00f3ns de novas culturas na rexi\u00f3n entre os Balc\u00e1ns e os C\u00e1rpatos. Polo tanto, as moi din\u00e1micas comunidades Boian asimilaron as comunidades Hamanxia durante a s\u00faa transici\u00f3n cara \u00e1 cultura de Gulmenita. Esta asimilaci\u00f3n contribu\u00edu \u00e1 x\u00e9nese dunha variante transitoria da cultura de Gumelnita entre o mar Negro e o Danubio."}
{"id": "337096", "revid": "23204", "url": "https://gl.wikipedia.org/wiki?curid=337096", "title": "Rexi\u00f3n de Toluca", "text": "A rexi\u00f3n Toluca ou XIII Rexi\u00f3n de Toluca, \u00e9 unha das 16 rexi\u00f3ns demarcadas polo goberno do estado de M\u00e9xico."}
{"id": "337097", "revid": "23204", "url": "https://gl.wikipedia.org/wiki?curid=337097", "title": "Calimaya", "text": "Calimaya \u00e9 un concello do Val de Toluca no Estado de M\u00e9xico, en M\u00e9xico. Limita coas municipalidades mexicanas de Toluca, Metepec, San Antonio la Isla, Ray\u00f3n, Chapultepec, Mexicaltzingo, Atizap\u00e1n e co Tenango del Valle. A s\u00faa \u00e1rea \u00e9 de 101.19\u00a0km\u00b2, e a s\u00faa poboaci\u00f3n \u00e9 de 47,033 habitantes. A cabeceira municipal \u00e9 Calimaya de D\u00edaz."}
{"id": "337100", "revid": "23204", "url": "https://gl.wikipedia.org/wiki?curid=337100", "title": "Concello de Durango", "text": "Durango \u00e9 un municipio do Estado de Durango, en M\u00e9xico. A s\u00faa \u00e1rea \u00e9 de 9306.432\u00a0km\u00b2, e a s\u00faa poboaci\u00f3n \u00e9 de 582 267 habitantes en 2010. A cabeceira municipal \u00e9 Victoria de Durango."}
{"id": "337103", "revid": "89787", "url": "https://gl.wikipedia.org/wiki?curid=337103", "title": "Tr\u1ea7n \u0110\u1ea1i Quang", "text": "Tr\u1ea7n \u0110\u1ea1i Quang, nado en Ninh B\u00ecnh, Vietnam do Norte, o 12 de outubro de 1956 e finado en Hanoi o 21 de setembro de 2018, foi un profesor de matem\u00e1ticas e pol\u00edtico vietnamita, que foi presidente do Vietnam do 2 de abril de 2016 at\u00e9 a s\u00faa morte en 2018."}
{"id": "337106", "revid": "89787", "url": "https://gl.wikipedia.org/wiki?curid=337106", "title": "Doo wop", "text": "O doo wop \u00e9 un estilo vocal de m\u00fasica nacido da uni\u00f3n dos x\u00e9neros rhythm and blues e gospel. Desenvolveuse en comunidades afroamericanas dos Estados Unidos durante os anos 40 e alcanzou a s\u00faa maior popularidade entre os 50 e os 60. Xurdiu das r\u00faas de cidades industriais das zonas ao nord\u00e9s dese pa\u00eds (Nova York, Filadelfia, Chicago, Baltimore e Pittsburgh) onde a xente nova se reun\u00eda para levar a cabo interpretaci\u00f3ns. Nun principio, foi un estilo musical dirixido a unha audiencia principalmente adulta e afroamericana, e posteriormente estendeuse cara a un mercado adolescente e multirracial.\nAlg\u00fans historiadores aseguran que durante esta \u00e9poca se gravaron nos Estados Unidos m\u00e1is de quince mil discos deste estilo e que o seu son harm\u00f3nico de voces entrelazadas que incorporaban elementos de rhythm and blues, jazz, swing e gospel, costitu\u00edu o modelo que lle deu formato posteriormente ao rock and roll.\nO x\u00e9nero comezou nos soportais e nos garaxes das casas onde se produc\u00edan as pequenas reuni\u00f3ns de cinco ou seis adolescentes que intentaban sorprender as s\u00faas noivas ou adquirir certa popularidade. Coa s\u00faa expansi\u00f3n, comezou a practicarse nos canellas e practicamente en calquera lugar que puidese ofrecer un eco que reforzase os seus arranxos vocais. De feito, este procedemento foi o que lle deu nome \u00e1 frase que posteriormente, en 1975, se converteu no tema \"Looking for an Echo (Procurando un Eco\"), de Richard Reicheg, autor que recibiu xunto coa s\u00faa banda un premio Grammy \u00e1 mellor composici\u00f3n instrumental o ano seguinte.\nCaracter\u00edzase polos seus contidos de voces a cappella e por consistir en melod\u00edas nas que un vocalis principal \u00e9 acompa\u00f1ado polos coros e as frases do resto do grupo, que habitualmente se comp\u00f3n de tres cantantes ou m\u00e1is. As composici\u00f3ns abranguen un amplo rango de voces: contratenor, falsete, tenor, bar\u00edtono e baixo vocal.\nNa maior\u00eda de gravaci\u00f3ns de estudio, a s\u00faa instrumentaci\u00f3n \u00e9 moi lixeira, reducida a un simple acompa\u00f1amento de fondo. As actuaci\u00f3ns mante\u00f1en un ritmo de bater\u00eda moi simple, outorg\u00e1ndolles o absoluto dominio aos diversos rexistros mel\u00f3dicos das voces a riqueza harm\u00f3nica. Debido a isto, o \"doo wop\" tam\u00e9n se co\u00f1ece polo alcume de \"icecream changes\".\nAs primeiras interpretaci\u00f3ns soaban a grupos de estudantes que lle dedicaban unha canci\u00f3n \u00e1 s\u00faa noiva ou amiga. As s\u00faas letras, compostas de s\u00edlabas sen sentido e adoito dunha melod\u00eda simple e de car\u00e1cter rom\u00e1ntico, captaban a atenci\u00f3n das adolescentes ao se sentiren claramente identificadas coa mensaxe que enviaban, polo que se converteron en t\u00edpicas das verbenas e de encontros nos patios de recreo dos institutos, onde tam\u00e9n era frecuente facer piques entre eles para demostrar quen eran mellores.\nCoa s\u00faa proliferaci\u00f3n e xunto \u00e1 aparici\u00f3n e impacto do rock and roll vocal, chegou tam\u00e9n unha onda de rapaces que comezaron a lucir topetes e vestimentas para se identificaren co movemento, como era o caso dalgunhas mulleres usando pezas con lunares.\nAlg\u00fans m\u00fasicos do Bronx acud\u00edan \u00e1s escolas p\u00fablicas para lles ensinar aos rapaces a t\u00e9cnica e, posteriormente, moitos colexios e centros sociais lles proporcionaban un lugar onde poder ensaiar, de maneira que se mantivesen arredados das r\u00faas, da drogadicci\u00f3n e da delincuencia. Algunhas igrexas, como a de San Anthony (da que xurdiu o grupo feminino The Chantels, cuxo exclusivo son ti\u00f1a a s\u00faa ra\u00edz na m\u00fasica lit\u00farxica desta instituci\u00f3n) colaboraron, xunto con emisoras de radio, a promocionar o estilo.\nO director da emisora de radio WWRL Rocky Bridges circulaba cunha furgoneta polas r\u00faas do Bronx promocionado o x\u00e9nero, entanto que a compa\u00f1\u00eda Co-Op organizaba eventos musicais entre distintas formaci\u00f3ns de xente nova. As\u00ed mesmo, o doo wop colaborou en romper barreiras raciais entre bandas de brancos e negros que actuaban xuntas.\nOrixe do termo.\nExisten desacordos sobre o verdadeiro significado e os comezos do uso do termo, a\u00ednda que os expertos coinciden en que consiste nun estilo de voces harmoniosas baseadas no blues e que adoitan inclu\u00edr s\u00edlabas sen sentido que forman a s\u00faa base principal. Xeralmente, as voces de acompa\u00f1amento incl\u00faen a frase \"doo wop ah doo wop\", de onde se sup\u00f3n que prov\u00e9n o seu nome.\nAo principio, durante o seu apoxeo, non se lle chamaba as\u00ed; este tipo de m\u00fasica non ti\u00f1a un nome espec\u00edfico e o termo \"doo wop\" non se usaba. En 1950, este tipo de son harmonizado co\u00f1ec\u00edase principalmente como rock and roll e, en menor medida, rhythm and blues. Con todo, este \u00faltimo era tam\u00e9n un termo xeneralizado, posto que abrangu\u00eda solistas, instrumentalistas e bandas de jump blues, as\u00ed como grupos vocais. Pode ser que o termo m\u00e1is preciso usado neses d\u00edas fose \"vogal group harmony\" (grupo de harmon\u00eda vocal), pero a\u00ednda non contaba con nome oficial, a pesar de que a finais da d\u00e9cada de 1950 e principios da de 1960 dominaba nas principais listas de \u00e9xitos.\nExiste certa confusi\u00f3n sobre cal foi a primeira gravaci\u00f3n que conti\u00f1a a frase \"doo-wop\". Xeralmente reco\u00f1\u00e9cese \"When You Dance\", do grupo The Turbans (Herald Records), de 1955, como o primeiro tema de \u00e9xito en usar estas s\u00edlabas na s\u00faa portada, as\u00ed como o primeiro no que se escoita o termo \u00abdoo-wop\u00bb. Con todo, Tim Lucy, un apaixonado da harmon\u00eda vocal, revelou que o primeiro sinxelo en usala foi o tema \"Never\", en 1954, dun grupo de Los \u00c1ngeles chamado Carlyle Dundee &amp; The Dundees (Space 201), onde o coro acompa\u00f1a o vocalista cantando a frase \"doo wop\". Alg\u00fans membros desta banda constitu\u00edron posteriormente un novo grupo chamado The Calvanes.\nErroneamente informouse de que a frase a cu\u00f1ou o disc jockey de radio Gus Gossert a principios de 1970. Con todo, o mesmo Gossert dixo que xa a usaban antes que el para categorizar os discos en California. Logo dalg\u00fan tempo, o termo callou como descrici\u00f3n e categor\u00eda para o rythm and blues de harmon\u00eda vocal. Moitas colecci\u00f3ns que se compu\u00f1an exclusivamente de composici\u00f3ns orixinais deste x\u00e9nero vend\u00e9ronse baixo o nome de \"doo wop\", o cal segue vixente hoxe en d\u00eda.\nLarry Chance, o vocalista da banda The Earls, comentou nunha entrevista que \"o \"doo wop\" se converteu nunha arte esquecida debido \u00e1 crecente proliferaci\u00f3n de bandas brit\u00e1nicas, as\u00ed como o son Motown, ata que unha serie de dee jays, como Gus Gossert, Jerry Blavat e Don K. Reed, entre outros, rexeitaron aceptar o seu fin e amosar \u00e1 industria discogr\u00e1fica que a\u00ednda hab\u00eda mercado para as vellas bandas de harmon\u00eda vocal\u00bb.\nEstilo.\nO estilo representaba a culminaci\u00f3n de longas horas de pr\u00e1ctica e a creatividade dos adolescentes xunto ao so\u00f1o de obteren \u00e9xito no mundo da m\u00fasica mediante o cruzamento de estilos, ademais do amor que sent\u00edan pola harmon\u00eda vocal. Desde a s\u00faa perspectiva, a mellor ruta cara ao \u00e9xito consist\u00eda en adaptar os est\u00e1ndares da m\u00fasica popular do momento aos estilos contempor\u00e1neos de voces negras. Os pronunciados trazos de rhythm and blues e gospel no seu traballo reflect\u00edan as influencias que adquiriran no seu ambiente desde a s\u00faa infancia: a igrexa, as actividades sociais e os problemas raciais que afloraban nos ghettos.\nO \"doo wop\" est\u00e1 marcadamente relacionado co rockabilly; proba diso atop\u00e1mola no popular tema \"Little Darlin\"', da lista estadounidense American Top 40, escrito por Maurice Williams e publicado por primeira vez por The Zodiacs en 1957, o cal se basea nunha melod\u00eda \"doo wop\" con prominente \u00e9nfase en clave r\u00edtmica. \u00c9 de salientar que, sendo unha das pezas m\u00e1is populares da \u00e9poca, foi interpretada por numerosos artistas, como fixo Elvis no seu \u00e1lbum \"Moody Blue\" ou a banda Sha Na Na no festival de Woodstock de 1969, e tam\u00e9n as Lennon Sisters, cunha apreciada pero curta interpretaci\u00f3n durante o seu propio espect\u00e1culo musical, emitido desde 1969 ata 1970 na cadea de radio e televisi\u00f3n estadounidense ABC. As\u00ed mesmo, at\u00f3pase dentro dos 100 grandes \u00e9xitos deste x\u00e9nero.\nAs voces de harmon\u00edas vocais interpr\u00e9tanse e soan como un eco por baixo da voz do vocalista principal, o contratenor. Ao mesmo tempo, o tenor, de timbre m\u00e1is claro e brillante, canta xunto ao bar\u00edtono emitindo as s\u00faas voces ao un\u00edsono, o que lle permite ao tenor levar o falsete sobre a voz principal, \u00e1 vez que a voz do baixo se sit\u00faa reverberando de fondo ao final. Os arranxos fanse frecuentemente de o\u00eddo, en contraste cos t\u00edpicos arranxos sofisticados arranxos do \"a cappella\" contempor\u00e1neo.\nUn dos temas con m\u00e1is sona e m\u00e1is representativos do x\u00e9nero doo wop \u00e9 o sinxelo \"Earth Angel\", gravado e publicado polo grupo The Penguins en setembro de 1954, baixo o selo Doctone, pero que evolucionara doutras bandas antes de que eles o publicasen por primeira vez.\nBandas como Dion and the Belmonts, The Platters, The Crests e unha longa infinidade de agrupaci\u00f3ns que se divid\u00edan en grupos de brancos e de negros, xeraron temas moi distintos entre eles, mesmo dentro do mesmo estilo. Os grupos negros posu\u00edan maior inclinaci\u00f3n ao rhythm and blues dos 40, entanto que os brancos, de procedencia italiana, lembraban m\u00e1is as tarantelas napolitanas.\nComo peculiaridade, c\u00f3mpre salientar que exist\u00eda unha certa tendencia nalgunhas bandas a usar nomes de aves na s\u00faa presentaci\u00f3n comercial. Deste xeito xurdiron varias agrupaci\u00f3ns, como The Ravens, The Penguins, The Cardinals, The Crows e The Flamingos, entre moitos outros.\nOrixes do estilo.\nAs s\u00faas ra\u00edces prove\u00f1en dos anos 1930 e 1940, e evolucionaron a partir de grupos que cantaban gospel nas igrexas das aldeas de ra\u00edces africanas dos Estados Unidos. Con todo,\u00a0 neste mesmo momento incorpor\u00e1ronselle tam\u00e9n influencias do blues, d\u00e1ndolle a s\u00faa propia identidade.\u00a0\nEntre un dos primeiros exemplos gravados en vinilo de m\u00fasica vocal afroamericana at\u00f3pase a canci\u00f3n \"My Prayer\", dos Ink Spots, en 1939, os cales, xunto a The Mills Bros, foron un dos grupos vocais negros m\u00e1is populares entre comezos da d\u00e9cada de 1930 e a d\u00e9cada de 1940. A influencia que os Ink Spots tiveron noutros grupos vocais foi notable durante este per\u00edodo e pode escoitarse nas interpretaci\u00f3ns de moitos deles, por exemplo en The Temptations.\nEst\u00edmase que o seu momento principal como estilo est\u00e1 definido entre d\u00faas gravaci\u00f3ns principais: en 1948, \"It's Too Soon To Know\", publicada por The Orioles no seu \u00e1lbum \"It's A Natural\",\u00a0 e en 1961, \"On Lover's Island\", dos Blue Jays, no seu \u00e1lbum \"Milestone\".\nAo longo da historia res\u00f3uselle importancia \u00e1 contribuci\u00f3n que os hispanos lle proporcionaron aos grupos de harmon\u00eda vocal. Nos primeiros desenvolvementos dos sons de r\u00faa, maiormente nas cidades da costa leste dos Estados Unidos, os portorrique\u00f1os adoitaban ser os principais vocalistas nalg\u00fans grupos, xunto a negros e outros brancos. Como exemplo, c\u00f3mpre salientar The Crests, Frankie Lymon &amp; The Teenagers, Five Discs e Tune Weavers, que entre moitos outros inclu\u00edan latinos para lle dar formato ao son do grupo.\nArquitectura.\nA principios de 1990, o Mid-Atlantic Center For The Arts institu\u00edu o termo \"doo wop\" para describir un tipo de arquitectura co\u00f1ecida como \"era do espazo\", que era com\u00fan entre os anos 50 e os 60. Estas edificaci\u00f3ns incorporaban \u00e1ngulos moi caracter\u00edsticos, cores vivas, escintilaci\u00f3ns de estrelas, pl\u00e1sticos e formas de b\u00famerang, entre outras cousas. Dentro deste estilo existen distintas categor\u00edas, por exemplo, a \"Phony Colonee\" de estilo patri\u00f3tico estadounidense, a \"Vroom\" ou a \"Blast Off\", que usa paredes acristaladas e teito angular que lembra unha especie de hangares espaciais."}
{"id": "337107", "revid": "1576", "url": "https://gl.wikipedia.org/wiki?curid=337107", "title": "Mulleres e Premios Nobel", "text": ""}
{"id": "337109", "revid": "5863", "url": "https://gl.wikipedia.org/wiki?curid=337109", "title": "Ux\u00edo Labarta Fern\u00e1ndez", "text": ""}
{"id": "337110", "revid": "98629", "url": "https://gl.wikipedia.org/wiki?curid=337110", "title": "Bar\u00edtono", "text": "Bar\u00edtono \u00e9 a voz cuxa tesitura se acha entre a de baixo e a de tenor. Os seus agudos difer\u00e9ncianse da voz do tenor por seren m\u00e1is escuros e os seus graves difer\u00e9ncianse da voz do baixo por seren m\u00e1is lixeiros e brillantes. \u00c9 a voz masculina m\u00e1is frecuente e, en ocasi\u00f3ns, consid\u00e9rase a voz masculina expresiva por excelencia, e pode engadir a claridade e a flexibilidade \u00e1 forza e ao esplendor.\nNa \u00f3pera e no teatro musical, o papel de vil\u00e1n ou de home poderoso na trama adoita ser interpretado por un bar\u00edtono.\nNa formaci\u00f3n habitual de coros de voces mixtas (SATB) os bar\u00edtonos incl\u00faense na corda dos baixos. Cando esta se divide en coros de voces graves, util\u00edzanse os termos \"baixo 1\" ou bar\u00edtono, para designar a subsecci\u00f3n m\u00e1is aguda, e \"baixo 2\" ou simplemente baixo, para a m\u00e1is grave.\nTesitura.\nSegundo o \"New Harvard Dictionary of Music\", a tesitura do bar\u00edtono vai desde un sol2 (sendo un do4 o central do piano) a un o mi4 .\nSegundo o libro \"El maestro de canto\", de Sergio Tuli\u00e1n, o b\"a\"r\u00edtono brillante vai dun la2 a un si4, e o bar\u00edtono dram\u00e1tico vai dun fa2 a un sol#4.\nSegundo outras fontes, a extensi\u00f3n dun bar\u00edtono dram\u00e1tico alcanzar\u00eda desde o o mi2 ata o la4, e o bar\u00edtono l\u00edrico poder\u00eda chegar a si4.\nTipos de bar\u00edtono.\nHai bar\u00edtonos dram\u00e1ticos e l\u00edricos ou nobres, que adoitan corresponder a personaxes de maior ou menor idade, respectivamente. Dentro da voz de bar\u00edtono atopamos variantes:"}
{"id": "337111", "revid": "1131", "url": "https://gl.wikipedia.org/wiki?curid=337111", "title": "Manolo Tena", "text": "Jos\u00e9 Manuel de Tena Tena, m\u00e1is co\u00f1ecido como Manolo Tena, nado en Benquerencia de la Serena, Badaxoz, o 21 de decembro de 1951 e finado en Madrid o 4 de abril de 2016 foi un compositor e cantante espa\u00f1ol."}
{"id": "337112", "revid": "5863", "url": "https://gl.wikipedia.org/wiki?curid=337112", "title": "Jos\u00e9 Manuel de Tena Tena", "text": ""}
{"id": "337113", "revid": "5863", "url": "https://gl.wikipedia.org/wiki?curid=337113", "title": "Jos\u00e9 Manuel Tena Tena", "text": ""}
{"id": "337114", "revid": "5863", "url": "https://gl.wikipedia.org/wiki?curid=337114", "title": "Jos\u00e9 Manuel de Tena", "text": ""}
{"id": "337115", "revid": "5863", "url": "https://gl.wikipedia.org/wiki?curid=337115", "title": "Jos\u00e9 Manuel Tena", "text": ""}
{"id": "337116", "revid": "22570", "url": "https://gl.wikipedia.org/wiki?curid=337116", "title": "Harvard Dictionary of Music", "text": "O Harvard Dictionary of Music (en galego: \"Dicionario Harvard da m\u00fasica\") \u00e9 un dicionario enciclop\u00e9dico de m\u00fasica publicado por \"Belknap Press\", de \"Harvard University Press\".\nEdici\u00f3ns.\nEsta obra foi editada en diversas ocasi\u00f3ns:\nDe xeito diferente a alg\u00fans outros libros de referencia est\u00e1ndar da m\u00fasica, o\" Harvard Dictionary of Music\" non incl\u00fae entradas biogr\u00e1ficas. Os datos biogr\u00e1ficos p\u00f3dense atopar nun volume complementario, \"The Harvard Biographical Dictionary of Music\" (en galego: \"Dicionario Harvard biogr\u00e1fico da m\u00fasica\"), publicado en 1996, que cont\u00e9n aproximadamente 5.500 entradas."}
{"id": "337118", "revid": "1131", "url": "https://gl.wikipedia.org/wiki?curid=337118", "title": "Harvard University Press", "text": "Harvard University Press (HUP) \u00e9 unha editorial fundada o 13 de xaneiro de 1913, como unha divisi\u00f3n da Universidade Harvard, e especializada en publicaci\u00f3ns acad\u00e9micas. En 2005 publicou 220 t\u00edtulos novos. \u00c9 membro da Association of American University Presses. A editorial ten as s\u00faas sedes en Cambridge, Massachusetts, preto de Harvard Square, e en Londres, Inglaterra.\nEntre os seus autores de maior relevancia at\u00f3panse Eudora Welty, Walter Benjamin, E. O. Wilson, John Rawls, Emily Dickinson, Stephen Jay Gould, Helen Vendler, e Carol Gilligan.\nMarcas editoriais e series relacionadas.\nHUP \u00e9 propietaria da marca Belknap Press, que se inaugurou en maio de 1954 coa publicaci\u00f3n da \"Harvard Guide to American History\" (en galego\": Gu\u00eda Harvard da Historia Americana).\" A serie \"John Harvard Library\" publ\u00edcase baixo o selo Belknap.\nHarvard University Press distrib\u00fae a colecci\u00f3n \"Loeb Classical Library\" e \u00e9 editora de \"I Tatti Renaissance Library\" e de \"Dumbarton Oaks Medieval Library\".\nOutras editoriais de nome similar son \"Harvard Business Press\", que \u00e9 parte de Harvard Business Publishing, e a independente Harvard Common Press."}
{"id": "337119", "revid": "1576", "url": "https://gl.wikipedia.org/wiki?curid=337119", "title": "Koala", "text": ""}
{"id": "337121", "revid": "89787", "url": "https://gl.wikipedia.org/wiki?curid=337121", "title": "Lingua warlpiri", "text": "O warlpiri \u00e9 unha lingua aborixe de Australia falada no Territorio do Norte por arredor de 2\u00a0500 persoas. Pertence \u00e1 familia ling\u00fc\u00edstica de linguas pama-nyunganas e \u00e9 unha das linguas ind\u00edxenas australianas m\u00e1is importante por n\u00famero de falantes.\nLocalizaci\u00f3n.\nOs seus falantes at\u00f3panse principalmente en varios asentamentos e cidades do Territorio do Norte como Ali Curung Willowra, Alice Springs, Darwin, Katherine, Lajamanu e Yuendumu, a\u00ednda que tam\u00e9n se poden encontrar en zonas de Australia Occidental en contacto coa lingua kukatja.\nFonolox\u00eda.\nNas seguintes t\u00e1boas do sistema fonol\u00f3xico da lingua warlpiri, os s\u00edmbolos en letra grosa amosan o alfabeto pr\u00e1ctico usado pola comunidade warlpiri. Os valores do Alfabeto Fon\u00e9tico Internacional est\u00e1n entre corchetes ([ - ]).\nVogais.\nA lingua warlpiri ten un sistema est\u00e1ndar de tres vogais similar ao do \u00e1rabe cl\u00e1sico. Distingue entre vogais longas e curtas o que fai un total de seis sons voc\u00e1licos.\nDialectos.\nExisten varios dialectos de lingua warlpiri mais non hai consenso sobre o seu n\u00famero. Laughren e Hale (1996) identifican sete dialectos principais:\nLingua de sinais warlpiri.\nA lingua de sinais warlpiri \u00e9 unha lingua de sinais que complementa ou substit\u00fae a lingua warlpiri en determinadas situaci\u00f3ns de comunicaci\u00f3n. Ten a s\u00faa orixe nos tab\u00fas da linguaxe propios do pobo warlpiri. Tr\u00e1tase dun sistema de comunicaci\u00f3n tan completo como a propia lingua oral e \u00e9 unha das m\u00e1is complexas e elaboradas de entre as linguas de sinais aborixes de Australia, as\u00ed como a m\u00e1is documentada e estudada.\nReco\u00f1ecemento institucional.\nEn decembro de 2015, a deputada liberal Bess Nungarrayi Price, tentou empregar a lingua warlpiri no Parlamento do Territorio do Norte, mais foi chamada \u00e1 orde. En febreiro de 2016 demandou o reco\u00f1ecemento oficial das linguas aborixes nesta instituci\u00f3n."}
{"id": "337126", "revid": "1888", "url": "https://gl.wikipedia.org/wiki?curid=337126", "title": "Eugenio Santiago Labarta Fern\u00e1ndez", "text": ""}
{"id": "337129", "revid": "5863", "url": "https://gl.wikipedia.org/wiki?curid=337129", "title": "Mar\u00eda Antonia \u00c1lvarez Y\u00e1\u00f1ez", "text": "Mar\u00eda Antonia \u00c1lvarez Y\u00e1\u00f1ez, nada en Tapia de Casarego (Asturias) o 31 de marzo de 1948, \u00e9 unha pol\u00edtica galega do PSdeG-PSOE.\nTraxectoria.\nLicenciada en Ciencias Econ\u00f3micas pola Universidade de Bilbao. Funcionaria do Corpo T\u00e9cnico do Concello de Ourense. Militante do PSOE dende 1978, foi elixida deputada do Parlamento de Galicia polo PSdeG-PSOE nas elecci\u00f3ns auton\u00f3micas de 1989. Volveu ser elixida deputada nas auton\u00f3micas de 1993 e 1997. \u00c9 membro da Executiva do PSdeG-PSOE dende 1994."}
{"id": "337131", "revid": "5863", "url": "https://gl.wikipedia.org/wiki?curid=337131", "title": "Circo romano", "text": "O circo romano (do lat\u00edn significa \"c\u00edrculo\") \u00e9 un gran local ao aire libre onde os romanos realizaban espect\u00e1culos, con chanzos para os espectadores. Foi unha das instalaciones m\u00e1is importantes das cidades romanas. Xunto co teatro e mailo anfiteatro, forma a tr\u00edade de grandes instalaci\u00f3ns destinadas a divertir o pobo. Inspirado nos hip\u00f3dromos e estadios gregos, por\u00e9n de medidas moito maiores ca estes, o circo romano estaba destinado a carreiras, espect\u00e1culos, e representaci\u00f3ns, que conmemoraban os acontecementos do Imperio.\nO circo romano \u00e9 un recinto moi alongado con remates circulares nos extremos, tendo globalmente unha forma oval. No centro, arrodeada de bancadas xeralmente en pedra, estaba a arena (en lat\u00edn \"h\u0101r\u0113na\"), moi alongada e partida en dous pola espi\u00f1a (en lat\u00edn \"spina\"), un valado baixo e illado coroado de obeliscos, estatuas e outros enfeites semellantes. A espi\u00f1a formaba sobre a arena d\u00faas v\u00edas por onde corr\u00edan as bigas e cuadrigas. En cada un dos extremos da espi\u00f1a hab\u00eda un piar c\u00f3nico denominado \"meta\" (en lat\u00edn \"meta\"). Os contadores de voltas adoitaban ser ovos de pedra ou estatuetas de golfi\u00f1os.\nSegundo Edward Gibbon, no cap\u00edtulo XXXI da s\u00faa obra \"The History of the Decline and Fall of the Roman Empire\", o pobo romano, a principios do s\u00e9culo V:\nDese\u00f1o arquitect\u00f3nico.\nO espazo de actuaci\u00f3n do circo romano era normalmente, a pesar do seu nome, un rect\u00e1ngulo oblongo de d\u00faas secci\u00f3ns lineais de pista de carreiras, separadas por unha franxa mediana que estend\u00edase ao longo de aproximadamente dous terzos da pista, unida nun extremo cun tramo semicircular e no outro extremo cunha secci\u00f3n indivisa de pista pechada (na maior\u00eda dos casos) por unha distintiva porta de sa\u00edda co\u00f1ecidas como \"carceres\", creando as\u00ed un circu\u00edto para as carreiras. O Circus Maximus personifica o dese\u00f1o.\nA franxa mediana central cham\u00e1base \"espina\" e normalmente presentaba columnas ornamentadas, estatuas e obeliscos conmemorativos. Os puntos de inflexi\u00f3n en cada extremo da \"espina\" adoitaban marcarse por postes c\u00f3nicos, chamados \"metae\" (singular: \"meta\").\nA superficie de actuaci\u00f3n do circo estaba normalmente rodeada de asentos ascendentes ao longo dos dous lados rectos e ao redor do extremo curvo, a\u00ednda que \u00e1s veces hab\u00eda interrupci\u00f3ns nos asentos para facilitar o acceso ao circo ou aos asentos, ou para proporcionar plataformas especiais de observaci\u00f3n para dignatarios e funcionarios. Un circo, o de Antino\u00f3polis (Exipto), amosa un espazo diferenciado duns 50 m entre os \"carceres\" e o inicio do asento ascendente onde aparentemente non hai ningunha estrutura. Isto parece ser unha excepci\u00f3n.\nA gran maior\u00eda dos circos encaixan na descrici\u00f3n anterior. Os que non presentan d\u00faas variaci\u00f3ns diferentes: o de Emerita Augusta (M\u00e9rida, Espa\u00f1a), onde o extremo \"carceres\" \u00e9 substitu\u00eddo por un extremo 'recto' lixeiramente curvado unido aos lados rectos dos asentos ascendentes polas esquinas redondeadas dos asentos ascendentes, e uns poucos nos que o extremo \"carceres\" \u00e9 substitu\u00eddo por un segundo extremo semicircular para producir unha area de forma ovalada. Estes \u00faltimos circos son normalmente pequenos (Nicopolis (Grecia) e Aphrodisias (Turqu\u00eda)), e probablemente deber\u00edan considerarse \"estadios\".\nHai edificios similares, chamados \"estadio\", que foron utilizados para as competici\u00f3ns de atletismo de estilo grego. Estes edificios ti\u00f1an un dese\u00f1o semellante pero normalmente m\u00e1is pequenos que os circos; con todo, a distinci\u00f3n non sempre est\u00e1 clara. Un exemplo deste tipo \u00e9 o Estadio de Domiciano.\nCaracter\u00edsticas com\u00fans.\nDatas.\nA diferenza doutras grandes estruturas romanas, os circos evolucionaron con frecuencia durante longos per\u00edodos de tempo a partir dunha simple pista nun campo, pasando por xeraci\u00f3ns de estruturas de asentos de madeira (con frecuencia destru\u00eddas polo lume ou a podremia), antes de que finalmente comezasen a converterse en pedra. A\u00ednda que os circos como o Circus Maximus (Italia) puideron existir dalg\u00fan xeito desde o 500 a.C., os circos foron constru\u00eddos principalmente durante 400 anos entre o 200 a.C. e o 200 d.C.\nDimensi\u00f3ns.\nAs dimensi\u00f3ns comparativas dun circo p\u00f3dense medir de d\u00faas formas b\u00e1sicas: pola lonxitude da pista e pola capacidade de asentos. Outras dimensi\u00f3ns, como as dimensi\u00f3ns exteriores da estrutura poden variar considerablemente dependendo da localizaci\u00f3n, do lugar e das caracter\u00edsticas arquitect\u00f3nicas espec\u00edficas.\nA medida comparativa m\u00e1is sinxela dun circo \u00e9 a lonxitude da s\u00faa pista. Esta \u00e9 a dimensi\u00f3n m\u00e1is f\u00e1cil de medir, xa que s\u00f3 require pequenas escavaci\u00f3ns en cada extremo da li\u00f1a central. \u00c9 moi probable que isto se poida facer a\u00ednda cando o circo estea soterrado baixo construci\u00f3ns posteriores. A lonxitude das pistas pode variar desde os 245 m do circo en Gerasa (Xordania), ata os 621 m do Circus Maximus (Italia).\nA dimensi\u00f3n comparativa alternativa \u00e9 a do aforamento. Isto \u00e9 moito m\u00e1is complexo de medir xa que require que se restablezan as dimensi\u00f3ns da extensi\u00f3n vertical e horizontal orixinal dos asentos inclinados. En moitos casos, a estrutura completa do asento inclinado destru\u00eduse m\u00e1is al\u00f3 do punto onde se pode medir, ou polo menos requirir\u00eda unha escavaci\u00f3n moito m\u00e1is grande que a necesaria para medir a lonxitude da v\u00eda. A capacidade de asentos pode variar desde unhas 15.000 persoas en Gerasa (Xordania) ata as 150.000 (algunhas estimaci\u00f3ns o sit\u00faan en 250.000) no Circo M\u00e1ximo (Italia).\nOrientaci\u00f3n.\nOs circos non parecen ter sido constru\u00eddos con ningunha orientaci\u00f3n especial do comp\u00e1s. Os que est\u00e1n ben identificados p\u00f3dense atopar cos seus extremos redondos orientados ao redor do comp\u00e1s. Exemplos: N. Gerasa (Xordania); NE. Antino\u00f3polis (Exipto); E. Circo de Maxencio (Italia); SE. Circo M\u00e1ximo (Italia); S. Tyrus (L\u00edbano); SW. Gortyn (Grecia); W. Circo de Ner\u00f3n (Italia).\nLocalizaci\u00f3n relativa.\nOs circos p\u00f3dense atopar en tres lugares distintos en relaci\u00f3n \u00e1s cidades \u00e1s que pertencen:\nC\u00e1rceres.\nOs \"carceres\", ou portas de sa\u00edda, ti\u00f1an unha forma de planta distintiva, inclinada e lixeiramente curvada, dese\u00f1ado para compensar o que doutro xeito ser\u00edan diferenzas significativas nas distancias desde as portas individuais de sa\u00edda ata o inicio do primeiro tramo de recta no lado dereito da \"espina\" (visto dende os \"carceres\"). Os \"carceres\" dese\u00f1\u00e1ronse para que as carreiras se desenvolvan arredor da \"espina\" en sentido antihorario.\nA forma dos \"carceres\" parece estar estandarizada en todo o mundo romano. A semellanza de forma entre os \"carceres\" dos circos de moitos tama\u00f1os diferentes suxire que os \"carceres\" constru\u00edronse segundo unha serie de relaci\u00f3ns ou f\u00f3rmulas matem\u00e1ticas proporcionais. Non est\u00e1 claro cando se constru\u00edron os primeiros \"carceres\" da forma estandarizada, nin se existe evidencia documental da existencia de tales f\u00f3rmulas.\nAlg\u00fans dos mellores exemplos de \"carceres\" p\u00f3dense atopar en: Gerasa (Xordania) e o Circo de Maxencio (Italia).\nMellor conservados.\nOs circos mellor conservados son: Emerita Augusta (Espa\u00f1a), Cesarea Mar\u00edtima (costa) (Israel), Circo de Maxencio ( Italia), Gerasa (Xordania), Tyrus (L\u00edbano), Mir\u00f3briga (Portugal), Leptis Magna (Libia).\nCircos romanos en Italia.\nEstadio de Domiciano.\nConstru\u00eddo en Roma, m\u00e1is ca un circo \u00e9 un estadio moi semellante aos gregos. Na actualidade o monumento quedou baixo o subsolo da actual Praza Navona. Poden ollarse restos baixo un dos edificios lindeiros daquela.\nCircos romanos en Hispania.\nCirco romano de M\u00e9rida.\nO circo romano de Augusta Emerita ti\u00f1a uns 440\u00a0m de lonxitude e 115\u00a0m de largura, era o maior dos edificios dedicados a espect\u00e1culos da cidade e, xunto co anfiteatro, era o que gozaba dos favores dun p\u00fablico m\u00e1is dado a emoci\u00f3ns l\u00fadicas fortes que a cultas obras teatrais. Por mor das s\u00faas grandes dimensi\u00f3ns atop\u00e1base f\u00f3ra do recinto amurallado, par da estrada que ligaba Emerita con Corduba (C\u00f3rdoba) e Toletum (Toledo). Na actualidade existe un centro de interpretaci\u00f3n xunto ao monumento e este \u00e9 totalmente visit\u00e1bel. Ti\u00f1a unha capacidade duns 30.000 espectadores distribu\u00eddos nunhas bancadas coa xa cl\u00e1sica divisi\u00f3n en tres caveas, marcada polas diferentes procedencias sociais dos seus ocupantes.\nData das primeiras d\u00e9cadas do s\u00e9culo I d. C. O recinto pos\u00fae unha arena central onde se efectuaban as competici\u00f3ns. En medio desta, enc\u00f3ntrase a \"spina\" dunha lonxitude de 223\u00a0m e unha largura de 8,5\u00a0m que no seu d\u00eda estivo decorada con mon\u00f3litos e outros motivos. Un dos espect\u00e1culos favoritos eran as corridas de bigas (dous cabalos e un carro) e cuadrigas (catro cabalos e un carro). Os condutores dos carros, chamados de aurigas, eran personaxes moi populares; alg\u00fans ficaron inmortalizados en pinturas e mosaicos.\nCirco romano de Tarraco.\nConstru\u00eddo a finais do s\u00e9culo I d. C., seguramente en tempos do emperador Domiciano, ti\u00f1a capacidade para 25.000 persoas e se mantivo activo at\u00e9 o s\u00e9culo V. O circo orixinal ti\u00f1a aproximadamente 117\u00a0m de largo por 340\u00a0m de longo; a arena ou pista ti\u00f1a 74\u00a0m de largo. Cons\u00e9rvanse restos dos chanzos en d\u00faas bancadas; t\u00e9\u00f1ese identificado tam\u00e9n unha das bancadas reservadas \u00e1s autoridades da cidade e a provincia Tarraconense. Atop\u00e1ronse d\u00faas lousas sepulcrais de aurigas do circo, as d\u00faas escritas en verso. Na actualidade \u00e9 parcialmente visit\u00e1bel xa que parte ficou inmersa na estrutura urbana de Tarragona.\nCirco romano de Calahorra.\nO circo romano de Calahorra est\u00e1 \"fosilizado\" no \"Paseo del Mercadal\". Ao final do mesmo at\u00f3panse alg\u00fans restos, poucos, do que foi o circo; un muro romano de cachotar\u00eda e un desaugadoiro. Preto, nos xard\u00edns de Era Alta encontramos un resto de conduci\u00f3n da auga do circo romano.\nCirco romano de Toledo.\nConstru\u00eddo no s\u00e9culo I, o circo de Toledo ti\u00f1a unha capacidade para aproximadamente 13.000 espectadores. Deixouse de utilizar cando se perdeu a cidade canda a dominaci\u00f3n isl\u00e1mica e mud\u00e9xar, cando pasou a ser unha necr\u00f3pole (entre os s\u00e9culos IX e XV).\nCirco romano de Seg\u00f3briga.\nDe caracter\u00edsticas semellantes \u00e1s do Circo romano de Toledo, non se pos\u00fae moita informaci\u00f3n, pois actualmente se encontra en estado de escavaci\u00f3n e/ou posta en valor. Seica quedou inacabado.\nCirco romano de Alhambra, Cidade Real.\nDescubriuse e escavouse na execuci\u00f3n dunha estrada a dita vila. Hoxe en d\u00eda est\u00e1 soterrado baixo o trazado da estrada N-430 sen que haxa expectativas dunha futura recuperaci\u00f3n.\nLista de circos romanos.\nSalvo que se indique o contrario, as coordenadas da seguinte lista son dun punto que se atopa dentro do espazo dun circo. Para os restantes circos (aqueles dos que se desco\u00f1ece a localizaci\u00f3n detallada) o punto \u00e9 para unha localizaci\u00f3n dentro do espazo do n\u00facleo hist\u00f3rico da vila asociada, ou para unha localizaci\u00f3n dentro do xacemento arqueol\u00f3xico asociado. Estes puntos probablemente estean a menos de 1,5 quil\u00f3metros do lugar do circo, xa que un circo estivo case sempre a esta distancia da s\u00faa cidade asociada."}
{"id": "337133", "revid": "18868", "url": "https://gl.wikipedia.org/wiki?curid=337133", "title": "Formig\u00f3n romano", "text": ""}
{"id": "337136", "revid": "865", "url": "https://gl.wikipedia.org/wiki?curid=337136", "title": "No Cities to Love", "text": "No Cities to Love \u00e9 o oitavo \u00e1lbum da banda estadounidense de punk rock Sleater-Kinney, publicado o 20 de xaneiro de 2015 a trav\u00e9s do selo Sub Pop Records. \u00c9 o seu primeiro disco tras unha d\u00e9cada de hiato e da edici\u00f3n do seu traballo \"The Woods\" en 2005. O \u00e1lbum recibiu boas cr\u00edticas e foi inclu\u00eddo en varias listas de mellores \u00e1lbums de 2015.\nGravaci\u00f3n e edici\u00f3n.\nO \u00e1lbumm foi gravado en segredo principalmente en Tiny Telephone Recordings, en San Francisco, con sesi\u00f3ns adicionais en Electrokitty, Seattle e Kung Fu Bakery, Portland. Foi producido por John Goodmanson.\nO 22 de decembro de 2014, \"No Cities to Love\" foi posto en streaming accidentalmente tres semanas antes pola discogr\u00e1fica da banda, Sub Pop Records. Cara o d\u00eda 30 de xaneiro de 2015, dez d\u00edas despois do seu lanzamento, o disco levaba vendidas 28 000 copias nos Estados Unidos segundo Nielsen SoundScan."}
{"id": "337137", "revid": "1987", "url": "https://gl.wikipedia.org/wiki?curid=337137", "title": "Cabeceira municipal", "text": "Cabeceira municipal \u00e9 un termo xen\u00e9rico utilizado en diversos pa\u00edses para a unha localidade ou cidade que concentra as autoridades administrativas dunha rexi\u00f3n o territorio que \u00e9 co\u00f1ecido como concello ou xunta. \u00c9 unha capital municipal o sede administrativa da municipalidade, a cabeceira goberna outras poboaci\u00f3ns dentro do concello.\nA cabeceira municipal \u00e9 a localidade que conta con inmobles para os servizos p\u00fablicos e instalaci\u00f3ns importantes, como edificio da xunta ou pazo municipal, escolas, biblioteca, servizo postal, polic\u00eda, auditorio, bancos, mercado e conexi\u00f3ns co autov\u00edas ou estadas principais."}
{"id": "337141", "revid": "98629", "url": "https://gl.wikipedia.org/wiki?curid=337141", "title": "S\u00e9sil", "text": "O termo s\u00e9sil, adoita utilizarse en bot\u00e1nica para expresar a falta dun \u00f3rgano (ou parte org\u00e1nica) que serva de p\u00e9 ou soporte.\nAs\u00ed, unha folla \u00e9 s\u00e9sil se carece de pec\u00edolo; no caso duna flor, se carece de ped\u00fanculo, e no caso da antera dise que \u00e9 s\u00e9sil se non ten filamento ou este \u00e9 moi curto, case impercept\u00edbel.\nO termo deriva do lat\u00edn \"sess\u012dlis, -e\", 'apto para sentar'. Por iso moitas veces \u00e1s follas ou as flores \"s\u00e9siles\" tam\u00e9n se denominan sentadas.\nAs\u00ed mesmo, o termo s\u00e9sil \u00fasase tam\u00e9n en zoolox\u00eda para referirse a un organismo acu\u00e1tico que crece adherido, agarrado ou arraigado no seu substrato, do que non se separa e sobre o que non se despraza.\nMoitos organismos do bentos son s\u00e9siles, como por exemplo as esponxas, os corais, alg\u00fans moluscos bivalvos, como as ostras ou os mexill\u00f3ns (pero non as ameixas ou os berberechos), os briozoos ou os braqui\u00f3podos.\nEntre os crust\u00e1ceos, os da orde cirr\u00edpedes, como os percebes e os balanos, tam\u00e9n o son."}
{"id": "337142", "revid": "23204", "url": "https://gl.wikipedia.org/wiki?curid=337142", "title": "San Mateo Atenco", "text": "San Mateo Atenco \u00e9 un concello do Val de Toluca no Estado de M\u00e9xico, en M\u00e9xico. Limita coas municipalidades mexicanas de Toluca, Lerma e con Metepec. A s\u00faa \u00e1rea \u00e9 de 27,38\u00a0km\u00b2, e a s\u00faa poboaci\u00f3n era de 72.579 habitantes no ano 2010. A cabeceira municipal \u00e9 San Mateo Atenco."}
{"id": "337147", "revid": "25871", "url": "https://gl.wikipedia.org/wiki?curid=337147", "title": "ASEAN", "text": ""}
{"id": "337148", "revid": "22570", "url": "https://gl.wikipedia.org/wiki?curid=337148", "title": "Perieco", "text": "Crese que os periecos eran os habitantes das cidades costeiras e dalg\u00fans asentamentos terra dentro de Laconia conquistados polos espartanos, pero non reducidos \u00e1 condici\u00f3n de ilotas. Eran persoas libres que gozaban de certos dereitos, excepto dos pol\u00edticos.\nCondici\u00f3ns de vida.\nViv\u00edan e cultivaban as s\u00faas terras en asentamentos sometidos \u00e1 autoridade de Esparta, afastados do n\u00facleo central espartano en torno ao r\u00edo Eurotas, onde se situaban os \"kl\u00earos\" (parcelas propiedade de cidad\u00e1ns), cultivados polos ilotas. De a\u00ed deriva o nome, posto que periecos significa \"que viven ao redor de\" (prov\u00e9n de \u03c0\u03b5\u03c1\u03af: \"ao redor de\", e \u03bf\u1f34\u03ba\u03bf\u03c2 -pronunciado \u00aboikos\u00bb-: casa); \u00e9 dicir, ao redor de Esparta. En efecto, moraban na costa e en zonas monta\u00f1osas de Laconia.\nA terra onde habitaban era alle\u00e1bel: suscept\u00edbel de compra e venda, pois non pertenc\u00eda ao estado. Segundo fose a localizaci\u00f3n dos asentamentos variaban as s\u00faas actividades. As principais eran a artesan\u00eda e o comercio, daquela a agricultura e a gandar\u00eda. Inclusive pod\u00edan participar nos Xogos Ol\u00edmpicos e posu\u00edr escravos.\nOs n\u00facleos de poboaci\u00f3n dos periecos chegaron a desenvolver certa autonom\u00eda. Estaban suxeitos ao control de maxistrados espartanos, os \"harmostas.\" Hab\u00eda vinte harmostas, un por cada divisi\u00f3n do territorio perieco.\nObrigaci\u00f3ns.\nAos individuos desta clase social, o Estado imp\u00fa\u00f1alles varias obrigaci\u00f3ns, fundamentalmente no servizo militar: deb\u00edan proporcionar continxentes de hoplitas, que combat\u00edan xunto aos espartanos, a\u00ednda que en unidades separadas. Tam\u00e9n integraban a tripulaci\u00f3n da escasa mari\u00f1a espartana e o persoal de manufactura dalg\u00fans artigos. As\u00ed mesmo estaban suxeitos a pago de tributos (os mesmos que achegaban os cidad\u00e1ns espartanos).\nNon pod\u00edan casar con espartanas. Non se atopa rexistrada algunha rebeli\u00f3n ou sublevaci\u00f3n protagonizada por periecos. Por iso inf\u00e9rese que a s\u00faa posici\u00f3n no Estado espartano era levad\u00eda.\nViv\u00edan en comunidades de organizaci\u00f3n aut\u00f3noma en Laconia, ao redor dos lugares ocupados polos espartiatas, en Cinura, na illa de Citera e en Mesenia. Incluso pod\u00edan desempe\u00f1ar cargos de importancia e responsabilidade, como o perieco Din\u00edada, que aparece ao mando dunha embarcaci\u00f3n da frota peloponesia. Probabelmente eran descendentes de poboaci\u00f3ns locais sometidas polos dorios."}
{"id": "337151", "revid": "624", "url": "https://gl.wikipedia.org/wiki?curid=337151", "title": "Hilotas", "text": ""}
{"id": "337152", "revid": "624", "url": "https://gl.wikipedia.org/wiki?curid=337152", "title": "Periecos", "text": ""}
{"id": "337154", "revid": "56817", "url": "https://gl.wikipedia.org/wiki?curid=337154", "title": "Vida e morte", "text": "Vida e morte \u00e9 o primeiro \u00e1lbum de estudio do cantante e compositor espa\u00f1ol Amancio Prada. Foi publicado en 1974, baixo o selo Disques Alvar\u00e8s.\nO disco gravouse nos estudios Sofreson (Par\u00eds) en novembro de 1973. No \u00e1lbum, Amancio musica poemas de distintos autores, tanto en galego (Rosal\u00eda de Castro, Celso Emilio Ferreiro, Dar\u00edo Xoh\u00e1n Cabana) como en castel\u00e1n (Nicol\u00e1s Guill\u00e9n, Miguel Hern\u00e1ndez, Luis L\u00f3pez \u00c1lvarez), as\u00ed como poemas propios (os temas \"Labregos\" e \"Canci\u00f3n de amor N\u00ba 2\")."}
{"id": "337158", "revid": "5863", "url": "https://gl.wikipedia.org/wiki?curid=337158", "title": "Instituto de Investigaci\u00f3ns Mari\u00f1as de Vigo", "text": ""}
{"id": "337159", "revid": "98629", "url": "https://gl.wikipedia.org/wiki?curid=337159", "title": "Gran Premio de Rusia de 2016", "text": "O Gran Premio de Rusia de 2016, (oficialmente 2016 Formula 1 Russian Grand Prix en ruso \"2016 \u0424\u043e\u0440\u043c\u0443\u043b\u0430-1 \u0413\u0440\u0430\u043d-\u043f\u0440\u0438 \u0420\u043e\u0441\u0441\u0438\u0438\") foi unha carreira de F\u00f3rmula Un, que se celebrou o 1 de maio de 2016 sobre 53 voltas ao Circu\u00edto urbano de Sochi, na cidade de Sochi no Krai de Krasnodar, Rusia. A carreira foi a cuarta rolda da tempada , o quinto Gran Premio de Rusia e a terceira vez que a carreira disputase como unha rolda do Campionato Mundial de F\u00f3rmula 1 desde que se iniciou a serie en .\nNico Rosberg iniciou a carreira cunha vantaxe no campionato de trinta e seis puntos sobre o seu compa\u00f1eiro de equipo Lewis Hamilton.\nInforme.\nAntecedentes.\nPneum\u00e1ticos.\nO fornecedor de pneum\u00e1ticos Pirelli trouxero os pneum\u00e1ticos medios, brandos e superbrandos para a carreira, continuando coa tendencia establecida en Australia, Bahrain e China.\nO desenvolvemento t\u00e9cnico.\nRed Bull Racing utilizou a primeira sesi\u00f3n de pr\u00e1ctica para probar o \"Aeroscreen\", unha protecci\u00f3n da carlinga desenvolvida en resposta aos accidentes mortais de Jules Bianchi, Justin Wilson e Henry Surtees onde os pilotos foron golpeados na cabeza polos restos doutros accidentes. O Aeroscreen foi desenvolvido como unha alternativa ao dispositivo \"halo\" posto a proba por Ferrari durante as probas de pretempada. O dispositivo montouse no coche de Daniel Ricciardo e completou unha \u00fanica volta para evalualo antes de retiralo para o resto da sesi\u00f3n.\nCambios de piloto.\nSergey Sirotkin pilotou para Renault nos libres 1, tomando o lugar de Kevin Magnussen foi a segunda aparici\u00f3n de Sirotkin nun coche de F\u00f3rmula Un, logo de pilotar para Sauber durante os adestramentos libres no Gran Premio de Rusia de 2014\nCualificaci\u00f3n.\nA cualificaci\u00f3n consta de tres quendas de 18, 15 e 12 minutos de duraci\u00f3n, respectivamente, con cinco pilotos eliminados da competici\u00f3n despois de cada unha das d\u00faas primeiras quendas. Durante a primeira quenda da cualificaci\u00f3n (Q1), Lewis Hamilton logrou o tempo m\u00e1is r\u00e1pido, cunha nova volta r\u00e1pida do circu\u00edto 1:36.006. Con todo, tam\u00e9n foi obxecto de investigaci\u00f3n polos comisarios da carreira, xa que saltouse as normas na 2\u00aa quenda, reincorporarse \u00e1 pista antes do permitido logo de sairse. Logo de ser chamado polos comisarios no final da cualificaci\u00f3n, sa\u00edu cunha reprimenda, pero non foi penalizado. Detr\u00e1s de Rosberg no segundo lugar, os dous Ferrari de Sebastian Vettel e Kimi R\u00e4ikk\u00f6nen foron terceiro e cuarto respectivamente. Ao final da cola elimin\u00e1ronse tres pares de coches, ambos Sauber, Manor e Renault quedaron fora da Q2.\nNa segunda quenda, Nico Rosberg foi o m\u00e1is r\u00e1pido, medio segundo m\u00e1is r\u00e1pido que o seu compa\u00f1eiro de equipo de Hamilton, e 1,7 segundos por diante do tempo da pole position do ano anterior. Ambos McLarens mostraran un ritmo prometedor, pero con todo, quedaron f\u00f3ra 12\u00ba e 14\u00ba, aos que se uniron Carlos Sainz 11\u00ba ambos Haas e o piloto de force India Nico H\u00fclkenberg 13\u00ba.\nNo comezo da Q3, f\u00edxose evidente que Lewis Hamilton non poder\u00eda participar, debido a un fallo do sistema h\u00edbrido no cargador do turbo, o mesmo problema que o atormentou en China d\u00faas semanas antes. Nico Rosberg asegurouse a pole, malia que a s\u00faa \u00faltima volta cronometrada viuse comprometida por un bloqueo dos pneum\u00e1ticos na volta 13. Sebastian Vettel foi o m\u00e1is pr\u00f3ximo a Rosberg, pero unha penalizaci\u00f3n de cinco posici\u00f3ns obrigouno a comezar a carreira desde a s\u00e9tima posici\u00f3n da grella, pasando Valtteri Bottas \u00e1a primeira fila. Kimi R\u00e4ikk\u00f6nen foi cuarto, por diante de Massa, Ricciardo, P\u00e9rez, Kvyat e Verstappen. Logo da cualificaci\u00f3n, Mercedes decidiu cambiar de novo o motor do coche de Hamilton polo de reserva, que fora reconstru\u00eddo logo do seu fracaso no Gran Premio da China. Evitando deste xeito unha penalizaci\u00f3n na grella, na que incorrerian se instalaran unha nova unidade de potencia. Williams estaban satisfeitos co seu ritmo na cualificaci\u00f3n, eloxiando os avances que fixeron na velocidade da curva lenta.\nCarreira.\nNa sa\u00edda vaise Rosberg, seguido de Bottas Vettel mant\u00e9n a terceira posici\u00f3n. Ataca Kimi R\u00e4ikk\u00f6nen pero por detr\u00e1s s\u00e1ese Lewis Hamilton. Kvyat golpea por detr\u00e1s a Vettel na curva tres e estr\u00e9lase contra o muro. M\u00e1is atr\u00e1s, Nico H\u00fclkenberg foi alcanzado por Esteban Guti\u00e9rrez e bateu a s\u00faa vez con R\u00edo Haryanto, o que obrigou tanto a Hulkenberg como a Hary a retirarse tam\u00e9n. Sae o safety car con Vettel, Hulkenberg e Haryanto f\u00f3ra da carreira e varios monoprazas aproveitan para pasar por boxes para reparar os danos, entre eles Daniel Ricciardo, Daniil Kvyat e Sergio P\u00e9rez e realizar a s\u00faa parada e intentar, no mellor dos casos, aguantar co pneum\u00e1tico medio ata o final. Cando marchou o coche de seguridade no reinicio na cuarta volta, a orde era: Rosberg, Raikkonen, Bottas, Massa e Hamilton, que quedou f\u00f3ra dos incidentes, subiu ata o quinto posto. No reinicio, Bottas adiantou a Raikkonen, mentres que Hamilton adiantou a Massa no cuarto lugar. A pronta parada de Kvyat deixouno en 15\u00ba posto, e pronto recibiu unha pena de dez segundos nun stop-and-go polos seus contactos con Vettel, quedando \u00faltimo. Mentres tanto, Hamilton superou a Raikkonen para pasar \u00e1 terceira praza na s\u00e9tima volta. Felipe Nasr entrou nos boxes na volta 12 para substitu\u00edr os pneum\u00e1ticos debido a unha picada lenta. A orde na fronte mant\u00edvose igual ata que Bottas converteuse no primeiro piloto en entrar a boxes para po\u00f1er pneum\u00e1ticos novos na volta 17. Hamilton seguiulle unha volta m\u00e1is tarde, pero a\u00ednda as\u00ed sa\u00edu detr\u00e1s de Bottas, adiant\u00e1ndoo na curva d\u00faas outra volta m\u00e1is tarde. Na volta 20, Raikkonen entrou en boxes, volvendo detr\u00e1s de Hamilton, pero por diante de Bottas. Ao mesmo tempo, Rosberg lideraba comodamente por diante de Max Verstappen, que fixo a s\u00faa primeira parada na volta 23 e perdeu posici\u00f3ns..\nMentres loitaba pola posici\u00f3n na volta 23, Sainz obrigou a Jolyon Palmer a sa\u00edrse da pista na segunda curva e posteriormente foi sancionado con dez segundos de penalizaci\u00f3n polo incidente. Catro voltas m\u00e1is tarde, Pascal Wehrlein intentou adiantar a Felipe Nasr para o posto 16, pero non foi posible e a s\u00faa vez perdeu unha posici\u00f3n con Kvyat. O seu compa\u00f1eiro de equipo Ricciardo superou a Kevin Magnussen no oitavo lugar na volta 29, pero perdeu a posici\u00f3n de novo e foi \u00e1 s\u00faa vez pasado por Romain Grosjean. Cando Nico Rosberg comezou a pasar aos dobrados na volta 31, a diferenza co segundo lugar de Hamilton comezou a baixar, e a s\u00faa vantaxe pasou de m\u00e1is de once segundos a pouco m\u00e1is de sete segundos na volta 36. Mentres tanto, Verstappen viuse obrigado a retirarse debido a unha falla do motor na volta 34, cando marchaba no sexto lugar. Hamilton foi informado polo seu equipo de mec\u00e1nicos que sufr\u00eda un problema de presi\u00f3n de auga, a s\u00faa diferenza con Rosberg comezou a aumentar de novo, 13 segundos na volta 41. Wehrlein puxo pneum\u00e1ticos novos na mesma volta, pero problemas na s\u00faa parouno durante case un minuto, caendo \u00e1 parte posterior da carreira.\nNa volta 47, Massa entrou a po\u00f1er pneum\u00e1ticos novos desde o quinto lugar, conservando a s\u00faa posici\u00f3n por diante de Fernando Alonso. Ao mesmo tempo, Raikkonen foi capaz de pechar a brecha con Hamilton por diante del a oito segundos na volta 49. Na seguinte volta, Button pasou a Sainz d\u00e9cimo e Ricciardo adiantou a Palmer para ser 12\u00ba unha volta m\u00e1is tarde. Rosberg cruzou a li\u00f1a de meta para lograr a s\u00faa s\u00e9tima vitoria consecutiva, unha faza\u00f1a que ata ese momento s\u00f3 conseguida por Alberto Ascari, Michael Schumacher e Sebastian Vettel. Lewis Hamilton e Kimi R\u00e4ikk\u00f6nen completaron o podio por diante dos dous pilotos de Williams, Valtteri Bottas e Felipe Massa."}
{"id": "337160", "revid": "4817", "url": "https://gl.wikipedia.org/wiki?curid=337160", "title": "Pioneer 12", "text": "Pioneer 12, tam\u00e9n co\u00f1ecida como Pioneer Venus 1 e Pioneer Venus Orbiter, foi unha sonda espacial lanzada o 20 de maio de 1978 mediante un foguete Atlas-Centaur desde a base espacial de Cabo Ca\u00f1averal para orbitar Venus e estudar a s\u00faa atmosfera e superficie.\nCaracter\u00edsticas.\nPioneer 12 formou parte dun proxecto maior xunto coa Pioneer 13, que consistiu nunha serie de sondas atmosf\u00e9ricas que chegaron a Venus ao mesmo tempo que Pioneer 12. A s\u00faa misi\u00f3n consistiu en estudar con detalle a estrutura da atmosfera superior de Venus e a s\u00faa ionosfera, a s\u00faa interacci\u00f3n co vento solar e o campo magn\u00e9tico nas proximidades do planeta. Tam\u00e9n estudou o seu campo gravitatorio a partir das modificaci\u00f3ns na s\u00faa \u00f3rbita e, incidentalmente, detectou explosi\u00f3ns de raios gamma de orixe extragal\u00e1ctico. Pioneer Venus tam\u00e9n fixo observaci\u00f3n de cometas no ultravioleta.\nNave.\nA nave estaba formada por un corpo principal cil\u00edndrico de 250\u00a0cm de di\u00e1metro e 120\u00a0cm de altura, cos lados recubertos de c\u00e9lulas solares que proporcionaban unha potencia de 312 vatios na \u00f3rbita de Venus. A enerx\u00eda almacen\u00e1base en d\u00faas bater\u00edas de n\u00edquel-cadmio cunha capacidade de 7,5 Ah cada unha. A sonda estabiliz\u00e1base mediante xiro a unhas 15 r.p.m., co seu eixo perpendicular ao plano da ecl\u00edptica. As comunicaci\u00f3ns ti\u00f1an lugar en banda S mediante unha antena de alta ganancia de 1,09 m de di\u00e1metro situada na parte superior do cilindro e que non xiraba co resto do conxunto para poder apuntar continuamente \u00e1 Terra, ademais de posuir varias antenas de baixa ganancia para comunicaci\u00f3n en caso de problemas coa antena principal. T\u00f3dolos instrumentos estaban situados no interior do cilindro da nave excepto o magnet\u00f3metro, situado ao final dun mastro de 4,8 m de lonxitude para que o corpo da nave non interferira nas medici\u00f3ns. O control de actitude realiz\u00e1base mediante sensores solares e estelares conxuntamente con sete propulsores alimentados por hidracina. O motor principal, usado para a inserci\u00f3n orbital en Venus, ti\u00f1a un pulo de 18 kN e funcionaba con propelente s\u00f3lido.\nInstrumentos.\nPioneer 12 levaba a bordo 17 instrumentos cient\u00edficos que totalizaban 45 de masa:\nPerfil da misi\u00f3n.\nPioneer 12 foi lanzada o 20 de maio de 1978 e entrou na \u00f3rbita de Venus o 4 de decembro dese mesmo ano. Entre a data da inserci\u00f3n orbital e xullo de 1980 o periapse da \u00f3rbita da nave variou entre 142 e 253\u00a0km (cun apoapse de 66.900\u00a0km) para facilitar os estudos ionosf\u00e9ricos e mediante radar. M\u00e1is tarde o periapse aumentouse ata 2290\u00a0km e deixouselle diminu\u00edr libremente para aforrar propelente. En 1991 o radar foi reactivado para estudar partes do sur do planeta previamente inaccesibles durante a misi\u00f3n. A \u00faltima fase da misi\u00f3n comezou en maio de 1992, co periapse mant\u00e9ndose entre 150 e 250\u00a0km ata que o propelente que evitaba que a nave baixase demasiado a \u00f3rbita agotouse. As variaci\u00f3ns gravitatorias e o rozamento atmosf\u00e9rico fixeron que Pioneer 12 reentrase na atmosfera de Venus e se destruise en agosto de 1992."}
{"id": "337161", "revid": "4817", "url": "https://gl.wikipedia.org/wiki?curid=337161", "title": "Pioneer Venus Orbiter", "text": ""}
{"id": "337162", "revid": "4817", "url": "https://gl.wikipedia.org/wiki?curid=337162", "title": "Pioneer Venus 1", "text": ""}
{"id": "337166", "revid": "5863", "url": "https://gl.wikipedia.org/wiki?curid=337166", "title": "Bolet\u00edn da Sociedade Galega de Historia Natural", "text": ""}
{"id": "337167", "revid": "89787", "url": "https://gl.wikipedia.org/wiki?curid=337167", "title": "Chan (revista)", "text": "Chan foi unha revista publicada en Madrid entre 1969 e 1971 pola comunidade galega na emigraci\u00f3n, co subt\u00edtulo de La revista de los gallegos.\nHistoria e caracter\u00edsticas.\nO primeiro n\u00famero apareceu o 22 de febreiro de 1969, dirixida por Raimundo Garc\u00eda Dom\u00ednguez \"Borob\u00f3\". Public\u00e1ronse 38 n\u00fameros en dous per\u00edodos diferentes: os 33 primeiros, entre febreiro de 1969 e setembro de 1970, sa\u00edron publicados con periodicidade quincenal, con Jes\u00fas Tob\u00edo como subdirector e redactor xefe. Logo dun tempo retomouse a publicaci\u00f3n en marzo de 1971, con periodicidade mensual e baixo a direcci\u00f3n de Fernando \u00d3nega.\nSegundo explica Jos\u00e9 Fern\u00e1ndez Ferreiro no primeiro artigo da secci\u00f3n \"Obradoiro\", o obxectivo de \"Chan\" era dar continuidade \u00e1 publicaci\u00f3n compostel\u00e1 \"La Noche\", publicada entre 1946 e 1967. A propia secci\u00f3n de Fern\u00e1ndez Ferreiro en \"La Noche\" foi continuada por Borob\u00f3 con \u201cAnacos\u201d. Tam\u00e9n buscaba relaci\u00f3n coa revista barcelonesa \"Destino\". para buscar novos p\u00fablicos m\u00e1is al\u00e1 do sector ligado \u00e1 Editorial Galaxia e a revista \"Grial\". A publicaci\u00f3n estaba escrita en boa parte en castel\u00e1n, limit\u00e1ndose o galego a certas secci\u00f3ns ou t\u00edtulos. Segundo dixo Antonio Vilaseca nunha entrevista na propia revista \"Chan\", \u201cGalicia ha de desarrollarse fortaleciendo su personalidad, pero sin que ello signifique una renuncia al castellano\u201d.\nOs seus contidos inclu\u00edan desde a pol\u00edtica do momento asociada con Galiza \u00e1 cultura de masas, pasando pola econom\u00eda, os problemas de infraestruturas da sociedade galega, o humor ou a pol\u00edtica internacional antiestadounidense. No eido cultural acoll\u00eda traballos sobre m\u00fasica, historia e literatura.\nEntre os seus colaboradores estaban Manuel Torre Iglesias, Concha Castroviejo, Antonio Odriozola, Avelino G\u00f3mez Ledo, Xes\u00fas Alonso Montero, Perfecto Conde Muruais, Xos\u00e9 Ram\u00f3n Fern\u00e1ndez-Oxea, Jos\u00e9 Fari\u00f1a Jamardo, Juan Antonio Porto, Jos\u00e9 Fern\u00e1ndez Ferreiro, Manuel Blanco Tob\u00edo, \u00c1nxel Fole ou Ram\u00f3n Otero Pedrayo. Na segunda etapa colaboraron tam\u00e9n Xes\u00fas P\u00e9rez Varela, Xos\u00e9 Armesto Faginas, Xes\u00fas R\u00e1bade, Carlos Gonz\u00e1lez Reigosa, Ricardo Carballo Calero e Valent\u00edn Paz-Andrade."}
{"id": "337168", "revid": "1576", "url": "https://gl.wikipedia.org/wiki?curid=337168", "title": "Cueca chilota", "text": "A cueca chilota \u00e9 unha das variantes rexionais do baile hom\u00f3nimo chileno no que unha parella segue un patr\u00f3n mixto sen tocarse nin mirarse (tam\u00e9n pode adaptarse para un tr\u00edo); este tipo de cueca \u00ab\u00e9 moi brincada e zapateada para entrar en calor, e a muller busca o home, que \u00e9 m\u00e1is indiferente que no centro de Chile\u00bb. As\u00ed mesmo, c\u00f3mpre destacar que en zonas do arquip\u00e9lago de Chilo\u00e9 ten unha forte connotaci\u00f3n relixiosa."}
{"id": "337169", "revid": "23204", "url": "https://gl.wikipedia.org/wiki?curid=337169", "title": "Tino rangatiratanga", "text": "Tino rangatiratanga \u00e9 unha palabra maor\u00ed que quere dicir \"soberan\u00eda absoluta\". Tam\u00e9n \u00e9 o nome dunha bandeira coa que se identifica o pobo maor\u00ed en actos p\u00fablicos e manifestaci\u00f3ns. Aparece na versi\u00f3n maor\u00ed do Tratado de Waitangi, asinado pola Coroa Inglesa e os xefes Maories (rangatira) en 1840. Converteuse nunha das frases m\u00e1is pol\u00e9micas na an\u00e1lise retrospectiva do Tratado, no medio do debate en torno \u00e1s obrigaci\u00f3ns acordadas por cada un dos m\u00e1is de 500 signatarios. A frase disp\u00f3n no discurso hist\u00f3rico e pol\u00edtico actual sobre as relaci\u00f3ns raciais en Nova Zelandia, e \u00e9 moi usada polos grupos en defensa dos maor\u00eds. En 1990 dese\u00f1ouse unha bandeira baseada no \"tino rangatiratanga\", que foi aceptada como bandeira nacional para os grupos maor\u00eds \u00f3 longo de Nova Zelandia."}
{"id": "337170", "revid": "22795", "url": "https://gl.wikipedia.org/wiki?curid=337170", "title": "Anuario de Estudos Literarios Galegos", "text": "O Anuario de Estudos Literarios Galegos foi unha revista cient\u00edfica de car\u00e1cter cr\u00edtico literario publicada anualmente en galego co apoio da Editorial Galaxia. Comezou a s\u00faa actividade en 1992 baixo a direcci\u00f3n de Xo\u00e1n Gonz\u00e1lez Mill\u00e1n mant\u00e9ndose activa at\u00e9 o ano 2007. En 2003, co pasamento de Xo\u00e1n Gonz\u00e1lez Mill\u00e1n a finais do ano anterior, a revista iniciou unha nova li\u00f1a editorial baixo a direcci\u00f3n de Dolores Vilavedra. A revista naceu como xustificaci\u00f3n aos estudos sobre sistemas e protosistemas literarios iniciados por Xo\u00e1n Gonz\u00e1lez Mill\u00e1n e Arturo Casas en base a \"Teor\u00eda dos polisistemas\" de Itamar Even-Zohar. A partir de 2003, debido \u00e1s NOMIG, o \"Anuario\" deixou de chamarse Anuario de Estudios Literarios Galegos para chamarse Anuario de Estudos Literarios Galegos.\nPresentaci\u00f3n.\nO \"Anuario de Estudios Literarios Galegos\" tivo d\u00faas etapas: a primeira dende 1992 at\u00e9 o 2002 e a segunda dende o 2003 at\u00e9 o 2007. Ambas as etapas foron xustificadas no primeiro volume de cada unha por parte dos seus respectivos directores, Xo\u00e1n Gonz\u00e1lez Mill\u00e1n e Dolores Vilavedra.\nPresentaci\u00f3n de 1992.\nXo\u00e1n Gonz\u00e1lez Mill\u00e1n manifestou no primeiro n\u00famero publicado que a revista \"(\u2026) nace coa intenci\u00f3n de participar activamente na expansi\u00f3n e no enriquecemento do estudio da produci\u00f3n literaria galega (...)\". Deste xeito, o principal obxectivo da revista \u00e9 a contribuci\u00f3n de novos estudos cr\u00edticos ao sistema literario galego para dignificar a arte literaria galega. Estes estudos estar\u00edan encami\u00f1ados cara a renovaci\u00f3n metodol\u00f3xica e cara a mellora da relaci\u00f3n cient\u00edfica entre o sistema literario galego e os demais.\nEste obxectivo nace a partir da necesidade da publicaci\u00f3n dunha revista peri\u00f3dica exclusivamente adicada ao estudo da literatura galega. Este feito ser\u00eda considerado al\u00e9n do anecd\u00f3tico, convert\u00e9ndose nun dos principais motores impulsores da creaci\u00f3n da revista e abrindo un novo panorama literario (sendo unha das primeiras veces que se fala de sistema literario galego como tal):\n\"Este dato supera a pura an\u00e9cdota, e obriga a reflexionarmos colectivamente sobre as s\u00faas implicaci\u00f3ns e as consecuencias que del se van derivar para o futuro, non s\u00f3 da revista sen\u00f3n tam\u00e9n da cr\u00edtica literaria galega. Caber\u00eda tam\u00e9n aludir a unha hipot\u00e9tica maior\u00eda de idade do sistema literario galego, ou \u00e1 s\u00faa cuestionable consolidaci\u00f3n institucional, como posibles argumentos en favor dunha publicaci\u00f3n como o Anuario, que aspira a intervir como un instrumento de referencia indispensable para o estudio da literatura galega\"\nO \"Anuario\" contaba como principais apoios coa labor da Editorial Galaxia e coa achega econ\u00f3mica por parte da Direcci\u00f3n Xeral de Pol\u00edtica Ling\u00fc\u00edstica da Conseller\u00eda de Educaci\u00f3n e Ordenaci\u00f3n Universitaria da Xunta de Galicia.\nUnha nova andaina.\nA ausencia de Gonz\u00e1lez Mill\u00e1n obrigou ao novo equipo a reunirse para determinar o cami\u00f1o a seguir. Xunto a este cambio iniciouse unha nova etapa na Editorial Galaxia debido ao falecemento de Carlos Casares, polo que se decidiu facer p\u00fablica a colaboraci\u00f3n entre a revista \"Grial\" e o \"Anuario\" como selos de referencia da cultura galega, colaboraci\u00f3n que repercutir\u00eda no novo dese\u00f1o do \"Anuario\" ao ser fusionado coa imaxe gr\u00e1fica de \"Grial\".\nEn canto ao equipo humano, a revista manter\u00eda un consello de redacci\u00f3n reducido para que o contacto fose flu\u00eddo e, como se afirma na presentaci\u00f3n \"\"(...)o novo consello est\u00e1 a ter un car\u00e1cter altamente executivo, o que permite exercer unha sorte de direcci\u00f3n colexiada, e evitar o modelo personalista, absurdo nun proxecto coma este (\u2026)\".\"\nA Fundaci\u00f3n Caixa Galicia conv\u00e9rtese nesta etapa no principal apoio xunto a Galaxia.\nOrganigrama.\nA existencia das d\u00faas etapas permite a divisi\u00f3n do organigrama seguindo os per\u00edodos seguintes:\n1992 - 2002.\nEn 1993 sumouse ao consello de redacci\u00f3n Joaquim Ventura, mentres ao consello asesor incorporouse Itamar Even-Zohar (Universidade de Tel-Aviv) e Ant\u00f3n Risco (Universidade de Laval Quebec). Esta mesma estrutura mant\u00edvose durante os anos 1994 e 1995. Nos anos 1996 e 1997 a \u00fanica baixa foi a de Xos\u00e9 Filgueira Valverde, antigo membro do consello asesor. En 1998 engadiuse a esta baixa a de Ant\u00f3n Risco. A estrutura de 1998 mant\u00edvose at\u00e9 o ano 2002 cando se iniciou a segunda etapa.\n2003 - 2007.\nEn 2003, co inicio da nova etapa, o organigrama interno sufriu algunhas modificaci\u00f3ns. A direcci\u00f3n estar\u00eda encabezada por Dolores Vilavedra. En lugar dos anteriores consellos de redacci\u00f3n e consello asesor, crear\u00edanse dous novos consellos: o consello de recepci\u00f3n e o consello cient\u00edfico. Alg\u00fans dos membros deste novo organigrama tam\u00e9n participaran na constituci\u00f3n da anterior etapa.\nEn 2004 mant\u00edvose o mesmo grupo de traballo exceptuando a baixa de Xos\u00e9 Ram\u00f3n Pena e a incorporaci\u00f3n ao dese\u00f1o de cuberta de Fausto Casti\u00f1eira Isorna, departamento anteriormente inexistente. Esta estrutura manter\u00edase no ano 2005. Xa no \u00faltimo ano do \"Anuario\", desaparecen do consello cient\u00edfico Itamar Even-Zohar e Claudio Rodr\u00edguez Fer.\nEstrutura.\nA estrutura da primeira etapa mantense exactamente igual durante toda a s\u00faa produci\u00f3n, excepto a edici\u00f3n de 2002, edici\u00f3n especial polo pasamento do director. Esta divisi\u00f3n consta de cinco apartados tem\u00e1ticos e unhas instruci\u00f3ns finais para os autores e autoras que se mante\u00f1en at\u00e9 o ano 1996, entrega en que as instruci\u00f3ns xa non figuran no \u00edndice. A primeira entrega do \"Anuario\" pos\u00fae unha presentaci\u00f3n explicativa sobre os motivos desta nova empresa.\nA edici\u00f3n do ano 2002, excepcional, constit\u00fae unha homenaxe a Xo\u00e1n Gonz\u00e1lez Mill\u00e1n co t\u00edtulo \"Entre o nacionalismo literario e a literatura nacional\".\nEn canto \u00e1s normas de edici\u00f3n indicadas para os autores e autoras, estaban compostas por tres apartados: responsabilidade autorial, preparaci\u00f3n do traballo e instruci\u00f3ns para o env\u00edo de traballos. A primeira secci\u00f3n exix\u00eda que os artigos fosen de autor\u00eda demostr\u00e1bel por parte dos emisores; a segunda, explicaba as instruci\u00f3ns formais do traballo: referencias, n\u00fameros de p\u00e1xinas inclusivas, listas dentro dos textos, notas de reco\u00f1ecemento, extractos, documentaci\u00f3n, citas e referencias bibliogr\u00e1ficas; a terceira, que se lle deb\u00edan enviar os traballos tanto ao profesor Xo\u00e1n Gonz\u00e1lez Mill\u00e1n como a Dolores Vilavedra.\nA segunda andaina do \"Anuario de Estudos Literarios Galegos\" sufriu algunhas mudanzas internas. Com\u00e9zase coa fusi\u00f3n das secci\u00f3ns de \"Estudios\" e \"Comunicaci\u00f3ns\" nunha soa secci\u00f3n, debido a que a diferenza entre estas d\u00faas era simplemente cuantitativa. Mantense sen cambios a secci\u00f3n de \"Panor\u00e1micas\", onde se vai a concentrar unha atenci\u00f3n especial respecto \u00e1s outras. Tam\u00e9n contin\u00faa a secci\u00f3n de \"Libros\". Por outra banda, desaparece a secci\u00f3n de \"Compendio bibliogr\u00e1fico\" porque a econom\u00eda de medios fac\u00eda ver que exist\u00edan outras instituci\u00f3ns como o Consello da Cultura Galega ou o Centro Ram\u00f3n Pi\u00f1eiro para a Investigaci\u00f3n en Humanidades que xa realizaban unha actividade moi semellante.\nA nova secci\u00f3n \"Panor\u00e1micas\" trae consigo unha nova divisi\u00f3n en canto aos temas tratados. Mentres que na anterior etapa sempre se trataba algunha cuesti\u00f3n sobre alg\u00fan x\u00e9nero, nesta s\u00e9guese unha clara tendencia: a an\u00e1lise da literatura infantil e xuvenil de cada ano, da narrativa e da poes\u00eda de cada ano, un artigo sobre o teatro e unha an\u00e1lise sobre a traduci\u00f3n literaria do ano presente da publicaci\u00f3n.\nA secci\u00f3n de \"Libros\" mantense totalmente id\u00e9ntica, mentres que as instruci\u00f3ns para os autores mudan debido ao avance tecnol\u00f3xico producido nestes anos: aparecen indicaci\u00f3ns sobre como mencionar textos publicados en Internet. Ademais, a correspondencia relacionada coas colaboraci\u00f3ns na revista debe remitirse exclusivamente a Dolores Vilavedra."}
{"id": "337172", "revid": "98629", "url": "https://gl.wikipedia.org/wiki?curid=337172", "title": "Brian May", "text": "Brian Harold May, nado en Hampton, Londres, Inglaterra, o 19 de xullo de 1947, \u00e9 un m\u00fasico e astrof\u00edsico brit\u00e1nico, co\u00f1ecido mundialmente por ser guitarrista, compositor, vocalista e, ocasionalmente, teclista da exitosa banda brit\u00e1nica Queen.\nCompuxo moitos dos grandes \u00e9xitos de Queen e utiliza unha guitarra el\u00e9ctrica feita por el mesmo, chamada \"Red Special.\" \u00c9 considerado un dos guitarristas m\u00e1is grandes e orixinais da historia. En 2003, a revista Rolling Stone inclu\u00eduno no posto 26 da s\u00faa lista dos guitarristas m\u00e1is grandes de todos os tempos. En 2011, a mesma revista, nunha nova lista, situouno no posto n\u00famero 26. En 2005 unha entrevista de Planet Rock colocouno no posto 7 dos mellores guitarristas.\nEn 2005 foi nomeado comendador da Orde do Imperio Brit\u00e1nico polos seus \"servizos \u00e1 industria da m\u00fasica\". May obtivo o doutoramento en astrof\u00edsica no Imperial College e en abril de 2007 foi elixido reitor honor\u00edfico da Universidade John Moores.\nA s\u00faa vida.\nNado o 19 de xullo de 1947 en Hampton, Londres, \u00e9 o \u00fanico fillo de Harold May e de Ruth Irving Fletcher. O seu pai provi\u00f1a dun dos barrios obreiros de Londres e serviu na forza a\u00e9rea brit\u00e1nica durante a segunda guerra mundial; a s\u00faa nai, que era escocesa, estivo ao servizo da Women's Royal Air Force. Desde neno, Brian amosou un grande interese pola m\u00fasica e a astronom\u00eda. Comezou a tocar o ukelele, instrumento que o seu pai tocaba moi ben. Aos sete anos recibiu de agasallo a s\u00faa primeira guitarra ac\u00fastica.\nFoi alumno da Escola Hampton, onde obtivo altas cualificaci\u00f3ns en F\u00edsica e en Matem\u00e1ticas. Durante os seus estudos co\u00f1eceu a Tim Staffell, con quen formou a s\u00faa primeira banda, \"1984\", pola novela de George Orwell do mesmo nome.\nEstivo casado con Chrissie Abrandan desde 1974 ata 1988. Con ela tivo os seus tres fillos: Jimmy (nado o 15 de xu\u00f1o de 1978), Louisa (o 22 de maio de 1981) e Emily Ruth (o 17 de febreiro de 1987). Despois de se divorciar de Chrissie, en 1988 comezou unha relaci\u00f3n coa actriz Anita Dobson. Tras 12 anos, casaron, en 2000.\nDixo en entrevistas que sufriu depresi\u00f3n a finais da d\u00e9cada de 1980, ata o punto de considerar a posibilidade do suicidio, por motivos como o seu divorcio, a morte do seu pai e, mesmo, a doenza do seu amigo Freddie Mercury.\nA s\u00faa carreira.\nSmile.\nEn 1968, mentres estudaba no Imperial College, formou a banda Smile, co seu compa\u00f1eiro Tim Staffell como cantante e baixista. Tras deixar varios anuncios na universidade, solicitando un bater\u00eda, unir\u00edaselles Roger Taylor. Tras dous anos, Staffell deixou a banda en 1970, cun repertorio de s\u00f3 nove canci\u00f3ns. Finalmente, como vocalista un\u00eduselles un rapaz chamado Farrokh Bulsara, que logo ser\u00eda co\u00f1ecido como Freddie Mercury. O 22 de decembro de 1992, durante un concerto da banda de Roger Taylor, The Cross, Smile reuniuse para interpretar d\u00faas canci\u00f3ns: \"Earth\" e \"If I Were A Carpenter\".\nQueen.\nEn 1970, tras incorporar a Freddie Mercury, pux\u00e9ronlle \u00e1 banda o nome de Queen\".\" Logo de pasar por varios baixistas buscaron un con car\u00e1cter permanente, e as\u00ed co\u00f1eceron a John Deacon. Tras unha audici\u00f3n, incorpor\u00e1rono \u00e1 banda en maio de 1971.\nMay e Mercury foron os principais compositores de Queen. May compuxo canci\u00f3ns para todos os \u00e1lbums e varios dos \u00e9xitos mundiais da banda, como \"We Will Rock You, \"Tie Your Mother Down\", \"Fat Bottomed Girls\", \"Keep Yourself Alive\", \"Who Wants to Live Forever?\", \"Hammer to Fall\", \"Save Me\", \"I Want it All\", \"The Show Must Go On\" e \"No-One But You (Only The Good Die Young)\".\nComo cantante na banda interveu en canci\u00f3ns como \"Some Day One Day\", \"She Makes Me (Stormtrooper in Stilettos)\", \"'39\", \"Good Company\", \"Long Away\", \"All Dead All Dead\", Leaving Home Ain't Easy\", \"Sleeping On The Sidewalk\", \"Who Wants to Live Forever?\", \"I Want it All\",\"Lost Oportunity\", \"Let Me Live\" e \"No-One But You (Only The Good Die Young)\"\nDesde 2005 ata 2009, Brian traballou nun proxecto posterior a Queen, que xuntou a May e Taylor con Paul Rodgers, ex cantante de Free e Bad Company. Con esta banda realizaron un exitoso tour chamado \"The Return of The Champions\" (\"O regreso dos campi\u00f3ns\") no ano 2005.\nO 15 de setembro de 2008, sa\u00edu \u00e1 venda o primeiro disco de estudio de Queen con Paul Rodgers, titulado \"The Cosmos Rocks\", con catorce canci\u00f3ns novas, que incl\u00faen o exitoso sinxelo \"Say It's Not True\".\nA fins de 2008 finalizou a xira mundial \"The Cosmos Tour\", que os levou por Europa, Asia e Am\u00e9rica do Norte, e foi motivo do retorno de May e Taylor a tocar en escenarios de Suram\u00e9rica. Tras finalizar a xira, Paul Rodgers anunciou que terminaba de forma amigable a s\u00faa colaboraci\u00f3n con Queen.\nMay \u00e9 co\u00f1ecido por tocar as cordas cunha moeda brit\u00e1nica de seis peniques. Segundo el, coa moeda logra un son moito m\u00e1is met\u00e1lico e con m\u00e1is corpo. Son moi co\u00f1ecidos os seus solos e riffs feitos coa guitarra Red Special.\nSolista.\nEn 1983, os membros de Queen fixeron algunhas interpretaci\u00f3ns como solistas. O 21 e 22 de abril, nos \u00c1nxeles, May gravou o seu primeiro traballo solista, co t\u00edtulo de \"Star Fleet Project\", no que colaborou con Eddie Van Halen. En 1986 colaborou con Ramonc\u00edn tocando a guitarra na canci\u00f3n \"Como un susurro\".\nO 5 de abril de 1992, cinco meses despois da morte de Mercury, organizouse un concerto tributo a Freddie Mercury, xunto con Roger Taylor e John Deacon, co fin de recadar fondos para a cura da SIDA.\nO 28 de setembro do mesmo ano, editou o seu \u00e1lbum \"Back to the Light\", que tivo un grande \u00e9xito con canci\u00f3ns como \"Too Much Love Will Kill You\" e \"Resurrection\". A finais do ano formou The Brian May Band, con membros como Cozy Powell na bater\u00eda e Spike Edney nos teclados, e sa\u00edu a unha xira mundial que o levou a editar un \u00e1lbum en vivo titulado \"Live at the Brixton Academy\".\nLogo de rematar a xira promocional o 18 de decembro de 1993, May volveu xunto con Taylor e Deacon, os membros sobreviventes de Queen, para gravar o traballo final da banda, \"Made in Heaven\".\nEn 1998 editou o seu traballo solista \"Another World.\" En 1999 compuxo a banda sonora da pel\u00edcula \"Furia\" e en 2000 lanzouse o \u00e1lbum desta.\nEn 2006 tocou xunto a McFly as canci\u00f3ns \"Don't Stop Me Now\" e \"5 Colours in Her Hair\" durante o \"Motion in The Ocean Tour\".\nNese mesmo ano, May colaborou na gravaci\u00f3n do \u00e1lbum debut do artista espa\u00f1ol Momo Cort\u00e9s, \"Constante Contradici\u00f3n\", en concreto no tema \"Tanto amor no es bueno\", adaptaci\u00f3n ao castel\u00e1n realizada polo artista espa\u00f1ol do cl\u00e1sico do propio May \"Too Much Love Will Kill You\"\nMay colaborou cumpridamente coa cantante e actriz de musicais Kerry Ellis, a quen co\u00f1eceu logo de quedar seleccionada para interpretar un dos papeis principais do musical producido co nome da canci\u00f3n \"We Will Rock You\". El produciu o primeiro sinxelo de Ellis, \"Wicked in Rock\", editado no 2008. Tam\u00e9n produciu e interpretou todos os instrumentos e coros do seu primeiro \u00e1lbum, \"Anthems,\" editado en 2010. Desde ent\u00f3n, comezou a aparecer na maior\u00eda das actuaci\u00f3ns de Ellis. En maio de 2011 May empezou un tour, denominado \"Anthems Tour\" por todo o Reino Unido xunto a Kerry Ellis, no que interpretaron tanto canci\u00f3ns do \u00faltimo \u00e1lbum da cantante como co\u00f1ecid\u00edsimas canci\u00f3ns de Queen. O tour empezou o d\u00eda 1 de maio de 2011 no Royal Albert Hall de Londres, nunha dobre actuaci\u00f3n, e acabou na cidade inglesa de Cranwell o 16 de xullo de 2011, pasando por varias cidades e poboaci\u00f3ns de toda Inglaterra, Escocia e Gales.\nM\u00e1is recentemente, May colaborou tocando a guitarra no sinxelo \"You and I\", da cantante neoiorquina Lady Gaga, pertencente ao disco \"Born This Way\". O 28 de agosto de 2011, interpretou a canci\u00f3n xunto \u00e1 cantante (caracterizada do seu \u00e1lter ego masculino Jo Calderone), nos MTV V\u00eddeo Music Awards 2011, no Nokia Theatre dos \u00c1nxeles. O 26 de agosto de 2011 tocou \"We Will Rock You\" e \"Welcome to the Black Parade\", xunto \u00e1 banda My Chemical Romance no Reading Festival do Reino Unido.\nDoutoramento.\nLicenciouse en F\u00edsica e Astronom\u00eda no Imperial College de Londres en 1968. Para o seu doutoramento en astrof\u00edsica, Brian estudou o reflexo da luz do po interplanetario no Sistema Solar. A s\u00faa tese, \"An Investigation of Motion of Zodiacal Dust Particles\", est\u00e1 baseada nas s\u00faas observaci\u00f3ns no observatorio Teide, na illa de Tenerife, durante os anos 1971 e 1972, de cuxos traballos realizou d\u00faas publicaci\u00f3ns. A primeira, \"Emisi\u00f3n de MgI no espectro do ceo nocturno\" publicouse na prestixiosa revista \"Nature\" o 15 de decembro de 1972, entanto que a \"Investigaci\u00f3n sobre o movemento das part\u00edculas de po zodiacal\" apareceu na revista mensual da \"Real Sociedade Astron\u00f3mica Inglesa\" en 1975. Con todo, May deixou de escribir a s\u00faa tese cando Queen comezaba a ser unha banda de \u00e9xito e s\u00f3 a retomou pasados m\u00e1is de trinta anos, para entregala en 2007. A cerimonia da s\u00faa gradaci\u00f3n foi no Royal Albert Hall a tarde do 14 de maio de 2008, 37 anos despois. O 19 de xullo de 2007 foi nomeado reitor honor\u00edfico da Universidade John Moores (LJMU), de Liverpool, tomando a substituci\u00f3n de Cherie Blair, e desde 2008 asiste asiduamente aos actos solemnes desta universidade brit\u00e1nica como m\u00e1xima autoridade acad\u00e9mica.\nA guitarra Red Special.\nA historia desta guitarra comezou en 1963, cando Brian May, con s\u00f3 16 anos, se decatou de que coa s\u00faa guitarra ac\u00fastica non pod\u00eda interpretar as canci\u00f3ns que escoitaba na radio e trataba de emular. As\u00ed que decidiu cambiar a s\u00faa guitarra ac\u00fastica por unha el\u00e9ctrica, pero nesa \u00e9poca Brian non dispu\u00f1a do di\u00f1eiro para comprar a custosa Fender Stratocaster que hab\u00eda no mercado. As\u00ed que coa axuda do seu pai, Harold May (enxe\u00f1eiro el\u00e9ctrico), decidiu embarcarse no dif\u00edcil proxecto de fabricar a s\u00faa propia guitarra, traballo que comezou en agosto de 1963 nun dormitorio da s\u00faa casa convertido en taller. Para o mastro utilizaron a madeira dunha cheminea que un amigo da familia \u00eda tirar. A madeira era caoba de boa calidade e, malia estar vella e algo picada pola trilla, Brian logrou darlle forma \u00e1 man. Outros elementos do instrumento son agullas de coser e bot\u00f3ns de n\u00e1cara.\nA primeira guitarra que fixo con axuda do seu pai \u00e9 a que actualmente ten e utiliza. \nActivismo.\nMay formou un grupo para promover un trato digno para os animais. Malia ter sido votante do Partido Conservador a maior parte da s\u00faa vida, declarou que a s\u00faa pol\u00edtica na caza do raposo e o sacrificio de porcos teixos o motivou a deixar de votar por eles.\u00a0O seu grupo, \"Save Me\", \u00e9 unha campa\u00f1a para a protecci\u00f3n de todos os animais contra os tratos innecesarios, crueis e degradantes, cunha especial \u00e9nfase na prevenci\u00f3n da caza de raposos e o sacrificio de porcos teixos. A principal preocupaci\u00f3n do grupo \u00e9 asegurarse de que a Lei de Caza de 2004 e outras leis que protexen os animais mante\u00f1an a s\u00faa vixencia.\nNunha entrevista de setembro de 2010 para a BBC, May dixo que prefire ser lembrado polo seu traballo cos dereitos animais que pola s\u00faa m\u00fasica ou traballos para a ciencia."}
{"id": "337173", "revid": "1131", "url": "https://gl.wikipedia.org/wiki?curid=337173", "title": "O M\u00e1ximo", "text": "O M\u00e1ximo \u00e9 un suplemento da revista \"Ag\u00e1lia\", voceiro da Associa\u00e7om Galega da L\u00edngua, de car\u00e1cter reintegracionista. Foi publicado xunto cos n\u00fameros 62, 63 e 64. M\u00e1is tarde pasou a ser unha revista independente chamada \u201cO M\u00e1ximo: Revista de Arte e Cultura\u201d. Esta revista independente comezou a ser publicada no ano 2003 pola Associa\u00e7\u00e3o Cultural Pulsar e conta con 5 n\u00fameros.\nSecci\u00f3ns do suplemento.\nO primeiro n\u00famero (62), que acompa\u00f1aba a revista Ag\u00e1lia, non ti\u00f1a secci\u00f3ns, tan s\u00f3 fotograf\u00edas e documentos escaneados. Non obstante, no n\u00famero 63 ten 7 secci\u00f3ns: opini\u00f3n, documentaci\u00f3n, A Roleta, sitios, filosof\u00edas controversas, \u201cEros festivo\u201d e unha entrevista. Neste n\u00fameros foi a Jo\u00e3o Aguiar, realizada por Miguel Rivera. Finalmente, o n\u00famero 64 s\u00f3 se divide nas 4 primeiras mencionadas anteriormente.\nProp\u00f3sito da s\u00faa creaci\u00f3n.\nO M\u00e1ximo creouse cando Carlos Quiroga tomou conta da revista Ag\u00e1lia no n\u00famero 62 e atopou diversos problemas estruturais e de natureza da revista que era necesario mellorar. O m\u00e1is importante era a demora cronol\u00f3xica que a publicaci\u00f3n ti\u00f1a nese momento, con 7 n\u00fameros de carencia. Por esta raz\u00f3n, o consello de AGAL e de redacci\u00f3n foi convocado e a creaci\u00f3n de volume duplos foi proposta para a s\u00faa publicaci\u00f3n cada seis meses.\nEn canto a natureza intr\u00ednseca, prop\u00faxose inclu\u00edr entrevistas, recensi\u00f3ns, fotograf\u00edas e parte creativa na vertente literaria e quitar da revista as secci\u00f3ns de \u201cDocumenta\u00e7om e Informa\u00e7om\u201d, que consist\u00edan en escaneados de noticias de peri\u00f3dicos e documentos comentados. En resumo, o prop\u00f3sito da creaci\u00f3n foi que as publicaci\u00f3ns de Ag\u00e1lia se puxesen ao d\u00eda e, unha vez ocorrido isto, transformar O M\u00e1ximo en revista independente que inclu\u00edse as secci\u00f3ns \u201cDocumentaci\u00f3n e Informaci\u00f3n\u201d, xunto con contidos de arte e cultura, como as\u00ed sucedeu no ano 2003.\nColaboradores.\nColaboraron tam\u00e9n Eva Loureiro, Joel R. G\u00f3mez, Susana Losada, Carmen Villarino, M\u00e1rcio R. Coelho Mu\u00f1iz, F\u00e9lix Rodal e Carmen Fern\u00e1ndez, quen foron o n\u00facleo da posterior revista independente, graficamente composta por Jaime Ares Castro."}
{"id": "337174", "revid": "5863", "url": "https://gl.wikipedia.org/wiki?curid=337174", "title": "Open Library", "text": "Open Library \u00e9 un proxecto en li\u00f1a cuxo principal obxectivo \u00e9 a creaci\u00f3n dunha base de datos de contido aberto de libros. Foi creado en 2006 por Aaron Swartz e Brewster Kahle, entre outros. Open Library \u00e9 un proxecto da organizaci\u00f3n sen \u00e1nimo de lucro Internet Archive e foi parcialmente financiado pola Biblioteca Estatal de California e a Fundaci\u00f3n Kahle/Austin. Tam\u00e9n proporciona acceso a libros de dominio p\u00fablico, que poden ser lidos en li\u00f1a.\nEn decembro de 2015 ti\u00f1an arredor de 20 mill\u00f3ns de libros rexistrados."}
{"id": "337176", "revid": "23204", "url": "https://gl.wikipedia.org/wiki?curid=337176", "title": "*shels", "text": "Historia.\nA banda form\u00e1rona en 2003 o vocalista e compositor Mehdi Safa e o bater\u00eda Tom Harriman despois da separaci\u00f3n do seu anterior grupo, Mahumodo. *shels colleu o seu nome do EP de 1999 de Mahumodo chamado \"Shels\". A banda publicou o EP \"Wingsfortheirsmiles\" en 2004 a trav\u00e9s do selo Shelsmusic, unha discogr\u00e1fica fundada por Safa en 2002. *shels publicou o seu \u00e1lbum de estrea, \"Sea of the Dying Dhow\", o 18 de xu\u00f1o de 2007 en colaboraci\u00f3n con Undergroove Records. O disco recibiu cr\u00edticas positivas e foi nomeado un dos mellores \u00e1lbums de 2007 pola revista \"Rock Sound.\" A banda xirou polo Reino Unido en xu\u00f1o e xullo dese ano para promocionar o \u00e1lbum, actuando con varios grupos como Bossk e The Ghost of a Thousand. A xira inclu\u00edu unha actuaci\u00f3n no GuilFest, onde a banda compartiu escenario con My Vitriol e Zico Chain.\nO segundo EP da banda, \"Laurentian's Atoll\", foi publicado en novembro de 2007. Este estaba formado por versi\u00f3ns remasterizadas das tres canci\u00f3ns de \"Wingsfortheirsmiles\", catro novas gravaci\u00f3ns e unha versi\u00f3n estendida de \"water\", do \u00e1lbum \"Sea of the Dying Dhow\". A banda comezou unha segunda xira brit\u00e1nica en novembro de 2008, que inclu\u00edu unha actuaci\u00f3n no Damnation Festival, onde compartiu escenario con Cathedral e Devil Sold His Soul. O d\u00eda 27 de xu\u00f1o de 2011 *shels editou o seu segundo \u00e1lbum de estudio, \"Plains of the Purple Buffalo\"."}
{"id": "337179", "revid": "865", "url": "https://gl.wikipedia.org/wiki?curid=337179", "title": "A Frames", "text": "A Frames foi unha banda de post-punk e noise rock estadounidense formada en Seattle no ano 1999. O tr\u00edo estaba composto por Erin Sullivan, Min Yee e Thomas Northcut. O grupo chamouse Bend Sinister dende 1996 ata 1999. A Frames cita a Cows, Scientists, Stick Men With Ray Guns, Scratch Acid, Joy Division, e o garage rock dos 60 entre as s\u00faas influencias. A Frames creou o seu propio selo, Dragnet Records, en xaneiro do ano 2000 para publicar a s\u00faa propia m\u00fasica, e posteriormente asinou con Sub Pop Records en 2004 para a edici\u00f3n de \"Black Forest\". No ano 2006 o seu bater\u00eda orixinal, Lars Finberg, deixou a banda para centrarse en The Intelligence, un grupo no cal tanto Min como Erin tocaran o baixo."}
{"id": "337180", "revid": "865", "url": "https://gl.wikipedia.org/wiki?curid=337180", "title": "10,000 Maniacs", "text": "10,000 Maniacs \u00e9 unha banda estadounidense de rock alternativo formada no ano 1981. Tras 35 anos de carreira o grupo contin\u00faa actuando e publicando material, tendo editado ata a data nove \u00e1lbums de estudio, seis EPs e tres \u00e1lbums ao vivo, varios deles conseguindo a certificaci\u00f3n de discos de platino."}
{"id": "337181", "revid": "56817", "url": "https://gl.wikipedia.org/wiki?curid=337181", "title": "13 Engines", "text": "13 Engines foi unha banda canadense de rock alternativo procedente da cidade de Toronto. Estivo activa dende 1985 e 1997, tempo durante o cal publicou cinco \u00e1lbums de estudio."}
{"id": "337183", "revid": "15490", "url": "https://gl.wikipedia.org/wiki?curid=337183", "title": "Lista de ga\u00f1adores dos Premios Nobel", "text": "Os Premios Nobel (, ) son premios outorgados anualmente pola Academia Sueca Real de Ciencias, a Academia Sueca, o Instituto Real Sueco de Medicina e Cirurx\u00eda de Karolinska e o Comit\u00e9 Noruegu\u00e9s do Nobel, a aqueles individuos e organizaci\u00f3ns que fan contribuci\u00f3ns destacadas nos campos da qu\u00edmica, f\u00edsica, literatura, paz e fisiolox\u00eda ou medicina. Establec\u00e9ronse no ano 1895 seguindo o testamento de Alfred Nobel, quen indicou que os premios deb\u00edan estar administrados pola Fundaci\u00f3n Nobel. O Premio Nobel de Econom\u00eda estableceuno no ano 1968 o Sveriges Riksbank, o banco central de Suecia, para premiar as contribuci\u00f3ns no campo da econom\u00eda. Cada un dos premiados recibe unha medalla de ouro, un diploma e unha determinada cantidade de cartos seguindo os criterios que a Fundaci\u00f3n Nobel establece cada ano.\nCada un dos comit\u00e9s enc\u00e1rgase de outorgar un ou m\u00e1is premios. A Academia Real Sueca das Ciencias outorga os premios de F\u00edsica, Qu\u00edmica e Econom\u00eda. O Instituto Karolinska enc\u00e1rgase de outorgar o premio en Fisiolox\u00eda ou Medicna, e o Comit\u00e9 Noruegu\u00e9s do Nobel outorga o da Paz. A cantidade en met\u00e1lico recibida por cada un dos premiados foi variando c\u00f3s anos. No ano 1901, os primeiros premiados recibiron 150\u00a0782 SEK, o que equivale a 7\u00a0731\u00a0004 SEK de decembro do 2007. No ano 2008, os premiados recibiron unha cantidade de 10\u00a0000\u00a0000 SEK. Os premios pres\u00e9ntanse en Estocolmo nunha cerimonia anual que ten lugar o 10 de decembro, coincidindo co aniversario do falecemento de Alfred Nobel.\nNos anos nos que o Premio Nobel non se outorgou debido a eventos externos ou falta de nomeamentos, o premio en met\u00e1lico retornouse \u00f3s fondos delegados a cada un dos premios relevantes. O premio non se outorgou entre os anos 1940 e 1942 debido os acontecementos da segunda guerra mundial.\nEntre os anos 1901 e 2015 os Premio Nobel foron outorgados 573 veces a 900 persoas e organizaci\u00f3ns. Alg\u00fans deles recibiron o premio en m\u00e1is dunha ocasi\u00f3n, sendo en contreto un total de 870 individuos (822 homes e 48 mulleres) e 23 organizaci\u00f3ns. Catro premiados non puideron aceptar o premio por mor da negativa dos seus gobernos correspondentes. Adolf Hitler prohibiulles aceptar o premio a tres alem\u00e1ns, Richard Kuhn (Qu\u00edmica, 1938), Adolf Butenandt (Qu\u00edmica, 1939) e Gerhard Domagk (Fisiolox\u00eda ou Medicina, 1939), e o goberno da Uni\u00f3n Sovi\u00e9tica impeleu a Boris Pasternak (Literatura, 1958) para que declinase o premio. Dous premiados, Jean-Paul Sartre (Literatura, 1964) e L\u00ea \u00d0\u1ee9c Th\u1ecd (Paz, 1973), tam\u00e9n declinaron o premio. Sartre non aceptou xa que renunciaba a todos as honras oficiais que recib\u00eda, e L\u00ea non o aceptou por mor da situaci\u00f3n de Vietnam naquel ent\u00f3n.\nSeis dos premiados recibiron m\u00e1is dun galadr\u00f3n. Destes seis, o Comit\u00e9 Internacional da Cruz Vermella recibiu o premio tres veces, m\u00e1is que ning\u00fan outro premiado. ACNUR recibiu o Premio Nobel da Paz en d\u00faas ocasi\u00f3ns. John Bardeen recibiu o Premio Nobel de F\u00edsica en d\u00faas ocasi\u00f3ns, mentres que Frederick Sanger recibiu o de Qu\u00edmica tam\u00e9n en d\u00faas ocasi\u00f3n. Marie Curie recibiu o premio de F\u00edsica e o de Qu\u00edmica, e Linus Pauling o de Qu\u00edmica e o da Paz. Entre os 870 individuos premiados, 48 foron mulleres. A primeira muller en recibir o premio foi Marie Curie no ano 1903. Curie foi tam\u00e9n a primeira persoa en ga\u00f1ar dous premios, o segundo deles en 1911."}
{"id": "337186", "revid": "92340", "url": "https://gl.wikipedia.org/wiki?curid=337186", "title": "Meg Rosoff", "text": "Meg Rosoff, nada o 16 de outubro de 1956, \u00e9 unha escritora estadounidense radicada en Londres. Acadou sona pola s\u00faa novela \"How I Live Now\" (Puffin, 2004), ga\u00f1adora do Guardian Prize, do Printz Award e do Branford Boase Award e inclu\u00edda na listaxe dos Whitbread Awards. A s\u00faa segunda novela, \"Just In Case\" (Penguin, 2006) ga\u00f1ou a medalla Carnegie entregada anualmente polos libreiros brit\u00e1nicos en reco\u00f1ecemento ao mellor libro infantil publicado no Reino Unido."}
{"id": "337187", "revid": "89787", "url": "https://gl.wikipedia.org/wiki?curid=337187", "title": "Abbey Road Studios", "text": "Os estudios de gravaci\u00f3n Abbey Road Studios (chamados EMI Studios ata 1970) est\u00e1n situados na r\u00faa londiniense de Abbey Road. O grupo The Beatles gravou case a totalidade da s\u00faa discograf\u00eda neles e para a portada do \u00e1lbum \"Abbey Road\" decidiron tomar unha fotograf\u00eda da agrupaci\u00f3n mentres cruzaba o paso de pe\u00f3ns situado diante dos estudios. Esta imaxe foi e segue a ser unha das imaxes m\u00e1is emblem\u00e1ticas de portadas de \u00e1lbums. Pink Floyd tam\u00e9n gravou alg\u00fans dos seus discos nestes estudios, inclu\u00edndo o lendario \u00e1lbum \"The Dark Side of the Moon\". Por citar alg\u00fans dos artistas que utilizaron os estudios est\u00e1 Enya, Iron Maiden, Michael Jackson, Stevie Wonder, Oasis, Freddie Mercury, Radiohead, Red Hot Chili Peppers, U2, Kylie Minogue, Lady Gaga, Amy Winehouse, Gustavo Cerati, Dani Mart\u00edn etc.\nNa actualidade, util\u00edzase fundamentalmente para gravaci\u00f3ns de corda con orquestras, tales como a banda sonora de \"Star Wars\", e tam\u00e9n se utilizou para gravar a banda sonora de \"Halo 4\" e \"The Sims 4\".\nO 17 de febreiro de 2010, EMI anunciou a posta en venda dos estudios de Abbey Road, coa que esperaba obter ganancias por riba dos 30 mill\u00f3ns de libras esterlinas. Con todo, a mobilizaci\u00f3n que causou a noticia provocou que o Goberno brit\u00e1nico declarase os estudios monumento hist\u00f3rico, o que impide a s\u00faa demolici\u00f3n.\n\"Live from Abbey Road\".\nDesde 2007, estes estudios acollen o programa de televisi\u00f3n \"Live from Abbey Road\", de Channel 4, que se distrib\u00fae a m\u00e1is de 120 pa\u00edses en todo o mundo, usando imaxes en alta definici\u00f3n de m\u00fasica en vivo, cunha lente de 35\u00a0mm, como se fose unha pel\u00edcula."}
{"id": "337191", "revid": "2520", "url": "https://gl.wikipedia.org/wiki?curid=337191", "title": "Diagn\u00f3stico pola imaxe", "text": ""}
{"id": "337192", "revid": "1576", "url": "https://gl.wikipedia.org/wiki?curid=337192", "title": "Johannes Andreas Grib Fibiger", "text": ""}
{"id": "337193", "revid": "1576", "url": "https://gl.wikipedia.org/wiki?curid=337193", "title": "Patrick Maynard Stuart Blackett", "text": ""}
{"id": "337194", "revid": "1576", "url": "https://gl.wikipedia.org/wiki?curid=337194", "title": "Arne Wilhelm Kaurin Tiselius", "text": ""}
{"id": "337195", "revid": "5863", "url": "https://gl.wikipedia.org/wiki?curid=337195", "title": "\u00c1rea Metropolitana de Vigo", "text": "A \u00c1rea Metropolitana de Vigo (AMV) \u00e9 a rexi\u00f3n urbana e entidade local supramunicipal que engloba \u00e1 cidade galega que lle d\u00e1 nome e unha serie de concellos sat\u00e9lites que funcionan como cidades dormitorio, industriais, comerciais e de servizos.\nO espazo metropolitano de Vigo responde \u00f3 modelo cl\u00e1sico de cidade central dominante, que alcanzou un importante grao de complexidade e at\u00f3pase nun ciclo de proceso metropolitano no que a cidade central empeza a perder peso poboacional e econ\u00f3mico relativo a favor dos concellos lim\u00edtrofes.\nFoi constitu\u00edda como entidade xur\u00eddica, segundo a lei auton\u00f3mica 4/2012 da Xunta de Galicia.\nInicios do proxecto.\nEn maio do ano 2009, tras a vitoria de Alberto N\u00fa\u00f1ez Feij\u00f3o nas elecci\u00f3ns auton\u00f3micas de 2009, o conselleiro de Presidencia da Xunta de Galicia, Alfonso Rueda, anunciou en Vigo unha proposta de \u00e1rea metropolitana, que en principio englobar\u00eda \u00e1 cidade de Vigo e a outros 13 municipios entre os cales existe un v\u00ednculo econ\u00f3mico e social coa cidade viguesa.\nAprobaci\u00f3n e definici\u00f3n.\nA aprobaci\u00f3n definitiva da \u00e1rea Metropolitana de Vigo produciuse o 10 de abril de 2012, mediante unha lei auton\u00f3mica, que no seu artigo 2, delimita o seu \u00e1mbito territorial aos seguintes municipios: Baiona, Cangas, Fornelos de Montes, Gondomar, Moa\u00f1a, Mos, Nigr\u00e1n, Pazos de Borb\u00e9n, O Porri\u00f1o, Redondela, Salceda de Caselas, Salvaterra de Mi\u00f1o, Soutomaior e Vigo.\nUnha vez aprobada a lei, a mesma foi rexeitada de polo concello de Vigo (presidido por Abel Caballero) tras mostrar discrepancias no modelo de transporte e na elecci\u00f3n da presidencia e a xunta de goberno metropolitana, xa que na lei inicial a cidade de Vigo contar\u00eda pouco m\u00e1is dun terzo dos membros da asemblea e s\u00f3 un dos 14 da xunta de goberno. Debido a estas diferenzas, Vigo quedou inicialmente f\u00f3ra do transporte metropolitano e non se convocou a asemblea de alcaldes encargada de constitu\u00edr a \u00e1rea metropolitana.\nNon foi at\u00e9 xullo do ano 2015, unha vez transcorridas as elecci\u00f3ns municipais do 24 de maio, nunha reuni\u00f3n en Santiago de Compostela entre Caballero e Feij\u00f3o, na cal acordan desbloquear a \u00e1rea metropolitana e realizar modificaci\u00f3ns na lei base\u00e1ndose principalmente no modelo da \u00e1rea de Barcelona.\nNos meses posteriores produc\u00edronse diversos encontros entre os alcaldes dos municipios integrados na \u00e1rea e cargos da Xunta de Galicia, unha vez alcanzouse un principio de acordo para a posta en marcha do ente supramunicipal a comezos do ano 2016, o alcalde de Vigo trasladou o acordo \u00e1 Federaci\u00f3n Espa\u00f1ola de Municipios e Provincias (FEMP). A culminaci\u00f3n a estas sucesivas reuni\u00f3ns finalizou no ver\u00e1n do ano 2016, coa integraci\u00f3n o d\u00eda 6 de xullo no transporte metropolitano do municipio de Vigo e da empresa Vitrasa, e posteriormente coa aprobaci\u00f3n no parlamento galego da modificaci\u00f3n da lei auton\u00f3mica 4/2012 o d\u00eda 12 dese mesmo mes.\nAlgunhas das melloras m\u00e1is significadas da modificaci\u00f3n da lei aprobada no ano 2012, foi a posibilidade da ampliaci\u00f3n dos municipios integrados na \u00e1rea, a aqueles outros que mostraron a s\u00faa vontade de sumarse, por exemplo: O Rosal, A Ca\u00f1iza, A Guarda, As Neves, Mondariz, Oia, Ponteareas, Ponte Caldelas, Tomi\u00f1o, Tui e Vilaboa. O obxectivo de futuras integraci\u00f3ns na \u00e1rea metropolitana \u00e9 que os diferentes municipios con v\u00ednculo hist\u00f3rico \u00e1 cidade de Vigo poidan verse beneficiados das diferentes vantaxes de pertencer ao ente supramunicipal. Coa xuntanza destes concellos, a \u00e1rea metropolitana alcanzar\u00eda unha poboaci\u00f3n de 580.000 habitantes.\nOutra das grandes diferenzas da modificaci\u00f3n da lei, foi a outorgar \u00e1 cidade de Vigo de dotaci\u00f3n de servizos p\u00fablicos da administraci\u00f3n central, auton\u00f3mica e provincial, similar aos dunha capital de provincia. Sendo a primeira vez desde a restauraci\u00f3n democr\u00e1tica en Espa\u00f1a, que unha lei outorga \u00e1 cidade o \"rango de capital de provincia\", compensando desta maneira unha reclamaci\u00f3n hist\u00f3rica da sociedade viguesa.\nNa actualidade en \u00c1rea metropolitana de Vigo, def\u00ednese como unha entidade local supramunicipal, de car\u00e1cter territorial, integrada polos municipios de Vigo e os da s\u00faa \u00e1rea de influencia, entre os cales existe unha vinculaci\u00f3n econ\u00f3mica e social que fai necesarias a planificaci\u00f3n conxunta e a coordinaci\u00f3n de determinados servizos e obras, para garantir a s\u00faa prestaci\u00f3n integral e adecuada no \u00e1mbito de todo o territorio as\u00ed como alcanzar a eficacia dos investimentos p\u00fablicos.\nMunicipios integrantes.\nA \u00e1rea metropolitana de Vigo constitu\u00eduse inicialmente cos seguintes municipios integrados: Baiona, Cangas, Fornelos de Montes, Gondomar, Moa\u00f1a, Mos, Nigr\u00e1n, Pazos de Borb\u00e9n, O Porri\u00f1o, Redondela, Salceda de Caselas, Salvaterra de Mi\u00f1o, Soutomaior e Vigo.\nCompetencias da \u00e1rea.\nA \u00e1rea metropolitana de Vigo conta con diversas competencias na cidade de Vigo e no resto de municipios que forman parte da \u00e1rea, as cales son: promoci\u00f3n econ\u00f3mica, emprego e servizos sociais, turismo e promoci\u00f3n cultural, mobilidade e transporte p\u00fablico metropolitano, medio ambiente, augas e xesti\u00f3n de residuos, prevenci\u00f3n e extinci\u00f3n de incendios, protecci\u00f3n civil e salvamento, ordenaci\u00f3n territorial, cooperaci\u00f3n urban\u00edstica e coordinaci\u00f3n das tecnolox\u00edas da informaci\u00f3n. A maior\u00eda destas competencias pertenc\u00edan anteriormente \u00e1 Deputaci\u00f3n de Pontevedra.\nGoberno metropolitano.\nA presidencia e a xunta de goberno metropolitana esc\u00f3llese cada catro anos nunha votaci\u00f3n dos alcaldes dos municipios que forman parte do organismo mediante un sistema de voto ponderado, en funci\u00f3n do n\u00famero de representantes dos distintos concellos e cun mecanismo de correcci\u00f3n para facelo m\u00e1is equilibrado.\nA xunta de goberno metropolitana ademais de elixir ao presidente da \u00e1rea, tam\u00e9n ten entre as s\u00faas funci\u00f3ns a elecci\u00f3n do catro vicepresidentes, os cales son nomeados en funci\u00f3n da representaci\u00f3n dos diferentes grupos pol\u00edticos que forman parte do goberno metropolitano, equilibrio territorial e igualdade de x\u00e9nero. Independentemente do presidente e dos vicepresidentes, a asemblea metropolitana compl\u00e9tase con 54 representantes distribu\u00eddos por concello, segundo o seu peso demogr\u00e1fico.\nUnha vez constitu\u00edda, a asemblea ten entre as s\u00faas competencias a fiscalizaci\u00f3n e o control dos diversos \u00f3rganos de goberno, aprobaci\u00f3n de ordenanzas ou orzamentos etc. Os diferentes acordos adoptados pola xunta metropolitana deben de contar polo menos cun 50% dos votos da xunta e ter un apoio m\u00ednimo de catro municipios."}
{"id": "337196", "revid": "22795", "url": "https://gl.wikipedia.org/wiki?curid=337196", "title": "Dentaliida", "text": ""}
{"id": "337197", "revid": "19415", "url": "https://gl.wikipedia.org/wiki?curid=337197", "title": "Wesendonck Lieder", "text": ""}
{"id": "337206", "revid": "89787", "url": "https://gl.wikipedia.org/wiki?curid=337206", "title": "The Cross", "text": "The Cross foi unha banda de rock inglesa liderada per Roger Taylor, co\u00f1ecido por ser o bater\u00eda de Queen. A banda estivo activa desde 1987 ata 1993, coincidindo durante anos co proxecto de Queen, e publicou nese per\u00edodo tres \u00e1lbums de estudio.\nRoger Taylor deixa a bater\u00eda e lidera a banda como guitarrista r\u00edtmico e vocalista principal. No seu lanzamento, a banda de rock cl\u00e1sico incorpora influencias de baile que elimina logo nos seus dous discos seguintes. A banda non chegou a ter nunca mopito \u00e9xito comercial, pero seguiu mantendo un certo interese entre os seguidores de Queen e de Roger Taylor."}
{"id": "337226", "revid": "89787", "url": "https://gl.wikipedia.org/wiki?curid=337226", "title": "Dental\u00edidos", "text": "A dos dental\u00edidos (\"Dentaliida\") \u00e9 unha orde de moluscos, unha das d\u00faas que compo\u00f1en a clase dos escaf\u00f3podos, que comprende numerosas especies co\u00f1ecidas vulgarmente como dentalios.\nAparecen no rexistro f\u00f3sil no carbon\u00edfero temper\u00e1n, hai uns 350 mill\u00f3ns de anos.\nTaxonom\u00eda.\nDescrici\u00f3n.\nSegundo moitos autores a orde foi descrita en 1776 polo fil\u00f3sofo e naturalista brit\u00e1nico Emanuel Mendez da Costa, pero, segundo outros, a descrici\u00f3n corresponde ao zo\u00f3logo ruso Yaroslav Ig\u00f3revich Starobogatov, que o fixo en 1974.\nEtimolox\u00eda.\nO nome cient\u00edfico \"Dentalia\" est\u00e1 formado polo elemento \"denti-\", do nome do x\u00e9nero tipo da orde (e da familia dos dental\u00edidos), \"Dent\u0101l\u01d0um\", \u00e1 s\u00faa vez derivado do lat\u00edn \"dens, dentis\", 'dente', coa desinencia \"-\u012da\", incicando plural.\nClasificaci\u00f3n.\nSegundo o World Register of Marine Species, a orde comprende as seguintes familias:"}
{"id": "337228", "revid": "22570", "url": "https://gl.wikipedia.org/wiki?curid=337228", "title": "Smile", "text": "Smile foi un grupo de m\u00fasica activo desde 1968 a 1970, formado por Tim Staffell (voz e baixo), Brian May (guitarra) e Roger Taylor (estes dous \u00faltimos despois integrantes de Queen). Foi unha das bandas que no seu d\u00eda abraiara a un rapaz chamado Farrokh Bulsara, co\u00f1ecido m\u00e1is adiante como Freddie Mercury, quen posteriormente rematou por unirse a eles. Foi nese momento cando decidiron mudar o nome da banda, e naceu Queen.\u00a0\nTraxectoria.\nBrian May e Tim Staffel formaran a banda cando estaban na universidade e ao necesitar un bater\u00eda, tras p\u00f3r avisos na universidade e facer varias audici\u00f3ns, aceptaron a Roger Taylor quen, dende ese momento foi o bater\u00eda oficial do grupo e se converteu nun grande amigo de Brian May.\nDende finais de 1968 e a primeira metade de 1969 deron concertos en sitios como o Imperial College de Londres e en Truro, lugar de orixe de Roger. Foron abreconcertos de conxuntos coma Pink Floyd, Yes e The Troggs. Tam\u00e9n actuaron no Royal Albert Hall de Londres xunto a Free, Joe Cocker e Bonzo Dog Doo-Dah Band.\nEn xu\u00f1o de 1969, a banda conseguiu gravar tres temas nos estudos Trident de Londres: \"Earth\" e \"Step On Me\", que foron lanzados como o \u00fanico disco sinxelo do grupo e s\u00f3 en Estados Unidos, en agosto dese ano. O terceiro tema \"Doin' Alright\", escrito por Tim e Brian foi, posteriormente, regravado por Queen para o seu \u00e1lbum de debut, a\u00ednda que a canci\u00f3n retitulouse como \"Doing All Right\". No mes seguinte, realizaron outro concerto en Truro, antes de entrar en De Lane Lea Studios para gravar tres novos temas: \"April Lady\", \"Polar Bear\" e \"Blag\". Este \u00faltimo cos primeiros bosquexos do que despois ser\u00eda \"Brighton Rock\" do \u00e1lbum de Queen, \"Sheer Heart Attack\".\nSmile realizou tan s\u00f3 dous concertos m\u00e1is antes de que Tim abandonara o grupo, en marzo de 1970, para se unir ao grupo Humpy Bong, pois opinaba que tocando en universidades e tabernas non chegar\u00edan a nada. Este feito facilitou a entrada no grupo de Fredie Mercury, dando orixe a Queen, e que pouco tempo despois chegara John Deacon, co que se completou a formaci\u00f3n definitiva.\nEn 1982, 12 anos despois da desintegraci\u00f3n do grupo, lanzouse non mercado xapon\u00e9s unha recompilaci\u00f3n dos 6 temas gravados por Smile, debido a alta demanda de todo o relacionado con Queen por parte dos afeccioados xaponeses.\nO 21 de decembro de 1992, Tim Staffell uniuse a un concerto dado pola banda de Roger Taylor, The Cross, no Marquee Club de Londres. E ao d\u00eda seguinte, uniuse nun segundo concerto Brian May, reunindo 23 anos despois da \u00faltima presentaci\u00f3n, a Smile ao completo e interpretaron dous temas: \"Earth\" e \"If I Were A Carpenter\".\nEn 1997, lanzouse en formato CD, o disco G\"host Of A Smile\", cos 6 temas de Smile. Finalmente en 2003, Tim Staffell e Brian May volveron gravar \"\"Earth\" e \"Doing Alright\"\" para o disco en solitario de Staffell.\nEn 2018, co lanzamento da pel\u00edcula biogr\u00e1fica de Queen, Bohemian Rhapsody, s\u00f3ubose que a etapa de Smile estar\u00eda reflectida na pantalla. Despois, durante a posproduci\u00f3n da cinta, May, Taylor e Staffell reun\u00edronse nos estudos Abbey Road, para regravar \"Doin' Alright\". Segundo Staffell, Brian May sentiuse insatisfeito coa voz do actor que fai o papel de Staffell, afirmando: \"Fun a Abbey Road e dobrei algunhas partes cantando \"Doin\u2019 Alright\". Intentamos que soara m\u00e1is a Smile, e coido que funcionou. Fix\u00e9molo un pouco m\u00e1is agresivo, m\u00e1is cru; que se parecera m\u00e1is ao son da \u00e9poca en que se gravou, a pesar de que a maior\u00eda das pistas sexan da versi\u00f3n de Queen\". A canci\u00f3n, tam\u00e9n foi compilada na banda sonora da pel\u00edcula.\nTemas derivados a Queen.\nAlgunhas das canci\u00f3ns m\u00e1is co\u00f1ecidas desta formaci\u00f3n acabaron convert\u00e9ndose en temas editados por Queen, como \"April Lady\", \"Polar Bear\", \"Earth\" ou \"Doing all Right\", este \u00faltimo gravado no primeiro disco de Queen e que foi a \u00fanica canci\u00f3n de Smile que Queen seguiu interpretando. \nConcertos realizados pola banda.\n\"(Os concertos en cursiva foron gravados e se poden ver no v\u00eddeo \"Queen - Champions of the World\"\""}
{"id": "337230", "revid": "89787", "url": "https://gl.wikipedia.org/wiki?curid=337230", "title": "Capela da Venerable Orde Terceira", "text": "A Capela da Venerable Orde Terceira de San Francisco \u00e9 un templo relixioso do s\u00e9culo XVIII situado pr\u00f3ximo \u00e1 Cidade Vella da Coru\u00f1a.\nHistoria.\nA Terceira orde de San Francisco foi unha instituci\u00f3n para segrares fundada por Francisco de As\u00eds en 1221.\nO templo ten a s\u00faa orixe na capela que a orde terciaria dos Franciscanos, decidiu constru\u00edr en 1680, nun terreo anexo ao antigo convento de San Francisco. O edificio actual, cun interior barroco, comezouse en 1746, dirixido primeiro por Sim\u00f3n Rodr\u00edguez e logo por Jos\u00e9 Vidal.\nMentres que as ru\u00ednas do convento pasaron a propiedade militar en 1835, a capela non sufriu a desamortizaci\u00f3n por ser unha propiedade privada dos irm\u00e1ns terciarios.\nNas dependencias da capela at\u00f3pase o arquivo da orde, con referencias dende 1674 sobre a capela, a presenza militar e datos urban\u00edsticos e hist\u00f3ricos da cidade. O arquivo foi inventariado parcialmente a principios do s\u00e9culo XXI.\nDescrici\u00f3n.\nA fachada do edificio actual \u00e9 do s\u00e9culo XIX, obra do arquitecto municipal Juan de Ci\u00f3rraga. Acaroada \u00e1 fachada cons\u00e9rvase a torre do antigo convento de San Francisco, que non foi trasladada co resto do edificio ao Paseo das Pontes.\nO acceso ao templo real\u00edzase por un amplo vest\u00edbulo. A planta consta dunha \u00fanica nave cunha sancrist\u00eda acaroada ao lado da ep\u00edstola. Nos flancos existen fornelas con retablos barrocos con marcos de pedra. O retablo maior, de estilo barroco, ocupa todo o testeiro. D\u00e9bese a Domingo Antonio de Paredes e est\u00e1 datado en 1777, mais cont\u00e9n pezas doutro retablo anterior de 1690."}
{"id": "337231", "revid": "22795", "url": "https://gl.wikipedia.org/wiki?curid=337231", "title": "Dentaliidae", "text": ""}
{"id": "337233", "revid": "25871", "url": "https://gl.wikipedia.org/wiki?curid=337233", "title": "Synchiropus splendidus", "text": ""}
{"id": "337234", "revid": "56817", "url": "https://gl.wikipedia.org/wiki?curid=337234", "title": "Synchiropus", "text": "Os Synchiropus son un x\u00e9nero de peixes de auga salgada da familia dos \"Callionymidae\". Habitan principalmente nas augas dos Oc\u00e9anos \u00cdndico e Pac\u00edfico.\nEspecies.\nO World Register of Marine Species reco\u00f1ece 42 especies diferentes dentro deste x\u00e9nero. Son as seguintes:"}
{"id": "337236", "revid": "89787", "url": "https://gl.wikipedia.org/wiki?curid=337236", "title": "Dental\u00edidos (familia)", "text": "A dos dental\u00edidos (\"Dentaliidae\") \u00e9 unha familia de moluscos escaf\u00f3podos da orde do mesmo nome, dental\u00edidos (\"Dentaliidae\"), que comprende numerosas especies co\u00f1ecidas vulgarmente como dentalios.\nFamilias.\nSegundo o WoRMS, a familia comprende os seguintes x\u00e9neros:"}
{"id": "337237", "revid": "22795", "url": "https://gl.wikipedia.org/wiki?curid=337237", "title": "Dental\u00edidos (hom\u00f3nimos)", "text": "O termo dental\u00edidos pode referirse a:"}
{"id": "337238", "revid": "89787", "url": "https://gl.wikipedia.org/wiki?curid=337238", "title": "Tim Staffell", "text": "Timothy John Staffell (co\u00f1ecido como Tim Staffell), nado o 24\u00a0 de febreiro de 1948 en Ealing, Londres, Inglaterra, \u00e9 un m\u00fasico de rock, artista visual e dese\u00f1ador. Foi un dos membros de Smile, unha banda que inclu\u00eda a Brian May como guitarrista e a Roger Taylor na bater\u00eda. Logo da sa\u00edda de Staffell, Freddie Mercury e John Deacon un\u00edronse ao grupo para formar a co\u00f1ecida banda de rock Queen.\nVida e carreira na m\u00fasica.\nTimothy John Staffell estudou na \"Hampton Grammar School\" e nesa \u00e9poca era o cantante nunha banda chamada Railroaders. En 1964 asistiu a un concerto onde co\u00f1eceu o compa\u00f1eiro de estudos Brian May. Axi\u00f1a montaron unha banda de blues-rock chamada \"1984\", con John Garnham (guitarra), Dave Dilloway (baixo), John Sanger (teclados) e Richard Thompson (percusi\u00f3n). En 1965 Staffell empezou os seus estudos de debuxo e dese\u00f1o no \"Ealing Art College\", onde colleu amizade con Freddie Mercury, entanto que Brian May marchara para o Imperial College, de Londres. \"1984\" disolveuse a principios de 1968.\nStaffell e Brian May crearon xuntos m\u00e1is tarde unha nova banda chamada Smile, con Roger Taylor como percusionista. Staffell e Brian May co-escribiron a canci\u00f3n \"Doing All Right\", que foi inclu\u00edda por Queen no seu \u00e1lbum de debut. Staffell uniu a Humpy Bong e logo o grupo de\u00a0rock progresivo experimental Morgan, con quen publiou os \u00e1lbums \"Nova Solis\" e \"Brown Out\" (m\u00e1is tarde rebautizado como \"The Sleeper Wakes\")\".\"\nDese\u00f1ador.\nStaffell continuou tam\u00e9n a s\u00faa carreira no mundo do dese\u00f1o de produto e tam\u00e9n como dese\u00f1ador, animador e director de anuncios. Entre os proxectos nos que traballou est\u00e1 a adaptaci\u00f3n \u00e1 cadea de televisi\u00f3n BBC de \"The Hitchhiker's Guide to the Galaxy\", e el foi tam\u00e9n o xefe dos creadores de modelos para a primeira serie do programa infantil de televisi\u00f3n \"Thomas the Tank Engine &amp; Friends\".\nRegreso \u00e1 m\u00fasica.\nEn 2001, Staffell regresou \u00e1 industria de m\u00fasica formando parte con Richard Lightman (con quen levaba moito tempo colaborando) dunha nova banda de blues-funk chamada aMIGO, con inspiraci\u00f3ns latinas, de folk e de rock. En 2003 gravaron un \u00e1lbum co seu mesmo nome, con versi\u00f3ns regravadas das canci\u00f3ns de Smile \"Earth\" e \"Doing All Rightr\", no que colaborou o seu excompa\u00f1eiro Brian May nas guitarras e nas voces. O \u00e1lbum foi autoeditado nunha serie limitada de menos de 300 copias e m\u00e1is tarde pasou a estar dispo\u00f1ible en iTunes."}
{"id": "337239", "revid": "1131", "url": "https://gl.wikipedia.org/wiki?curid=337239", "title": "Imperial College London", "text": "O Imperial College London (oficialmente \"The Imperial College of Science, Technology and Medicine\" \u00e9 unha prestixiosa universidade brit\u00e1nica con sede en Londres, especializada en ciencia, tecnolox\u00eda, medicina e econom\u00eda.\nO Imperial College est\u00e1 clasificado adoito entre as mellores universidades do mundo, superando nalg\u00fans casos mesmo a Oxford e Cambridge. En particular, en 2014 clasificouse segundo a escala mundial nos \"QS World University Rankings.\" Os campos m\u00e1is salientables desta universidade son a enxe\u00f1ar\u00eda e a tecnolox\u00eda. Neste sector, o Imperial College obtivo o sexto lugar do mundo nos\" QS World University Rankings\" e o oitavo lugar no \"Academic Ranking of World Universities\" .\nAnteriormente, esta instituci\u00f3n formaba parte da Universidade de Londres, pero independizouse dela o 8 xullo de 2007, no cent\u00e9simo aniversario da s\u00faa fundaci\u00f3n.\nCampus.\nO seu campus principal est\u00e1 en South Kensington, entre o Royal Borough of Kensington and Chelsea e a City of Westminster. Est\u00e1 situado nunha \u00e1rea cunha alta concentraci\u00f3n de istituci\u00f3ns acad\u00e9micas e culturais, entre elas o Museo de Historia Natural, o Museo de Ciencia, o Museo Vitoria e Alberte, o Royal College of Art, o Royal College of Music, a Royal Geographic Society e o Royal Albert Hall. O Imperial College ten outros dous campus, en Silwood Park e en Wye.\nA \"Imperial College NHS Trust\" \u00e9 unha fundaci\u00f3n que forma parte do sistema sanitario brit\u00e1nico e xestiona varios hospitais en todo Londres, e nela desenv\u00f3lvese tam\u00e9n actividade acad\u00e9mica.\nEntre os proxectos recentes de mellora est\u00e1 a costruci\u00f3n do \"Imperial College Business School\" e do centro deportivo \"Ethos\", para uso gratu\u00edto por todos os seus estudantes.\nAdmisi\u00f3n.\nO Imperial College est\u00e1 entre as universidades m\u00e1is selectivas do Reino Unido.\nA taxa de admisi\u00f3n para os estudantes universitarios en 2007 foi do 15,3 %, entanto que para os estudos de m\u00e1ster foi do 19,5 %.\nReputaci\u00f3n academica.\nMalia ser unha universidade puramente cient\u00edfica, o Imperial College mant\u00e9n unha posici\u00f3n alta nas clasificaci\u00f3ns xerais e est\u00e1 nos primeiros postos nas clasificaci\u00f3ns de ciencia, enxe\u00f1ar\u00eda e medicina.\nEst\u00e1 no segundo posto na clasificaci\u00f3n das mellores universidades do mundo nos \"QS World University Rankings\" de 2014 e no vix\u00e9simo segundo no \"Shanghai Jiao Tong Academic Ranking of World Universities\" de 2014.\nSegundo o \u00faltimo \"Research Assessment Exercise\", unha clasificaci\u00f3n para a avaliaci\u00f3n da calidade da investigaci\u00f3n na universidade brit\u00e1nica, cinco carreiras son as mellores no Reino Unido en termos de investigaci\u00f3n a nivel internacional: Matem\u00e1ticas, Epidemiolox\u00eda e Sa\u00fade P\u00fablica, Enxe\u00f1ar\u00eda Qu\u00edmica, Enxe\u00f1ar\u00eda Civil e Mec\u00e1nica, e Enxe\u00f1ar\u00eda Aeron\u00e1utica.\nNesta universidade traballaron 15 premios Nobel, dous posuidores de medalla Fields e outros 6.000 acad\u00e9micos, entre os que hai 66 pertencentes \u00e1 Royal Society, 71 \u00e1 Real Academia de Enxe\u00f1ar\u00eda e 62 \u00e1 Academia de Ciencias M\u00e9dicas."}
{"id": "337240", "revid": "2520", "url": "https://gl.wikipedia.org/wiki?curid=337240", "title": "Resonancia magn\u00e9tica", "text": ""}
{"id": "337241", "revid": "83328", "url": "https://gl.wikipedia.org/wiki?curid=337241", "title": "Resonancia magn\u00e9tica nuclear", "text": "A resonancia magn\u00e9tica nuclear (RMN) \u00e9 a tecnolox\u00eda baseada no fen\u00f3meno f\u00edsico que emprega as propiedades mec\u00e1nico-cu\u00e1nticas dos n\u00facleos at\u00f3micos.\nTodos os n\u00facleos que pos\u00faen un n\u00famero impar de prot\u00f3ns ou neutr\u00f3ns te\u00f1en un momento magn\u00e9tico e un momento angular intr\u00ednseco, noutras palabras, te\u00f1en un esp\u00edn &gt; 0. Os n\u00facleos m\u00e1is comunmente empregados en RMN son o do protio (1H, o is\u00f3topo m\u00e1is sens\u00edbel en RMN despois do inest\u00e1bel tricio, 3H), o 13C e o 15N, a\u00ednda que os is\u00f3topos de n\u00facleos de moitos outros elementos (2H, 10B, 11B, 15N, 17O, 19F, 23Na, 29Si, 31P, 35Cl, 113Cd, 195Pt) son tam\u00e9n utilizados.\nAs frecuencias \u00e1s cales un n\u00facleo at\u00f3mico resoa (por exemplo, dentro dunha mol\u00e9cula) son directamente proporcionais \u00e1 forza do campo magn\u00e9tico exercido, de acordo coa ecuaci\u00f3n da frecuencia de precesi\u00f3n de Larmor. A literatura cient\u00edfica at\u00e9 2008 incl\u00fae espectros dun grande intervalo de campos magn\u00e9ticos, desde 100 nT at\u00e9 20 T. Os campos magn\u00e9ticos maiores son a mi\u00fado preferidos xa que a correlaci\u00f3n co incremento da sensibilidade de sinal \u00e9 maior. Existen moitos outros m\u00e9todos para incrementar o sinal observado. O incremento de campo magn\u00e9tico tam\u00e9n se traduce nunha maior resoluci\u00f3n espectral, cuxos detalles son descritos polo desprazamento qu\u00edmico e o efecto Zeeman.\nA RMN foi descrita por vez primeira por Herman Carr en 1952, cando produciu unha imaxe por resonancia magn\u00e9tica dunha soa dimensi\u00f3n na s\u00faa tese de doutoramento de Harvard."}
{"id": "337242", "revid": "89787", "url": "https://gl.wikipedia.org/wiki?curid=337242", "title": "Bomba de cobalto (medicina)", "text": "A bomba de cobalto (abreviado, BCO) \u00e9 un aparello de radioterapia empregado para o tratamento dalgunhas doenzas, especialmente diferentes tipos de cancro. A s\u00faa denominaci\u00f3n prov\u00e9n polo uso de:\nA desintegraci\u00f3n acontece segundo a seguinte f\u00f3rmula:\nformula_1\nA vida media deste radion\u00faclido \u00e9 de 5,27 anos. A blindaxe do cabezal absorbe a radiaci\u00f3n beta, polo que esta non \u00e9 \u00fatil. O que interesa \u00e9 a radiaci\u00f3n gamma, cuxa enerx\u00eda media \u00e9 de 1,33 MeV (megaelectronvoltios).\nNos \u00faltimos anos as bombas de cobalto ve\u00f1en quedando obsoletas e sendo substitu\u00eddas polos aceleradores de part\u00edculas, ao seren estes m\u00e1is precisos."}
{"id": "337252", "revid": "27155", "url": "https://gl.wikipedia.org/wiki?curid=337252", "title": "RMN", "text": ""}
{"id": "337253", "revid": "27155", "url": "https://gl.wikipedia.org/wiki?curid=337253", "title": "NMR", "text": ""}
{"id": "337261", "revid": "1576", "url": "https://gl.wikipedia.org/wiki?curid=337261", "title": "Derek Harold Richard Barton", "text": ""}
{"id": "337262", "revid": "1576", "url": "https://gl.wikipedia.org/wiki?curid=337262", "title": "Cascos Azuis", "text": ""}
{"id": "337263", "revid": "1576", "url": "https://gl.wikipedia.org/wiki?curid=337263", "title": "Ellen Johnson-Sirleaf", "text": ""}
{"id": "337286", "revid": "5863", "url": "https://gl.wikipedia.org/wiki?curid=337286", "title": "BBdCG", "text": ""}
{"id": "337310", "revid": "1131", "url": "https://gl.wikipedia.org/wiki?curid=337310", "title": "Estadio Municipal de San Pedro", "text": "O Estadio Municipal de San Pedro \u00e9 unha instalaci\u00f3n deportiva localizada en Mar\u00edn, destinada principalmente \u00e1 pr\u00e1ctica de f\u00fatbol e atletismo. O seu propietario \u00e9 o Concello de Mar\u00edn e nel xoga os seus partidos como local o Mar\u00edn Club de F\u00fatbol.\nConta cun terreo de xogo de herba artificial e bancadas con capacidade para 1500 persoas."}
{"id": "337311", "revid": "15490", "url": "https://gl.wikipedia.org/wiki?curid=337311", "title": "\u00c9foro de Cumas", "text": "\u00c9foro de Cumas (grego antigo \u1f1c\u03c6\u03bf\u03c1\u03bf\u03c2), nado en Cumas no -400 (outros din que no -380) e finado en -330, foi un historiador grego do s\u00e9culo -IV.\nTraxectoria.\nA informaci\u00f3n sobre a s\u00faa biograf\u00eda \u00e9 limitada. Foi o pai do historiador Dem\u00f3filo, de quen seguiu os pasos como historiador, e segundo Plutarco, declinou a oferta de Alexandre Magno de acompa\u00f1alo na s\u00faa campa\u00f1a persa, como historiador oficial. Xunto co historiador Teopompo, foi disc\u00edpulo de Is\u00f3crates.\nObras.\nA s\u00faa principal obra \u00e9 unha \"Historia universal\" en 29 libros, que foi editada polo seu fillo Dem\u00f3filo, quen engadiu un tomo m\u00e1is. Cont\u00e9n unha descrici\u00f3n das Guerras Sacras, con outras narraci\u00f3ns do tempo dos Her\u00e1clidas, at\u00e9 a toma de Perinto por Filipo II de Macedonia, cubrindo un per\u00edodo de m\u00e1is de setecentos anos. Segundo Polibio, \u00c9foro foi o primeiro historiador, autor dunha historia universal. Para cada un dos 29 libros, \u00c9foro escribiu un \"prooimion\" (prefacio). O traballo segu\u00eda unha tem\u00e1tica, m\u00e1is que unha estrita orde cronol\u00f3xica.\nAs s\u00faas fontes foron textos de Her\u00f3doto, Tuc\u00eddides, Ctesias e Cal\u00edstenes de Olinto. A s\u00faa actitude moralista e o racionalismo con que afronta os mitos, son dous constantes do seu estilo literario.\nDiodoro S\u00edculo foi o principal respons\u00e1bel da preservaci\u00f3n desta obra para a posteridade, ao copiar moitas dos seus partes, que constit\u00faen a \u00fanica narraci\u00f3n continuada da historia de Grecia entre o -480 e o -340."}
{"id": "337313", "revid": "10599", "url": "https://gl.wikipedia.org/wiki?curid=337313", "title": "Ba\u00f1os de Ebro", "text": ""}
{"id": "337314", "revid": "89787", "url": "https://gl.wikipedia.org/wiki?curid=337314", "title": "Uni\u00f3ns Agrarias", "text": "Uni\u00f3ns Agrarias-Uni\u00f3n de Pequenos Agricultores, abreviado coma Uni\u00f3ns Agrarias-UPA, \u00e9 un sindicato agrario que desenvolve as s\u00faas actividades en Galiza. A organizaci\u00f3n permanece ligada estruturalmente ao sindicato Uni\u00f3n Xeral de Traballadores (UXT). Est\u00e1 composta por diferentes federaci\u00f3ns ou sedes.\nUni\u00f3ns Agrarias \u00e9 o sindicato que defende especificamente os intereses dos labregos, gandeiros e traballadores do rural galego federados na s\u00faa organizaci\u00f3n.\nEstrutura.\nA organizaci\u00f3n do sindicato est\u00e1 establecida do seguinte xeito:"}
{"id": "337316", "revid": "56817", "url": "https://gl.wikipedia.org/wiki?curid=337316", "title": "Diocese cat\u00f3lica latina de P\u00e9rigueux", "text": "A diocese de P\u00e9rigueux-Sarlat (en ) \u00e9 unha diocese da Igrexa Cat\u00f3lica Latina, sufrag\u00e1nea da arquidiocese de Bordeos. En 2013 contaba con 355.900 bautizados sobre unha poboaci\u00f3n total de 412.082 habitantes. O seu bispo dende 2014 \u00e9 Philippe Mousset.\nTerritorio.\nA diocese abrangue o departamento da Dordo\u00f1a. A s\u00e9 episcopal \u00e9 a cidade de P\u00e9rigueux, onde est\u00e1 a Catedral de Sant Front. O territorio est\u00e1 organizado en 28 parroquias.\nLimita ao norte coas dioceses de Angulema e Limoges, ao suroeste coa arquidiocese de Bordeos, ao sur coa diocese de Agen, e ao leste coas dioceses de Tulle e de Cahors."}
{"id": "337318", "revid": "624", "url": "https://gl.wikipedia.org/wiki?curid=337318", "title": "\u00c9foro de Cime", "text": ""}
{"id": "337321", "revid": "23204", "url": "https://gl.wikipedia.org/wiki?curid=337321", "title": "Evoluci\u00f3n paralela", "text": "A evoluci\u00f3n paralela \u00e9 o desenvolvemento dun trazo similar en especies relacionadas pero distintas, que descenden dun mesmo antepasado, pero desde diferentes clados.\nEvoluci\u00f3ns paralela e converxente.\nDado un determinado trazo que aparece en d\u00faas li\u00f1axes que descenden dun antepasado especificado, \u00e9 posible en teor\u00eda definir estritamente as tendencias evolutivas paralela e converxente, e distinguilas claramente entre si. Por\u00e9n, na pr\u00e1ctica, os criterios para definir evoluci\u00f3n converxente como oposta a paralela non adoitan ser moi claros, polo que \u00e9 com\u00fan unha diagnose arbitraria nalg\u00fans casos.\nCando d\u00faas especies son similares nun car\u00e1cter determinado, a evoluci\u00f3n def\u00ednese como paralela se os antepasados compart\u00edan tam\u00e9n unha semellanza nese aspecto; se non o fan, a evoluci\u00f3n dese car\u00e1cter nesas especies def\u00ednese como converxente. Por\u00e9n, esta distinci\u00f3n non \u00e9 moi n\u00edtida porque as condici\u00f3ns establecidas son en parte unha cuesti\u00f3n de grao; todos os organismos comparten antepasados m\u00e1is ou menos recentes. En biolox\u00eda evolutiva a cuesti\u00f3n do lonxe que debemos recuar para atopar antepasados similares, e de canta similitude deben ter eses devanceiros para que se considere que tivo lugar unha evoluci\u00f3n paralela, non sempre se pode resolver. Alg\u00fans cient\u00edficos argumentaron en consecuencia que as evoluci\u00f3ns paralela e a converxente son en certa medida indistinguibles. Outros insisten en que na pr\u00e1ctica non deberiamos evitar a \u00e1rea gris, porque malia todo a\u00ednda segue habendo moitas distinci\u00f3ns importantes entre as evoluci\u00f3ns paralela e converxente.\nCando as formas ancestrais non est\u00e1n especificadas ou non se co\u00f1ecen, ou a rango dos trazos considerados non se especifica claramente, a distinci\u00f3n entre os dous tipos de evoluci\u00f3n faise m\u00e1is subxectiva. Por exemplo, Richard Dawkins en \"The Blind Watchmaker\" (O reloxeiro cego) describe a notable semellanza entre as formas dos mam\u00edferos placentarios e marsupiais como o resultado dunha evoluci\u00f3n converxente, porque os mam\u00edferos nos seus respectivos continentes ancestrais ti\u00f1an unha longa historia evolutiva previa \u00e1 extinci\u00f3n dos dinosauros. Ese per\u00edodo de separaci\u00f3n ter\u00eda permitido a acumulaci\u00f3n de moitas diferenzas relevantes. Stephen Jay Gould adopta unha postura diferente; describe alg\u00fans dos mesmos exemplos como que empezaron a partir de antepasados com\u00fans de marsupiais e placentarios, e, por tanto, sufriron unha evoluci\u00f3n paralela. E sempre que as semellanzas poden describirse conceptualmente como que evolucionaron a partir dun atributo com\u00fan que deriva dunha soa li\u00f1a ancestral remota, pode considerarse lexitimamente como evoluci\u00f3n paralela.\nA diferenza do anterior, cando estruturas bastante diferentes foron claramente transformadas para ter unha similar funci\u00f3n e forma, deberemos necesariamente considerar que a evoluci\u00f3n foi converxente. Por exemplo, se consideramos o micobio eucari\u00f3tico \"Mixotricha paradoxa\", vemos que ensamblou un sistema de ringleiras do que parecen ser cilios e corpos basais que lembran o sistema similar que te\u00f1en os ciliados. Non obstante, cando se inspeccionan detidamente esas estruturas de \"Mixotricha paradoxa\", que parec\u00edan ser cilios, vese que en realidade son pequenos microorganismos simbiontes, que viven en \"Mixotricha\"; aqu\u00ed non se pode falar en absoluto de evoluci\u00f3n paralela. Igualmente, as colas orientadas de forma diferente de peixes e baleas derivaron hai un tempo enormemente remoto de devanceiros radicalmente diferentes e calquera semellanza nos descendentes resultantes debeu, por tanto, ter evolucionado converxentemente. Calquera exemplo no que as li\u00f1axes estudadas non evolucionan xuntas ao mesmo tempo e no mesmo ecoespazo deber\u00eda describirse como evoluci\u00f3n converxente nun certo momento da escala de tempo.\nA definici\u00f3n de trazo \u00e9 crucial para decidir se un cambio se considera diverxente, converxente ou paralelo. Por exemplo, a evoluci\u00f3n do \"polgar\" sesamoide do panda xigante claramente non \u00e9 paralelo con respecto aos polgares dos primates, especialmente cos dos homininos, e difire morfoloxicamente dos polgares de primates, pero desde alg\u00fans puntos de vista poder\u00eda verse como converxente en funci\u00f3n e aparencia.\nDe novo, no exemplo dos amino\u00e1cidos da imaxe superior, n\u00f3tese que como os amino\u00e1cidos serina (S) e treonina (T) pos\u00faen estruturas similares cunha cadea lateral cun grupo alcohol, o exemplo marcado como \"diverxente\" ser\u00eda denominado \"paralelo\" se os amino\u00e1cidos fosen agrupados por semellanza qu\u00edmica en vez de considerados individualmente. Noutro exemplo, se xenes de d\u00faas especies quedaron independentemente restrinxidos da mesma maneira por medio de regulaci\u00f3n por un certo factor de transcrici\u00f3n, isto pode describirse como un caso de evoluci\u00f3n paralela, pero o exame das secuencias de ADN reais probablemente mostrar\u00e1 s\u00f3 cambios diverxentes en posici\u00f3ns de pares de bases individuais, xa que se pode engadir un novo sitio de uni\u00f3n dun factor de transcrici\u00f3n nun gran n\u00famero de lugares dentro do xene tendo un efecto similar.\nUnha situaci\u00f3n similar ocorre ao considerarmos a homolox\u00eda de estruturas morfol\u00f3xicas. Por exemplo, moitos insectos pos\u00faen dous pares de \u00e1s para voar. Nos escaravellos, o primeiro par de \u00e1s est\u00e1 endurecido formando \u00e9litros protectores que te\u00f1en un escaso papel no voo, mentres que nas moscas o segundo par de \u00e1s est\u00e1 reducido orixinando pequenos halterios usados para equilibrarse. Se os dous pares de \u00e1s se consideran estruturas hom\u00f3logas intercambiales, isto pode describirse como unha reduci\u00f3n paralela no n\u00famero de \u00e1s, pero doutro modo os dous cambios son casos de cambios diverxentes que afectaron a un determinado par de \u00e1s.\nIgual que na evoluci\u00f3n converxente, o relevo evolutivo (\"evolutionary relay\") describe como especies independentes adquiren caracter\u00edsticas similares por medio da s\u00faa evoluci\u00f3n en ecosistemas similares, mais non ao mesmo tempo, como nas aletas dorsais de tibur\u00f3ns, cet\u00e1ceos e ictiosauros.\nEvoluci\u00f3n paralela entre marsupiais e placentarios.\nVarios exemplos de evoluci\u00f3n paralela proporci\u00f3nanos as d\u00faas p\u00f3las principais en que se dividiron os mam\u00edferos: placentarios e marsupiais, que seguiron v\u00edas evolutivas independentes ao separ\u00e1nrense as masas de terra do antigo continente de Gondwana hai uns 100 mill\u00f3ns de anos. En Suram\u00e9rica, os marsupiais e os placentarios compartiron o ecosistema (antes da conexi\u00f3n entre Am\u00e9rica do Norte e do Sur); en Australia, os marsupiais prevaleceron; e no Vello Mundo os placentarios foron os vencedores. Anteriormente, en todos eses lugares os mam\u00edferos eran pequenos e ocupaban postos limitados no ecosistema ata que se produciu a extinci\u00f3n en masa dos dinosauros hai 60 mill\u00f3ns e anos. Nese momento, os mam\u00edferos das tres masas de terra empezaron a presentar unha maior variedade de formas e papeis no ecosistema. A\u00ednda que algunhas formas eran \u00fanicas de cada ambiente, a mi\u00fado xurdiron tam\u00e9n animais sorprendentemente similares en dous ou nos tres dos continentes separados. Exemplos destes casos son os os tigres dentes de sabre placentarios (Machairodontinae) e o marsupial dentes de sabre suramericano \"(Thylacosmilus)\"; o lobo de Tasmania e o lobo placentario; e as toupas placentarias e marsupiais, esqu\u00edos voadores e probablemente os ratos Antechinus."}
{"id": "337322", "revid": "1505", "url": "https://gl.wikipedia.org/wiki?curid=337322", "title": "R\u00edo Chamoso", "text": "O r\u00edo Chamoso \u00e9 un afluente do Mi\u00f1o que percorre os concellos de Castroverde, O Corgo e Lugo.\nCurso.\nNace na xunta dos regos da Esbaradoira e do Lameir\u00f3n, as s\u00faas cabeceiras, preto do Vitureiro, na parroquia de Montecubeiro, en Castroverde. \nRecibe \u00f3 r\u00edo Rome\u00e1n pola marxe dereita a altura da ponte de Gali\u00f1eiros, en Arxemil. En Abu\u00edn acondicionouse unha praia fluvial con merendoiros, \u00f3 p\u00e9 da A-6 . Recibe \u00f3 rego de Carballido pola marxe dereita fronte \u00f3 mu\u00ed\u00f1o da Herdeira, na parroquia de Laxosa, e durante varios quil\u00f3metros serve de l\u00edmite entre os concellos do Corgo e de Lugo . Desemboca no Mi\u00f1o pola s\u00faa marxe esquerda, \u00f3 pasar a ponte da Foz .\nAfluentes.\nAfluentes do R\u00edo Chamoso por orde, dende o nacemento ata a desembocadura:"}
{"id": "337323", "revid": "13293", "url": "https://gl.wikipedia.org/wiki?curid=337323", "title": "R\u00edo Recesende", "text": ""}
{"id": "337325", "revid": "1410", "url": "https://gl.wikipedia.org/wiki?curid=337325", "title": "X\u00f3venes Agricultores", "text": "X\u00f3venes Agricultores \u00e9 un sindicato agrario que desenvolve as s\u00faas actividades en Galiza. Est\u00e1 federado na Asociaci\u00f3n Agraria de J\u00f3venes Agricultores (ASAJA)."}
{"id": "337326", "revid": "27155", "url": "https://gl.wikipedia.org/wiki?curid=337326", "title": "Coevoluci\u00f3n intraespec\u00edfica", "text": ""}
{"id": "337330", "revid": "5863", "url": "https://gl.wikipedia.org/wiki?curid=337330", "title": "Xos\u00e9 Gonz\u00e1lez Reboredo", "text": ""}
{"id": "337331", "revid": "5863", "url": "https://gl.wikipedia.org/wiki?curid=337331", "title": "Gonz\u00e1lez Reboredo", "text": ""}
{"id": "337332", "revid": "5863", "url": "https://gl.wikipedia.org/wiki?curid=337332", "title": "Jos\u00e9 Manuel Gonz\u00e1lez Reboredo", "text": ""}
{"id": "337333", "revid": "15490", "url": "https://gl.wikipedia.org/wiki?curid=337333", "title": "Mitin das arengas", "text": "O mitin das arengas foi un acto celebrado o d\u00eda da Patria en Santiago de Compostela en 1934 e 1935, organizado polos colectivos galeguistas do pa\u00eds. Nel interviron e participaron numerosas personalidades da cultura e a sociedade galega, como Ram\u00f3n Pi\u00f1eiro, Emilia Docet, Castelao, Alexandre B\u00f3veda, Otero Pedrayo, Valent\u00edn Paz Andrade, \u00c1nxel Casal ou Ram\u00f3n Su\u00e1rez Picallo.\nHistoria.\nCelebrouse por vez primeira \u00e1s 11 da noite do 24 de xullo de 1934 na praza da Quintana, rematando na estatua de Rosal\u00eda de Castro da capital galega. Celebrouse tam\u00e9n en 1935, cando apareceu por sorpresa Castelao, que se atopaba exiliado en Estremadura. Mais en 1936 non se chegou a levar a cabo por mor do Golpe de Estado do 18 de xullo de 1936. Durante a ditadura franquista foron abandonadas todo tipo de celebraci\u00f3ns do d\u00eda da Patria, ficando relegadas \u00e1 emigraci\u00f3n.\nO mitin das arengas era fortemente criticado pola prensa polo seu car\u00e1cter nacionalista galego e antiespa\u00f1olista."}
{"id": "337334", "revid": "5863", "url": "https://gl.wikipedia.org/wiki?curid=337334", "title": "Club Nacionalista Al\u00e9n-N\u00f3s", "text": ""}
{"id": "337335", "revid": "5863", "url": "https://gl.wikipedia.org/wiki?curid=337335", "title": "Club Nacionalista Al\u00e9n N\u00f3s", "text": ""}
{"id": "337338", "revid": "85894", "url": "https://gl.wikipedia.org/wiki?curid=337338", "title": "Ram\u00f3n Refojo Gonz\u00e1lez", "text": "Ram\u00f3n Refojo Gonz\u00e1lez, nado en Borraxeiros (Agolada) en 1886 e finado no mesmo concello en 1965, foi un pol\u00edtico galego.\nTraxectoria.\nLogo do procesamento de Primo Castro Vila, foi elixido alcalde de Agolada en agosto de 1933. Foi suspendido no cargo en agosto de 1934."}
{"id": "337339", "revid": "23204", "url": "https://gl.wikipedia.org/wiki?curid=337339", "title": "Fistulariidae", "text": "Fistulariidae \u00e9 unha pequena familia zool\u00f3xica de peixes da orde \"Syngnathiformes\", familia cun s\u00f3 x\u00e9nero \"Fistularia\", que se encontra no mundo en mares tropicais e subtropicais. O seu nome procede do lat\u00edn \"fistula\" = tubo, pola forma do seu corpo.\nAparecen por primeira vez no rexistro f\u00f3sil no Eoceno medio, durante o Terciario inferior.\nMorfolox\u00eda.\nOs exemplares pos\u00faen un corpo esaxeradamente alongado cunha media de 2 m de lonxitude e lixeiramente deprimido, par\u00e9cense a moitas angu\u00edas, mais te\u00f1en aletas dorsais e anais ben distinguibles, unhas aletas caudais bifurcadas cuns raios conc\u00e9ntricos que forman un filamento alongado; a li\u00f1a lateral est\u00e1 ben desenvolvida e est\u00e9ndese polo filamento caudal.\nH\u00e1bitat e importancia pesqueira.\nVive xeralmente en augas abertas costeiras ou en arrecifes de coral, onde comen pequenos peixes, crust\u00e1ceos e invertebrados.\nPos\u00fae pouco interese para a pesca, mais p\u00f3dese atopar en mercados mari\u00f1eiros tropicais.\nEspecies.\nExisten s\u00f3 catro especies neste x\u00e9nero e familia:"}
{"id": "337341", "revid": "56817", "url": "https://gl.wikipedia.org/wiki?curid=337341", "title": "Lamprea de r\u00edo", "text": "A lamprea de r\u00edo (Lampetra fluviatilis) \u00e9 unha especie de peixe \u00e1gnato (sen mand\u00edbulas) da orde Petromyzontiformes, unha das poucas especies actuais da s\u00faa clase Hyperoartia. Duns 30\u201340\u00a0cm de longo, pos\u00fae unha boca en forma circular capaz de suxeitarse con ela \u00e1s s\u00faas presas, comport\u00e1ndose como predador/parasito das mesmas.\nVive en augas pouco profundas. Ten un ciclo de reproduci\u00f3n similar ao salm\u00f3n, xa que nace nos r\u00edos e logo vai ao mar, e cando chega o momento de procrear dir\u00edxese de novo ao r\u00edo.\n\"L. fluviatilis\", pos\u00fae sete orificios branquiais, caracter\u00edstica dos \u00e1gnatos; pos\u00fae unha aleta dorsal primaria, unha aleta dorsal secundaria e unha aleta caudal.\nDescrici\u00f3n.\nA medida adulta das lampreas de r\u00edo \u00e9 de 25 a 40\u00a0cm en r\u00edos e de at\u00e9 28\u00a0cm en lagos. O seu corpo \u00e9 moi alongado e dunha cor gris escura uniforme por arriba, lixeiramente amarelenta-esbrancuxada nos lados e por debaixo \u00e9 totalmente branca. Como todas as lampreas, carecen de aletas pares e pos\u00faen un disco de succi\u00f3n circular en lugar de mand\u00edbulas. Te\u00f1en un s\u00f3 orificio nasal e sete pequenos buratos de respiraci\u00f3n a ambos lados detr\u00e1s do ollo. Ten uns dentes afiados e p\u00f3dese dicir que a \"Lampetra planeri\" \u00e9 bastante m\u00e1is pequena polo feito de que as d\u00faas aletas dorsais est\u00e1n m\u00e1is amplamente separadas.\nDistribuci\u00f3n.\nA lamprea de r\u00edo europeo enc\u00f3ntrase en augas costeiras arredor de case toda Europa desde o noroeste do Mar Mediterr\u00e1neo at\u00e9 o norte dos lagos de Finlandia, Escocia, Noruega (Lago Mjosa), Gales (Cors Caron) e Rusia, inclu\u00edndo r\u00edos dos Alpes. Inicialmente, en 1996, o seu estado de conservaci\u00f3n foi cualificado case ameazado, pero desde o ano 2008 foi clasificado como de preocupaci\u00f3n menor despois da recuperaci\u00f3n das poboaci\u00f3ns tras os problemas de contaminaci\u00f3n en Europa central e occidental. Non obstante, unha avaliaci\u00f3n para o Mar B\u00e1ltico publicou en 2014 que a lamprea de r\u00edo se clasificaba como case ameazada de novo.\nPresa.\nAo igual que a maior\u00eda das lampreas, esta especie alim\u00e9ntase como un ectoparasito de peixes. Af\u00e9rrase aos flancos ou as branquias dos peixes.\nTaxonom\u00eda.\nAs lampreas de r\u00edo pertencen ao mesmo x\u00e9nero que a lamprea de regato e crese que est\u00e1n moi estreitamente relacionadas. O pensamento actual suxire que as lampreas de regato e as fluviais europeas son unha especie par, o que significa que a lamprea de r\u00edo representa a forma anadr\u00f3mica da lamprea de regato residente. Non obstante, esta \u00e9 unha \u00e1rea que a\u00ednda se est\u00e1 investigando activamente.\nCiclo reprodutivo.\nA lamprea de r\u00edo europea ten un ciclo de reproduci\u00f3n similar \u00e1 da do salm\u00f3n. Estas migran augas arriba desde o mar at\u00e9 as zonas de desova en outono e inverno. A actividade de desova \u00e9 maior en primavera (como a lamprea de rego) e despois da desova, os adultos morren. As larvas novas, co\u00f1ecidas como ammocoetes, pasan varios anos en sedimentos brandos antes de migrar ao mar como os adultos. Crese que estes peixes pasan dous ou tres anos nos h\u00e1bitats mari\u00f1os antes de facer a viaxe de retorno para desovar.\nEstat\u00edsticas.\nComo ammocoetes, \u00e9 dif\u00edcil a identificaci\u00f3n destes animais m\u00e1is al\u00e1 de nivel de x\u00e9nero (Lampetra) debido \u00e1 s\u00faa similitude coas lampreas de regato. Te\u00f1en unha media de 30\u00a0cm de lonxitude na idade adulta, e algunhas poden ser considerablemente m\u00e1is pequenas (20\u00a0cm), pero en calquera caso son claramente maiores que as lampreas de regato en etapa adulta (12\u201314\u00a0cm). Xeralmente pesan 150 g da masa, e a s\u00faa esperanza de vida m\u00e1xima \u00e9 aproximadamente de 10 anos."}
{"id": "337342", "revid": "27249", "url": "https://gl.wikipedia.org/wiki?curid=337342", "title": "Lampetra fluviatilis", "text": ""}
{"id": "337343", "revid": "23204", "url": "https://gl.wikipedia.org/wiki?curid=337343", "title": "Aulostomidae", "text": "Aulostomus \u00e9 o \u00fanico x\u00e9nero de peixes mari\u00f1os da familia Aulostomidae, inclu\u00eddos na orde Syngnathiformes. Distrib\u00faense por augas tropicais do Atl\u00e1ntico, \u00cdndico e Pac\u00edfico.\nO seu nome procede do grego: \"aulos\" (frauta) + \"stoma\" (boca), pola forma tan alongada da s\u00faa boca.\nAparecen por primeira vez no rexistro f\u00f3sil no Eoceno inferior, durante o Pale\u00f3xeno (era Cenozoica).\nMorfolox\u00eda.\nTe\u00f1en un corpo comprimido e moi alongado, cunha lonxitude m\u00e1xima rexistrada de 100 cm, pel con escamas; a mand\u00edbula inferior con barbas carnosas na punta; ben desenvolvida a li\u00f1a lateral; a musculatura do corpo est\u00e1 soportada por postes \u00f3seos que parecen entrelazados, cunhas 60 v\u00e9rtebras.\nTe\u00f1en unha serie de 8 a 12 espi\u00f1as dorsais illadas precedendo a aleta dorsal contendo de 23 a 28 raios brandos; aleta anal con 25 a 28 raios brandos; as aletas p\u00e9lvicas est\u00e1n situadas lonxe do ano; a aleta caudal \u00e9 redondeada.\nH\u00e1bitat e modo de vida.\nNormalmente at\u00f3pase sobre arrecifes xunto a grandes peixes herb\u00edvoros ou en orientaci\u00f3n vertical coa cabeza boca-abaixo, axexando as\u00ed camuflados entre algas para capturar pequenos peixes e crust\u00e1ceos.\nEspecies.\nExisten s\u00f3 3 especies nesta familia e x\u00e9nero:"}
{"id": "337344", "revid": "23204", "url": "https://gl.wikipedia.org/wiki?curid=337344", "title": "Valle de Bravo", "text": "Valle de Bravo \u00e9 un concello do oeste do Estado de M\u00e9xico, en M\u00e9xico. Limita coas municipalidades mexicanas de Donato Guerra, Temascaltepec, Amanalco, Ixtapan del Oro, Santo Tomas e Otzoloapan. A s\u00faa \u00e1rea \u00e9 de 430.80\u00a0km\u00b2, e a s\u00faa poboaci\u00f3n era de 61 599 habitantes no ano 2010. A cabeceira municipal \u00e9 Valle de Bravo."}
{"id": "337345", "revid": "23204", "url": "https://gl.wikipedia.org/wiki?curid=337345", "title": "Amanalco", "text": "Amanalco \u00e9 un concello do Estado de M\u00e9xico, en M\u00e9xico. Limita ao norte con Villa Victoria e Villa de Allende, ao sur con Valle de Bravo e Temascaltepec, ao leste con Almoloya de Ju\u00e1rez e Zinacantepec e ao oeste con Donato Guerra e Valle de Bravo. Abrangue unha superficie de 222,27\u00a0km\u00b2 e a s\u00faa poboaci\u00f3n era de 22\u00a0864 habitantes no ano 2010. A cabeceira municipal \u00e9 Amanalco de Becerra."}
{"id": "337348", "revid": "89787", "url": "https://gl.wikipedia.org/wiki?curid=337348", "title": "Deep Fantasy", "text": "Deep Fantasy \u00e9 o terceiro \u00e1lbum da banda canadense de punk rock White Lung, publicado o 17 de xu\u00f1o de 2014 a trav\u00e9s do selo Domino Records. Foi producido por Jesse Gander, que tam\u00e9n engargouse da produci\u00f3n do seu anterior traballo, \"Sorry\". En abril do ano 2016 a revista \"Rolling Stone\" colocouno no posto 38 da s\u00faa lista dos 40 mellores \u00e1lbums de punk de todos os tempos."}
{"id": "337349", "revid": "89787", "url": "https://gl.wikipedia.org/wiki?curid=337349", "title": "Are We Not Men? We Are Devo!", "text": "Q: Are We Not Men? A: We Are Devo! \u00e9 o \u00e1lbum de estrea da banda estadounidense de New Wave Devo, publicado o 28 de agosto de 1978 a trav\u00e9s do selo Warner Bros. Records. Producido por Brian Eno, con produci\u00f3n adicional de David Bowie, foi gravado principalmente en Colonia.\nO disco recibiu cr\u00edticas mixtas e acadou o n\u00famero 12 da lista brit\u00e1nica de \u00e1lbums e o 78 na \"Billboard\" estadounidense. Recensi\u00f3ns m\u00e1is recentes te\u00f1en sido m\u00e1is uniformemente positivas, e o \u00e1lbum foi listado en varias listas restrospectivas por publicaci\u00f3ns como \"Rolling Stone\", Pitchfork Media e \"Spin\". En abril do ano 2016 a revista \"Rolling Stone\" colocouno no posto 39 da s\u00faa lista dos 40 mellores \u00e1lbums de punk de todos os tempos."}
{"id": "337359", "revid": "98629", "url": "https://gl.wikipedia.org/wiki?curid=337359", "title": "Jean Giraudoux", "text": "Hippolyte Jean Giraudoux, nado en Bellac o 29 de outubro de 1882 e finado en Par\u00eds o 31 de xaneiro de 1944, foi un escritor e diplom\u00e1tico franc\u00e9s. Estudante brillante e soldado condecorado durante a Primeira guerra mundial, desenvolveu funci\u00f3ns diplom\u00e1ticas e administrativas paralelamente \u00e1 publicaci\u00f3n de novelas (\"Suzanne et le Pacifique\", en 1921, \"Siegfried et le Limousin\", en 1922). Posteriormente virou cara ao teatro, logo do seu encontro co actor Louis Jouvet, quen far\u00e1 a posta en escena e a interpretaci\u00f3n das s\u00faas obras m\u00e1is salientables.\nHoxe co\u00f1\u00e9cese a Giraudoux sobre todo polo seu teatro, x\u00e9nero no que conta con pezas tan c\u00e9lebres como \"Amphitryon 38\" (1928), \"La guerre de Troie n'aura pas lieu\" (1935), \"\u00c9lectre\" (1937), \"Ondine\" (1939) ou mesmo \"La Folle de Chaillot\", levada \u00e1 escena en 1945, tras a s\u00faa morte. Jean Giraudoux participou, con outros dramaturgos dos anos 1930-1940 (Cocteau, Anouilh, Sartre ou Camus, por exemplo) na reescritura dos mitos antigos desde a perspectiva dunha mentalidade moderna. Soubo aliar a fantas\u00eda po\u00e9tica e o gusto polas imaxes ins\u00f3litas, e asemade asociar o tr\u00e1xico e o livi\u00e1n nunha lingua elegante e fina, \u00e1s veces mesmo po\u00e9tica, como en \"Intermezzo\" ou en \"Ondine\".\nTraxectoria.\nXuventude (1882-1919).\nFillo m\u00e1is novo de L\u00e9ger Giraudoux e d'Anne Lacoste, Jean Giraudoux naceu en Bellac un ano antes do traslado do seu pai a Bessines, por motivos laborais.\u00a0En &lt;time class=\"nowrap date-lien\" datetime=\"1893-10\"&gt;outubro de 1893&lt;/time&gt; ingresa como bolseiro no instituto de ensino secundario de Ch\u00e2teauroux, que hoxe leva o seu nome (Lyc\u00e9e Jean Giraudoux de Ch\u00e2teauroux), onde estivo interno ata o seu bacharelato, en 1900.\nLogo de cursar o bacharelato de filosof\u00eda e tras cumprir o seu servizo militar en Roanne, Clermont-Ferrand e Li\u00f3n, que conclu\u00edu en 1903, continuou cos seus estudos na Escola Normal Superior de Par\u00eds, na secci\u00f3n de letras, onde se apaixonou pola cultura alem\u00e1. Despois da obtenci\u00f3n da licenciatura de letras na Sorbona en xullo de 1904, cun traballo sobre as \"Odas pind\u00e1ricas\" de Ronsard, pasou en novembro, seguindo os consellos do seu mestre Charles Andler, \u00e1 secci\u00f3n de alem\u00e1n.\nLogo, matriculouse na Universidade de M\u00fanic, aproveitando unha bolsa de estudos, e licenciouse en alem\u00e1n. Durante o ver\u00e1n de 1905 deulle clases particulares, entre outros, ao fillo do pr\u00edncipe de Saxonia, antes de facer unha viaxe por Serbia, Austria-Hungr\u00eda (Trieste entre outras) e Venecia, en Italia. En 1906 obtivo a s\u00faa titulaci\u00f3n e fixo, durante o ver\u00e1n, unha estad\u00eda ling\u00fc\u00edstica en Alema\u00f1a. De setembro de 1907 a marzo de 1908, obtivo unha bolsa universitaria que o levou \u00e1 Universidade Harvard polo que acompa\u00f1ou a Joffre e Bergson que tam\u00e9n viaxaban aos Estados Unidos, e \u00e1 volta, entrou a traballar na redacci\u00f3n dun xornal entanto que preparaba as oposici\u00f3ns para a carreira diplom\u00e1tica.\nEn 1909, publicou o seu primeiro libro, \"Provincials\", con notas de Andr\u00e9 Gide. En xu\u00f1o de 1910, acadou o primeiro posto nas oposici\u00f3ns de chancelar\u00edas e foi nomeado alto cargo na direcci\u00f3n pol\u00edtica e comercial do ministerio franc\u00e9s de Asuntos Exteriores que o levou a Constantinopla, Moscova e, despois, Viena. Ademais, co\u00f1eceu a Rosal\u00eda Abreu (1886-1955), irm\u00e1 do seu amigo Pierre, unha rapaza cubana herdeira dunha fortuna, cara \u00e1 que ti\u00f1a uns sentimentos que ela non compart\u00eda.\nFoi ascendido inicialmente a agregado da oficina de estudo da prensa estranxeira, en setembro de 1912, e a vicec\u00f3nsul de terceira clase en 1913. O mesmo ano, publicou na editora Grasset \"L'\u00c9cole des indiff\u00e9rents\" e iniciou unha relaci\u00f3n con Suzanne Boland (1881-1969), que estivera casada anteriormente co comandante Paul Pineau e, daquela, xa estaba separada.\nFoi mobilizado como sarxento no rexemento 298 de infanter\u00eda en 1914 (posteriormente ascendido a segunto tenente) e recibiu feridas de guerra en d\u00faas ocasi\u00f3ns, na batalla do Marne, en 1914, e nos Dardanelos en 1915, e conseguiu o nomeamento de cabaleiro da Lexi\u00f3n de Honor. Convalecente, grazas a Philippe Berthelot, entrou na oficina de propaganda do ministerio franc\u00e9s de Asuntos Exteriores e participou en varias misi\u00f3ns en Lisboa e os Estados Unidos en 1917.\nNo entanto, continuou escribindo, e publicou \"Retour d'Alsace. Ao\u00fbt 1914\" (1916), \"Lectures pour une ombre\" (1917), \"Amica America\" (1918) e \"Simon le path\u00e9tique\" (1918).\nMadureza (1919-1940).\nTras a guerra, af\u00e1stase de Alema\u00f1a. Desmobilizado en 1919, pasa ao cargo de secretario de embaixada de terceira clase e dirixe o Servizo de Obras Francesas no Estranxeiro (1920) e m\u00e1is tarde o Servizo de Informaci\u00f3n e de Prensa do ministerio de Exteriores (1924). No ministerio reenc\u00f3ntrase cun dos seus amigos da infancia, o diplom\u00e1tico Philippe Berthelot.\nEn 1921, casou con Suzanne Boland, un ano despois de que esta conseguise o seu divorcio, e xuntos xa tiveran un fillo chamado Jean-Pierre, o 29 de decembro de 1919. Este mesmo ano publicou \"Suzanne et le Pacifique\", novela seguida o ano seguinte por \"Siegfried et le Limousin\", que recibiu o premio Balzac. En 1924 apareceu \"Juliette au pays des hommes\". En 1926, foi nomeado Oficial da Lexi\u00f3n de Honor.\nEn 1927 entrou a formar parte da Comisi\u00f3n de avaliaci\u00f3n dos danos aliados en Turqu\u00eda, onde continuou durante sete anos. Este posto d\u00e9ixaballe moito tempo libre, que el aproveita para escribir as s\u00faas primeiras pezas de teatro. O encontro con Louis Jouvet en 1928 s\u00e9rvelle de est\u00edmulo para a s\u00faa creaci\u00f3n teatral co \u00e9xito de \"Siegfried\" (1928), adaptaci\u00f3n teatral da s\u00faa novela \"Siegfried et le Limousin\", e doutras obras como \"Amphitryon 38\" (1929) e \"Intermezzo\" (1933), e malia o fracaso de \"Judith\" (1931).\nA finais de 1931, comezou un romance con Anita de Madero que rematou en 1936, cando a rapaza marcha a Suram\u00e9rica para casar.\nEn xu\u00f1o de 1932, out\u00f3rgaselle o posto diplom\u00e1tico de encargado de misi\u00f3n no gabinete do xefe do goberno franc\u00e9s, \u00c9douard Herriot, a quen acompa\u00f1a na conferencia de Lausana. O mesmo ano escribe o prefacio da traduci\u00f3n do libro \"Catherine Soldat\", da escritora francesa xerman\u00f3fona Adrienne Thomas.\nEn 1934, nom\u00e9ano inspector xeral de asuntos estranxeiros e consulares. No momento en que o horizonte de Europa se ensombrec\u00eda, escribiu a obra \"La guerre de Troie n'aura pas lieu.\" A obra \u00e9 unha s\u00faplica desesperada pola paz, e f\u00f3ra dese contexto, Giraudoux denuncia a complicidade entre a arte e a guerra; amosa que a \"necesidade\" ou \"destino\" que, a mi\u00fado, invocan os gobernantes para impor a s\u00faa decisi\u00f3n, constit\u00fae unha fici\u00f3n perigosa. Esta obre, foi traducida a galego por Xos\u00e9 Manuel Beiras Torrado e Xos\u00e9 Lu\u00eds Franco Grande e publicada, en 1969, nesta lingua co t\u00edtulo de \"Non haber\u00e1 guerra de Troia\" na revista Grial.\nEn 1936, Jean Zay ofreceulle a direcci\u00f3n da Comedia Francesa, pero a rexeitou. Ese mesmo ano, foi nomeado comandante da Lexi\u00f3n de Honor. O 11 de febreiro dese mesmo ano, co\u00f1eceu a Jeanne Loviton, quen pouco despois se converteu na s\u00faa amante. Estiveron xuntos ata o ver\u00e1n do 1943 en que Jeanne o abandonou pois a\u00ednda que, Giraudoux, sempre lle dic\u00eda qse se divorciar\u00eda, sempre atrasaba a data.O 28 de abril de 1939, at\u00f3pase nun estudio de radio con Isabelle Mont\u00e9rou, unha xornalista con quen establece unha nova relaci\u00f3n que durar\u00e1 ata novembro de 1943. Xusto antes da segunda guerra, Giraudoux publicou un importante ensaio pol\u00edtico, a modo de compilaci\u00f3n de artigos e conferencias, titulado \"Pleins pouvoirs\" (Gallimard, 1939), no que, tomando como modelo os Estados Unidos, demanda a adopci\u00f3n dunha pol\u00edtica de inmigraci\u00f3n, co fin \"non de obter na s\u00faa integridade, por purificaci\u00f3n, un tipo f\u00edsico primitivo, sen\u00f3n de constitu\u00edr, se se necesita, pola entrada de estranxeiros, un tipo moral e cultural\". A s\u00faa preferencia vai desde \"unha inmigraci\u00f3n escandinava eminentemente desexable\", \u00e1 exclusi\u00f3n \"desas razas primitivas ou impermeables cuxas civilizaci\u00f3ns, pola s\u00faa mediocridade ou polo seu car\u00e1cter exclusivo, s\u00f3 poden achegar am\u00e1lgamas lamentables\", simbolizadas para el polos \u00e1rabes.\nFronte aos perigos crecentes, Giraudoux invol\u00facrase na pol\u00edtica. A partir da reorganizaci\u00f3n ministerial do 29 de xullo de 1939, \u00e9 nomeado por \u00c9douard Daladier Comisario Xeral de Informaci\u00f3n, e pron\u00fanciase contra a guerra de Hitler. O 21 de marzo de 1940, nunha nova transformaci\u00f3n do Goberno, \u00e9 nomeado presidente do Consello Superior de Informaci\u00f3n\".\nSegunda guerra mundial e morte (1940-1944).\nDurante la Batalla de Francia de xu\u00f1o de 1940, el segue o goberno a Bordeos, antes de se instalar preto da s\u00faa nai en Vichy. Foi nomeado director de Monumentos Hist\u00f3ricos no outono de 1940 e acolleuse axi\u00f1a \u00e1 xubilaci\u00f3n, en xaneiro de 1941. Logo comezou dous escritos inspirados na derrota, que non apareceron ata despois da s\u00faa morte: \"Armistice \u00e0 Bordeaux\" (1945) e \"Sans Pouvoirs\" (inacabado, 1946) que foron editados en M\u00f3naco.\nMentres exerceu como Comisario Xeral de Informaci\u00f3n con Daladier, a s\u00faa situaci\u00f3n durante a Ocupaci\u00f3n foi moi complexa e o seu papel moi discutido:\nA s\u00faa participaci\u00f3n na loita contra a ocupaci\u00f3n alem\u00e1 no seo da Resistencia est\u00e1 a\u00ednda en discusi\u00f3n. En decembro de 1943, ter\u00eda proxectado \"participar \u00e0 s\u00faa maneira na Resistencia\".\nGiraudoux continuou os seus traballos literarios con \"L'Apollon de Bellac\", \"Sodome et Gomorrhe\" e \"La Folle de Chaillot\", e, xa como director literario da editora Gaumont, participou en diversas adaptaci\u00f3ns cinematogr\u00e1ficas como na \"Duchesse de Langeais\" de Balzac para a pel\u00edcula do mesmo t\u00edtulo de Jacques de Baroncelli ou \"Anges du p\u00e9ch\u00e9\" para Robert Bresson.\nTras a morte da s\u00faa nai en 1943, deteriorouse a s\u00faa sa\u00fade. Jean Giraudoux morreu o 31 de xaneiro 1944, aos sesenta e un anos, dunha crise de uremia, segundo a versi\u00f3n oficial, e por mor dunha pancreatite, m\u00e1is probablemente. Foi enterrado inicialmente nun lugar provisional no cemiterio de Montmartre e, finalmente, foi trasladado ao de Passy, en Par\u00eds.\nUns d\u00edas despois do seu enterro, que tivo lugar o 3 de febreiro de 1944 nunha tumba provisional do cemiterio de Montmartre, Claud Roy fixo correr o rumor de que fora envelenado pola Gestapo. Louis Aragon escribiu en Ce Soir o 20 de setembro de 1944: \"Por que? Non s\u00f3 porque \u00e9 o m\u00e1is franc\u00e9s dos nosos escritores, sen\u00f3n tam\u00e9n, certamente, pola s\u00faa actividade resistente gardada moi en segredo e que, pola mi\u00f1a parte, eu adivi\u00f1ara durante a derradeira conversa que eu tivera con el cinco d\u00edas antes da s\u00faa morte\".\nGiraudoux antisemita e racista?\nBase\u00e1ndose en diversas citas do cap\u00edtulo \"La France peupl\u00e9e\", de \"Pleins pouvoirs,\" e nalg\u00fans casos, en extractos das r\u00e9plicas de Holofernes en \"Judith\", alg\u00fans autores consideran que Giraudoux era antisemita e racista. O especialista en Sartre Jean-Fran\u00e7ois Louette xulga tam\u00e9n que Giraudoux \"evoca moitos problemas\" en \"Pleins pouvoirs\", pero que \"o esencial hoxe parece o cap\u00edtulo titulado \"La France peupl\u00e9e\"\", onde se condena a \"violencia racista\". Para Jean-Claude Milner, \"o Giraudoux racista e o Giraudoux republicano non se poden separar\". \nPara Andr\u00e9 Job, \"o antisemitismo \u00e9 ante todo, sen d\u00fabida, unha forma de non resistir o placer dunha \"palabra boa\", por malintencionada que sexa, o uso ao que Giraudoux chegou a sacrificarse, \"sen que os exemplos sexan en tan grandes cantidades para que poidamos julgalos como realmente significativos\".\nDaniel Salvatore Schiffer xulga que en \"Pleins pouvoirs\", Giraudoux \"non est\u00e1 lonxe [...] do antisemitismo de Fichte ou de Hegel\u00bb. En opini\u00f3n de Claude Liauzu, Giraudoux deulle connotaci\u00f3ns positivas \u00e1 palabra \"racista\", no marco dunha banalizaci\u00f3n do racismo, nos anos 30. Segundo Pierre Vidal-Naquet, igualmente, o racismo de Giraudoux, en 1939, \u00e9 prodixiosamente banal."}
{"id": "337363", "revid": "25871", "url": "https://gl.wikipedia.org/wiki?curid=337363", "title": "Boomerang", "text": ""}
{"id": "337364", "revid": "98629", "url": "https://gl.wikipedia.org/wiki?curid=337364", "title": "Civitas Limicorum", "text": "Civitas Limicorum foi un prob\u00e1bel asentamento romano que abarcaba a vila actual de Xinzo de Limia. Os poboadores da cidade denomin\u00e1ronse historicamente coma l\u00edmicos.\nNo Museo Arqueol\u00f3xico de Ourense cons\u00e9rvanse varias l\u00e1pidas dat\u00e1beis no inicio do s\u00e9culo II d.C. nas que se cita a \"Civitas Limicorum\" (CIL, II, 2516 e 2517). Esta mesma \"civitas\" v\u00e9n sendo identificada coa \"Lemica Civitate\" do Cronic\u00f3n de Hidacio."}
{"id": "337365", "revid": "89787", "url": "https://gl.wikipedia.org/wiki?curid=337365", "title": "Corpus Christi de Ponteareas", "text": "A festa do Corpus Christi cel\u00e9brase con especial \u00e9nfase na localidade pontevedresa de Ponteareas, sendo unhas das festas m\u00e1is representativas do concello. A data da celebraci\u00f3n \u00e9 a fin de semana seguinte ao xoves do Corpus Christi. En 1980 foi declarada Festa de Interese Tur\u00edstico Nacional, e en 2009 recibiu o reco\u00f1ecemento de Festa de Interese Tur\u00edstico Internacional.\nDurante as festas do Corpus, \u00e9 caracter\u00edstico a colocaci\u00f3n de alfombras feitas con follas, flores e outros elementos naturais, recubrindo as principais e m\u00e1is c\u00e9ntricas r\u00faas da localidade. As alfombras permanecen intactas na s\u00faa confecci\u00f3n, na madrugada do s\u00e1bado, ata a procesi\u00f3n do domingo, que percorre todas as r\u00faas decoradas con esta arte. Os preparativos para a confecci\u00f3n destas comezan entre 30 e 40 d\u00edas antes da celebraci\u00f3n, e tradicionalmente eran realizadas polas mulleres da vila.\nA vila de Ponteareas est\u00e1 irmandada coa vila canaria de La Orotava (Tenerife), onde tam\u00e9n se realizan alfombras semellantes que cobren as s\u00faas r\u00faas."}
{"id": "337367", "revid": "85894", "url": "https://gl.wikipedia.org/wiki?curid=337367", "title": "Xos\u00e9 Manuel Souto Gonz\u00e1lez", "text": "Xos\u00e9 Manuel Souto Gonz\u00e1lez, nado o 26 de decembro de 1956 en Vigo, \u00e9 un xe\u00f3grafo e historiador galego, especialista en territorio e urbanismo.\nTraxectoria.\nEstudou o Bacharelato en Vigo. Licenciado en Xeograf\u00eda e Historia pola Universidade de Santiago de Compostela. Posteriormente especializouse en Historia, Secci\u00f3n de Historia e Cultura de Galicia na mesma Universidade (1981). Foi catedr\u00e1tico de Xeograf\u00eda e Historia no Ensino Medio dende 1984. A s\u00faa tese de doutoramento tit\u00falase \"Desartellamento social e caos urban\u00edstico. Vigo, 1960-1980\", publicada en 1990. \u00c9 profesor titular da Universitat de Val\u00e8ncia, membro do Instituto de Estudos Galegos Padre Sarmiento e membro fundador do Instituto de Estudios Vigueses.\nPublicou artigos en \"Encrucillada\", \"Solaina\", \"Cuadernos de Estudios Gallegos\", \"Revista Galega de Estudios Agrarios\", \"Revista Galega de Educaci\u00f3n\", \"Grial\"\u2026\nObras.\nEntre a s\u00faa extensa bibliograf\u00eda est\u00e1n:\nE unha ampla serie de t\u00edtulos de car\u00e1cter did\u00e1ctico."}
{"id": "337368", "revid": "1888", "url": "https://gl.wikipedia.org/wiki?curid=337368", "title": "Universitat de Val\u00e8ncia", "text": ""}
{"id": "337370", "revid": "89787", "url": "https://gl.wikipedia.org/wiki?curid=337370", "title": "Universidade de Granada", "text": "A Universidade de Granada (UGR) \u00e9 unha universidade p\u00fablica espa\u00f1ola con sede en Granada e con campus nas cidades de Granada, Ceuta e Melilla, o que a converte na \u00fanica universidade europea con dous campus en \u00c1frica. \u00c9 a cuarta universidade de Espa\u00f1a por n\u00famero de alumnos, membro do Grupo Coimbra e Campus de Excelencia Internacional.\nA Universidade de Granada \u00e9 herdeira da Madraza do \u00faltimo Reino Nazar\u00ed e foi fundada oficialmente en 1531 por Carlos I de Espa\u00f1a. Por tanto, ten case cincocentos anos de historia e \u00e9 considerada por iso como unha das universidades hist\u00f3ricas de Espa\u00f1a.\nA Universidade de Granada sit\u00faase entre o dez primeiras de Espa\u00f1a e desde hai varios anos ocupa o primeiro posto nos estudos de traduci\u00f3n e interpretaci\u00f3n, sendo a primeira universidade espa\u00f1ola en impartir lingua dinamarquesa. A nivel mundial, \u00e9 unha das cincuenta mellores universidades en enxe\u00f1ar\u00eda inform\u00e1tica e unha das cen primeiras en matem\u00e1ticas.\nRecibe cada ano m\u00e1is de 2000 alumnos procedentes do programa Erasmus, o que a converte no primeiro destino europeo dentro deste programa de mobilidade. Ademais, foi elixida a mellor universidade de Espa\u00f1a polos estudantes internacionais.\nHistoria.\nAntecedentes.\nA universidade na cidade de Granada atopa as s\u00faas ra\u00edces no s\u00e9culo XIV, m\u00e1is concretamente en 1349, cando o rei Iusuf I creou a Madraza de Granada. Este sult\u00e1n tam\u00e9n constru\u00edu o Palacio de Comares e a Porta da Explanada na Alhambra, sendo unha das universidades m\u00e1is antigas do mundo. A Madraza manter\u00edase en funcionamento at\u00e9 1499, ano no cal o cardeal Cisneros, incumprindo as capitulaci\u00f3ns que asinaran Isabel e Fernando, reis de Castela e Arag\u00f3n, as\u00e1ltaa e destr\u00faea. Como consecuencia deste asalto a Biblioteca da Madraza foi queimada na praza Bib-Rambla. Esta queima foi unha das m\u00e1is grandes que se produciron en Europa, xa que a cultura granadina ti\u00f1a un amplo comercio do libro e tam\u00e9n unha alta produci\u00f3n editorial. Cisneros aproveitou esta situaci\u00f3n para queimar m\u00e1is bibliotecas, tentando acabar coa cultura nazar\u00ed, forzando a conversi\u00f3n. O edificio, unha vez a universidade desaparecera, foi doado por Fernando de Arag\u00f3n como sede do Concello de Granada.\nFundaci\u00f3n.\nA situaci\u00f3n de gran tensi\u00f3n e espolio cultural provocada por Cisneros verase diminu\u00edda co emperador Carlos I de Espa\u00f1a (V de Alema\u00f1a), quen en 1526, durante unha visita \u00e1 cidade de Granada, decide dotala de novo dunha universidade. Deste xeito, s\u00faa foi a iniciativa de fundar o Colexio Imperial de San Miguel de Granada en 1531, mediante unha bula do papa Clemente VII, dando lugar as\u00ed ao que hoxe co\u00f1ecemos como a Universidade de Granada.\nGranada e a Universidade.\nHoxe en d\u00eda Granada \u00e9 a cidade coa maior afluencia universitaria do sur de Espa\u00f1a, convert\u00e9ndoa nunha das capitais universitarias por excelencia. Granada \u00e9 unha cidade feita por e para os universitarios, famosa pola s\u00faa vida nocturna e ambiente estudantil, ademais de ofrecer un dos aloxamentos para universitarios m\u00e1is baratos do pa\u00eds. Recentemente foi elixida como mellor cidade universitaria de Espa\u00f1a. Deste xeito, as esperanzas de futuro da cidade pasan polos beneficios econ\u00f3micos e sociais vinculados \u00e1 Universidade, a cal representa a empresa principal da provincia.\nA Universidade tam\u00e9n supuxo un enriquecemento cultural da cidade, non s\u00f3 pola gran cantidade de alumnos estranxeiros que atrae (\u00e9 o primeiro destino Erasmus) sen\u00f3n tam\u00e9n pola s\u00faa pol\u00edtica de recuperaci\u00f3n de edificios de valor hist\u00f3rico, como son o edificio da Madraza, o Hospital Real (actual sede do Reitorado) ou as facultades de Dereito, Medicina e Traduci\u00f3n e Interpretaci\u00f3n. Ademais, a universidade permitiu un auxe no \u00e1mbito do I+D+i, dotando \u00e1 cidade de modernas instalaci\u00f3ns para tal prop\u00f3sito. Un exemplo diso \u00e9 o Parque Tecnol\u00f3xico de Ciencias da Sa\u00fade.\nNos \u00faltimos anos, a UGR foi escalando importantes postos nas clasificaci\u00f3ns de universidades at\u00e9 converterse nunha das mellores do mundo en campos como a inform\u00e1tica, as matem\u00e1ticas e a enxe\u00f1ar\u00eda.\nAlg\u00fans datos actuais da Universidade de Granada:\nA Universidade de Granada \u00e9 tam\u00e9n a instituci\u00f3n acad\u00e9mica coa velocidade de rede m\u00e1is r\u00e1pida do mundo, at\u00e9 160 Xigabits por segundo (Gbps), sen contar coa velocidade que prov\u00e9 a RedIRIS, a rede acad\u00e9mica espa\u00f1ola integrada na europea rede G\u00c8ANT.\nFacultades e escolas.\nOs centros docentes (facultades e escolas) at\u00f3panse repartidos en sete campus universitarios: cinco na cidade de Granada (Centro, Cartuja, Fuentenueva, Aynadamar e Ciencias da Sa\u00fade), un en Ceuta e outro en Melilla.\nCampus Centro.\nTr\u00e1tase dun campus urbano, cuxos centros se atopan repartidos por diferentes puntos do centro da cidade de Granada. Neste campus local\u00edzanse as seguintes facultades:\nCampus de Cartuja.\nTen o seu acceso polo Paseo de Cartuja. Os seus centros docentes distrib\u00faense nas inmediaci\u00f3ns do antigo mosteiro da Asunci\u00f3n, m\u00e1is co\u00f1ecido como a Cartuxa de Granada, e son:\nCampus de Fuentenueva.\nSit\u00faase na r\u00faa Doctor Severo Ochoa, preto da Estaci\u00f3n de trens de Granada, tendo acceso tam\u00e9n polo \"Camino de Ronda\", a trav\u00e9s da r\u00faa Gonzalo Gallas. Os centros que o compo\u00f1en son:\nTam\u00e9n se localizan no Campus de Fuentenueva centros de investigaci\u00f3n cient\u00edfica, as\u00ed como instalaci\u00f3ns deportivas e de lecer. \u00c9 atravesado polo co\u00f1ecido Parque Universitario de Fuentenueva, que comunica en li\u00f1a recta o Cami\u00f1o de Rolda co centro da cidade. O Campus de Fuentenueva aloxa unha das paradas do Metro de Granada.\nCampus de Aynadamar.\nSit\u00faase no barrio do Cerrillo de Maracena e nel at\u00f3panse:\nCampus Ciencias da Sa\u00fade.\nEst\u00e1 integrado no Parque Tecnol\u00f3xico de Ciencias da Sa\u00fade, un complexo situado nos arredores da capital granadina. Tr\u00e1tase dun innovador espazo tecnol\u00f3xico especializado na investigaci\u00f3n e desenvolvemento de industrias farmac\u00e9uticas, biosanitarias e agro-alimentarias, contando, en 2016, con m\u00e1is de doce centros de investigaci\u00f3n operativos e case un centenar de empresas e instituci\u00f3ns.\nActualmente sit\u00faanse neste campus a Facultade de Ciencias da Sa\u00fade e a Facultade de Medicina a\u00ednda que se proceder\u00e1 proximamente ao traslado a este campus das facultades de e Odontolox\u00eda.\nO Campus Ciencias da Sa\u00fade conta con novos centros de docencia, investigaci\u00f3n e de pr\u00e1cticas, entre eles o novo Hospital Universitario de San Cecilio. Est\u00e1 conectado ao centro de Granada tanto por autob\u00fas como por metro, mediante a Li\u00f1a 1 do Metro de Granada.\nEscola Internacional de Posgrao.\n\u00c9 o centro encargado de xestionar e coordinar todos os ensinos de Posgrao, inclu\u00edndo os programas internacionais, que est\u00e1n conformadas por:\nOs programas de doutoramento est\u00e1n coordinados polas seguintes escolas:\nServizo de Comedores e aloxamento.\nEntre os servizos que ofrece a Universidade de Granada \u00e1 comunidade universitaria destaca o Servizo de Comedores Universitarios, famosos entre os estudantes por ofrecer men\u00fas saudables a baixo prezo (3.5\u20ac).&lt;ref name=\"http://www.ugr.es/~scu\"&gt;&lt;/ref&gt; O Servizo de Comedores tam\u00e9n conta co servizo para levar e ten sedes en cada un dos campus universitarios.\nAdemais, a universidade conta cunha ampla rede de aloxamento baseado en colexios maiores, que contan con m\u00e1is de cincuenta anos de historia, e residencias universitarias."}
{"id": "337371", "revid": "23204", "url": "https://gl.wikipedia.org/wiki?curid=337371", "title": "Comond\u00fa", "text": "Comond\u00fa \u00e9 un concello do estado de Baixa California Sur. Limita coa municipalidade mexicana de La Paz, Muleg\u00e9, Loreto e co Oc\u00e9ano Pac\u00edfico. A s\u00faa \u00e1rea \u00e9 de 18.354,8\u00a0km\u00b2, e a s\u00faa poboaci\u00f3n era de 70.816 habitantes no ano 2010. A cabeceira municipal \u00e9 Ciudad Constituci\u00f3n.\nDemograf\u00eda.\nO concello ten moitas localidades e na seguinte t\u00e1boa am\u00f3sanse as principais poboaci\u00f3ns cos seus habitantes no ano 2010."}
{"id": "337372", "revid": "7802", "url": "https://gl.wikipedia.org/wiki?curid=337372", "title": "Pagellus", "text": "Pagellus \u00e9 un x\u00e9nero de peixes perciformes da familia Sparidae.\nEspecies.\nReco\u00f1\u00e9cense as seguintes especies:"}
{"id": "337378", "revid": "89787", "url": "https://gl.wikipedia.org/wiki?curid=337378", "title": "RedIRIS", "text": "RedIRIS \u00e9 a rede espa\u00f1ola para Interconexi\u00f3n dos Recursos Inform\u00e1ticoS das universidades e centros de investigaci\u00f3n. Como tal prov\u00e9 de servizos de conexi\u00f3n a Internet a devanditas instituci\u00f3ns. Foi fundada no ano 1988 como un proxecto do ent\u00f3n Plan Nacional de I+D do Ministerio de Educaci\u00f3n e Ciencia en colaboraci\u00f3n con Telef\u00f3nica a trav\u00e9s da fundaci\u00f3n Fundesco e actualmente est\u00e1 xestionada pola Entidade P\u00fablica empresarial Red.es e financiada polo Plan Nacional de I+D+i.\nHistoria.\nNa s\u00faa primeira etapa, at\u00e9 1990, o proxecto tivo como primeiro obxectivo a construci\u00f3n de infraestruturas para ter un sistema de comunicaci\u00f3ns homox\u00e9neo entre os centros universitarios e de investigaci\u00f3n en rede.\nA partir de 1994 o seu control pasa a mans do CSIC.\nA privatizaci\u00f3n de Telef\u00f3nica e a s\u00faa conversi\u00f3n en multinacional con intereses estritamente empresariais ten suposto o desenvolvemento dun equilibrio inestable para a xesti\u00f3n desta rede p\u00fablica baseada fisicamente no cableado tendido por Telef\u00f3nica.\nInnovaci\u00f3n: RedIRIS-NOVA.\nRedIRIS-NOVA \u00e9 a rede \u00f3ptica de alta capacidade de RedIRIS, que conecta as redes rexionais de todas as comunidades aut\u00f3nomas e os principais centros de investigaci\u00f3n de Espa\u00f1a co resto de redes acad\u00e9micas internacionais e en especial as redes acad\u00e9micas e de investigaci\u00f3n portuguesa FCCN e a rede de investigaci\u00f3n europea G\u00c9ANT. A fibra \u00f3ptica permite despregar facilmente circu\u00edtos de 10G ou 40G e pronto de 100G, por un custo moi inferior ao modelo de rede baseado no alugamento de capacidade. Popularmente esta fibra \u00f3ptica co\u00f1\u00e9cese como fibra \u00f3ptica escura, debido a que nas s\u00faas orixes era fibra \u00f3ptica tendida con sobrecapacidade, sen uso, pensando en posibles aumentos futuros de uso.\nRedIRIS-NOVA conecta m\u00e1is de 50 puntos de presenza entre si, compondo unha rede mallada sobre a que se desprega a Red Troncal IP de RedIRIS e as redes auton\u00f3micas, para permitir a colaboraci\u00f3n entre os investigadores e o desenvolvemento de servizos de \u00faltima xeraci\u00f3n.\nO proxecto est\u00e1 financiado pola Secretar\u00eda de Estado de Investigaci\u00f3n, Desenvolvemento e Innovaci\u00f3n do Ministerio de Econom\u00eda e Competitividade, cofinanciado polo Programa Operativo Sociedade do Co\u00f1ecemento FEDER 2007-2013 (POEC) da Secretar\u00eda de Estado de Telecomunicaci\u00f3ns e para a Sociedade da Informaci\u00f3n, e executado pola Entidade P\u00fablica Empresarial red.es, organismo encargado da xesti\u00f3n operativa de RedIRIS.\nForxa de Co\u00f1ecemento Libre.\nEntre os servizos que ofrece est\u00e1 f\u00f3rxaa de Co\u00f1ecemento Libre da Comunidade RedIRIS, que ofrece a toda a comunidade un repositorio para desenvolver iniciativas libres na contorna acad\u00e9mica-cient\u00edfico universitario. Esta Forxa \u00fasase, por exemplo, como forxa oficial no Concurso Universitario de Software Libre."}
{"id": "337384", "revid": "72012", "url": "https://gl.wikipedia.org/wiki?curid=337384", "title": "Swords", "text": "Swords (en ) \u00e9 unha cidade suburbana predominantemente de clase media, preto da periferia da cidade de Dubl\u00edn na Rep\u00fablica de Irlanda.\nDemograf\u00eda.\nA cidade viu un crecemento sen precedente nos \u00faltimos 15 anos, e ten un futuro crecemento proxectado m\u00e1is alto para os pr\u00f3ximos 20 anos que calquera cidade na Rexi\u00f3n de Dubl\u00edn, no censo de 2006 a poboaci\u00f3n era de 37.806. En 1994 Swords chegou a ser capital do condado novamente establecido ent\u00f3n como Fingal, e en 2001 converteuse no centro administrativo."}
{"id": "337385", "revid": "1131", "url": "https://gl.wikipedia.org/wiki?curid=337385", "title": "Centro Gallego de La Habana", "text": "O Centro Gallego de La Habana foi constru\u00eddo pola Comunidade Galega de Cuba, e \u00e9 considerado unha das m\u00e1is importantes obras do seu tipo realizadas nese pa\u00eds. Foi un elemento de gran relevancia no vida dos inmigrantes galegos, proporcion\u00e1ndolles atenci\u00f3n sanitaria, un lugar onde instru\u00edrse, reunirse e promover a cultura.\nObxectivos.\nUn dos principais obxectivos do centro era proporcionarlles aos inmigrantes galegos asistencia sanitaria, creando o sanatorio \u201cLa Ben\u00e9fica\u201d. \u00c1 vez, busc\u00e1base crear unha maior uni\u00f3n entre todos os inmigrantes nun lugar onde puidesen instru\u00edrse os tempo que divertirse. Ademais, o centro caracterizouse polo seu labor solidario, axudando a v\u00edtimas de cat\u00e1strofes tanto de Galicia como doutros lugares, e pola s\u00faa loita contra a explotaci\u00f3n dos inmigrantes galegos.\nPor outra banda, o centro realizar\u00e1 tam\u00e9n a gran labor de promover a cultura creando secci\u00f3ns de l\u00edrica e filharm\u00f3nica, a realizaci\u00f3n de cursos de lingua e cultura galegas, ou impartir cursos art\u00edsticos de danza e m\u00fasica. O grupo folcl\u00f3rico de danza e gaitas \u201cFollas Novas\u201d, por exemplo, participar\u00e1 en actos organizados por instituci\u00f3ns p\u00fablicas, destacando o \u201cQuinto Encontro Iberoamericano de Cultura\u201d.\nHistoria.\nO centro ten a s\u00faa orixe no s\u00e9culo XIX. A finais de 1871, un grupo de galegos residentes en Cuba decide fundar a \u201cSociedade de Beneficiencia de Naturais de Galicia\u201d. Ao ano seguinte f\u00fandase tam\u00e9n a \u201cSociedade Coral Ecos de Galicia\u201d. Non ser\u00eda at\u00e9 m\u00e1is adiante, en novembro de 1879, cando un grupo de estudantes decide crear unha sociedade \u00e1 que chamar\u00edan \u201cCentro Gallego, Sociedade de Instrucci\u00f3n e Recreo\u201d. En decembro apr\u00f3banse os primeiros Estatutos e a Xunta Directiva pres\u00eddea Nicol\u00e1s Villageli\u00fa.\nEn 1880 comezan as s\u00faas actividades de promoci\u00f3n da cultura coa creaci\u00f3n das 3 secci\u00f3ns, \u201crecreo y adorno\u201d, \u201cdeclamaci\u00f3n\u201d, e \u201cinstrucci\u00f3n\u201d. A secci\u00f3n \u201cde instrucci\u00f3n\u201d faise cargo dunha escola de ensino xeral e da biblioteca. A pesar de que o Centro s\u00f3 conta cuns 700 asociados, a escola ten 109 persoas no seu alumnado en apenas 1 ano. Pouco tempo despois o Centro crea as secci\u00f3ns de \u201cL\u00edrica\u201d e \u201cfilharm\u00f3nica\u201d.\nEn 1891 o Centro colabora coa publicaci\u00f3n da \"Historia de Galicia\" de Manuel Murgu\u00eda.\nNo ano 1905 merca o edificio do Teatro Nacional (antes co\u00f1ecido como Teatro Tac\u00f3n) e os terreos m\u00e1is pr\u00f3ximos. En 1906 o centro funda unha caixa de aforros, configur\u00e1ndose como entidade bancaria en 1909 baixo o nome de \u201cCaja de Ahorros y Banco Gallego\u201d, permitindo todo isto que o n\u00famero de socios medre. En 1907 comezou a construci\u00f3n dun edificio-sede, inaugur\u00e1ndose en 1913. As\u00ed, configur\u00e1base en todos estes terreos o que ser\u00eda o Pazo Social. Ademais, durante este ano 1907 foi composto o himno galego, no que se empregar\u00eda a letra do poema de Eduardo Pondal, \"Os Pinos\". Cabe engadir que ao igual que o himno, a bandeira galega tam\u00e9n \u00e9 froito da inmigraci\u00f3n en Cuba.\nO \u201cPlantel de Concepci\u00f3n Arenal\u201d, instalado no antigo edificio, enc\u00e1rgase da ensinanza primaria e de impartir clases nocturnas de comercio, corte e costura ou taquigraf\u00eda. Tam\u00e9n \u00e9 de destacar que a Academia de m\u00fasica alcanza o rango de Conservatorio Nacional. Tanto esta Academia de M\u00fasica como a Academia de Belas Artes est\u00e1n situadas tam\u00e9n no antigo edificio do Centro. Entre os seus profesores destacaron o pedagogo Vicente Fr\u00e1iz Andi\u00f3n, o escritor Eduardo N\u00fa\u00f1ez Sarmiento e numerosas mulleres como Andrea L\u00f3pez Chao ou Elisa Losada, entre outras.\nEn 1920 o Centro Gallego contaba con 64 000 socios. O hospital do Centro, chamado \u201cLa Ben\u00e9fica\u201d, ti\u00f1a xa en 1950 13 pavill\u00f3ns entre os que se atopan os dedicados \u00e1s enfermidades mentais e nerviosas ou \u00e1 hidroterapia, por exemplo.\nCo triunfo da Revoluci\u00f3n Cubana producida en 1959, acontecen cambios que afectan \u00e1s asociaci\u00f3ns dos inmigrantes. Comeza a carecer de sentido a existencia do Centro posto que a sa\u00fade era gratu\u00edta no pa\u00eds, mentres que no centro hai unha cota de socio mensual por recibir esa asistencia.\nA revoluci\u00f3n fai cesar o Centro en 1961 e nacionalizan o patrimonio deste, como o teatro, o palacio da sede, o hospital ou o banco entre outros. O \u00faltimo presidente do Centro Gallego de La Habana \u00e9 Camilo Vila, que fora vicepresidente at\u00e9 febreiro dese ano, cando renunciou Jos\u00e9 P\u00e9rez Riva.\nSituaci\u00f3n.\nSit\u00faase en pleno coraz\u00f3n de La Habana, Cuba, no espazo que ocupaba o antigo Teatro Tac\u00f3n (denominado agora Garc\u00eda Lorca), o cal se mant\u00e9n no interior do propio Centro.\nEdificio.\nEdificouse en 1914 e foi obra do arquitecto Paul Beleuy. As s\u00faas fachadas ricamente decoradas con esculturas e adornos en m\u00e1rmore e bronce converten este edificio nun monumento ao eclecticismo con matices neobarrocos. Notamos, as\u00ed pois, certa intenci\u00f3n no arquitecto de reescribir as caracter\u00edsticas representativas do Barroco cubano. Ademais, atopamos catro grupos escult\u00f3ricos na s\u00faa fachada que representan alegor\u00edas da beneficencia, a educaci\u00f3n, a m\u00fasica e o teatro. Dentro do propio centro foi constru\u00eddo un teatro, durante moitos anos o m\u00e1is grande e luxoso de Cuba. O edificio pertence ao chamado Pazo Social."}
{"id": "337388", "revid": "89787", "url": "https://gl.wikipedia.org/wiki?curid=337388", "title": "Edificio do Banco Pastor da Coru\u00f1a", "text": "O Edificio do Banco Pastor \u00e9 unha construci\u00f3n monumental de 1925 dese\u00f1ada polos arquitectos Antonio Tenreiro e Peregr\u00edn Estell\u00e9s no Cant\u00f3n Pequeno da Coru\u00f1a para sede do Banco Pastor. Foi o edificio m\u00e1is alto de Espa\u00f1a ata a construci\u00f3n da sede de Telef\u00f3nica na Gran V\u00eda de Madrid en 1929.\nHistoria.\nEn 1918 Ricardo Rodr\u00edguez Pastor e Pedro Barri\u00e9 comezaron a comprar parcelas nos Cant\u00f3ns para constru\u00edr a sede do seu banco. A partir dese momento comezaron a modificar o tama\u00f1o das parcelas, nas que derrubaron os edificios existentes, de tres ou catro pisos con galer\u00edas.\nO proxecto foi encargado por Pastor e Barri\u00e9 ao seu parente Antonio Tenreiro en 1919 coa idea de constru\u00edr unha sede para o seu banco. Tenreiro licenci\u00e1rase en arquitectura en Madrid ese mesmo ano e estableceuse na Coru\u00f1a en 1921. O proxecto definitivo \u00e9 de 1922. A Comisi\u00f3n Municipal de Obras aprobou o proxecto de edificio de 38 metros a pesar de que o m\u00e1ximo aceptado era de 20 metros indicando que o novo e moderno edificio far\u00eda m\u00e1is fermosa a cidade.\nO novo edificio foi inaugurado o 11 de novembro de 1925, convert\u00e9ndose no primeiro ra\u00f1aceos de Galicia.\nDescrici\u00f3n.\nO edificio, de case corenta metros de altura, ocupa unha parcela de m\u00e1is de 1000 metros cadrados. Foi dese\u00f1ados por Antonio Tenreiro, Peregr\u00edn Estell\u00e9s e Emilio Moya, a\u00ednda que s\u00f3 asinaron os planos os dous primeiros. \u00c9 de estilo ecl\u00e9ctico, baseado na arquitectura da Escola de Chicago e nos bancos ingleses e estadounidenses, con elementos decorativos de estilo neobarroco e art d\u00e9co.\nEst\u00e1 constru\u00eddo arredor dun patio que d\u00e1 luz a todo o edificio, empregando, de xeito pioneiro en Galicia, formig\u00f3n armado e pedra artificial. A estrutura \u00e9 semellante a unha columna, cunha base de tres pisos, un fuste con m\u00e1is desenvolvemento vertical (seis pisos) e un chapitel que forman os dous \u00faltimos pisos, con maior decoraci\u00f3n. As oficinas do banco situ\u00e1banse no piso baixo, o entresollado e o primeiro andar; o seguinte andar estaba ocupado pola vivenda de Pedro Barri\u00e9 e nos demais andares hab\u00eda vivendas. No \u00e1tico instalaron o seu estudio Tenreiro e Estell\u00e9s.\nA entrada real\u00edzase a trav\u00e9s dun chafr\u00e1n entre o Cant\u00f3n Pequeno e a r\u00faa de Santa Catarina polo que se accede a un vest\u00edbulo no que se situaban as caixas e os mostradores do banco. A planta baixa ilum\u00ednase mediante unha vidreira.\nEn 1959 o edificio foi ampliado cara \u00e1 r\u00faa de Dur\u00e1n Loriga."}
{"id": "337390", "revid": "98629", "url": "https://gl.wikipedia.org/wiki?curid=337390", "title": "Dentalium", "text": "Dentalium \u00e9 un x\u00e9nero de moluscos escaf\u00f3podos da orde, o tipo da orde dos dental\u00edidos (\"Dentaliida\") e da familia do mesmo nome (\"Dentaliidae\"), que comprende numerosas especies (m\u00e1is de 50 actualmente viventes m\u00e1is outras tantas extintas) co\u00f1ecidas vulgarmente como dentalios.\nCaracter\u00edsticas.\nAs especies de \"Dentalium\" son moluscos escavadores, est\u00e1n provistas dunha cuncha c\u00f3nica e curvada de 4 a 5\u00a0cm de lonxitude, oca e aberta en ambos os extremos; a abertura no extremo m\u00e1is ancho ou anterior da cuncha denom\u00ednase \"abertura principal\". A abertura posterior, m\u00e1is estreita, co\u00f1\u00e9cese como \"abertura apical\".\nNo orificio maior ou anterior enc\u00f3ntranse o p\u00e9 e a boca. O manto enc\u00f3ntrase permanentemente dentro da cuncha. O p\u00e9 util\u00edzao o animal para escavar tobos no brando substrato no que habitan. O orificio posterior, o da abertura apical, permite a circulaci\u00f3n da auga para a evacuaci\u00f3n das feces e para o intercambio respiratorio, xa que carecen de branquias.\nViven en sedimentos do fondo mari\u00f1o, enterrados na lama ou na area do fondo, aliment\u00e1ndose de organismos microsc\u00f3picos, detritos e foramin\u00edferos.\nA cuncha presenta estr\u00edas lonxitudinais, o que a diferencia das cunchas das especies do x\u00e9nero \"Antalis\" (moitas delas clasificadas anteriormente dentro de \"Dentalium\"), que te\u00f1en a mesma forma c\u00f3nica e curvada pero lisa, sen estr\u00edas.\nTaxonom\u00eda.\nDescrici\u00f3n.\nO x\u00e9nero \"Dentalium\" foi descrito en 1758 polo naturalista sueco Linneo na 10\u00aa edici\u00f3n do seu \"Systema Naturae per regna tria naturae, secundum classes, ordines, genera, species, cum characteribus, differentiis, synonymis, locis\". \"Editio decima, reformata. Laurentius Salvius: Holmiae. ii\", 824 pp. [Ver en li\u00f1a].\nEtimolox\u00eda.\nO nome cient\u00edfico do x\u00e9nero, \"Dent\u0101l\u01d0um\", derivouno Linneo do lat\u00edn \"dens, dentis\", 'dente', debido \u00e1 forma das cunchas destes moluscos.\nEspecies actualmente viventes.\nA especies actualmente vivas do x\u00e9nero \"Dentalium\" son:\nEspecies f\u00f3siles.\nEncontr\u00e1ronse as seguintes especies [[f\u00f3sil]]es:\nA distribuci\u00f3n dos f\u00f3siles do x\u00e9nero \"Dentalium\" \u00e9 xeograficamente moi extensa. Este x\u00e9nero \u00e9 moi antigo, remont\u00e1ndose ao per\u00edodo [[sil\u00farico]] (hai 422,9 mill\u00f3ns de anos). Est\u00e1n especialmente representados no [[cret\u00e1ceo]], [[eoceno]] e [[mioceno]].\nRelaci\u00f3ns cos humanos.\nPrehistoria e antig\u00fcidade.\nNa [[prehistoria]] xa se utilizaban as cunchas dos dentalios como obxectos de adorno e intercambio, e incluso eran impregnadas con ocre para darlles unha cor m\u00e1is atractiva. Encontr\u00e1ronse en moitas partes de [[Espa\u00f1a]] moitos exemplares con este uso que datan do [[paleol\u00edtico superior]], e estes achados en numerosas covas as\u00ed o demostran: [[Cova de Valdavara]] ([[Becerre\u00e1]]), onde se atopou o [[f\u00f3sil|f\u00f3sil humano]] m\u00e1is antigo de [[Galicia]], [[sitio arqueol\u00f3xico]] de [[F\u00e9rvedes II]] ([[Xermade]]), Cova do Mirador de [[Atapuerca]] ([[Burgos]]), Cova del Pastoral, Cova d\u2019en Pau ([[Xirona]]), Cova del Parpall\u00f3 ([[Valencia]]), Cova de les Cendres ([[Alacant]]) etc. Destes achados ded\u00facese que exist\u00eda un fluxo comercial entre as poboaci\u00f3ns costeiras e do interior.\nAs\u00ed mesmo, as cunchas de \"Dentalium\" eran moi apreciadas polos [[amerindio|pobos nativos americanos]]. E, por exemplo, s\u00e1bese que cunchas de \"Dentalium neohexagonum\" foron utlizadas polo pobo [[Chumash]] como unha forma de moeda polo menos en datas tan temper\u00e1s como \"circa\" o ano 1 000 a.C., na zona da [[Morro Bay, California|ba\u00eda de Morro]] ([[California]]).\nUso na Europa do s\u00e9culo XVIII.\nNa medicina moderna as cunchas de \"Dentalium\" eran consideradas como un excelente [[\u00e1lcali]] e os [[farmacia|boticarios]] pulveriz\u00e1banas para o seu uso en varias preparaci\u00f3ns. As cunchas para estes usos foron descritas por [[Joseph Pitton de Tournefort]] en Londres no [[s\u00e9culo XVIII]] como \"de forma tubular ou c\u00f3nica, de cerca de 3 polgadas de longo; dunha brillante cor branca; ocas; con luz e divididas lonxitudinalmente por li\u00f1as paralelas, cunha tapa no fondo. Son do grosor dunha pluma e te\u00f1en certa semellanza cun dente canino.\" Por\u00e9n, eran consideradas naquel momento como moi raras, e en lugar delas, foron substitu\u00eddas por outra cuncha. Esta foi descrita como unha cuncha multicolor encontrada na area na baixamar; esta cuncha non era canalizada, ou acanalada. A cuncha verde grande \u00e1 que o escritor franc\u00e9s se refire en primeiro lugar ben poder\u00edan ser \"[[Dentalium elephantinum]]\" ou \"[[Dentalium aprinum]]\", que son grandes e verdosas e viven na zona do [[\u00cdndico|Indo]]-[[Pac\u00edfico]]. A outra cuncha seguramente era doutra especie, posibelmente \"[[Dentalium entale]]\", que \u00e9 nativa da [[Gran Breta\u00f1a]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Escaf\u00f3podos]]"}
{"id": "337393", "revid": "23204", "url": "https://gl.wikipedia.org/wiki?curid=337393", "title": "Concello de San Juan del R\u00edo, Quer\u00e9taro", "text": "San Juan del R\u00edo \u00e9 un municipio do estado de Quer\u00e9taro, en M\u00e9xico. A s\u00faa poboaci\u00f3n era de 241.699 habitantes en 2010. A cabeceira municipal \u00e9 San Juan del R\u00edo."}
{"id": "337396", "revid": "23204", "url": "https://gl.wikipedia.org/wiki?curid=337396", "title": "Bellac", "text": "Bellac (en occitano Belac) \u00e9 unha localidade e concello de Francia, na rexi\u00f3n de Lemos\u00edn, departamento de Alto Vienne. \u00c9 a subprefectura do distrito e a cabeceira do cant\u00f3n de Bellac. Est\u00e1 integrada na \"Comunidade de concellos do Alto Lemos\u00edn\", da que \u00e9 a de maior poboaci\u00f3n."}
{"id": "337398", "revid": "23204", "url": "https://gl.wikipedia.org/wiki?curid=337398", "title": "San Juan del R\u00edo", "text": "San Juan del R\u00edo \u00e9 unha cidade e cabeceira municipal do concello de San Juan del R\u00edo, en M\u00e9xico, situado no estado de Quer\u00e9taro.\n\u00c9timo do top\u00f3nimo.\nSan Juan del R\u00edo identif\u00edcase co nome antigo na lingua n\u00e1huatl de Ixtachichimecapan (cfr. n\u00e1huatl actual Iztac (branco), chichimecatl (pobo chichimeca) e o sufixo de pan (acima de-). O seu antigo nome prov\u00e9n do n\u00e1huatl e significa \"lugar na cima da terra dos chichimecas brancos\"."}
{"id": "337424", "revid": "23204", "url": "https://gl.wikipedia.org/wiki?curid=337424", "title": "LIBRIS", "text": "LIBRIS (Library Information System) \u00e9 unha base de datos bibliogr\u00e1fica que consiste nun cat\u00e1logo unificado baseado en varios cat\u00e1logos de diferentes bibliotecas suecas que est\u00e1 mantido pola Biblioteca Nacional de Suecia en Estocolmo. Permite a busca libre de arredor de seis mill\u00f3ns e medio de t\u00edtulos de todo o pa\u00eds e o seu contido est\u00e1 dispo\u00f1\u00edbel de balde."}
{"id": "337438", "revid": "89787", "url": "https://gl.wikipedia.org/wiki?curid=337438", "title": "Tama\u00f1o efectivo de poboaci\u00f3n", "text": "O tama\u00f1o efectivo de poboaci\u00f3n \u00e9 o n\u00famero de individuos que necesita ter unha poboaci\u00f3n idealizada, para comportarse de maneira similar a unha poboaci\u00f3n real de interese. Nalg\u00fans casos simples, este tama\u00f1o efectivo de poboaci\u00f3n \u00e9 igual ao n\u00famero de individuos que se reproducen na poboaci\u00f3n real. As poboaci\u00f3ns idealizadas est\u00e1n baseadas en simplificaci\u00f3ns non realistas como o apareamento aleatorio, os nacementos simult\u00e1neos en cada nova xeraci\u00f3n, o tama\u00f1o de poboaci\u00f3n constante, e o n\u00famero igual de fillos por proxenitor. O tama\u00f1o de poboaci\u00f3n de censo (\"N\") dunha poboaci\u00f3n real \u00e9 xeralmente maior que o tama\u00f1o efectivo de poboaci\u00f3n.\nA motivaci\u00f3n para determinar o tama\u00f1o efectivo de poboaci\u00f3n pode ser directo (un conservacionista poder\u00eda estar interesado en comparar as forzas reprodutivas de poboaci\u00f3ns na natureza silvestre) ou indirecto (un antrop\u00f3logo poder\u00eda estar interesado no tama\u00f1o de censo dos extinguidos neandertais pero ten s\u00f3 datos limitados de ADN antigo \u00e1 s\u00faa disposici\u00f3n; o tama\u00f1o efectivo dos neandertais pode calcularse doadamente a partir do ADN e despois ser convertido aproximadamente en tama\u00f1o de censo usando factores de conversi\u00f3n emp\u00edricos a partir de datos dos humanos vivos).\nEn xen\u00e9tica de poboaci\u00f3ns, o concepto de tama\u00f1o efectivo de poboaci\u00f3n \"N\"\"e\" foi introducido polo xenetista norteamericano Sewall Wright.\nTipos de tama\u00f1o efectivo de poboaci\u00f3n.\nDependendo do que interese, o tama\u00f1o efectivo de poboaci\u00f3n pode definirse de varios modos. Fisher e Wright defin\u00edrono orixinalmente como \"o n\u00famero de individuos reprodutores nunha poboaci\u00f3n idealizada que mostra a mesma cantidade de dispersi\u00f3n de frecuencias al\u00e9licas baixo unha deriva xen\u00e9tica aleatoria ou a mesma cantidade de endogamia que a poboaci\u00f3n en consideraci\u00f3n\". M\u00e1is xeralmente, o tama\u00f1o efectivo de poboaci\u00f3n pode definirse como o n\u00famero de individuos nunha poboaci\u00f3n idealizada que te\u00f1en un valor de calquera cantidade dada medida en xen\u00e9tica de poboaci\u00f3ns que \u00e9 igual ao valor desa cantidade na poboaci\u00f3n de interese. As d\u00faas cantidades medidas de xen\u00e9tica de poboaci\u00f3ns identificadas por Wright foron o incremento nunha xeraci\u00f3n na varianza en poboaci\u00f3ns replicadas (tama\u00f1o efectivo de poboaci\u00f3n de varianza), e o cambio nunha xeraci\u00f3n no coeficiencia de endogamia (tama\u00f1o efectivo de poboaci\u00f3n de endogamia). Estes dous tama\u00f1os est\u00e1n estreitamente ligados, e derivan do estat\u00edstico F (\u00edndice de fixaci\u00f3n), pero non son id\u00e9nticos.\nHoxe, o tama\u00f1o efectivo de poboaci\u00f3n est\u00edmase normalmente de forma emp\u00edrica con respecto \u00e1 estancia ou tempo de coalescencia, estimado como a diversidade xen\u00e9tica na especie dividida pola taxa de mutaci\u00f3n, que d\u00e1 o tama\u00f1o efectivo de poboaci\u00f3n de coalescencia. Outro tama\u00f1o efectivo de poboaci\u00f3n importante \u00e9 o tama\u00f1o efectivo de poboaci\u00f3n de selecci\u00f3n 1/scr\u00edtico, no que scr\u00edtico \u00e9 o valor cr\u00edtico do coeficiente de selecci\u00f3n no cal a selecci\u00f3n se converte en m\u00e1is importante que a deriva xen\u00e9tica.\nTama\u00f1o efectivo de varianza.\nNo modelo de poboaci\u00f3n idealizado de Wright e Fisher, a varianza condicional da frecuencia al\u00e9lica formula_1, dada a frecuencia al\u00e9lica formula_2 na anterior xeraci\u00f3n \u00e9\nSe formula_4 denota a mesma varianza, normalmente m\u00e1is grande, na poboaci\u00f3n actual baixo consideraci\u00f3n. O tama\u00f1o efectivo de poboaci\u00f3n de varianza formula_5 def\u00ednese como o tama\u00f1o dunha poboaci\u00f3n idealizada coa mesma varianza. Isto obtense ao substitu\u00edr formula_4 por formula_7 e resolver para formula_8, o que d\u00e1\nMedida.\nEn poboaci\u00f3ns de \"Drosophila\" de tama\u00f1o de censo 16, o tama\u00f1o de poboaci\u00f3n efectivo de varianza medido \u00e9 11,5. Esta medida obt\u00edvose polo estudo dos cambios na frecuencia dun alelo neutro dunha xeraci\u00f3n a outra en poboaci\u00f3ns cunhas 100 replicaci\u00f3ns.\nExemplos te\u00f3ricos.\nNos seguintes exemplos, unha ou m\u00e1is das asunci\u00f3ns dunha poboaci\u00f3n estritamente idealizada est\u00e1n relaxadas, mentres que as demais asunci\u00f3ns se mante\u00f1en. O tama\u00f1o efectivo de poboaci\u00f3n de varianza do modelo de poboaci\u00f3n m\u00e1is relaxado \u00e9 despois calculado con respecto ao modelo estrito.\nVariaci\u00f3ns no tama\u00f1o de poboaci\u00f3n.\nO tama\u00f1o de poboaci\u00f3n var\u00eda co tempo. Supo\u00f1endo que hai \"t\" xeraci\u00f3ns non solapadas, ent\u00f3n o tama\u00f1o efectivo de poboaci\u00f3n v\u00e9n dado pola media harm\u00f3nica de tama\u00f1os de poboaci\u00f3n:\nPor exemplo, se o tama\u00f1o de poboaci\u00f3n \u00e9 \"N\" = 10, 100, 50, 80, 20, 500 durante seis xeraci\u00f3ns (\"t\" = 6). Ent\u00f3n o tama\u00f1o efectivo de poboaci\u00f3n \u00e9 a media harm\u00f3nica destes, o que d\u00e1:\nN\u00f3tese que isto \u00e9 menos que a media aritm\u00e9tica do tama\u00f1o de poboaci\u00f3n, que neste exemplo \u00e9 126,7. A media harm\u00f3nica tende a estar dominada polo menor dos colos de botella polos que pasa a poboaci\u00f3n.\nMedida do car\u00e1cter dioico.\nSe unha poboaci\u00f3n \u00e9 dioica, \u00e9 dicir, ten dous sexos separados e, por tanto, non ten autofecundaci\u00f3n ent\u00f3n\nou m\u00e1is xeralmente,\nonde \"D\" representa a medida do car\u00e1cter dioico (\"dioeciousness\") e pode ter o valor 0 (para os non dioicos) ou 1 para os dioicos.\nCando \"N\" \u00e9 grande, \"N\"\"e\" aproximadamente \u00e9 igual a \"N\", polo que isto \u00e9 evidente e xeralmente ign\u00f3rase:\nVarianza do \u00e9xito reprodutivo.\nSe o tama\u00f1o de poboaci\u00f3n permanece constante, cada individuo debe contribu\u00edr como media con dous gametos \u00e1 seguinte xeraci\u00f3n. Nunha poboaci\u00f3n idealizada as\u00famese que isto segue unha disribuci\u00f3n de Poisson, e a varianza do n\u00famero de gametos con que se contribu\u00edu, \"k\", \u00e9 igual ao n\u00famero medio con que se contribu\u00edu, \u00e9 dicir, 2:\nPor\u00e9n, en poboaci\u00f3ns naturais a varianza \u00e9 a mi\u00fado maior que isto. A gran maior\u00eda dos individuos pode non ter descendencia, e a seguinte xeraci\u00f3n procede s\u00f3 dun pequeno n\u00famero de individuos, polo que\nO tama\u00f1o efectivo de poboaci\u00f3n \u00e9 ent\u00f3n menor, e v\u00e9n dado por:\nN\u00f3tese que se a varianza de \"k\" \u00e9 menor que 2, \"N\"\"e\" \u00e9 maior que \"N\". No caso extremo dunha poboaci\u00f3n que non sofre variaci\u00f3ns no tama\u00f1o da familia (fecundidade), como nunha poboaci\u00f3n de laboratorio na cal o n\u00famero da descendencia \u00e9 controlado artificialmente, \"V\"\"k\" = 0 e \"N\"\"e\" = 2\"N\".\nProporci\u00f3ns de sexos non fisherianas.\nCando a proporci\u00f3n de sexos dunha poboaci\u00f3n var\u00eda da proporci\u00f3n 1:1 fisheriana, o tama\u00f1o efectivo de poboaci\u00f3n v\u00e9n dado por:\nonde \"N\"\"m\" \u00e9 o n\u00famero de machos e \"N\"\"f\" o n\u00famero de femias. Por exemplo, con 80 machos e 20 femias (un tama\u00f1o de poboaci\u00f3n absoluta de 100):\nDe novo, isto ten como resultado que \"N\"\"e\" sexa menor que \"N\".\nTama\u00f1o efectivo de endogamia.\nAlternativamente, o tama\u00f1o efectivo de poboaci\u00f3n pode definirse calculando como cambia o coeficiente de endogamia medio dunha xeraci\u00f3n \u00e1 seguinte, e despois definindo \"N\"\"e\" como o tama\u00f1o de poboaci\u00f3n idealizado que ten o mesmo cambio no coeficiente de endogamia medio que a poboaci\u00f3n en consideraci\u00f3n. A presentaci\u00f3n segue Kempthorne (1957).\nPara a poboaci\u00f3n idealizada, os coeficientes de endogamia seguen a ecuaci\u00f3n de recorrencia\nUsando o \u00edndice panm\u00edtico (1\u00a0\u2212\u00a0\"F\") en lugar do coeficiente de endogamia, obtemos a ecuaci\u00f3n de recorrencia aproximada\nA diferenza por xeraci\u00f3n \u00e9\nO tama\u00f1o efectivo de endogamia pode obterse resolvendo\nIsto \u00e9\na\u00ednda que os investigadores raramente usan esta ecuaci\u00f3n directamente.\nExemplos te\u00f3ricos: xeraci\u00f3ns solapadas e poboaci\u00f3ns estruturadas por idade.\nCando os organismos viven m\u00e1is dunha tempada reprodutora, os tama\u00f1os efectivos de poboaci\u00f3n te\u00f1en que ter en conta as t\u00e1boas de mortalidade para as especies.\nHaploide.\nAsumamos unha poboaci\u00f3n haploide cunha estrutura de idade discreta. Un exemplo poder\u00eda ser un organismo que pode sobrevivir varias tempadas de apareamento discretas. Ademais, definamos as seguintes caracter\u00edsticas de estrutura de idades:\nO tempo de xeraci\u00f3n calc\u00falase como\nEnt\u00f3n, o tama\u00f1o efectivo de poboaci\u00f3n de endogamia \u00e9\nDiploide.\nDe xeito similar, o n\u00famero efectivo de endogamia pode calcularse para unha poboaci\u00f3n diploide cunha estrutura de idade discreta. Isto obt\u00edvoo primeiro Johnson, pero a notaci\u00f3n par\u00e9cese m\u00e1is a usada por Emigh e Pollak.\nAsumindo os mesmos par\u00e1metros b\u00e1sicos para a t\u00e1boa de mortalidade que os que se deron para o caso dos haploides, pero distinguindo entre machos e femias, usaremos \"N\"0\"\u0192\" e \"N\"0\"m\" para o n\u00famero de femias e machos nacidos, respectivamente (n\u00f3tese o uso da min\u00fascula \"\u0192\" para indicar femias, comparado co mai\u00fascula \"F\" para a endogamia).\nO n\u00famero efectivo de endogamia \u00e9\nTama\u00f1o efectivo de coalescencia.\nSegundo a teor\u00eda neutralista da evoluci\u00f3n molecular, un alelo neutro permanece na poboaci\u00f3n durante Ne xeraci\u00f3ns, onde Ne \u00e9 o tama\u00f1o efectivo de poboaci\u00f3n. Unha poboaci\u00f3n diploide idealizada ter\u00e1 unha diversidade de nucle\u00f3tidos por pares igual a 4formula_31Ne, onde formula_31 \u00e9 a taxa de mutaci\u00f3n. O tama\u00f1o efectivo de poboaci\u00f3n de estancia pode, por tanto, estimarse empiricamente dividindo a diversidade nucleot\u00eddica pola taxa de mutaci\u00f3n.\nO tama\u00f1o efectivo de poboaci\u00f3n de coalescencia pode ter pouca relaci\u00f3n co n\u00famero de individuos presentes fisicamente na poboaci\u00f3n. Os tama\u00f1os efectivos de poboaci\u00f3n de coalescencia medidos var\u00edan entre xenes da mesma poboaci\u00f3n, e son baixos en \u00e1reas do xenoma con baixa recombinaci\u00f3n e altos en \u00e1reas do xenoma con alta recombinaci\u00f3n. Os tempos de estancia son proporcionais a N na teor\u00eda neutralista, pero para os alelos baixo selecci\u00f3n, os tempos de estancia son proporcionais a log(N). O autostop xen\u00e9tico pode causar que as mutaci\u00f3ns neutras te\u00f1an tempos de estancia proporcionais a log(N): isto pode explicar as relaci\u00f3ns entre o tama\u00f1o efectivo de poboaci\u00f3n e a taxa de recombinaci\u00f3n local.\nTama\u00f1o efectivo de selecci\u00f3n.\nNun modelo de Wright e Fisher idealizado, o destino dun alelo, que empeza a unha frecuencia intermedia, est\u00e1 en gran medida determinado pola selecci\u00f3n se o coeficiente de selecci\u00f3n \u00e9 s \u00bb 1/N, e en boa medida determinado pola deriva xen\u00e9tica neutral se s \u00ab 1/N. En poboaci\u00f3ns reais, o valor de corte de s pode depender polo contrario de taxas de recombinaci\u00f3n locais. Este l\u00edmite \u00e1 selecci\u00f3n nunha poboaci\u00f3n real pode ser capturado nunha simulaci\u00f3n de Wright-Fisher por medio da elecci\u00f3n apropiada de Ne. Nas poboaci\u00f3ns con diferentes tama\u00f1os efectivos de poboaci\u00f3n de selecci\u00f3n pred\u00edcese que evolucionanar\u00e1n arquitecturas de xenomas profundamente diferentes."}
{"id": "337457", "revid": "23204", "url": "https://gl.wikipedia.org/wiki?curid=337457", "title": "Cabo San Lucas", "text": "Cabo San Lucas \u00e9 unha cidade de M\u00e9xico situada no extremo sur da pen\u00ednsula de Baixa California e do estado de Baixa California Sur. Fronte \u00e1s s\u00faas costas \u00fanense as augas do golfo de California e do oc\u00e9ano Pac\u00edfico.\nXeograf\u00eda.\nA s\u00faa localizaci\u00f3n xeogr\u00e1fica \u00e9 a 22.88\u00b0 de latitude norte e 109.90\u00b0 de lonxitude oeste.\nA localidade e o municipio est\u00e1n comunicadas por estrada con La Paz capital do estado de Baixa California Sur, conta ademais co Aer\u00f3dromo Internacional de Cabo San Lucas e o Aeroporto Internacional de Los Cabos.\nDemograf\u00eda.\n\u00c9 unha delegaci\u00f3n do municipio de Los Cabos, cuxa cabeceira municipal \u00e9 San Jos\u00e9 del Cabo, a poboaci\u00f3n do municipio rexistrada no censo do ano 2010 foi de 238\u00a0487\u00a0habitantes."}
{"id": "337478", "revid": "54334", "url": "https://gl.wikipedia.org/wiki?curid=337478", "title": "US-Cuba Democracy PAC", "text": "US-Cuba Democracy PAC\u00a0\u00e9 un grupo de presi\u00f3n que fai tarefas de \"lobby\" no Congreso dos Estados Unidos e na Casa Branca, co obxectivo declarado de promover unha transici\u00f3n incondicional que leve a Cuba; a democracia, o imperio da lei, e o libre mercado.\nActividades e obxectivos declarados.\nA organizaci\u00f3n US-Democracy PAC leva a cabo tarefas de \"lobby\" no Congreso dos Estados Unidos, en varios asuntos e en diversas iniciativas lexislativas, entre elas;\nHistoria.\nA organizaci\u00f3n US-Cuba Democracy PAC foi creada no mes de agosto do ano 2003.\nMembros importantes.\nAnolan Ponce, Mauricio Claver-Carone, Gus Machado, Raul Masvidal, e Remedios D\u00edaz Oliver."}
{"id": "337482", "revid": "5863", "url": "https://gl.wikipedia.org/wiki?curid=337482", "title": "Ux\u00edo Santiago Labarta Fern\u00e1ndez", "text": ""}
{"id": "337483", "revid": "1131", "url": "https://gl.wikipedia.org/wiki?curid=337483", "title": "Labarta", "text": "O top\u00f3nimo galego Labarta pode referirse a:\nAmais, como apelido pode referirse a:"}
{"id": "337485", "revid": "1576", "url": "https://gl.wikipedia.org/wiki?curid=337485", "title": "Sorba", "text": ""}
{"id": "337486", "revid": "89787", "url": "https://gl.wikipedia.org/wiki?curid=337486", "title": "Adrienne Thomas", "text": "Adrienne Thomas (pseud\u00f3nimo de Hertha Strauch), nada o &lt;time class=\"nowrap date-lien\" datetime=\"1897-06-24\"&gt;24 de xu\u00f1o de 1897&lt;/time&gt;en Saint-Avold, Lorena (Francia) e falecida o &lt;time class=\"nowrap date-lien\" datetime=\"1980-11-07\"&gt;7 de novembro de\u00a01980&lt;/time&gt;&lt;time class=\"nowrap date-lien\" datetime=\"1980-11-07\"&gt;&lt;/time&gt; en Viena, foi unha escritora en lingua alem\u00e1. Destaca a publicaci\u00f3n de \"Die Katrin wird Soldat\" en 1930. Na s\u00faa honra creouse o premio \"Adrienne Thomas\".\nBiograf\u00eda.\nXuventude na Lorena.\nProveniente da burgues\u00eda xud\u00eda alem\u00e1, rica e culta, Hertha Pauline Strauch nada o 24 de xu\u00f1o de 1897 en Saint-Avold, unha poboaci\u00f3n hoxe francesa, situada na zona fronteiriza con Alema\u00f1a, e que naquela data formaba parte do territorio alem\u00e1n. Os seus pais, de orixe berlinesa, ti\u00f1an un comercio onde Hertha pasou os seus primeiros anos. En 1904 foi cos seus pais a\u00a0Metz, onde estes abriron un novo comercio. En 1910 comezou os seus estudos de secundaria no novo instituto feminino \"H\u00f6here M\u00e4dchenschule\", de Metz. Grazas ao diario que escrib\u00eda, hoxe co\u00f1ecemos que consideraba absurdo o comunitarismo da sociedade guillermina, no inicio do s\u00e9culo XX, onde a burgues\u00eda xud\u00eda, malia estar ben integrada, se sent\u00eda rexeitada pola aristocracia prusiana.\nPrimeira Guerra Mundial.\nHertha pasou unha xuventude despreocupada, facilitada pola solvencia econ\u00f3mica dos seus pais, e s\u00f3 desexaba continuar os seus estudos de canto e de teatro en Metz, pero a Primeira Guerra Mundial interrompeu brutalmente os seus proxectos. En agosto de 1914, cando ti\u00f1a dezaseis anos, movida unicamente pola s\u00faa xenerosidade e o amor \u00e1 patria, Hertha Strauch alistouse como voluntaria na Cruz Vermella, o que lle permitiu observar, na estaci\u00f3n de Metz, o ir e vir incesante de trens ateigados de soldados alem\u00e1ns feridos e de prisioneiros franceses. Fuxindo dos bombardeos franceses, Hertha marchou de Metz en 1916, para se instalar cos seus pais en Berl\u00edn.\nPer\u00edodo entre guerras.\nO 29 de outubro de 1921, Hertha Strauch casou con Arthur Lesser, un dentista berlin\u00e9s. Abriuse ent\u00f3n unha \u00e9poca de tranquilidade, que se pechou coa morte do seu marido dez anos despois. Hertha volveu a escribir. Quedara tan fondamente marcada polas experiencias da s\u00faa xuventude que as contou en forma de ficci\u00f3n, en 1930, na obra \"Die Katrin wird Soldat\", que se traduciu ao franc\u00e9s dous anos despois co t\u00edtulo de \"Catherine soldat\". O libro, escrito cunha grande sensibilidade, contrasta coa visi\u00f3n r\u00edxida dos historiadores nacionalistas da \u00e9poca. A s\u00faa publicaci\u00f3n en Francia, en 1932, foi prologada por Jean Giraudoux. O \u00e9xito da edici\u00f3n fixo que posteriormente se traducise a dezaseis linguas.\nCoa chegada dos nazis en 1933, comezaron as persecuci\u00f3ns contra os escritores xudeus, marxistas e pacifistas. Os intelectuais xudeus declar\u00e1ronse axi\u00f1a \"non alem\u00e1ns\" e prohib\u00edronse as s\u00faas obras. O 10 de maio de 1933, \"Die Katrin wird Soldat\" pasou a figurar na lista negra do partido nacionalsocialista, que contaba con outros vinte e catro autores. Ademais de prohibida, a obra foi inclu\u00edda en queimas de libros. \"Die Katrin wird Soldat\" tense por un dos libros m\u00e1is inconformistas dos anos trinta.\nAlarmada polo antisemitismo do Terceiro Reich, Hertha Strauch emigra a Francia en 1933, e o ano seguinte a Su\u00edza, onde concl\u00fae a s\u00faa segunda novela \"Dreiviertel Neugier\". O mesmo ano inst\u00e1lase en Austria, pero o Anschluss de 1938 obr\u00edgaa a retomar a s\u00faa vida errante por Europa. E en Par\u00eds \u00e9 arrestada en 1939, xa que a s\u00faa cidadan\u00eda alem\u00e1 a fac\u00eda sospeitosa.\nSegunda Guerra Mundial.\nHertha foi internada no campo de Gurs, nos Pireneos, en maio de 1940. Esta experiencia dolorosa permitiulle descubrir a solidariedade da cadea, especialmente cos republicanos espa\u00f1ois que tam\u00e9n estaban encarcerados. En decembro do mesmo ano logra fuxir aos Estados Unidos coa axuda do \"Emergency Rescue Committee.\" En 1941, Hertha Strauch casa con Julius Deutsch, un socialista austr\u00edaco veterano da Guerra Civil Espa\u00f1ola, fundador da liga de defensa socialdem\u00f3crata e l\u00edder da sublevaci\u00f3n de Viena en 1934. Hertha contar\u00e1 m\u00e1is tarde, sempre baixo unha forma novelada, unha parte da s\u00faa experiencia no exilio, nas s\u00faas obras \"Reisen Sie ab, Mademoiselle!\" (1944), \"Une fen\u00eatre sur East River\" (1945) e \"Da und Dort\" (1950).\nDespois da guerra.\nA parella volve a Austria en 1947. Hertha tivo ent\u00f3n a oportunidade de volver a estar en Metz e no val de Moselle, o seu \"Heimat\", que describira cunha morri\u00f1a tinguida de amargura. Logo de se instalar definitivamente en Austria, continuou escribindo e publicando, ata o seu falecemento nesa cidade, o 7 novembro de 1980, deixando varias obras inacabadas.\nLembranza e legado.\nAutora doutras numerosas obras, Hertha Strauch \u00e9 unha figura importante do humanismo e do pacifismo en Europa, na estela literaria de Romain Rolland ou de Roger Martin du Gard. Malia honrarse a s\u00faa memoria en Austria despois da s\u00faa morte, Adrienne Thomas sufriu un certo esquecemento en Lorena e en Francia. Para alg\u00fans estudosos, ten a imaxe dos franceses revanchistas de 1918, e a poboaci\u00f3n franc\u00f3fona se mant\u00e9n pechada a todo o que poida lembrar a xermanizaci\u00f3n da Lorena entre 1871 e 1918.\nPremio \"Adrienne Thomas\".\nEn febreiro de 2004, a figura de Adrienne Thomas foi finalmente rehabilitada na s\u00faa vila natal, grazas \u00e1 creaci\u00f3n dun premio outorgado polo Concello de Saint-Avold a historiadores novos, que se celebra na vila con ocasi\u00f3n das \"Xornadas Europeas do Patrimonio\". Adrienne Thomas \u00e9 representativa desta xeraci\u00f3n de cidad\u00e1ns fondamente impregnados polas d\u00faas culturas, que caracteriza a Lorena.\nTam\u00e9n a modo de homenaxe, unha das pasaxes subterr\u00e1neas que atravesan a estaci\u00f3n de tren de Metz foi bautizada como \"Adrienne Thomas\" en 2012."}
{"id": "337489", "revid": "1131", "url": "https://gl.wikipedia.org/wiki?curid=337489", "title": "San Mamede dos Anxos", "text": ""}
{"id": "337493", "revid": "1131", "url": "https://gl.wikipedia.org/wiki?curid=337493", "title": "Carlota de Gales", "text": "Carlota de Cambridge (en ), de nome completo Charlotte Elizabeth Diana Windsor, nada en Londres o 2 de maio de 2015, \u00e9 unha princesa brit\u00e1nica.\n\u00c9 a segunda filla dos duques de Cambridge Guillerme e Catarina e quinta bisneta da ra\u00ed\u00f1a Isabel II do Reino Unido e o pr\u00edncipe Filipe, duque de Edimburgo e neta da falecida Diana, princesa de Gales. \u00c9 \u00e1 s\u00faa vez, a 4\u00aa na li\u00f1a de sucesi\u00f3n ao Trono Brit\u00e1nico, tras o seu av\u00f3 o pr\u00edncipe Carlos, pr\u00edncipe de Gales, o seu pai o duque de Cambridge e o seu irm\u00e1n m\u00e1is vello o pr\u00edncipe Xurxo de Cambridge. \u00c9 a primeira princesa brit\u00e1nica en non ser superada por un irm\u00e1n m\u00e1is novo, Lois de Cambridge, na li\u00f1a de sucesi\u00f3n."}
{"id": "337496", "revid": "17467", "url": "https://gl.wikipedia.org/wiki?curid=337496", "title": "Princesa Charlotte de Cambridge", "text": ""}
{"id": "337499", "revid": "48203", "url": "https://gl.wikipedia.org/wiki?curid=337499", "title": "Henrique de Sussex", "text": "O pr\u00edncipe Henrique de Sussex, de nome completo \"Henry Charles Albert David Windsor\" e co\u00f1ecido informalmente como Pr\u00edncipe Harry, nado en Londres o 15 de setembro de 1984, \u00e9 o fillo m\u00e1is novo do rei Carlos III do Reino Unido e Diana, princesa de Gales. \u00c9 neto da ra\u00ed\u00f1a Isabel II e do pr\u00edncipe Filipe, duque de Edimburgo.\nCando naceu ocupaba o terceiro lugar na li\u00f1a de sucesi\u00f3n ao trono brit\u00e1nico, pero despois do nacemento dos seus sobri\u00f1os, os pr\u00edncipes Xurxo, Carlota e Lois, fillos do seu irm\u00e1n Guillerme, ocupa o posto n\u00famero seis.\nAo culminar a s\u00faa educaci\u00f3n en colexios do Reino Unido e pasar parte do seu ano sab\u00e1tico en Australia e Lesotho, optou por seguir a carreira militar, form\u00e1ndose na Real Academia de Sandhurst. Foi comisionado como cornet no The Blues and Royals do Household Cavalry Regiment (cabaler\u00eda do rexemento), servindo temporalmente xunto ao seu irm\u00e1n William e completando a s\u00faa formaci\u00f3n como l\u00edder de tropa. En 2007 e 2008 serviu durante 77 d\u00edas en Helmand (Afganist\u00e1n) pero foi retirado do lugar tras divulgarse a s\u00faa presenza al\u00ed por unha revista australiana. Regresou a Afganist\u00e1n para un despregamento de 20 semanas en 2012 e 2013 xunto \u00e1 Army Air Corps.\nO 19 de maio de 2018 casou con Meghan Markle. O 15 de outubro do mesmo ano, anunciouse que os duques esperaban o seu primeiro fillo. O 6 de maio de 2019 a duquesa deu a luz a un var\u00f3n, Archie Harrison Mountbatten-Windsor."}
{"id": "337500", "revid": "12452", "url": "https://gl.wikipedia.org/wiki?curid=337500", "title": "Henrique de Gales", "text": ""}
{"id": "337504", "revid": "1576", "url": "https://gl.wikipedia.org/wiki?curid=337504", "title": "Serra de Enci\u00f1a da Lastra", "text": ""}
{"id": "337505", "revid": "1131", "url": "https://gl.wikipedia.org/wiki?curid=337505", "title": "Mercedes Queixas Zas", "text": ""}
{"id": "337506", "revid": "10599", "url": "https://gl.wikipedia.org/wiki?curid=337506", "title": "Irene Urdangarin e de Borb\u00f3n", "text": ""}
{"id": "337507", "revid": "10599", "url": "https://gl.wikipedia.org/wiki?curid=337507", "title": "Juan Urdangarin e de Borb\u00f3n", "text": ""}
{"id": "337508", "revid": "10599", "url": "https://gl.wikipedia.org/wiki?curid=337508", "title": "Pablo Urdangarin e de Borb\u00f3n", "text": ""}
{"id": "337509", "revid": "10599", "url": "https://gl.wikipedia.org/wiki?curid=337509", "title": "Miguel Urdangarin e de Borb\u00f3n", "text": ""}
{"id": "337510", "revid": "23204", "url": "https://gl.wikipedia.org/wiki?curid=337510", "title": "Berantevilla", "text": "Berantevilla \u00e9 un concello de \u00c1raba, no Pa\u00eds Vasco. Pertence \u00e1 cuadrilla de A\u00f1ana e ti\u00f1a en 2015 unha poboaci\u00f3n de 467 habitantes.\nAdemais da localidade deBerantevilla, no concello hai outras localidades, que a s\u00faa vez forman \"concejos\": Lacervilla, Mijancas, Santa Cruz del Fierro, Santurde, Tobera, Lacorzanilla e Escanzana"}
{"id": "337511", "revid": "1987", "url": "https://gl.wikipedia.org/wiki?curid=337511", "title": "Julius Deutsch", "text": "Julius Deutsch, nado o 2 de febreiro de 1884 en Lackenbach (Austria-Hungr\u00eda) e finado o 17 de xaneiro de 1968 en Viena (Austria), foi un pol\u00edtico membro do \"Partido Socialdem\u00f3crata de Austria\", parlamentario entre 1920 e 1933, e cofundador e dirixente da milicia socialdem\u00f3crata \"Republikanischer Schutzbund\" (\"Asociaci\u00f3n Republicana de Defensa\").\nA s\u00faa vida.\nJulius Deutsch fundou o \"Schutzbund\" en 1923, como resposta \u00e1 organizaci\u00f3n paramilitar \"Heimwehr\" (\"milicias populares\"), que manti\u00f1a unha relaci\u00f3n ideol\u00f3xica co \"Partido Social Cristi\u00e1n\". Foi o seu dirixente ata a s\u00faa destruci\u00f3n en 1934.\nOs membros do \"Schutzbund\" foron recrutados fundamentalmente f\u00f3ra do \"Deutsch\u00f6sterreichische Volkswehr\" (milicias populares xermano-austr\u00edacas). \nDespois da derrota da Garda Republicana durante a guerra civil austr\u00edaca de 1934 e a posterior prohibici\u00f3n dos socialdem\u00f3cratas, fuxiu \u00e1 cidade de Br\u00fcnn, en Checoslovaquia.\nDesde 1936 ata 1939, Deutsch loitou como xeneral das tropas republicanas na Guerra Civil Espa\u00f1ola.\nEn 1939 marchou a Par\u00eds e traballou para na representaci\u00f3n estranxeira dos socialistas austr\u00edacos (AVOES). Despois da ocupaci\u00f3n de Francia pola Alema\u00f1a nazi, Deutsch, que era xudeu, tivo que emigrar outra vez, esta vez aos Estados Unidos de Am\u00e9rica, ata a s\u00faa volta a Austria en 1946.\nDeutsch foi tam\u00e9n o presidente da \"Confederaci\u00f3n Deportiva Internacional do Traballo\".\nEn 1951 Deutsch casou coa escritora Adrienne Thomas, con quen conviviu ata a s\u00faa morte, en Viena, o 17 de xaneiro de 1968."}
{"id": "337512", "revid": "23204", "url": "https://gl.wikipedia.org/wiki?curid=337512", "title": "Iru\u00f1a Oka", "text": "Iru\u00f1a Oka (en castel\u00e1n: \"Iru\u00f1a de Oca\" e oficialmente Iru\u00f1a Oka/Iru\u00f1a de Oca) \u00e9 un concello de \u00c1raba, no Pa\u00eds Vasco. Pertence \u00e1 cuadrilla de A\u00f1ana e ti\u00f1a en 2015 unha poboaci\u00f3n de 3.172 habitantes.\nO concello de Iru\u00f1a Oka formouse en 1976 pola fusi\u00f3n dos concellos de Iru\u00f1a (V\u00edllodas e Trespuentes) e Nanclares de la Oca (Nanclares de la Oca, Oll\u00e1varre e Montevite).\nEst\u00e1 formado por cinco localidades, que forman a s\u00faa vez \"concejos\": Nanclares de la Oca/Langraiz Oka (capital), Mandaita/Montevite, Oll\u00e1varre/Olabarri, Tresponde/Trespuentes e V\u00edllodas/Billoda."}
{"id": "337513", "revid": "10599", "url": "https://gl.wikipedia.org/wiki?curid=337513", "title": "Iru\u00f1a de Oca", "text": ""}
{"id": "337514", "revid": "23204", "url": "https://gl.wikipedia.org/wiki?curid=337514", "title": "Erriberagoitia", "text": "Erriberagoitia (en castel\u00e1n: \"Ribera Alta\" e oficialmente Erriberagoitia/Ribera Alta) \u00e9 un concello de \u00c1raba, no Pa\u00eds Vasco. Pertence \u00e1 cuadrilla de A\u00f1ana e ti\u00f1a en 2015 unha poboaci\u00f3n de 773 habitantes.\nEst\u00e1 formado por 26 localidades organizadas en 20 concejos: Antezana de la Ribera, Anuntzeta/An\u00facita, Arb\u00edgano, Arreo, Artaza-Escota/Artatza-Axkoeta, Barr\u00f3n, Basqui\u00f1uelas, Caicedo-Sope\u00f1a, Here\u00f1a, Lasierra, Leci\u00f1ana de la Oca, Morillas, Ormijana, Pa\u00fal, Pobes (capital), Subijana-Morillas, Tuyo, Villabezana, Villambrosa e Viloria."}
{"id": "337515", "revid": "10599", "url": "https://gl.wikipedia.org/wiki?curid=337515", "title": "Ribera Alta, \u00c1raba", "text": ""}
{"id": "337516", "revid": "23204", "url": "https://gl.wikipedia.org/wiki?curid=337516", "title": "Erribera Beitia", "text": "Erribera Beitia (en castel\u00e1n: \"Ribera Baja\" e oficialmente Ribera Baja/Erribera Beitia) \u00e9 un concello de \u00c1raba, no Pa\u00eds Vasco. Pertence \u00e1 cuadrilla de A\u00f1ana e ti\u00f1a en 2015 unha poboaci\u00f3n de 1.359 habitantes.\nEst\u00e1 formado por 5 localidades que forman concejos: Igay, Manzanos, Melledes, Quintanilla de la Ribera, Rivabellosa e Rivaguda. Ribavellosa \u00e9 a capital do concello e tam\u00e9n da cuadrilla de A\u00f1ana."}
{"id": "337518", "revid": "10599", "url": "https://gl.wikipedia.org/wiki?curid=337518", "title": "Ribera Baja", "text": ""}
{"id": "337520", "revid": "23204", "url": "https://gl.wikipedia.org/wiki?curid=337520", "title": "Kuartango", "text": "Kuartango \u00e9 un concello de \u00c1raba, no Pa\u00eds Vasco. Pertence \u00e1 cuadrilla de A\u00f1ana e ti\u00f1a en 2015 unha poboaci\u00f3n de 362 habitantes.\nEst\u00e1 formado por varias localidades que forman \u00e1 s\u00faa vez concejos: Anda, Aprikano, Etxabarri Kuartango, Jokano, Luna, Marinda, Sendadiano, Urbina Eza, Uribarri-Kuartango e Zuhatzu Kuartango."}
{"id": "337521", "revid": "106474", "url": "https://gl.wikipedia.org/wiki?curid=337521", "title": "Confederaci\u00f3n Deportiva Internacional do Traballo", "text": "A Confederaci\u00f3n Deportiva Internacional do Traballo (en franc\u00e9s \"Conf\u00e9d\u00e9ration Sportive Internationale du Travail -CSIT-\") \u00e9 unha organizaci\u00f3n internacional multideportiva creada sobre a base dos ideais do movemento obreiro internacional: igualdade e solidariedade no deporte. \u00c9 unhas organizaci\u00f3ns asociadas \u00e1 Internacional Socialista.\nPromove principalmente as seguintes disciplinas deportivas: xadrez, atletismo, b\u00e1squetbol, f\u00fatbol, ximnasia, judo, karate, loita, nataci\u00f3n, petanca, tenis de mesa, voleibol e v\u00f3ley praia.\nFunda en 1946, os seus antecedentes est\u00e1n nunha serie de organizaci\u00f3ns das que \u00e9 herdeira:"}
{"id": "337522", "revid": "23204", "url": "https://gl.wikipedia.org/wiki?curid=337522", "title": "Lantar\u00f3n", "text": "Lantar\u00f3n (en \u00e9uscaro: \"Lantaron\") \u00e9 un concello de \u00c1raba, no Pa\u00eds Vasco. Pertence \u00e1 cuadrilla de A\u00f1ana e ti\u00f1a en 2015 unha poboaci\u00f3n de 893 habitantes.\nEst\u00e1 formado por 12 localidades: Alcedo, Bergonda, Caicedo de Yuso, Komunioi (capital), Fontecha, Lezi\u00f1ana, Molinilla, Larrazubi, Saratsu, Sobr\u00f3n, Turiso e Zubillaga."}
{"id": "337524", "revid": "23204", "url": "https://gl.wikipedia.org/wiki?curid=337524", "title": "Gaubea", "text": "Gaubea (en castel\u00e1n: \"Valdegov\u00eda\" e oficialmente Valdegov\u00eda/Gaubea) \u00e9 un concello de \u00c1raba, no Pa\u00eds Vasco. Pertence \u00e1 cuadrilla de A\u00f1ana e ti\u00f1a en 2015 unha poboaci\u00f3n de 1.013 habitantes.\nEst\u00e1 formado por 30 localidades: Acebedo, Ast\u00falez, Bachicabo, Barrio, Basabe, B\u00f3veda, Caranca, Corro, Espejo, Fresneda, Guinea, Gurendes, Karkamu, Lahoz, Lalastra, Mioma, Nograro, Osma, Quejo, Pinedo, Quintanilla, Ribera, Tobillas, Tuesta, Valluerca, Villamaderne, Villamardones, Villana\u00f1e e \nVillanueva de Valdegov\u00eda, capital do concello."}
{"id": "337525", "revid": "10599", "url": "https://gl.wikipedia.org/wiki?curid=337525", "title": "Valdegov\u00eda", "text": ""}
{"id": "337526", "revid": "23204", "url": "https://gl.wikipedia.org/wiki?curid=337526", "title": "Zambrana", "text": "Zambrana (en \u00e9uscaro: \"Zanbrana\") \u00e9 un concello de \u00c1raba, no Pa\u00eds Vasco. Pertence \u00e1 cuadrilla de A\u00f1ana e ti\u00f1a en 2015 unha poboaci\u00f3n de 406 habitantes.\nEst\u00e1 formado por 4 localidades que forman concejos: Berganzo, Ocio, Portilla e Zambrana."}
{"id": "337527", "revid": "1131", "url": "https://gl.wikipedia.org/wiki?curid=337527", "title": "Campo Municipal de F\u00fatbol Alcalde Manuel Candocia", "text": "O Campo Municipal de F\u00fatbol Alcalde Manuel Candocia ou Campo de Pardi\u00f1as \u00e9 unha instalaci\u00f3n destinada \u00e1 pr\u00e1ctica do f\u00fatbol situada no lugar da Igrexa. O Concello das Somozas \u00e9 o seu propietario e nel xoga os seus partidos como local a Uni\u00f3n Deportiva Somozas.\nO seu terreo de xogo \u00e9 de herba natural, cunhas medidas de 104\u00d764 metros e conta cunha bancada cuberta con capacidade para 200 persoas e unha capacidade total de 1.000 persoas.\nHistoria.\nFoi inaugurado o 22 de agosto de 2010 cun partido entre a UD Somozas e o RC Deportivo da Coru\u00f1a B. Catro anos m\u00e1is tarde ser\u00eda rebautizado co nome do alcalde Manuel Candocia ap\u00f3s o pasamento deste no mesmo campo de f\u00fatbol, cando estaba a presenciar un partido entre a UD Somozas (presidida tam\u00e9n naquel momento polo finado) e o Centro Cultural e Deportivo Cerceda, o 19 de xaneiro de 2014."}
{"id": "337534", "revid": "98629", "url": "https://gl.wikipedia.org/wiki?curid=337534", "title": "Era Istrefi", "text": "Era Istrefi (nada o 4 de xullo de 1994), tam\u00e9n co\u00f1ecida como Era (estilizado ERA), \u00e9 unha cantante e compositora kosovar. Ela acadou a fama co seu sinxelo debut \"Mani p\u00ebr money\" en 2013, co que conseguiu unha retroacci\u00f3n positiva e a atenci\u00f3n do p\u00fablico. As s\u00faas canci\u00f3ns \"A po don\" e \"E dehun\", conseguiron o mesmo reco\u00f1ecemento. En xu\u00f1o de 2014, ela ga\u00f1ou tres \"Videofest awards\" polos seus v\u00eddeos musicais, inclu\u00edndo \"Mellor artista nova\" polo seu traballo en 2013. \u00c9 a irm\u00e1 m\u00e1is nova da popular cantante de fala albanesa Nora Istrefi.\nEn 2015 Era ga\u00f1ou un mill\u00f3n de visitas no YouTube nunha semana coa canci\u00f3n \"Njo si ti\". O seu primeiro dueto co rapeiro kosovar Ledri Vula, \"Shum\u00eb pis\", foi considerada canci\u00f3n do ver\u00e1n.\nEn xaneiro de 2015, Istrefi acadou fama internacional co lanzamento do seu sinxelo \"BonBon\", acadando 30 mill\u00f3ns de visitas no YouTube e comparaci\u00f3ns con cantantes do talle de Rihanna ou Sia. Seguindo coa fama do sinxelo, ela firmou cos selos americanos Sony Music e Ultra Music en febreiro de 2016.\nDiscograf\u00eda.\nAs canci\u00f3ns de son escritas principalmente en Alban\u00e9s Gheg (dialecto alban\u00e9s falado en Kosovo)."}
{"id": "337537", "revid": "1131", "url": "https://gl.wikipedia.org/wiki?curid=337537", "title": "Campo Municipal de F\u00fatbol Daniel Mallo", "text": "O Campo Municipal de F\u00fatbol Daniel Mallo, anteriormente co\u00f1ecido como Campo das Agras, \u00e9 unha instalaci\u00f3n destinada \u00e1 pr\u00e1ctica do f\u00fatbol situado en Cambre, o Concello de Cambre \u00e9 o seu propietario e nel xogan os seus partidos como local o Sporting Cambre e o Towers Football. Leva este nome en homenaxe ao futbolista local Daniel Mallo.\nDatos t\u00e9cnicos.\nO seu terreo de xogo \u00e9 de c\u00e9spede artificial cunhas medidas de 105 x 65 metros e conta cunha bancada cuberta con capacidade para m\u00e1is de 500 persoas. Dita bancada pos\u00fae no seu andar inferior: vest\u00edbulo, control de acceso, aseos e vestiarios adaptados para persoas con mobilidade reducida, vestiarios dos xogadores, vestiarios para \u00e1rbitros, almac\u00e9n,\u00a0sala de m\u00e1quinas,\u00a0sala de reuni\u00f3ns, enfermar\u00eda e lavander\u00eda. No andar superior (571,50 metros cadrados): bancadas, ambig\u00fa, aseos p\u00fablicos e 3 salas.\nHistoria.\nInaugurouse en 1994 como Campo das Agras, de herba natural, e vi\u00f1a a substitu\u00edr o vello Campo da Castellana, asentado nuns terreos en alugueiro. En 2004 a s\u00faa titularidade foi transferida ao Concello de Cambre e o terreo de xogo substitu\u00eddo por c\u00e9spede artificial.\nEn 2008, a Deputaci\u00f3n Provincial da Coru\u00f1a acordou financiar con 228.000 euros a construci\u00f3n de bancadas e vestiarios, tal e como se contemplaba no convenio de colaboraci\u00f3n subscrito polo presidente da Deputaci\u00f3n, Salvador Fern\u00e1ndez Moreda, e o alcalde de Cambre, Antonio Varela Saavedra. Nese acordo de cooperaci\u00f3n subscrito na sede da instituci\u00f3n provincial fac\u00edase constar a achega 228.000 euros por parte do ente provincial, que financiaba o 45 por cento do custo total do proxecto, que ascend\u00eda a 507.345 euros, e o resto ser\u00eda asumido polo Concello.\nO proxecto contemplaba a execuci\u00f3n dun predio, de d\u00faas plantas, que albergar\u00eda as bancadas cubertas e os vestiarios, e construir\u00edase encol dunhas instalaci\u00f3ns antigas que deb\u00edan ser derrubadas. Dito proxecto foi licitado polo Concello de Cambre. Este campo de f\u00fatbol xa fora constru\u00eddo pola Deputaci\u00f3n da Coru\u00f1a cun investimento de preto de 650.000 euros. Ademais da reforma do terreo con c\u00e9spede sint\u00e9tico, o proxecto supuxo tam\u00e9n o peche perimetral do recinto, e a instalaci\u00f3n de puntos de luz.\nA reinauguraci\u00f3n tivo lugar en 2010 da man dos mesmos asinantes do acordo para a reconstruci\u00f3n das instalaci\u00f3ns, ascendendo finalmente o custo da mesma a 600.000 euros. Asemade, o recinto foi rebautizado como Campo Municipal de F\u00fatbol Daniel Mallo."}
{"id": "337538", "revid": "98629", "url": "https://gl.wikipedia.org/wiki?curid=337538", "title": "Antalis", "text": "Antalis \u00e9 un x\u00e9nero de moluscos escaf\u00f3podos da orde dos dental\u00edidos (\"Dentaliida\") e da familia do mesmo nome (\"Dentaliidae\"), que comprende numerosas especies co\u00f1ecidas vulgarmente como dentalios.\nCaracter\u00edsticas.\nAs especies de \"Antalis\" son moluscos escavadores, est\u00e1n provistas dunha cuncha c\u00f3nica e curvada de 4 a 5\u00a0cm de lonxitude, oca e aberta en ambos os extremos; a abertura no extremo m\u00e1is ancho ou anterior da cuncha \u00e9 denom\u00ednase \"abertura principal\". A abertura posterior, m\u00e1is estreita, co\u00f1\u00e9cese como \"abertura apical\".\nNo orificio maior ou anterior enc\u00f3ntranse o p\u00e9 e a boca. O manto enc\u00f3ntase permanentemente dentro da cuncha. O p\u00e9 util\u00edzao o animal para escavar tobos no brando substrato no que habitan. O orificio posterior, o da abertura apical, permite a circulaci\u00f3n da auga para a evacuaci\u00f3n das feces e para o intercambio respiratorio, xa que carecen de branquias.\nViven en sedimentos do fondo mari\u00f1o, co enterrado na lama ou na area do fondo, aliment\u00e1ndose de organismos microsc\u00f3picos, detritos e foramin\u00edferos.\nA cuncha \u00e9 exteriormente lisa, non presenta estr\u00edas lonxitudinais, o que a diferencia das cunchas das especies do x\u00e9nero \"Dentalium\" (o que fixo que moitas das s\u00faas especies foran clasificadas anteriormente dentro de \"Dentalium\"), que te\u00f1en a mesma forma c\u00f3nica e curvada pero non lisas, sen\u00f3n con estr\u00edas.\nTaxonom\u00eda.\nDescrici\u00f3n.\nO x\u00e9nero \"Antalis\" foi descrito en 1854 polos irm\u00e1ns Henry e Arthur Adams, malac\u00f3logos brit\u00e1nicos, na s\u00faa obra \"The genera of recent Mollusca: arranged according to their organization\" en tres volumes publicados en 1858.\nSin\u00f3nimos.\nAdemais do nome que lle impuxeron os irm\u00e1ns adams, e actualmente v\u00e1lido, o x\u00e9nero co\u00f1eceuse tam\u00e9n polos sin\u00f3nimos seguintes:\nEspecies.\nSegundo o World Register of Marine Species, o x\u00e9nero comprende as seguintes especies:"}
{"id": "337539", "revid": "6464852", "url": "https://gl.wikipedia.org/wiki?curid=337539", "title": "R\u00edo Donas", "text": "O r\u00edo Donas \u00e9 un afluente do Tambre que percorre os concellos de Negreira e Outes.\nAfluentes.\nAfluentes do r\u00edo Donas por orde, dende o nacemento ata a desembocadura:"}
{"id": "337540", "revid": "109216", "url": "https://gl.wikipedia.org/wiki?curid=337540", "title": "Papeis de Panam\u00e1", "text": "Os papeis de Panam\u00e1 son unha filtraci\u00f3n de 11,5\u00a0mill\u00f3ns de documentos confidenciais que achegan informaci\u00f3n polo mi\u00fado de m\u00e1is de 214\u00a0000 empresas evasoras de impostos listadas pola empresa paname\u00f1a Mossack Fonseca, inclu\u00edndo as identidades dos accionistas e directores de devanditas empresas. Os documentos amosan como individuos como moitos capitais, inclu\u00eddos funcionarios p\u00fablicos, agochan os seus cartos do escrutinio p\u00fablico. No intre da publicaci\u00f3n, os papeis identificaron a cinco l\u00edderes estatais da Arxentina, Islandia, Arabia Saudita, Ucra\u00edna e os Emiratos \u00c1rabes Unidos; as\u00ed como funcionarios do goberno, parentes seus, e xente pr\u00f3xima a xefes doutros corenta pa\u00edses, entre os cales est\u00e1n o Brasil, a China, Francia, a India, Malaisia, M\u00e9xico, Paquist\u00e1n, o Per\u00fa, Roman\u00eda, Rusia, Sur\u00e1frica, Espa\u00f1a, Siria e o Reino Unido. O Reino Unido foi sinalado polos medios de comunicaci\u00f3n \"o coraz\u00f3n dunha rede de evasi\u00f3n de impostos para super-ricos\"."}
{"id": "337541", "revid": "1131", "url": "https://gl.wikipedia.org/wiki?curid=337541", "title": "Francisco Rivera P\u00e9rez", "text": "Francisco Rivera P\u00e9rez, co\u00f1ecido como Paquirri, nado en Zahara de los Atunes (C\u00e1diz) o 5 de marzo de 1948 e finado en Cerro Muriano (C\u00f3rdoba) o 26 de setembro de 1984, foi un toureiro espa\u00f1ol. Morreu por unha cornada recibida do touro chamado Avispado na praza de touros de Pozoblanco, na provincia de C\u00f3rdoba.\nTraxectoria.\nEra fillo de Agustina N\u00fa\u00f1ez P\u00e9rez (1922-1977) e do novillero Antonio Rivera Alvarado (1920-2009) quen era o encargado do matadoiro municipal de Barbate, onde Paquirri e o seu irm\u00e1n o tam\u00e9n matador Jos\u00e9 Rivera \u00abRiverita\u00bb comezaron a tourear. Creceu preto de ambientes toureiros. Recibiu influencias de Rafael G\u00f3mez Ortega \"El Gallo\", e de Miguel\u00edn.\nCriouse en Barbate e al\u00ed tivo lugar o seu debut, o 16 de agosto de 1962, data na que se enfrontou con reses de N\u00fa\u00f1ez Polavieja. En 1964 interveu na s\u00faa primeira novillada na praza de touros de C\u00e1diz. En Sevilla o 1 de maio de 1966 cortou tres orellas nunha novillada na que lle acompa\u00f1aron Pepe Luis Segura e Manolo Sanl\u00facar.\nTomou a alternativa como matador de touros na Praza Monumental de Barcelona o 17 de xullo de 1966 actuando como padri\u00f1o Paco Camino e a confirmaci\u00f3n celebrouse en Madrid o 18 de maio de 1967.\nMorte en Pozoblanco.\nO 26 de setembro de 1984 na praza de Pozoblanco (C\u00f3rdoba), compartindo cartel co Yiyo e El Soro, foi collido polo touro Avispado, da gander\u00eda de Sayalero y Bandr\u00e9s. A cornada rompeulle as veas il\u00edaca, safena e a arteria femoral.\nA c\u00e1mara de Antonio Salmoral rexistrou a traxedia e mesmo escenas do toureiro falando na enfermer\u00eda. Paquirri, a\u00ednda consciente, e cunha notable tranquilidade, dadas as circunstancias, explicaba ao doutor Eliseo Mor\u00e1n o tama\u00f1o e a traxectoria da ferida: \u00abDoutor, eu quero falar con vostede ou non me vou a quedar tranquilo. A cornada \u00e9 forte. Ten polo menos d\u00faas traxectorias, unha para ac\u00e1 e outra cara al\u00e1. Abra todo o que te\u00f1a que abrir, o demais est\u00e1 nas s\u00faas mans. E tranquilo, doutor\u00bb.\nO toureiro non puido ser ben atendido debido \u00e1s limitaci\u00f3ns da enfermer\u00eda e, sen poder conterlle a hemorraxia, faleceu cando percorr\u00eda o 93\u00a0km que lle separaban do Hospital Reina Sof\u00eda de C\u00f3rdoba, en plena estrada N-432, \u00e1 altura de Cerro Muriano. Nun intento desesperado, continuouse viaxe ata o Hospital Militar, o m\u00e1is pr\u00f3ximo, coa esperanza de conseguir reanimalo al\u00ed, con todo, nada se puido facer por reverter a parada cardiorrespiratoria que sufrira.\nDous d\u00edas despois, miles de persoas d\u00e9ronlle o \u00faltimo adeus na Praza de La Maestranza de Sevilla. Foi enterrado no Cemiterio de San Fernando, na capital andaluza.\nAquel cartel foi chamado \"o Cartel maldito de Pozoblanco\", pola morte do Yiyo once meses despois en circunstancias similares, e o collida ano m\u00e1is tarde de El Soro que sufrir\u00eda unha lesi\u00f3n de xeonllo que o retirou da profesi\u00f3n para sempre. Paquirri e o Yiyo seguen sendo ata a data os dous \u00faltimos toureiros en morrer nunha corrida en Espa\u00f1a.\nA\u00ednda que segundo o m\u00e9dico que o atendeu, a cornada non era mortal, Paquirri faleceu no traslado desde Pozoblanco ao hospital de C\u00f3rdoba. A s\u00faa morte debeuse a un fatal c\u00famulo de circunstancias: os servizos sanitarios con que contaba a praza eran moi limitados, foi trasladado nunha ambulancia convencional e a estrada que un\u00eda ambas as localidades estaba en malas condici\u00f3ns. A transcendencia que a s\u00faa morte tivo na prensa contribu\u00edu a cambiar a lexislaci\u00f3n de espect\u00e1culos taurinos obrigando a que as prazas de todas as categor\u00edas dispuxesen de unidades UVI m\u00f3biles, e a que as prazas de 1\u00aa e 2\u00aa categor\u00edas contasen con quir\u00f3fanos convenientemente equipados.\nVida persoal.\nContraeu matrimonio o 16 de febreiro de 1973 con Carmen Ord\u00f3\u00f1ez, filla do matador Antonio Ord\u00f3\u00f1ez, na bas\u00edlica de San Francisco el Grande de Madrid. Froito deste matrimonio naceron dous fillos (ambos os dous toureiros): Francisco e Cayetano. Paquirri e Carmen puxeron fin ao seu matrimonio en 1979.\nO 30 de abril de 1983 volveu casar, nesta ocasi\u00f3n coa cantante Isabel Pantoja, na bas\u00edlica de Jes\u00fas del Gran Poder de Sevilla. Este matrimonio s\u00f3 tivo un fillo: Francisco Jos\u00e9 Rivera Pantoja, alcumado \"Paquirr\u00edn\" e co\u00f1ecido como Kiko Rivera.\nMantivo unha relaci\u00f3n con Lolita Flores, filla de Lola Flores, e tam\u00e9n con B\u00e1rbara Rey."}
{"id": "337543", "revid": "5863", "url": "https://gl.wikipedia.org/wiki?curid=337543", "title": "Francisco Rivera", "text": "Francisco Rivera pode referirise a:"}
{"id": "337544", "revid": "23204", "url": "https://gl.wikipedia.org/wiki?curid=337544", "title": "Justs Sirmais", "text": "Justs Sirmais (nado o 6 de febreiro de 1995), tam\u00e9n co\u00f1ecido simplemente como Justs, \u00e9 un cantante let\u00f3n. Representou a Letonia no Festival de Eurovisi\u00f3n 2016 coa canci\u00f3n \"Heartbeat\".\nBiograf\u00eda.\nSirmais naceu o 6 de febreiro de 1995 en Kekeva, Letonia. Estudou no Instituto Estatal de Riga n\u00fam. 1.\nO 31 de xaneiro de 2016, Sirmais foi anunciado como un dos doce cantantes da segunda tempada do \"Supernova\", o show que usa Letonia para elixir o seu representante para o Festival de Eurovisi\u00f3n. El competiu coa s\u00faa canci\u00f3n \"Heartbeat\", escrita pola cantante representante de Letonia do Festival de Eurovisi\u00f3n 2015, Aminata. Na primeira convocatoria o 7 de febreiro, Sirmais ga\u00f1ou co 40% do televoto. El competiu na semi-final o 21 de febreiro e conseguiu chegar \u00e1 final. O 28 de febreiro, ga\u00f1ou a final nacional e foi escollido para representar ao seu pa\u00eds no Festival de Eurovisi\u00f3n 2016 en Estocolmo, Suecia."}
{"id": "337550", "revid": "98629", "url": "https://gl.wikipedia.org/wiki?curid=337550", "title": "Carmina Ord\u00f3\u00f1ez", "text": "Carmen Cayetana Ord\u00f3\u00f1ez Gonz\u00e1lez, m\u00e1is co\u00f1ecida como Carmina Ord\u00f3\u00f1ez, nada en Sevilla o 2 de maio de 1955 e finada en Madrid o 23 de xullo de 2004, foi unha muller protagonista da prensa do coraz\u00f3n.\nBiograf\u00eda.\nPertencente a unha familia de soados toureiros, Carmina naceu en Sevilla, filla do toureiro Antonio Ord\u00f3\u00f1ez (1932-1998) e de Carmen Gonz\u00e1lez Lucas \"Carmina Domingu\u00edn\" (1928-1982). Era neta dos reco\u00f1ecidos toureiros Cayetano Ord\u00f3\u00f1ez \"Ni\u00f1o de la Palma\" e Domingo Domingu\u00edn e sobri\u00f1a de Luis Miguel Domingu\u00edn. Tivo unha irm\u00e1 m\u00e1is nova, Ana Bel\u00e9n Ord\u00f3\u00f1ez Gonz\u00e1lez (1956-2012).\nA s\u00faa infancia desenvolveuse nun ambiente marcadamente andaluz e taurino, xa que con frecuencia acompa\u00f1aba ao seu pai (que a chamaba \"Carmuca\") tanto \u00e1s preparaci\u00f3ns do toureiro como \u00e1s corridas. Foi nunha destas corridas onde co\u00f1eceu ao que foi o seu primeiro marido, o toureiro Francisco Rivera \"Paquirri\", con quen contraeu matrimonio o 16 de febreiro de 1973 na bas\u00edlica de San Francisco o Grande de Madrid e co que tivo dous fillos: Francisco e Cayetano Rivera Ord\u00f3\u00f1ez, ambos os dous toureiros de profesi\u00f3n. Por aquel ent\u00f3n, xa era habitual ver a Carmina nas revistas do coraz\u00f3n.\nNo ano 1979 separouse de Paquirri e o seu matrimonio foi declarado nulo. Anos m\u00e1is tarde co\u00f1eceu ao cantautor Juli\u00e1n Contreras Rodr\u00edguez, con quen contraeu matrimonio en 1984.\nTras a morte do toureiro Francisco Rivera \"Paquirri\", Carmina encerellouse nunha batalla legal contra a segunda esposa do seu ex marido, Isabel Pantoja, coa que se enfrontou pola herdanza do matador. Ata a data da s\u00faa morte, Carmina Ord\u00f3\u00f1ez sempre mantivo que a tonadilleira levou m\u00e1is do que supostamente lle correspond\u00eda, a\u00ednda que hai que ter en conta que o seu matrimonio co toureiro foi declarado nulo e os seus fillos, por tanto, pasaron a ser fillos putativos. Entre os artigos que se disputaban coa tonadilleira estaba o traxe de luces co que Paquirri tomara a alternativa.\nEn 1990, Carmina decidiu trasladarse a vivir co seu segundo marido e o seu terceiro fillo a Marrakech (Marrocos), un lugar que lle marcou desde nena e do que sempre estivo namorada. Con todo, en 1994 separouse de Juli\u00e1n Contreras e decidiu volver instalarse en Espa\u00f1a.\nEn 1997, Carmina contraeu matrimonio co seu terceiro e \u00faltimo marido, o bailar\u00edn Ernesto Neyra Almod\u00f3var, o 19 de xaneiro de 1962, do que se separar\u00eda dous anos despois. Dous anos antes de morrer, en 2002, Carmina afirmou sufrir malos tratos por parte de Neyra, sempre negados por el.\nTraballou no programa \"A tu lado\", da cadea Telecinco.\nMorreu en Madrid o 23 de xullo de 2004, tras un accidente na ba\u00f1eira. Foi incinerada e as s\u00faas cinzas repart\u00edronse entre El Roc\u00edo e T\u00e1nxer."}
{"id": "337551", "revid": "10599", "url": "https://gl.wikipedia.org/wiki?curid=337551", "title": "Carmen Ord\u00f3\u00f1ez", "text": ""}
{"id": "337552", "revid": "23204", "url": "https://gl.wikipedia.org/wiki?curid=337552", "title": "Filtraci\u00f3n dos Papeis de Panam\u00e1", "text": ""}
{"id": "337553", "revid": "27155", "url": "https://gl.wikipedia.org/wiki?curid=337553", "title": "Lampetra planeri", "text": "Lampetra planeri \u00e9 unha especie de peixe \u00e1gnato (sen mand\u00edbulas) da orde Petromyzontiformes, unha das poucas especies actuais da s\u00faa clase; \u00e9 m\u00e1is pequena que a lamprea de r\u00edo com\u00fan.\nDescrici\u00f3n.\nTen d\u00faas aletas dorsais unidas entre si, non ten aletas pares. os adultos te\u00f1en unha ventosa bucal con placas dentarias e dent\u00edculos, a\u00ednda que non \u00e9 unha especie parasita; as larvas alim\u00e9ntanse de algas que filtran do lodo do fondo dos r\u00edos, mentres que os adultos non se alimentan.\nDistribuci\u00f3n.\nS\u00f3 se co\u00f1ecen d\u00faas poboaci\u00f3ns ib\u00e9ricas, unha no r\u00edo Olabidea (Navarra) e outra no r\u00edo Sei\u00e7a, no centro de Portugal\nH\u00e1bitat e reproduci\u00f3n.\nHabita nos fondos areosos de r\u00edos e regatos pouco caudalosos. Reprod\u00facense entre abril e maio, po\u00f1en entre 1000 e 2000 ovos. As larvas non sofren metamorfose at\u00e9 pasados m\u00e1is de 6 anos, tras este proceso alcanzan a madurez sexual. Este peixe \u00e9 presa doutros peixes e aves acu\u00e1ticas."}
{"id": "337554", "revid": "23204", "url": "https://gl.wikipedia.org/wiki?curid=337554", "title": "Antalis novemcostata", "text": "Antalis novemcostata \u00e9 unha especie de molusco escaf\u00f3podo da orde dos dental\u00edidos (\"Dentaliida\") e da familia do mesmo nome (\"Dentaliidae\"), unha das moitas que inc\u00fae o x\u00e9nero \"Antalis\".\nDescrici\u00f3n.\nA especie \"Antalis novemcostata\" foi descrita en 1818 polo naturalista franc\u00e9s Jean-Baptiste Lamarck, co nome de \"Dentalium novencostatum\", no tomo V da s\u00faa obra \"Histoire naturelle des animaux sans vert\u00e8bres\". (Ver en li\u00f1a).\nSinonimia.\nAdemais de polo seu nome actualmente v\u00e1lido co\u00f1eceuse durante moito tempo polo sin\u00f3nimo \"Dentalium novemcostatum\" .\nCaracter\u00edsticas.\nTen a cuncha de at\u00e9 50\u00a0mm de lonxitude, moi semellante \u00e1 da outra especie galega do x\u00e9nero, \"A. vulgaris\", da que se diferencia polas s\u00faas fortes costelas lonxitudinais, e polo seu extremo apical, m\u00e1is afiado; a cor da cuncha \u00e9 abrancazada, \u00e1s veces con manchas rosadas. O animal \u00e9 de cor abrancazada. Vive en fondos de area lamacenta na rexi\u00f3n infralitoral.\nEn Galicia.\nEn Galicia \u00e9 abundante no interior das r\u00edas."}
{"id": "337555", "revid": "2716", "url": "https://gl.wikipedia.org/wiki?curid=337555", "title": "Chiapas", "text": ""}
{"id": "337560", "revid": "2716", "url": "https://gl.wikipedia.org/wiki?curid=337560", "title": "Quer\u00e9taro", "text": ""}
{"id": "337561", "revid": "89787", "url": "https://gl.wikipedia.org/wiki?curid=337561", "title": "Canon en re maior de Pachelbel", "text": "O Canon e Giga en re maior para tres viol\u00edns e baixo continuo (en ), tam\u00e9n co\u00f1ecido sinxelamente como o Canon, \u00e9 a obra m\u00e1is co\u00f1ecida do compositor alem\u00e1n de m\u00fasica barroca Johann Pachelbel.\nPachelbel compuxo esta obra arredor do ano 1680, sendo orixinalmente unha obra de m\u00fasica de c\u00e1mara para tres viol\u00edns e baixo continuo; posteriormente realiz\u00e1ronse arranxos para unha gran variedade de instrumentos e conxuntos. Orixinalmente, unha giga na mesma tonalidade (re maior) segue \u00f3 canon, pero esta \u00faltima danza exec\u00fatase ou grava con moita menos frecuencia. O \"Canon\" \u00e9 moi co\u00f1ecido pola progresi\u00f3n harm\u00f3nica dos instrumentos de corda, que o converteron nunha das pezas m\u00e1is empregadas na m\u00fasica contempor\u00e1nea e no rock.\nO \"Canon\" adoita inclu\u00edrse en compilaci\u00f3ns musicais con outras pezas da \u00e9poca barroca xunto co chamado \"Adagio\" de Tomaso Albinoni (arranxado por Remo Giazotto) e a \"Aria en re menor da Suite n\u00ba 3 en re maior\" de Johann Sebastian Bach. \u00c9 unha peza com\u00fan na celebraci\u00f3n de vodas."}
{"id": "337562", "revid": "1131", "url": "https://gl.wikipedia.org/wiki?curid=337562", "title": "Fran Rivera", "text": "Francisco de As\u00eds Rivera Ord\u00f3\u00f1ez, co\u00f1ecido como Fran Rivera, nado en Madrid o 3 de xaneiro de 1974, \u00e9 un toureiro espa\u00f1ol. Foi premiado coa Medalla de Ouro ao M\u00e9rito nas Belas Artes. Foi duque consorte de Montoro entre 1998 e 2002.\nBiograf\u00eda.\nPertence a toda unha gran dinast\u00eda de toureiros: fillo de Francisco Rivera, \"Paquirri\" e Carmina Ord\u00f3\u00f1ez; irm\u00e1n de Cayetano Rivera Ord\u00f3\u00f1ez; neto de Antonio Ord\u00f3\u00f1ez e Antonio Rivera Alvarado, un t\u00edo av\u00f3 \u00e9 Luis Miguel Domingu\u00edn. Ten dous irm\u00e1ns m\u00e1is: un por parte de pai, Kiko Rivera, nacido da s\u00faa relaci\u00f3n con Isabel Pantoja e un por parte de nai, Juli\u00e1n, nacido da s\u00faa relaci\u00f3n con Juli\u00e1n Contreras.\nPerdeu ao seu pai en 1984 e foi o seu av\u00f3 Antonio Ord\u00f3\u00f1ez quen verdadeiramente o iniciou no mundo do touro, ao crer que ti\u00f1a caste. A s\u00faa presentaci\u00f3n como novillero produciuse o 7 de agosto de 1991, en Ronda, na praza que rexentaba o av\u00f3 (que tam\u00e9n era o seu apoderado) toureou con picadores. O seu debut con cabalos foi en Ronda o 31 de maio de 1992.\nO seu debut foi en Las Ventas, o 25 de abril de 1994, como compa\u00f1eiros tivo nesa ocasi\u00f3n a Rodolfo N\u00fa\u00f1ez e V\u00edctor Puerto, sendo os xatos da gander\u00eda Torrestrella.\nCon 21 anos toma a alternativa, o 23 de abril de 1995, da man de Juan Antonio Ruiz \"Espartaco\" en La Maestranza tendo como testemu\u00f1a a Jesul\u00edn de Ubrique, conseguindo un triunfo. Pasou de ser neto e fillo de d\u00faas figuras do toureo, a ser un toureiro con identidade propia. Nesa mesma semana, e na mesma praza obt\u00e9n de novo un triunfo, cortando as d\u00faas orellas a un touro de S\u00e1nchez de Ybarg\u00fcen, convert\u00e9ndose desde ent\u00f3n en figura do toureo.\nConfirma alternativa en Madrid o 23 de maio de 1996, compartindo cartel con Joselito e Enrique Ponce, ante touros de Samuel Flores. Rivera Ord\u00f3\u00f1ez faise respectar ese d\u00eda toureando ao natural e ratifica a s\u00faa categor\u00eda d\u00edas despois ante touros dos Bayones. Nesa tempada enf\u00fandase o traxe de luces m\u00e1is de cen tardes.\nO 17 de agosto de 2008 celebra a s\u00faa corrida n\u00famero 1000, pech\u00e1ndose con seis touros na praza de Estepona onde cortou 4 orellas e un rabo. Os beneficios desta corrida foron destinados \u00e1 loita contra a fibrose qu\u00edstica.\nA partir de agosto de 2010, nos carteis das prazas aparece anunciado co nome do seu pai Francisco Rivera \u00abPaquirri\u00bb.\nO 13 de outubro de 2012 anuncia a s\u00faa retirada do mundo dos touros. Dous anos despois fixo a s\u00faa reaparici\u00f3n en Olivenza o 8 de marzo de 2015. O 10 de agosto de 2015 recibiu unha profunda cornada na praza de touros de Huesca, caus\u00e1ndolle danos graves no baixo ventre.\nVida privada.\nO 23 de outubro de 1998 contraeu matrimonio na catedral de Sevilla con Eugenia Mart\u00ednez de Irujo, duquesa de Montoro, filla da Duquesa de Alba. O 15 de outubro de 1999 tiveron unha filla chamada Cayetana e en 2002 divorci\u00e1ronse de mutuo acordo.\nO 14 de setembro de 2013 volveu contraer matrimonio na leira do Recreo de San Cayetano en Ronda, con Lourdes Montes (sobri\u00f1a pol\u00edtica do cantante Jos\u00e9 Manuel Soto). O 12 de xullo de 2014 Francisco casou cat\u00f3licamente con Lourdes na Capela dos Mari\u00f1eiros, en Triana. O 19 de agosto de 2015 tiveron unha filla chamada Carmen."}
{"id": "337563", "revid": "23204", "url": "https://gl.wikipedia.org/wiki?curid=337563", "title": "Canon de Pachelbel", "text": ""}
{"id": "337564", "revid": "10599", "url": "https://gl.wikipedia.org/wiki?curid=337564", "title": "Francisco Rivera Ord\u00f3\u00f1ez", "text": ""}
{"id": "337566", "revid": "23204", "url": "https://gl.wikipedia.org/wiki?curid=337566", "title": "Canon e Giga en re maior para tres viol\u00edns e baixo continuo", "text": ""}
{"id": "337567", "revid": "23204", "url": "https://gl.wikipedia.org/wiki?curid=337567", "title": "Kanon und Gigue in D-Dur f\u00fcr drei Violinen und Basso Continuo", "text": ""}
{"id": "337568", "revid": "27155", "url": "https://gl.wikipedia.org/wiki?curid=337568", "title": "Tama\u00f1o efectivo da poboaci\u00f3n", "text": ""}
{"id": "337571", "revid": "19415", "url": "https://gl.wikipedia.org/wiki?curid=337571", "title": "Eino Juhani Rautavaara", "text": ""}
{"id": "337572", "revid": "22570", "url": "https://gl.wikipedia.org/wiki?curid=337572", "title": "Ducado de Montoro", "text": "O ducado de Montoro \u00e9 un t\u00edtulo nobiliario espa\u00f1ol creado o 12 de abril de 1660 con Grandeza de Espa\u00f1a polo rei Filipe IV a favor de Luis de Haro y Guzm\u00e1n, fillo do V marqu\u00e9s do Carpio. O seu nome ref\u00edrese ao municipio andaluz de Montoro, na provincia de C\u00f3rdoba.\nEn 1994, Cayetana Fitz-James Stuart, a XVIII duquesa de Alba de Tormes cedeu o t\u00edtulo de duquesa de Montoro \u00e1 s\u00faa filla Mar\u00eda Eugenia Mart\u00ednez de Irujo y Fitz-James Stuart, deslig\u00e1ndoo as\u00ed a futuro da casa do Carpio."}
{"id": "337573", "revid": "10599", "url": "https://gl.wikipedia.org/wiki?curid=337573", "title": "Duque de Montoro", "text": ""}
{"id": "337574", "revid": "10599", "url": "https://gl.wikipedia.org/wiki?curid=337574", "title": "Duquesa de Montoro", "text": ""}
{"id": "337575", "revid": "27155", "url": "https://gl.wikipedia.org/wiki?curid=337575", "title": "Pelecanus philippensis", "text": "Pelecanus philippensis \u00e9 unha especie de aves do x\u00e9nero dos pelicanos. Reprod\u00facese no sur de Asia desde o sur de Paquist\u00e1n a trav\u00e9s da India cara ao leste ata Indonesia. Vive en zonas de augas continentais extensas e na costa, especialmente en lagos grandes. Visto a certa distancia \u00e9 dif\u00edcil de diferenciar doutros pelicanos da rexi\u00f3n, a\u00ednda que \u00e9 m\u00e1is pequeno, pero visto m\u00e1is de cerca son distintivas as manchas na s\u00faa mand\u00edbula superior, a ausencia de cores brillantes e a s\u00faa plumaxe m\u00e1is cincenta. Nalgunhas \u00e1reas estas aves ani\u00f1an en grandes colonias preto de lugares habitados polos humanos.\nDescrici\u00f3n.\nEsta especie \u00e9 unha ave grande, pero relativamente pequena entre os pelicanos. Mide de longo entre 125 e 152\u00a0cm e pesa entre 4,1 u 6\u00a0kg. \u00c9 principalmente branca, ten unha crista cincenta na caluga e por detr\u00e1s do pescozo de plumas rizadas, e unha cola parda. A bolsa \u00e9 de rosa a p\u00farpura e ten grandes manchas claras, e ten tam\u00e9n un punteado de manchas na parte lateral da mand\u00edbula superior. O extremo do peteiro \u00e9 amarelo ou laranxa. Na plumaxe reprodutora, a pel da base do peteiro \u00e9 escura e a mancha orbital \u00e9 rosa. En voo non parece moi diferente do pelicano crespo, pero as pluma r\u00e9mixes terciarias e as secundarias internas son m\u00e1is escuras e presenta bandas claras que corren ao longo das cobertoiras m\u00e1is grandes. A cola \u00e9 redonda.\nAs cr\u00edas acabadas de eclosionar est\u00e1n cubertas de penuxe branca, que mudan substitu\u00edndoa por plumas de cor cincenta con pintas. As manchas do peteiro non aparecen ata que te\u00f1en un ano. A plumaxe reprodutora adulta aparece ao terceiro ano.\nH\u00e1bitat, distribuci\u00f3n e status.\nEsta especie s\u00f3 se reproduce na India, Sri Lanka e Camboxa. S\u00e1bese que alg\u00fans individuos procedentes da India pasan o inverno nas chairas do Ganxes, pero os informes da s\u00faa presenza noutras partes da rexi\u00f3n como Maldivas, Paquist\u00e1n e Bangladesh foron cuestionados. O seu principal h\u00e1bitat son as zonas con augas doces pouco profundas de terras baixas. Non \u00e9 unha especie migratoria, pero fan desprazamentos locais e est\u00e1n m\u00e1is amplamente distribu\u00eddos na tempada non reprodutora.\nReprod\u00facese en colonias, e con frecuencia en compa\u00f1\u00eda doutras aves acu\u00e1ticas. Fan os ni\u00f1os en \u00e1rbores baixas preto das zonas h\u00famidas e \u00e1s veces preto de casas humanas. Rexistr\u00e1ronse historicamente moitas grandes colonias reprodutoras, pero varias desapareceron co tempo. En xu\u00f1o de 1906, C E Rhenius visitou unha colonia en Kundakulam no distrito de Tirunelveli, onde nas vilas se consideraba a estas aves como sagradas. Amesma colonia foi revisitada en 1944, e s\u00f3 hab\u00eda 10 ni\u00f1os de pelicanos e uns 200 ni\u00f1os do cic\u00f3nido \"Mycteria leucocephala\".\nO r\u00edo Sittang de Birmania segundo E W Oates albergaba \"mill\u00f3ns\" de pelicanos en 1877, e en 1929 E C Stuart Baker informou de que a\u00ednda ani\u00f1aban al\u00ed miles deles, xunto con \"Mycteria leucocephala\":\nPor\u00e9n, B E Smythies informou que esta colonia desaparecera entre as d\u00e9cadas de 1930 e 1940.\nOutra colonia descubriuse en 1902 nunha vila chamada Buchupalle no distrito de Cudappah, onde estes pelicanos ani\u00f1aban tam\u00e9n xunto con \"M. leucocephala\" durante o mes de marzo. Esta colonia desapareceu de vez. A colonia do lago Kolleru descubriuna K K Neelakantan en 1946 e nela ani\u00f1aban case 3000 pelicanos daquela. Esta colonia tam\u00e9n desapareceu arredor de 1975.\nDebido \u00e1 perda doseu h\u00e1bitat e as molestias causadas polos humanos, o n\u00famero dos \"P. philippensis\" diminu\u00edu significativamente e moitas poboaci\u00f3ns do sueste de Asia est\u00e1n agora extintas. O nome cient\u00edfico da especie fai referencia \u00e1s Filipinas, onde a especie era abundante ata aproximadamente o ano 1900, pero declinou e extinguise localmente na d\u00e9cada de 1960. Por\u00e9n, crese que as poboaci\u00f3ns do sur da India est\u00e1n aumentando. As estimaci\u00f3ns suxiren que o incremento da protecci\u00f3n de que gozan nos \u00faltimos tempos permitiu a recuperaci\u00f3n das poboaci\u00f3ns e o status da especie cambiouse de vulnerable a case ameazada en Lista vermella da IUCN en 2007.\nComportamento e ecolox\u00eda.\nSon aves moi silenciosas cando est\u00e1n nos seus ni\u00f1os, a\u00ednda que no ni\u00f1o poden chifrar, gru\u00f1ir ou facer ru\u00eddo pechando de golpe os seus peteiros. Algunhas das primeiras descrici\u00f3ns das colonias de nidaci\u00f3n afirmaban que as colonias en conxunto distingu\u00edanse por ser silenciosas, pero a maior\u00eda considera hoxe que as colonias son ruidosas.\nComo a maior\u00eda dos demais pelicanos, captura peixes coa s\u00faa enorme bolsa do peteiro mentres nada pola superficie. A diferenza do pelicano crespo non forma grandes bandadas para alimentarse e xeralmente pesca en solitario ou en pequenas bandadas. Por\u00e9n, os grupos poden por veces colocarse ali\u00f1adas e dirixir xuntos os peixes cara a zonas pouco fondas. Cando voan desde as zonas onde descansan \u00e1s zonas de alimentaci\u00f3n, voan en formaci\u00f3n en pequenos grupos cun aleteo constante. Durante o per\u00edodo c\u00e1lido do d\u00eda, a mi\u00fado planan aproveitando as correntes t\u00e9rmicas. Poden alimentarse en parte de noite.\nAni\u00f1an en colonias e o ni\u00f1o \u00e9 unha plataforma grosa de rami\u00f1as situada nunha \u00e1rbore baixa. A estaci\u00f3n reprodutora var\u00eda de outubro a maio. En Tamil Nadu, a tempada de apareamento empeza co comezo do monz\u00f3n do noroeste. A exhibici\u00f3n de cortexo do macho consiste na distensi\u00f3n da bolsa con movementos balanceantes da cabeza arriba e abaixo seguidos de balanceos laterais, e despois botan a cabeza para atr\u00e1s coloc\u00e1ndoa sobre as costas. Poden producir repenicos co peteiro durante estes movementos coa cabeza. Os ni\u00f1os constr\u00faense normalmente xunto cos doutras aves coloniais, especialmente de \"M. leucocephala\". A s\u00faa posta normal \u00e9 de tres a catro ovos brancos. Os ovos l\u00edxanse co tempo. Os ovos eclosionan en de 30 a 33 d\u00edas. As cr\u00edas permanecen nos ni\u00f1os ou preto deles de tres a cinco meses. En catividade as cr\u00edas poden reproducirse aos dous anos. Igual que outros pelicanos, refr\u00e9scanse por medio da vibraci\u00f3n da s\u00faa bolsa e arfando.\nNa cultura.\nOs pescadores de certas partes de Bengala oriental usaban antes esta especie para atraer a certos peixes, xa que cr\u00edan que unha secreci\u00f3n aceitosa da ave atra\u00eda a peixes como os \"Colisa\" e \"Anabas\".\nA tendencia destas aves a ani\u00f1ar preto de poboaci\u00f3ns humanas xa foi indicada no s\u00e9culo XIX por T C Jerdon:\nDesde ent\u00f3n descubr\u00edronse outras colonias en vilas e, a\u00ednda que algunhas delas desapareceron, outras foron protexidas e unhas poucas vilas que conservan colonias de nidaci\u00f3n convert\u00e9ronse en atracci\u00f3ns tur\u00edsticas populares. Entre estas vilas est\u00e1n Kokrebellur, Koothankulam e Uppalapadu."}
{"id": "337576", "revid": "89787", "url": "https://gl.wikipedia.org/wiki?curid=337576", "title": "Pagellus affinis", "text": "Pagellus affinis \u00e9 unha especie de peixe da familia Sparidae da orde dos Perciformes.\nMorfolox\u00eda.\nOs machos poden chegar a alcanzar os 37\u00a0cm de lonxitude total.\nDistribuci\u00f3n xeogr\u00e1fica.\nEnc\u00f3ntrase nas costas occidentais do Oc\u00e9ano \u00cdndico (desde o Golfo P\u00e9rsico at\u00e9 o Golfo de Ad\u00e9n e as costas setentrionais de Somalia)."}
{"id": "337577", "revid": "27249", "url": "https://gl.wikipedia.org/wiki?curid=337577", "title": "Pagellus bogaraveo", "text": ""}
{"id": "337578", "revid": "1410", "url": "https://gl.wikipedia.org/wiki?curid=337578", "title": "As catro estaci\u00f3ns", "text": "As catro estaci\u00f3ns (en ) \u00e9 un conxunto de 4 concertos para viol\u00edn do compositor barroco Antonio Vivaldi. Comp\u00faxoas en 1723, e \u00e9 a obra m\u00e1is co\u00f1ecida de Vivaldi e, tam\u00e9n, unha das m\u00e1is popularizadas de toda a m\u00fasica cl\u00e1sica.\nOs concertos public\u00e1ronse en 1725 formando parte dun conxunto de doce concertos, op. 8, co t\u00edtulo \"Il Cimento dell'armonia e dell'inventione\". Os primeiros catro concertos cham\u00e1ronse \"Le quattro stagioni\" e fan referencia a cada unha das estaci\u00f3ns do ano. Cada concerto segue a estrutura de tres movementos, cun movemento lento central (\"lento\", \"adagio\", \"largo\"), no medio de dous movementos r\u00e1pidos (\"allegro\", \"presto\", etc.).\nEstrutura.\nA textura de cada concerto \u00e9 variada, de acordo coa estaci\u00f3n que quere describir. Por exemplo, o inverno \u00e9 escuro, ou o ver\u00e1n, que \u00e9 moi contratado e ten unha treboada no \u00faltimo movemento.\nSonetos.\nVivaldi escribiu 4 sonetos, que acompa\u00f1aban os 4 concertos. Os sonetos son os seguintes:\nLa Primavera\nGiunt' \u00e8 la Primavera e festosetti\nLa Salutan gl' Augei con lieto canto,\nE i fonti allo Spirar de' Zeffiretti\nCon dolce mormorio Scorrono intanto:\nVengon' coprendo l'aer di nero amanto\nE Lampi, e tuoni ad annuntiarla eletti\nIndi tacendo questi, gl' Augelletti;\nTornan' di nuovo al lor canoro incanto:\nE quindi sul fiorito ameno prato\nAl caro mormorio di fronde e piante\nDorme 'l Caprar col fido can' \u00e0 lato.\nDi pastoral Zampogna al suon festante\nDanzan Ninfe e Pastor nel tetto amato\nDi primavera all' apparir brillante.\nL'Estate\nSotto dura Staggion dal Sole accesa\nLangue l'huom, langue'l gregge, ed arde il Pino;\nScioglie il Cucco la Voce, e tosto intesa\nCanta la Tortorella e 'l gardelino.\nZeffiro dolce Spira, m\u00e0 contesa\nMuove Borea improviso al Suo vicino;\nE piange il Pastorel, perche sospesa\nTeme fiera borasca, e 'l suo destino;\nToglie alle membra lasse il Suo riposo\nIl timore de' Lampi, e tuoni fieri\nE de mosche, e mossoni il Stuol furioso!\nAh che pur troppo i Suo timor Son veri\nTuona e fulmina il Ciel e grandioso\nTronca il capo alle Spiche e a' grani alteri.\nL'Autunno\nCelebra il Vilanel con balli e Canti\nDel felice raccolto il bel piacere\nE del liquor de Bacco accesi tanti\nFiniscono col Sonno il lor godere\nF\u00e0 ch' ogn' uno tralasci e balli e canti\nL'aria che temperata d\u00e0 piacere,\nE la Staggion ch' invita tanti e tanti\nD'un dolcissimo Sonno al bel godere.\nI cacciator alla nov' alba \u00e0 caccia\nCon corni, Schioppi, e canni escono fuore\nFugge la belua, e Seguono la traccia;\nGi\u00e0 Sbigottita, e lassa al gran rumore\nDe' Schioppi e canni, ferita minaccia\nLanguida di fuggir, m\u00e0 oppressa muore.\nL'Inverno\nAggiacciato tremar tr\u00e0 neri algenti\nAl Severo Spirar d'orrido Vento,\nCorrer battendo i piedi ogni momento;\nE pel Soverchio gel batter i denti;\nPassar al foco i di quieti e contenti\nMentre la pioggia fuor bagna ben cento\nCaminar Sopra 'l giaccio, e \u00e0 passo lento\nPer timor di cader gersene intenti;\nGir forte Sdruzziolar, cader \u00e0 terra\nDi nuove ir Sopra 'l giaccio e correr forte\nSin ch' il giaccio si rompe, e si disserra;\nSentir uscir dalle ferrate porte\nSirocco Borea, e tutti i Venti in guerra\nQuest' \u00e9 'l verno, m\u00e0 tal, che gioja apporte."}
{"id": "337579", "revid": "23204", "url": "https://gl.wikipedia.org/wiki?curid=337579", "title": "Antalis vulgaris", "text": "Antalis vulgaris \u00e9 unha especie de molusco escaf\u00f3podo da orde dos dental\u00edidos (\"Dentaliida\") e da familia do mesmo nome (\"Dentaliidae\"), unha das moitas que inc\u00fae o x\u00e9nero \"Antalis\".\nDescrici\u00f3n.\nA especie foi descrira en 1778 polo naturalista brit\u00e1nico Emanuel Mendez da Costa, co nome de \"Dentalium vulgare\", na s\u00faa obra \"Historia Naturalis Testaceorum Britanniae, or, The British Conchology\". (Ver en li\u00f1a), publicada en Londres por Millan, White, Elmsley &amp; Robson.\nSin\u00f3nimos.\nAdemais de polo nome que lle adxudicou da Costa, e de polo actualmente v\u00e1lido, a especie co\u00f1eceuse tam\u00e9n polos sin\u00f3nimos seguintes:\nCaracter\u00edsticas.\nTen a cuncha de at\u00e9 40\u00a0mm de lonxitude, alongada, lisa, en forma dun dente de elefante en miniatura, cos extremos abertos (como as de todos os escaf\u00f3podos), e cun pequeno tubo no extremo apical, o extrermo inferior \u00e9 truncado e est\u00e1 rodeado por un groso calo que lle serve de tapa. A cuncha \u00e9 abrancazada, co extremo apical rosado. O animal \u00e9 de cor abrancazada.\nA cuncha \u00e9 moi semellante \u00e1 da outra especie galega do x\u00e9nero, \"A. novemcostata\", da que se diferencia porque carece das s\u00faas fortes costelas lonxitudinais, e polo seu extremo apical, menos afiado.\nEn Galicia.\nEn Galicia \u00e9 abundante, e vive en fondos areosos da rexi\u00f3n infralitoral, especialmente nas costas m\u00e1is abertas."}
{"id": "337580", "revid": "23204", "url": "https://gl.wikipedia.org/wiki?curid=337580", "title": "Le quattro stagioni", "text": ""}
{"id": "337582", "revid": "89787", "url": "https://gl.wikipedia.org/wiki?curid=337582", "title": "Kiko Rivera", "text": "Francisco Jos\u00e9 Rivera Pantoja, m\u00e1is co\u00f1ecido como Kiko Rivera ou Paquirr\u00edn, nado en Sevilla o 9 de febreiro de 1984, \u00e9 un personaxe dos medios espa\u00f1ol, fillo da cantante Isabel Pantoja e do toureiro Francisco Rivera \"Paquirri\", que faleceu cando el ti\u00f1a s\u00f3 7 meses.\nConverteuse nun personaxe co\u00f1ecido polas s\u00faas aparici\u00f3ns na prensa rosa e en programas de televisi\u00f3n. Nos \u00faltimos anos iniciou a s\u00faa carreira como DJ e cantante, con \u00e9xitos como \"Qu\u00edtate el top\" (2011), \"Chica loca\" (2013) con Dr.Bellido ou \"Sangre caliente\" (2016).\nEn 2011 participou na pel\u00edcula \"\", dirixida por Santiago Segura."}
{"id": "337583", "revid": "23204", "url": "https://gl.wikipedia.org/wiki?curid=337583", "title": "Morelos", "text": "O top\u00f3nimo Morelos pode referirse a:"}
{"id": "337587", "revid": "10599", "url": "https://gl.wikipedia.org/wiki?curid=337587", "title": "Francisco Jos\u00e9 Rivera Pantoja", "text": ""}
{"id": "337589", "revid": "10599", "url": "https://gl.wikipedia.org/wiki?curid=337589", "title": "Francisco Rivera Pantoja", "text": ""}
{"id": "337595", "revid": "23204", "url": "https://gl.wikipedia.org/wiki?curid=337595", "title": "Morelos, Estado de M\u00e9xico", "text": "Morelos \u00e9 un concello do Estado de M\u00e9xico, en M\u00e9xico. Limita coas municipalidades de Chapa de Mota, Timilpan, Jocotitl\u00e1n, Atlacomulco, Jiquipilco e Villa del Carb\u00f3n. A s\u00faa \u00e1rea \u00e9 de 236,32\u00a0km\u00b2, e a s\u00faa poboaci\u00f3n era de 28.426 habitantes no ano 2010.\nHistoria.\nOs datos dispo\u00f1ibles sobre os primeiros poboadores deste concello foron os otom\u00eds. Dedic\u00e1ronse ao cultivo do millo, \u00e1 caza e \u00e1 pesca as\u00ed como \u00e1 recollida de froitos."}
{"id": "337596", "revid": "23204", "url": "https://gl.wikipedia.org/wiki?curid=337596", "title": "Otumba", "text": "Otumba \u00e9 un concello do Estado de M\u00e9xico, en M\u00e9xico. Limita coas municipalidades de Axapusco, San Mart\u00edn de las Pir\u00e1mides, Tepetlaoxtoc e cos estados de Tlaxcala e Hidalgo. A s\u00faa \u00e1rea \u00e9 de 195,56\u00a0km\u00b2, e a s\u00faa poboaci\u00f3n era de 34.232 habitantes no ano 2010."}
{"id": "337597", "revid": "89787", "url": "https://gl.wikipedia.org/wiki?curid=337597", "title": "Pagellus bellottii", "text": "Pagellus bellottii \u00e9 unha especie de peixe da familia Sparidae, da orde dos Perciformes.\nMorfolox\u00eda.\nOs machos poden chegar a medir os 42\u00a0cm de lonxitude total.\nDistribuci\u00f3n xeogr\u00e1fica.\nEnc\u00f3ntrase nas zonas costeiras do Atl\u00e1ntico oriental (desde o Estreito de Xibraltar at\u00e9 Angola, inclu\u00edndo as Illas Canarias) e o suroeste do Mar Mediterr\u00e1neo."}
{"id": "337599", "revid": "89787", "url": "https://gl.wikipedia.org/wiki?curid=337599", "title": "Pagellus natalensis", "text": "Pagellus natalensis \u00e9 unha especie de peixe da familia Sparidae, da orde dos Perciformes.\nMorfolox\u00eda.\nOs machos poden chegar a medir os 30\u00a0cm de lonxitude total.\nDistribuci\u00f3n xeogr\u00e1fica.\nEnc\u00f3ntrase nas costas occidentais do Oc\u00e9ano \u00cdndico (desde Sur\u00e1frica at\u00e9 Madagascar)."}
{"id": "337601", "revid": "89787", "url": "https://gl.wikipedia.org/wiki?curid=337601", "title": "Lampetra", "text": "Lampetra \u00e9 un x\u00e9nero pertencente \u00e1 subfamilia \"Petromyzontinae\", pertencente \u00e1 familia \"Petromyzontidae\".\nEspecies.\nActualmente reco\u00f1\u00e9cense as seguintes especies:"}
{"id": "337602", "revid": "5863", "url": "https://gl.wikipedia.org/wiki?curid=337602", "title": "O aprendiz de meigo (Dukas)", "text": "O aprendiz de meigo (en ) \u00e9 un poema sinf\u00f3nico do compositor franc\u00e9s Paul Dukas composto en 1897 e baseado na balada hom\u00f3nima (\"Der Zauberlehrling\" en alem\u00e1n) de Johann Wolfgang von Goethe. Tr\u00e1tase dunha obra orquestal que pertence \u00f3 estilo de m\u00fasica program\u00e1tica e representa a historia dun aprendiz que, sen permiso, enmeiga unha vasoira para que lle axude a cargar auga.\nA popularidade da peza medrou co filme \"Fantasia\" (1940) de Walt Disney, na que Mickey Mouse interpretou o papel do aprendiz."}
{"id": "337604", "revid": "23204", "url": "https://gl.wikipedia.org/wiki?curid=337604", "title": "L'Apprenti sorcier", "text": ""}
{"id": "337605", "revid": "23204", "url": "https://gl.wikipedia.org/wiki?curid=337605", "title": "L'apprenti sorcier", "text": ""}
{"id": "337606", "revid": "23204", "url": "https://gl.wikipedia.org/wiki?curid=337606", "title": "O aprendiz de bruxo (Dukas)", "text": ""}
{"id": "337611", "revid": "5863", "url": "https://gl.wikipedia.org/wiki?curid=337611", "title": "Mar\u00eda de los \u00c1ngeles Alfaya", "text": ""}
{"id": "337619", "revid": "23204", "url": "https://gl.wikipedia.org/wiki?curid=337619", "title": "Web SQL", "text": "A base de datos Web SQL \u00e9 unha API web empregada para almacenar informaci\u00f3n en bases de datos que poden ser lidas\nmediante unha variaci\u00f3n do linguaxe SQL.\nEsta API \u00e9 soportada polo Google Chrome, Opera,\nSafari e o navegador de Android.\nO consorcio W3C deixou de traballar na estandarizaci\u00f3n das Bases de Datos Web SQL en novembro do 2010, citando a falta de implantaci\u00f3ns independentes (i.e. o uso do sistema en escenarios de backend, diferentes de SQLite) coma a raz\u00f3n de que a especificaci\u00f3n non acadara o categor\u00eda de recomendaci\u00f3n por parte da W3C.\nA corporaci\u00f3n Mozilla foi unha das voces m\u00e1is importantes na ruptura das negociaci\u00f3ns e declarando o est\u00e1ndar obsoleto,\npropo\u00f1endo \u00f3 mesmo tempo unha alternativa de almacenamento: as bases de datos IndexedDB."}
{"id": "337623", "revid": "5863", "url": "https://gl.wikipedia.org/wiki?curid=337623", "title": "Carlos Almui\u00f1a D\u00edaz", "text": ""}
{"id": "337626", "revid": "98629", "url": "https://gl.wikipedia.org/wiki?curid=337626", "title": "Fluxo x\u00e9nico", "text": "En xen\u00e9tica de poboaci\u00f3ns, fluxo x\u00e9nico (tam\u00e9n chamado fluxo xen\u00e9tico ou migraci\u00f3n de xenes) \u00e9 a transferencia de alelos ou xenes dunha poboaci\u00f3n a outra.\nA migraci\u00f3n cara a dentro ou f\u00f3ra dunha poboaci\u00f3n pode ser responsable dun marcado cambio nas frecuencias al\u00e9licas (a proporci\u00f3n de membros que portan unha variante particular dun xene). A inmigraci\u00f3n pode tam\u00e9n ter como resultado a adici\u00f3n de novas variantes xen\u00e9ticas \u00e1 poza x\u00e9nica establecida dunha determinada especie ou poboaci\u00f3n.\nHai varios factores que afectan \u00e1 taxa de fluxo x\u00e9nico entre diferentes poboaci\u00f3ns. Un dos factores m\u00e1is significativos \u00e9 a mobilidade, xa que unha maior mobilidade dun individuo tende a darlle un maior potencial migratorio. Os animais tenden a ser m\u00e1is m\u00f3biles que as plantas, a\u00ednda que o pole e as sementes poden ser levados a grandes distancias polo vento ou animais.\nUn fluxo x\u00e9nico sostido entre d\u00faas poboaci\u00f3ns dunha mesma especie pode tam\u00e9n orixinar unha combinaci\u00f3n das d\u00faas pozas x\u00e9nicas, reducindo a diferenciaci\u00f3n xen\u00e9tica entre os dous grupos. Por esta raz\u00f3n o fluxo x\u00e9nico act\u00faa vigorosamente contra a especiaci\u00f3n, ao recombinar as pozas x\u00e9nicas dos grupos, e dese xeito, restaurar as diferenzas que se estaban desenvolvendo na variaci\u00f3n xen\u00e9tica que ter\u00edan levado a unha completa especiaci\u00f3n e a creaci\u00f3n de especies fillas.\nPor exemplo, se unha especie de herba crece a ambos os lados dunha autoestrada, \u00e9 probable que o pole sexa transportado dun lado ao outro. Se este pole pode fecundar unha planta, e a planta onde acaba produce descendencia viable, ent\u00f3n os alelos do pole poden efectivamente moverse desde a poboaci\u00f3n dun lado da autoestrada a outra, polo que non se acumulan diferenzas entre as poboaci\u00f3ns de ambos os lados.\nBarreiras ao fluxo x\u00e9nico.\nAs barreiras f\u00edsicas ao fluxo x\u00e9nico son normalmente, pero non sempre, naturais. Entre elas est\u00e1n cadeas monta\u00f1osas infranqueables, oc\u00e9anos, ou vastos desertos. Nalg\u00fans casos, poden ser barreiras artificiais constru\u00eddas polo ser humano, como a Gran muralla chinesa, que dificultou o fluxo x\u00e9nico de poboaci\u00f3ns de plantas nativas. Unha destas plantas nativas, \"Ulmus pumila\", mostra unha baixa prevalencia de diferenciaci\u00f3n xen\u00e9tica en comparaci\u00f3n con plantas como \"Vitex negundo,\" \"Ziziphus jujuba,\" \"Heteropappus hispidus,\" e \"Prunus armeniaca\", cuxos h\u00e1bitats est\u00e1n localizados no lado oposto da Gran muralla, onde crece \"Ulmus pumila\". Isto \u00e9 porque \"Ulmus pumila\" ten polinizaci\u00f3n anem\u00f3fila (polo vento) como o seu medio principal de propagaci\u00f3n, e as outras plantas mencionadas te\u00f1en polinizaci\u00f3n entom\u00f3fila (por insectos). Exemplos destas mesmas especies que crecen a ambos os lados da muralla mostran que desenvolveron diferenzas xen\u00e9ticas, porque hai pouco fluxo x\u00e9nico que proporcione recombinaci\u00f3n das pozas x\u00e9nicas.\nAs barreiras ao fluxo x\u00e9nico non te\u00f1en que ser sempre f\u00edsicas. As especies poden vivir no mesmo ambiente, a\u00ednda que mostran un fluxo x\u00f1enico moi limitado debido a unha hibridaci\u00f3n limitada ou unha hibridaci\u00f3n que d\u00e1 lugar a h\u00edbridos non aptos.\nA elecci\u00f3n das femias pode xogar tam\u00e9n un papel na obstaculizaci\u00f3n do fluxo x\u00e9nico. O reco\u00f1ecemento asim\u00e9trico en paxaros cantores de canci\u00f3ns locais e non locais atopouse, por exemplo, en d\u00faas poboaci\u00f3ns do paxaro \"Setophaga caerulescens\" nos Estados Unidos, unha no norte dos Estados Unidos (Nova Hampshire) e a outra no sur (Carolina do Norte). Os machos na poboaci\u00f3n do norte responden fortemente \u00e1s canci\u00f3ns dos machos locais rivais pero de forma relativamente feble \u00e1s canci\u00f3ns non locais de machos do sur. En contraste con isto, os machos do sur responden de forma igual a ambas as canci\u00f3ns, locais e non locais. O feito de que os machos do norte mostren un reco\u00f1ecemento diferencial indica que as femias do norte tenden a non aparearse con machos \u201cheteroespec\u00edficos\u201d do sur; as\u00ed que non \u00e9 preciso para os machos do norte responder fortemente \u00e1 canci\u00f3n dun rival do sur. Existe unha barreira de fluxo x\u00e9nico do sur ao norte como resultado da preferencia das femias.\nFluxo x\u00e9nico en humanos.\nO fluxo x\u00e9nico tam\u00e9n foi observado en humanos. Por exemplo, nos Estados Unidos, observouse fluxo x\u00e9nico entre a poboaci\u00f3n de orixe europea branca e a poboaci\u00f3n de orixe africana occidental negra, que foron reunidas no mesmo pa\u00eds en tempos hist\u00f3ricos relativamene recentes. En \u00c1frica occidental, onde a malaria \u00e9 frecuente, o ant\u00edxeno Duffy proporciona certa resistencia \u00e1 doenza, e este alelo est\u00e1 presente en case toda a poboaci\u00f3n desa parte de \u00c1frica. Ao contrario, os europeos adoitan ter o alelo Fya ou o Fyb, porque a malaria foi case inexistente en Europa. Ao medir as frecuencias dos grupos africano occidental e europeo, atopouse que as frecuencias al\u00e9licas se mesturaron en cada poboaci\u00f3n debido ao movemento dos individuos. Tam\u00e9n se atopou que este fluxo x\u00e9nico entre os grupos europeo e africano occidental \u00e9 moito maior no norte dos Estados Unidos que no sur.\nFluxo x\u00e9nico entre especies.\nA transferencia horizontal de xenes \u00e9 a transferencia de xenes entre distintas especies, por hibridaci\u00f3n, cambio antix\u00e9nico, ou redistribuci\u00f3n \u00e9 \u00e1s veces unha importante fonte de variaci\u00f3n xen\u00e9tica. Os virus poden transferir xenes entre especies. As bacterias poden incorporar xenes doutras bacterias mortas, intercambiar xenes con bacerias vivas, ou intercambiar pl\u00e1smidos a trav\u00e9s das fronteiras entre especies.\n\"A comparaci\u00f3n de secuencias suxire unha transferencia horizontal de moitos xenes entre diversas especies inclu\u00edndo tam\u00e9n a transferencia a trav\u00e9s de seres de dominios filoxeneticamente distintos\". As\u00ed que a determinaci\u00f3n da historia filoxen\u00e9tica dunha especie non pode facerse conclusivamente determinando as \u00e1rbores evolutivas dun s\u00f3 xene.\"\nO bi\u00f3logo Gogarten para explicar as \u00e1rbores filoxen\u00e9ticas suxire que \"a met\u00e1fora orixinal dunha \u00e1rbore xa non se corresponde cos datos dunha investigaci\u00f3n xen\u00f3mica recente\". \"Os bi\u00f3logos [deber\u00edan] mellor usar a met\u00e1fora dun mosaico para describir as diferentes historias combinadas nos xenomas individuais e usar a met\u00e1fora dunha rede entrelazada para visualizar o rico intercambio e efectos cooperativos da transferencia horizontal de xenes.\n\"Usando un s\u00f3 xene como marcador filoxen\u00e9tico, \u00e9 dif\u00edcil trazar a filoxenia dun organismo en presenza de transferencia horizontal de xenes. Combinar o modelo de coalescencia simple da cladox\u00e9nese con raros eventos de transferencia horizontal de xenes suxire que non houbo un s\u00f3 \u00faltimo antepasado com\u00fan que conti\u00f1a todos os xenes que fose ancestral a todos os compartidos entre os tres dominios da vida. Cada mol\u00e9cula contempor\u00e1nea ten a s\u00faa propia historia e pode rastrearse ata unha mol\u00e9cula individual cenancestora. Por\u00e9n, estes antepasados moleculares \u00e9 probalbe que estean presentes en diferentes organismos en diferentes momentos.\"\nPoluci\u00f3n xen\u00e9tica.\nAs especies espec\u00edficas dunha rexi\u00f3n que evolucionaron de forma natural poden ser ameazadas coa extinci\u00f3n pola chamada poluci\u00f3n xen\u00e9tica, que pode causar hibridaci\u00f3n incontrolada, introgresi\u00f3n e empantanamento xen\u00e9tico (\"genetic swamping\"). Estes procesos poden levar \u00e1 homoxenizaci\u00f3n ou substituci\u00f3n dos xenotipos locais como resultado dunha vantaxe num\u00e9rica e/ou na \"fitness\" da planta ou animal introducido. As especies non nativas poden ameazar as plantas e animais nativas coa extinci\u00f3n por hibridaci\u00f3n e introgresi\u00f3n ou por medio da introduci\u00f3n deliberada polos humanos ou pola modificaci\u00f3n do h\u00e1bitat, ao po\u00f1er en contacto especies previamente illadas. Estes fen\u00f3menos poden ser especialmente prexudiciais para as especies raras que se po\u00f1en en contacto con outras m\u00e1is abondosas. A reproduci\u00f3n entre as especies pode causar un 'apantanamento' da poza xen\u00e9tica das especies raras, creando h\u00edbridos que suplantan o stock nativo. A extensi\u00f3n deste fen\u00f3meno non \u00e9 sempre aparente fix\u00e1ndose s\u00f3 na aparencia externa. A\u00ednda que ocorre certo grao de fluxo x\u00e9nico no decurso da evoluci\u00f3n normal, a hibridaci\u00f3n con ou sen introgresi\u00f3n pode ameazar a existencia de especies raras. Por exemplo, o lavanco (\"Anas platyrhynchos\") \u00e9 unha especie abondosa de pato que se entrecruza doadamente cunha ampla gama doutros patos e iso sup\u00f3n un perigo para a integridade dalgunhas especies."}
{"id": "337629", "revid": "85894", "url": "https://gl.wikipedia.org/wiki?curid=337629", "title": "Foca anelada", "text": "A foca anelada (\"Pusa hispida\") \u00e9 un mam\u00edfero pertencente \u00e1 familia dos f\u00f3cidos.\nCaracter\u00edsticas.\nA lonxitude dos individuos oscila entre os 120 e os 150 cent\u00edmetros. Cun peso que vai dende os 45 \u00f3s 100\u00a0kg. A femia \u00e9 lixeiramente menor c\u00f3 macho. Moi semellante \u00e1 foca com\u00fan. O pelame dorsal \u00e9 agrisado e pardo, con manchas escuras irregulares e rodeadas por un ton m\u00e1is claro. \u00c9 unha especie sedentaria que repousan habitualmente sobre o xeo e raramente sobre a terra. Chega a mergullarse ata os 300 metros de profundidade e aguanta 20 minutos sen respirar, aliment\u00e1ndose de crust\u00e1ceos, peixes e moluscos.\nDistribuci\u00f3n.\nVive por toda a costa \u00e1rtica de Europa e Norteam\u00e9rica, chegando ata o noroeste de Rusia. Tam\u00e9n presente no mar B\u00e1ltico e nas augas continentais de Finlandia"}
{"id": "337630", "revid": "27155", "url": "https://gl.wikipedia.org/wiki?curid=337630", "title": "Fluxo xen\u00e9tico", "text": ""}
{"id": "337631", "revid": "27155", "url": "https://gl.wikipedia.org/wiki?curid=337631", "title": "Fluxo de xenes", "text": ""}
{"id": "337632", "revid": "26995", "url": "https://gl.wikipedia.org/wiki?curid=337632", "title": "Pusa hispida", "text": ""}
{"id": "337633", "revid": "27155", "url": "https://gl.wikipedia.org/wiki?curid=337633", "title": "Migraci\u00f3n de xenes", "text": ""}
{"id": "337635", "revid": "5863", "url": "https://gl.wikipedia.org/wiki?curid=337635", "title": "Falanxista", "text": ""}
{"id": "337637", "revid": "85894", "url": "https://gl.wikipedia.org/wiki?curid=337637", "title": "Mar\u00eda Campos", "text": "Mar\u00eda Campos, nada no ano 1960 en San Xurxo de Sacos, Cerdedo-Cotobade, \u00e9 unha humorista, contacontos e actriz galega de teatro e televisi\u00f3n.\nTraxectoria.\nAo longo da s\u00faa traxectoria como actriz traballou de contacontos, facendo espect\u00e1culos teatrais e obradoiros de expresi\u00f3n dram\u00e1tica. Tam\u00e9n participou en series de televisi\u00f3n como \"Avenida de Am\u00e9rica\" ou \"A vida por diante\". Por\u00e9n, f\u00edxose principalmente co\u00f1ecida en Galiza por interpretar o personaxe da \"se\u00f1ora de Palm\u00edrez\" no programa da Televisi\u00f3n de Galicia \"Luar\", a trav\u00e9s da cal fai parodia dos prexu\u00edzos sobre o galego e o clasismo.\nAdemais, forma parte parte da compa\u00f1\u00eda pontevedresa Migallas Teatro, que foi constitu\u00edda como compa\u00f1\u00eda profesional no ano 1996. Nela editou un libro-disco, un libro e dous discos xunto con Carlos Yus."}
{"id": "337639", "revid": "98629", "url": "https://gl.wikipedia.org/wiki?curid=337639", "title": "Barrio das Flores, A Coru\u00f1a", "text": "O Barrio das Flores \u00e9 un barrio da cidade da Coru\u00f1a. No ano 2001 ti\u00f1a 4470 habitantes, con s\u00f3 0,17\u00a0km\u00b2 de superficie, a densidade de poboaci\u00f3n acada os 26.294,11 hab/km\u00b2. Est\u00e1 situado na parte sueste do n\u00facleo urbano, cara a onde se foi desenvolvendo durante as d\u00e9cadas de 1960 e 1970, ao incorporar zonas moi variadas.\nToponimia.\nO seu nome ten a s\u00faa orixe debido a que nesa zona se concentrou a maior plantaci\u00f3n de flores do casco urbano. A\u00ed naceu unha das empresas de arte floral m\u00e1is prestixiosa e antiga da Coru\u00f1a, Flores Consuelo Obdulia. En 1901 os seus art\u00edfices, Antonio Lagares Canosa e Obdulia Gal\u00e1n Teijido que ti\u00f1an unha casa no Campo de Oza, centro do actual barrio das Flores, dedicaron o resto do terreo a plantar sementes tra\u00eddas de diferentes partes de Europa.\nPor este motivo todas as r\u00faas do barrio te\u00f1en nome de flor e as prazas nome de \u00e1rbore.\nDese\u00f1o.\nOs arquitectos Jos\u00e9 Antonio Corrales (premio nacional de arquitectura), Andr\u00e9s Fern\u00e1ndez-Albalat, Ignacio Bescansa, Jacobo Losada ou Jos\u00e9 Luque Sabrini participaron neste proxecto que levantou 2.000 vivendas sobre unha superficie de 17 hect\u00e1reas.\nO barrio con orientaci\u00f3n norte sur ten forma de D, est\u00e1 perfectamente delimitado pola Avenida de Monelos e a Ronda de Camilo Jos\u00e9 Cela, esta dividido en tres unidades veci\u00f1ais, co\u00f1ecidas popularmente como a Termac, Inducosa e Dragados, en referencia \u00e1s respectivas empresas construtoras.\nCorrales dese\u00f1ou a Unidade Veci\u00f1al n\u00ba 3, co\u00f1ecida como Dragados, unha actuaci\u00f3n urban\u00edstica baseada na Carta de Atenas de Le Corbusier e executada desde unha perspectiva moderna e funcionalista que ademais de pisos e vivendas unifamiliares ofrec\u00eda equipamentos necesarios para a vida coti\u00e1 como igrexa ou garder\u00eda, nas outras unidades tam\u00e9n atop\u00e1base un ambulatorio da seguridade social, un dos creados na primeira quenda en todo estado espa\u00f1ol as\u00ed como o Fogar do Pensionista, a\u00ednda en funcionamento, tam\u00e9n un dos primeiros do estado.\nA Unidade Veci\u00f1al n\u00ba 3 \u00e9 un conxunto de vivendas resolto en diferentes tipolox\u00edas, non agrupadas en bloques espec\u00edficos, sen\u00f3n interrelacionados a trav\u00e9s de niveis e corredores nos que tam\u00e9n al\u00f3xanse espazos para as garder\u00edas, os comercios e incluso alg\u00fans locais adicados a oficinas. Estas tipolox\u00edas van desde apartamentos de dous dormitorios ata vivendas de case 150 m\u00b2 de superficie, inclu\u00edndo un pequeno n\u00famero de vivendas unifamiliares.\nO barrio non ten tr\u00e1fico de veh\u00edculos interno, as r\u00faas son r\u00faas sen sa\u00edda e s\u00f3 serven como acceso de servizo aos habitantes dos diferentes bloques de vivendas. Este dese\u00f1o permite a existencia dun gran parque central, pero dificulta que sexa co\u00f1ecido polo resto de habitantes da cidade, tam\u00e9n e complicado o acceso a p\u00e9 debido ao excesivo n\u00famero de barreiras arquitect\u00f3nicas, escaleiras, muros, falta de elevadores etc.\nHistoria.\nA historia do barrio comeza a mediados da d\u00e9cada de 1960 cando a \"Obra Sindical del Hogar\" decide crear un novo asentamento para unha poboaci\u00f3n que crec\u00eda debido a instalaci\u00f3n de novas industrias como a refinar\u00eda. Constru\u00eduse entre 1964 e 1967. Inaugurouse oficialmente o 19 de agosto de 1967, coa visita do ditador Francisco Franco.\nA poboaci\u00f3n de clase media-baixa traballadora esta envellecida, e en xeral s\u00e9guese asociando como un barrio marxinal, opini\u00f3n baseada en tempos pasados en que determinadas zonas do barrio relacion\u00e1banse coa droga e a delincuencia.\nServizos.\nApenas existen comercios, a\u00ednda que debido a s\u00faa situaci\u00f3n esta preto de case todos os grandes centros comerciais da cidade, as\u00ed como do CHUAC. A\u00ednda que carece de equipamentos de car\u00e1cter cultural e ocupacional, no barrio at\u00f3pase o Centro Down Coru\u00f1a, o Centro de diminu\u00eddos ps\u00edquicos, Acopros, que ademais de dar servizo \u00e1s familias de xordos, \u00e9 centro de orientaci\u00f3n de emprego, e o Centro municipal de informaci\u00f3n \u00e1 muller.\nNo centro do barrio at\u00f3pase o Polideportivo Municipal do Barrio das Flores"}
{"id": "337641", "revid": "98629", "url": "https://gl.wikipedia.org/wiki?curid=337641", "title": "Rocca Priora", "text": "Rocca Priora \u00e9 unha vila e comuna italiana da provincia de Roma, na rexi\u00f3n do Lacio. At\u00f3pase a uns 25\u00a0km ao sueste da cidade de Roma e forma parte do Parque Rexional dos Castelos Romanos."}
{"id": "337643", "revid": "98629", "url": "https://gl.wikipedia.org/wiki?curid=337643", "title": "Bolinho de bacalhau", "text": "Bolinhos de bacalhau\u00a0ou past\u00e9is de bacalhau son unha especialidade da gastronom\u00eda portuguesa e son tam\u00e9n moi populares na Angola e no Brasil.\nNo centro e sur de Portugal son co\u00f1ecidos por \"past\u00e9is de bacalhau\" e, no norte, por \"bolinhos de bacalhau\".\nOs past\u00e9is de bacalhau foron uns dos pratos finalistas \u00e1s 7 Marabillas da Gastronom\u00eda portuguesa.\nHistoria.\nA primeira receita oficial do bolinho de bacalhau data de 1904, nun libro chamado \"Tratado de Cozinha e Copa\", de Carlos Bandeira de Melo, un oficial do ex\u00e9rcito portugu\u00e9s que empregaba o pseud\u00f3nimo Carlos Bento da Maia. A obra de Carlos Melo entrar\u00eda na historia como a primeira en presentar unha receita do prato.\nA pesar de indicar o modo de preparaci\u00f3n e os ingredientes, o autor omitiu a relaci\u00f3n e proporci\u00f3n dos ingredientes, no entanto, a s\u00faa descrici\u00f3n serviu como base para as variaci\u00f3ns da receita existentes at\u00e9 os nosos d\u00edas.\nVariantes.\nPastel de bacallau brasileiro.\nNo Brasil tam\u00e9n se pode atopar unha variante que, a pesar de ter o nome de \"pastel de bacalhau\", similar ao nome empregado en parte de Portugal e nos PALOP para o bolinho de bacalhau, \u00e9 lixeiramente distinto, refer\u00edndose a un pastel, alimento t\u00edpico brasileiro semellante \u00e1 empanada latinoamericana que consiste nunha masa rechea con alg\u00fan ingrediente e fritida; neste caso espec\u00edfico, recibe o \"reencho de bacalhau\". Este tipo de pastel tivo a s\u00faa orixe nunha receita de emigrantes portugueses que se estableceron en S\u00e3o Paulo e lanzaron esa iguaria no Hocca Bar, localizado no Mercado Municipal de S\u00e3o Paulo."}
{"id": "337644", "revid": "1410", "url": "https://gl.wikipedia.org/wiki?curid=337644", "title": "Trelew", "text": "Trelew \u00e9 unha cidade da patagonia arxentina, local\u00edzase no Val do r\u00edo Chubut, na provincia de Chubut ao sur do pa\u00eds. A cidade conta cunha superficie duns 264,63\u00a0km2 e unha poboaci\u00f3n de 99 430 (2010). A cidade \u00e9 un importante centro comercial, tam\u00e9n industrial e un foco t\u00e9xtil de la m\u00e1is importante do pa\u00eds."}
{"id": "337645", "revid": "1131", "url": "https://gl.wikipedia.org/wiki?curid=337645", "title": "Arena", "text": "A arena \u00e9 o espazo central dun circo romano, dunha praza de touros etc., onde se realiza o espect\u00e1culo.\nPor extensi\u00f3n denom\u00ednase arena \u00e1 \u00e1rea fechada, case sempre de forma circular ou oval, dese\u00f1ada para espect\u00e1culos musicais, teatrais ou eventos deportivos, ser\u00eda, logo, un pavill\u00f3n deportivo ou estadio fechado. Componse dun grande espazo aberto no centro (a propia arena), rodeado por corredores e bancadas para os espectadores. A caracter\u00edstica chave dunha arena \u00e9 que o lugar onde se realiza o evento, fica no punto m\u00e1is baixo, permitindo unha visibilidade. Teoricamente unha arena \u00e9 proxectada para acomodar un gran n\u00famero de espectadores.\nA palabra v\u00e9n do lat\u00edn (h)arena, que significa \"area\". Na \u00e9poca do Imperio Romano, os gladiadores loitaban nunha superficie cuberta de area, que absorb\u00eda o sangue. P\u00f3dese comparar a evoluci\u00f3n do uso da palabra arena (inicialmente \"area\" e posteriormente o local - con area - onde se practicaban exercicios variados) coa evoluci\u00f3n do uso da palabra saibro (inicialmente \"area\" e posteriormente un tipo de cuadra - cunha especie de area - no que se xoga tenis).\nO termo coliseo designa o edificio de gran capacidade destinado \u00e1 celebraci\u00f3n de espect\u00e1culos, de forma circular e con bancadas arredor onde se sentan os espectadores."}
{"id": "337646", "revid": "5863", "url": "https://gl.wikipedia.org/wiki?curid=337646", "title": "Caso Malaya", "text": "O Caso Malaya foi unha operaci\u00f3n contra a corrupci\u00f3n urban\u00edstica en Espa\u00f1a, dirixida polo xu\u00edz Miguel \u00c1ngel Torres Segura e a Fiscal\u00eda Anticorrupci\u00f3n, cuxas primeiras investigaci\u00f3ns rem\u00f3ntanse a novembro de 2005. Ti\u00f1a como obxectivo destapar un armaz\u00f3n de asociaci\u00f3ns que encobr\u00eda numerosas actividades delituosas (suborno, malversaci\u00f3n de caudais p\u00fablicos, prevaricaci\u00f3n, tr\u00e1fico de influencias etc.) levadas a cabo, entre outros, por dirixentes do Concello de Marbella, importantes empresarios e avogados, e ramificaci\u00f3ns en localidades como M\u00e1laga, Madrid, Huelva, C\u00e1diz, Murcia, Granada, C\u00f3rdoba, Sevilla e Pamplona. Este caso abriu o cami\u00f1o para unha sucesi\u00f3n case ininterrompida de investigaci\u00f3ns sobre outros posibles casos en decenas de concellos espa\u00f1ois.\nEn xullo de 2012, o sumario principal do caso quedou visto para sentenza, e tam\u00e9n a causa secundaria por branqueo de capitais. O Caso Malaya xulgouse na Audiencia de M\u00e1laga, con sentenza condenatoria, celebr\u00e1ndose a vista do recurso de casaci\u00f3n en xullo de 2014 na Sala Segunda do Tribunal Supremo, atop\u00e1ndose pendente da sentenza de casaci\u00f3n. A causa por branqueo de capitais conclu\u00edu cunha sentenza condenatoria, que foi confirmada polo Tribunal Supremo."}
{"id": "337654", "revid": "98629", "url": "https://gl.wikipedia.org/wiki?curid=337654", "title": "Masters of the Universe (filme)", "text": "Masters of the Universe \u00e9 un filme estadounidense de fantas\u00eda dirixido por Gary Goddard que se estreou en 1987. Est\u00e1 protagonizado por Dolph Lundgren, Frank Langella, Jon Cypher, Chelsea Field, Billy Barty e Courteney Cox. Bas\u00e9ase nos xoguetes de Mattel hom\u00f3nimos. O filme estreouse nos Estados Unidos o 7 de agosto de 1987, mais foi un fracaso de cr\u00edtica e recadaci\u00f3n. Por\u00e9n converteuse nun filme de culto."}
{"id": "337655", "revid": "89787", "url": "https://gl.wikipedia.org/wiki?curid=337655", "title": "M\u00f3nica Carrillo", "text": "M\u00f3nica Carrillo, nada en Elx o 16 de setembro de 1976, \u00e9 unha xornalista, presentadora de TV e escritora espa\u00f1ola. Na actualidade presenta, xunto a Mat\u00edas Prats,\u00a0o informativo \"Noticias Fin de Semana\" que se emite cada s\u00e1bado e domingo \u00e1s 15:00 e \u00e1s 21:00h en Antena 3.\nBiograf\u00eda.\nLicenciada en Xornalismo pola Universidade Carlos III de Madrid no ano 2000 e Diplomada en Turismo pola Universidade de Alacant, previamente cursou estudos de Arquitectura. As\u00ed mesmo, estudou ingl\u00e9s, franc\u00e9s e alem\u00e1n. En 1998 obtivo unha bolsa Erasmus en M\u00fanic onde cursou o \u00faltimo ano dos seus estudos de turismo.\nO seu primeiro contacto cos medios de comunicaci\u00f3n chegoulle da man da Axencia EFE. Al\u00ed formou parte do equipo de EFE-RADIO onde realizou labores de redacci\u00f3n, locuci\u00f3n e cobertura de informativos durante m\u00e1is dun ano.\nO 3 de abril de 2014 publicou a s\u00faa primeira novela, \"La luz de Candela\", que alcanzou a s\u00faa terceira edici\u00f3n en tan s\u00f3 unha semana. O libro narra a historia de Candela, unha fot\u00f3grafa seducida por Manuel, un\u00a0xove modelo. Con el vivir\u00e1 unha historia de amor tan fascinante como aditiva. A obra incl\u00fae unha recompilaci\u00f3n dalg\u00fans dos microcontos publicados pola xornalista en Twitter. Moi activa nesta rede social, o seu perfil @MonicaCarrillo conseguiu a fidelidade de centos de miles de seguidores que len diariamente os seus comentarios e microrrelatos.\nTVE 1 (2000 - 2006).\nNo ver\u00e1n do ano 2000 chegou a Televisi\u00f3n Espa\u00f1ola cunha bolsa de estudos. Durante tres meses colaborou na \u00c1rea Nacional dos Telexornais na primeira e a segunda edici\u00f3n.\nPosteriormente formou parte do equipo de xornalistas que arrincaron o Gabinete de Seguimento de Medios do PSOE.\nEn xullo de 2001 volveu a TVE como redactora da \u00e1rea de Econom\u00eda da Canle 24 horas (TVE) onde tam\u00e9n colaborou no programa \"Mercados e Negocios\".\nNo ver\u00e1n de 2004 encargouse da redacci\u00f3n e presentaci\u00f3n do espazo de informaci\u00f3n bolsista do \"Telexornal Matinal\".\nEn setembro de 2004 incorporouse ao equipo do \"Diario Am\u00e9rica\", o informativo internacional en lingua espa\u00f1ola de maior audiencia. Durante m\u00e1is de dous anos participou na redacci\u00f3n e presentaci\u00f3n deste telexornal.\nAntena 3 (2006 - actual).\nDesde decembro de 2006 forma parte do equipo de Antena 3 Noticias. Durante d\u00faas tempadas presentou o informativo matinal \"As Noticias da Ma\u00f1\u00e1\" xunto a Lu\u00eds Fraga e esporadicamente as \"Noticias fin de semana.\"\nNa tempada 2008-2009 pasou a presentar, xunto a Mat\u00edas Prats, o informativo de referencia \"Noticias das 9\". O equipo obtivo o TP de ouro ao mellor programa informativo.\nDe a\u00ed saltou \u00e1 edici\u00f3n das 15:00 horas, onde estivo a presentar as \"Noticias das 3\"' durante tres tempadas. Primeiro, entre 2009 e 2011, xunto a Roberto Arce e despois, entre 2011 e 2012, xunto a Vicente Vall\u00e9s.\nDesde o d\u00eda 3 de setembro de 2012, volve ao \"prime time\" para presentar xunto a Mat\u00edas Prats as \"Noticias das 9\".\nDesde xu\u00f1o de 2013 converteuse nunha das colaboradoras habituais do programa \"Un Lugar Llamado Mundo\" que presenta o produtor musical Javier Lim\u00f3n en Europa FM onde todos os s\u00e1bados, \u00e1s 17:00 horas, comenta con el a actualidade musical espa\u00f1ola e internacional no espazo #MonicavsLimon.\nAdemais dos labores na redacci\u00f3n de informativos, M\u00f3nica Carrillo participa en varias secci\u00f3ns da web de noticias de Antena 3. No apartado \"Detr\u00e1s de la c\u00e1mara\" ensina as reviravoltas do traballo en televisi\u00f3n. As\u00ed mesmo, realizou entrevistas a personaxes relevantes na secci\u00f3n \"En la red de M\u00f3nica\" denominada desde 2014 \"Fose de contexto\".\nA xornalista tam\u00e9n \u00e9 colaboradora habitual no programa de radio \"Un lugar llamado mundo\" de Europa FM,"}
{"id": "337656", "revid": "1131", "url": "https://gl.wikipedia.org/wiki?curid=337656", "title": "Campo de Lomb\u00e1ns", "text": "O Campo Municipal de Lomb\u00e1ns \u00e9 un campo de f\u00fatbol situado na parroquia de San Mamede de Carnota, Carnota. O seu propietario \u00e9 o Concello de Carnota e nel xogan os seus partidos como locais a Uni\u00f3n Deportiva Carnota, o Pindo Club de F\u00fatbol e o CF Lira, que ten o seu campo de Portocubelo clausurado por mor do mal estado do terreo de xogo.\nFoi inaugurado en 1969 e reformado en 1997. Desde 2008 o seu terreo de xogo \u00e9 de c\u00e9spede artificial. \u00c9 tam\u00e9n empregado pola Escola de F\u00fatbol Prodemar; en 2013 acolleu a Final da Copa da Costa Xuvenil."}
{"id": "337657", "revid": "98629", "url": "https://gl.wikipedia.org/wiki?curid=337657", "title": "A Ultramar", "text": "O bolet\u00edn A Ultramar foi unha publicaci\u00f3n de car\u00e1cter informativo editada na cidade da Coru\u00f1a pola Oficina de relaciones con los gallegos en el exterior entre os anos 1959 e 1975. Redactado enteiramente en castel\u00e1n e so a direcci\u00f3n de Lu\u00eds S\u00e1nchez Mosquera, foi concibido ap\u00f3s o II Congreso de la Emigraci\u00f3n Espa\u00f1ola a Ultramar (1959) como o medio m\u00e1is adecuado e eficaz para manter un \u00abcontacto permanente\u00bb cos emigrantes de Galiza e as innumer\u00e1beis Asociaci\u00f3ns, Casas e Centros Galegos estabelecidos en pa\u00edses Iberoamericanos. Sa\u00edron do prelo un total de 134 n\u00fameros.\nPeriodicidade.\nO \u00abBolet\u00edn\u00bb tivo unha periodicidade irregular con edici\u00f3ns mensuais, bimestrais e trimestrais. Por\u00e9n, \u00e9 pos\u00edbel subdividir a s\u00faa traxectoria editorial en tres per\u00edodos:\nO II Congreso de la Emigraci\u00f3n Espa\u00f1ola: xerme do \u00abBolet\u00edn\u00bb.\nX\u00e9nese.\nNa d\u00e9cada dos 50, Galiza estaba a atravesar unha situaci\u00f3n dif\u00edcil no duplo aspecto econ\u00f3mico e social. Novamente, a cidadan\u00eda espa\u00f1ola \u2012principalmente os galegos e galegas\u2012 vese na obriga de emigrar por raz\u00f3ns de diversa natureza. Os pa\u00edses de ultramar, aos cales a\u00ednda non chegara a deterioraci\u00f3n nin a consecuente crise, son os principais destinatarios e receptores desa emigraci\u00f3n. Por mor destas circunstancias e a fin de resolver o problema migratorio, xorde da man de diversos veci\u00f1os coru\u00f1eses ex-residentes nos pa\u00edses de ultramar \u2012entre eles Luis S\u00e1nchez Mosquera\u2012 a idea de constitu\u00edren, dentro da Asociaci\u00f3n Cultural-Iberoamericana nos seus inicios, un C\u00edrculo de Estudios Migratorios que celebra na Coru\u00f1a no ano 1954 as s\u00faas Primeras Jornadas so a direcci\u00f3n de Mosquera. Este grande acto p\u00fablico, o cal conta coa estreita colaboraci\u00f3n do Centro Gallego de Montevideo, ten unha gran repercusi\u00f3n, tanto nas rexi\u00f3ns espa\u00f1olas coma nos pa\u00edses da Am\u00e9rica latina.\nAl\u00e9n deste acontecemento, o C\u00edrculo contin\u00faa a se xuntar regularmente, traballando a prol do estudo e procura de soluci\u00f3ns para o problema migratorio. Non \u00e9 pois de estra\u00f1ar que fora nunha das s\u00faas xuntanzas no ano 1958 cando xorde a idea de celebraren en Galiza un grande Congreso da Emigraci\u00f3n Espa\u00f1ola. A seguir, neste fragmento rec\u00f3llense as conclusi\u00f3ns que tirou Luis S\u00e1nchez Mosquera ap\u00f3s o simposio:\nC\u00f3mpre dicir que a\u00ednda que a emigraci\u00f3n espa\u00f1ola foi o obxecto central desta convocatoria, considerouse de xeito un\u00e1nime que a cuesti\u00f3n migratoria galega precisaba dunha lexislaci\u00f3n especial por mor da s\u00faa grave problem\u00e1tica social, econ\u00f3mica e pol\u00edtica. De acordo coas palabras de Eugenio L\u00f3pez L\u00f3pez no seu relatorio \u00abLa Emigraci\u00f3n Espa\u00f1ola a Ultramar y las peculiaridades de la Emigraci\u00f3n Gallega y de otras regiones\u00bb:\nOrganizaci\u00f3n da xuntanza.\nO prop\u00f3sito deste congreso foi convocar en Galiza as personalidades m\u00e1is representativas e sobresa\u00edntes de Espa\u00f1a e Iberoam\u00e9rica a prol do estudo dos problemas migratorios, co fin de exporen e resolveren conxuntamente os moitos e complexos aspectos e perspectivas desde as cales deb\u00edan afrontarse todas as cuesti\u00f3ns que atinx\u00edan directa ou indirectamente a emigraci\u00f3n espa\u00f1ola. Para esta finalidade foi esencial a importante colaboraci\u00f3n do Instituto Espa\u00f1ol de Emigraci\u00f3n, do representante do C\u00edrculo de Estudios Migratorios, Eugenio L\u00f3pez L\u00f3pez, e do Centro Gallego de Montevideo. As seguintes palabras de Luis S\u00e1nchez Mosquera reflicten a meticulosidade canto \u00e1 organizaci\u00f3n desta xuntanza:\nOutros\u00ed, ap\u00f3s unha das sesi\u00f3ns plenarias, acordouse crear a Comisi\u00f3n Permanente de los Congresos de Emigraci\u00f3n con sede na Coru\u00f1a cuxa misi\u00f3n era a convocatoria de posteriores xuntanzas cunha periodicidade de cinco anos. Al\u00e9n diso, estabeleceuse para o futuro a s\u00faa realizaci\u00f3n en d\u00faas fases: rexional e nacional. Co fin de manter un contacto continuo coa emigraci\u00f3n galega, inmediatamente despois de conclu\u00edr o II Congreso (1959) iniciouse da man da Comisi\u00f3n Permanente a publicaci\u00f3n dun Bolet\u00edn Informativo chamado \u00abA Ultramar\u00bb.\nRelaci\u00f3n de relatorios.\nComo se ver\u00e1 na secci\u00f3n seguinte, as cuesti\u00f3ns presentadas nestes relatorios est\u00e1n estreitamente ligadas \u00e1 li\u00f1a tem\u00e1tica do \u00abBolet\u00edn\u00bb.\nO Bolet\u00edn \"A Ultramar\".\nEntre os anos 1959 e 1975, o \u00abBolet\u00edn\u00bb foi un veh\u00edculo de comunicaci\u00f3n entre Galiza e os seus emigrantes al\u00e9n do oc\u00e9ano Atl\u00e1ntico. Segundo as propias palabras do seu director Luis S\u00e1nchez Mosquera, a escolla do nome \u00abUltramar\u00bb debeuse a que \u00aben aquellos a\u00f1os la emigraci\u00f3n espa\u00f1ola se dirig\u00eda exclusivamente a los pa\u00edses Iberoamericanos.\u00bb Para al\u00e9n de se enviar a eses pa\u00edses, tam\u00e9n se mandou aos \u00abCentros Gallegos de Europa, Ministerios, Consulados, Centros Gallegos de Espa\u00f1a, Autoridades de Galicia y personalidades de diversos sectores de nuestra Patria.\u00bb\nA respecto do per\u00edodo de actividade deste \u00abBolet\u00edn\u00bb, son significativas as datas de comezo e termo, correspond\u00e9ndose coa clausura do II Congreso (1959) e a morte do Xeneral Franco (1975). Al\u00e9n diso, no inicio da Transici\u00f3n produciuse un pico hist\u00f3rico canto ao n\u00famero de retornados, diminu\u00edndo o n\u00famero de emigrantes de m\u00e1is de 100\u00a0000 en 1964 at\u00e9 12\u00a0000 no ano 1976.\nIdeolox\u00eda.\nGaliza pres\u00e9ntase no \u00abBolet\u00edn\u00bb como a terra da emigraci\u00f3n espa\u00f1ola por excelencia. Nesta imaxe converxen tanto as representaci\u00f3ns propias da \u00abrexi\u00f3n\u00bb coma as da s\u00faa poboaci\u00f3n emigrante en ultramar. A publicaci\u00f3n enf\u00f3case principalmente na longa tradici\u00f3n de asociacionismo galego nos pa\u00edses iberoamericanos e nas instituci\u00f3ns e xuntanzas a prol da resoluci\u00f3n do problema migratorio. A identidade galega que transmite nas s\u00faas p\u00e1xinas fica subordinada \u00e1 identidade espa\u00f1ola do r\u00e9xime franquista, e isto pl\u00e1smase na escolla da lingua patria conforme reproducen perfectamente as palabras do seu director Luis S\u00e1nchez Mosquera: \u00abbuenos gallegos y ejemplares espa\u00f1oles.\u00bb Al\u00e9n diso, nesa \u00e9poca o territorio galego relacion\u00e1base case exclusivamente coa pol\u00edtica migratoria, os Congresos de la Emigraci\u00f3n \u2015por mor da extraordinaria magnitude destes movementos de poboaci\u00f3n en Galiza\u2015, e a dimensi\u00f3n relixiosa galega grazas \u00e1s peregrinaci\u00f3ns a Santiago de Compostela e as ofrendas ao Ap\u00f3stolo no D\u00eda Nacional de Galiza. Por outra parte, o \u00abBolet\u00edn\u00bb evita calquera referencia a enfrontamentos pol\u00edticos ou fragmentaci\u00f3ns identitarias que ameazasen a unidade nacional. Os galegos e galegas senten o v\u00ednculo colectivo da emigraci\u00f3n, mais non o feito de teren unha lingua propia como factor de identificaci\u00f3n nacional. Segundo a afirmaci\u00f3n do propio Francisco Franco: \u00abel car\u00e1cter de cada regi\u00f3n ser\u00e1 respetado, pero sin perjuicio para la unidad nacional, que la queremos absoluta, con una sola lengua, el castellano, y una sola personalidad, la espa\u00f1ola.\u00bb\nLi\u00f1a tem\u00e1tica.\nO Bolet\u00edn A Ultramar actuou durante todos os seus anos de actividade como voceiro de todo canto tiver relaci\u00f3n coa emigraci\u00f3n de Galiza. Ao longo das s\u00faas p\u00e1xinas presenta un percorrido polos sucesos m\u00e1is salient\u00e1beis e transcendentais que influ\u00edron a sociedade espa\u00f1ola, e principalmente a galega, nun momento hist\u00f3rico dif\u00edcil onde a \u00fanica sa\u00edda pos\u00edbel para moitos milleiros de persoas era deixar a terral natal e ir na busca dunha mellor fortuna. O bolet\u00edn foi, por tanto, un mecanismo de uni\u00f3n entre todos os galegos e galegas espallados polo mundo, quen acha nas s\u00faas p\u00e1xinas informaci\u00f3n moi variada de todo o que estaba a acontecer en Galiza durante a s\u00faa ausencia.\nDun lado, novas canto \u00e1s actividades e inquedanzas desenvolvidas polas colectividades de emigrantes galegos repartidas por todo o mundo (e.g. Asociaci\u00f3ns, Centros e Casas) e os acordos e lexislaci\u00f3ns que puidesen atinxirlles, isto \u00e9, convenios da Seguridade Social no estranxeiro, sistemas de bolsas de estudos para a educaci\u00f3n dos fillos de emigrantes e planos educativos enfocados \u00e1s pos\u00edbeis dificultades que o emigrante puidese encontrar no pa\u00eds receptor. Doutro lado, por medio dun Noticiario Breve o bolet\u00edn tam\u00e9n proporcionaba informaci\u00f3n detallada sobre a actualidade da vida galega e os progresos que se estaban a facer en todos os dominios, isto \u00e9, informaci\u00f3ns relativas a aniversarios ou admisi\u00f3n de novos membros na Real Academia Galega; celebraci\u00f3ns do D\u00eda das Letras Galegas; homenaxes ou entrega de premios a personaxes ilustres comprometidos coa emigraci\u00f3n, por exemplo Alfonso Rodr\u00edguez Castelao, Ram\u00f3n Otero Pedrayo, Valent\u00edn Paz Andrade e Eduardo Blanco Amor; concursos literarios de contos en lingua galega, e fen\u00f3menos culturais de diversa natureza como a Feira do Libro, as traduci\u00f3ns a m\u00faltiples linguas da obra de Rosal\u00eda e o aumento do nivel de lectura e produci\u00f3n editorial en Galiza. O \u00abBolet\u00edn\u00bb apoiou toda obra cultural colectiva a prol da cultura galega; por tanto, a trav\u00e9s das conclusi\u00f3ns dos diferentes congresos, reaf\u00edrmase na necesidade de env\u00edo de libros e publicaci\u00f3ns desde Galiza, no pedimento de subvenci\u00f3ns que permitan traer relatores e profesores galegos, e na organizaci\u00f3n de exposici\u00f3ns e espect\u00e1culos colectivos de calquera clase.\nMalia este labor informativo/cultural, o Bolet\u00edn ten un car\u00e1cter fortemente social e cr\u00edtico. O fen\u00f3meno migratorio \u2015no inicio exclusivamente na Am\u00e9rica, e na d\u00e9cada dos 60 e 70 orientado cara a Europa, principalmente a Francia, Su\u00edza e Alema\u00f1a\u2015, o modo en que este atinxe as persoas e familias estabelecidas no estranxeiro, as relaci\u00f3ns de concordia entre a naci\u00f3n de orixe e a destinataria, e o estudo das causas e pos\u00edbeis soluci\u00f3ns da emigraci\u00f3n son a chave do nexo de uni\u00f3n tem\u00e1tica do Bolet\u00edn. Todos estas cuesti\u00f3ns foron tratadas nos Congresos, Jornadas de la Emigraci\u00f3n e reuni\u00f3ns da Federaci\u00f3n Mundial de Sociedades Gallegas que se realizaron ao longo do per\u00edodo de actividade desta publicaci\u00f3n. O Bolet\u00edn encarg\u00e1base, a trav\u00e9s da publicaci\u00f3n das respectivas actas al\u00e9n de numerosos artigos e s\u00edntese dos relatorios, de manter toda a comunidade galega informada dos problemas m\u00e1is urxentes e os logros conseguidos a respecto dos temas debatidos.\nCanto \u00e1s cuesti\u00f3ns m\u00e1is problem\u00e1ticas, disc\u00fatese a necesidade de reestruturar a econom\u00eda de Galiza para que os galegos e galegas poidan traballar as s\u00faas propias terras no canto de enriqueceren as alleas. Tam\u00e9n se analiza a constituci\u00f3n da sociedade Sodiga co fin de impulsar o desenvolvemento industrial rexional do cal carec\u00eda Galiza. Reivind\u00edcase unha reestruturaci\u00f3n municipal a cal, co consecuente equilibrio do poboamento entre as zonas rurais e urbanas, axudar\u00eda a reactivar a econom\u00eda galega, resolvendo as\u00ed unha das principais causas migratorias; tam\u00e9n se demandan facilidades \u00e1 explotaci\u00f3n mineira e gandeira al\u00e9n de protecci\u00f3n \u00e1 industria da pesca para mitigar o desemprego estacional. Por outra parte, no relativo aos problemas m\u00e9dicos dos emigrantes en Europa, recl\u00e1maselle ao Estado espa\u00f1ol unha mellor orientaci\u00f3n integral previa \u00e1 viaxe co fin de evitar obst\u00e1culos ling\u00fc\u00edsticos que fan impos\u00edbel unha boa comunicaci\u00f3n m\u00e9dico-paciente no estranxeiro. Nesta orientaci\u00f3n incl\u00faese a necesidade de os emigrantes posu\u00edren uns co\u00f1ecementos m\u00ednimos do pa\u00eds destinatario as\u00ed como unha suficiente preparaci\u00f3n psicol\u00f3xica para afrontaren esa dif\u00edcil transici\u00f3n. En relaci\u00f3n a este \u00faltimo punto est\u00fadase tam\u00e9n o elevado grao de frustraci\u00f3n \u2015social, afectiva, intelectual e laboral\u2015 que senten os emigrantes nos seus novos fogares por mor do illamento, as dificultades de relaci\u00f3n e as privaci\u00f3ns e o aforro at\u00e9 os l\u00edmites do sufrimento, coa incerteza dun retorno despois de atinxiren unha posici\u00f3n econ\u00f3mica desafogada. Estes aspectos de marxinaci\u00f3n ou de frustraci\u00f3n non eran tan not\u00e1beis cando a onda migratoria dirix\u00edase aos pa\u00edses iberoamericanos; por\u00e9n, ao se encami\u00f1ar anos despois cara os pa\u00edses industrializados da Europa occidental, estas cuesti\u00f3ns alcanzaron unha extrema gravidade. Sen d\u00fabida \u00abLos emigrantes son los nuevos ricos del pueblo y ricos tambi\u00e9n en amargura\u00bb\nPara conclu\u00edr este percorrido, dicir que na etapa final do Bolet\u00edn e por mor da paulatina mudanza lexislativa canto ao uso das \u00ablinguas nativas\u00bb, a publicaci\u00f3n comeza a facer fincap\u00e9 no arranque da ensinanza preescolar e b\u00e1sica da \u00ablingua vern\u00e1cula\u00bb as\u00ed como na necesidade do emprego conxunto do castel\u00e1n e o galego na educaci\u00f3n. Al\u00e9n diso, dif\u00fandense tam\u00e9n alg\u00fans artigos de Blanco Amor e Valent\u00edn Paz-Andrade redixidos na lingua propia. Outros\u00ed, por ocasi\u00f3n da II Reuni\u00f3n de Estudios Regionales exam\u00ednase a importante funci\u00f3n do galego na base e o desenvolvemento da cultura brasileira, desvelando por medio da s\u00faa lingua compartida \u2015o galego-portugu\u00e9s\u2015 semellanzas que non foran estudadas nin tomadas en consideraci\u00f3n con anterioridade."}
{"id": "337659", "revid": "89787", "url": "https://gl.wikipedia.org/wiki?curid=337659", "title": "Carmen Pena L\u00f3pez", "text": "Mar\u00eda del Carmen Pena L\u00f3pez, nada en Salamanca en 1947, \u00e9 unha historiadora da arte galega, especialista en pintura contempor\u00e1nea.\nTraxectoria.\nFilla do xu\u00edz Pablo Pena de Olano, aos dezaseis anos trasladouse a terra das s\u00faa ra\u00edces, Vilalba, Lugo. Estudou Filosof\u00eda e Letras na Universidade de Santiago de Compostela. Pertence \u00e1 primeira promoci\u00f3n universitaria que obtivo a licenciatura na especialidade de Historia da Arte, que fixo na Universidad Complutense de Madrid. Na UCM, foi profesora dende 1971 e catedr\u00e1tica dende 1992 ata 2008, ano no que se xubilou. Dirixiu dous cursos, en 1996 e 1997, na Universidade Internacional Men\u00e9ndez Pelayo, en Santander."}
{"id": "337660", "revid": "27155", "url": "https://gl.wikipedia.org/wiki?curid=337660", "title": "Hip\u00f3tese da Ra\u00ed\u00f1a Vermella", "text": "A hip\u00f3tese da Ra\u00ed\u00f1a Vermella, tam\u00e9n chamada carreira da Ra\u00ed\u00f1a Vermella ou efecto Ra\u00ed\u00f1a Vermella, \u00e9 unha hip\u00f3tese evolutiva que describe a necesaria mellora continua das especies, s\u00f3 para manter o statu quo (estado do momento actual) co seu ambiente cando interaccionan con outras especies opo\u00f1entes. A hip\u00f3tese prop\u00f3n que os organismos deben constantemente adaptarse, evolucionar, e proliferar non s\u00f3 para coller vantaxe reprodutiva, sen\u00f3n tam\u00e9n simplemente para sobrevivir ao ter que enfrontarse a outros organismos que se opo\u00f1en a eles e que est\u00e1n evolucionando continuamente nun ambiente en continuo cambio. Trata tam\u00e9n de explicar dous fen\u00f3menos: as taxas constantes de extinci\u00f3n observadas no rexistro paleontol\u00f3xico causadas pola coevoluci\u00f3n entre especies competidoras e a vantaxe da reproduci\u00f3n sexual (en oposici\u00f3n \u00e1 reproduci\u00f3n asexual) a nivel de individuo.\nEsta hip\u00f3tese prop\u00faxoa Leigh Van Valen para explicar a \"Lei da extinci\u00f3n\", que indicaba que en moitas poboaci\u00f3ns, a probabilidade de extinci\u00f3n non depende do tempo de vida da poboaci\u00f3n, sen\u00f3n que \u00e9 constante ao longo de mill\u00f3ns de anos para unha poboaci\u00f3n dada. Isto poder\u00eda explicarse pola coevoluci\u00f3n das especies. A adaptaci\u00f3n nunha poboaci\u00f3n dunha especie (por exemplo, predadores, parasitos) pode cambiar a presi\u00f3n da selecci\u00f3n natural sobre a poboaci\u00f3n doutra especie (por exemplo, presas, h\u00f3spedes), dando lugar a unha coevoluci\u00f3n antag\u00f3nica. Se esta retroalimentaci\u00f3n positiva ocorre reciprocamente, pode orixinarse unha coevoluci\u00f3n din\u00e1mica.\nNoutra li\u00f1a, a hip\u00f3tese da Ra\u00ed\u00f1a Vermella utilizouse independentemente por Hartung e Bell para explicar a evoluci\u00f3n do sexo, e por John Jaenike para explicar o mantemento do sexo e por W. D. Hamilton para explicar o papel do sexo en resposta aos parasitos. En todos os casos, a reproduci\u00f3n sexual conf\u00edrelle \u00e1s especies variabilidade e unha resposta xeracional m\u00e1is r\u00e1pida \u00e1 selecci\u00f3n ao facer que a descendencia sexa xeneticamente diversa. As especies sexuais poden mellorar o seu xenotipo en condici\u00f3ns cambiantes. En consecuencia, as interacci\u00f3ns coevolutivas, entre o h\u00f3spede e o parasito por exemplo, poden seleccionar a reproduci\u00f3n sexual nos h\u00f3spedes para reducir o risco de infecci\u00f3n. Obs\u00e9rvanse oscilaci\u00f3ns nas frecuencias xenot\u00edpicas entre parasitos e h\u00f3spedes dun modo coevolutivo antagonista sen que se necesiten cambios no fenotipo. Na coevoluci\u00f3n de multih\u00f3spedes e multiparasitos, a din\u00e1mica da Ra\u00ed\u00f1a Vermella poder\u00eda afectar na determinaci\u00f3n de que tipos de h\u00f3spedes e parasitos ser\u00edan dominantes ou raros.\nOrixe do nome.\nO nome que se elixiu para este fen\u00f3meno deriva dunha frase pronunciada polo personaxe da Ra\u00ed\u00f1a Vermella do libro \"Alicia do outro lado do espello\" de Lewis Carroll cando explica a natureza da Terra do Espello:\nVan Valen denominou a hip\u00f3tese como da \"Ra\u00ed\u00f1a Vermella\" porque as especies te\u00f1en que \u201ccorrer\u201d ou evolucionar para permanecer no mesmo sitio ou se non extinguirse.\nLeigh Van Valen (1973) propuxo a met\u00e1fora dunha carreira de armamentos evolutiva, que era axeitada para a descrici\u00f3n dos procesos biol\u00f3xicos cunha din\u00e1mica similar \u00e1 da carreira de armamentos militar. Neste proceso, unha adaptaci\u00f3n nunha poboaci\u00f3n dunha especie (por exemplo predadores, parasitos) pode cambiar a presi\u00f3n de selecci\u00f3n sobre a poboaci\u00f3n doutra especie (por exemplo presas, h\u00f3spedes), dando lugar a unha coevoluci\u00f3n antagonista.\nCarreira de armamentos interespec\u00edfica :\nPode ilustrarse co que se di nunha f\u00e1bula de Esopo: \"O coello corre m\u00e1is r\u00e1pido que o raposo porque o coello est\u00e1 correndo para salvar a s\u00faa vida mentres que o raposo s\u00f3 corre para conseguir a s\u00faa comida.\"\nA aparici\u00f3n do concepto e exemplos.\nVan Valen propuxo a hip\u00f3tese da Ra\u00ed\u00f1a Vermella como unha explicaci\u00f3n da s\u00faa \"Lei da extinci\u00f3n\" (tam\u00e9n de 1973), que derivou da observaci\u00f3n de que as probabilidades de extinci\u00f3n eran constantes dentro dunha familia de organismos a trav\u00e9s dos tempos xeol\u00f3xicos. Van Valen encontrou que a capacidade dunha familia de organismos de sobrevivir non melloraba co tempo, e que a falta de correlaci\u00f3n entre idade e extinci\u00f3n suxire que \u00e9 un proceso aleatorio. A hip\u00f3tese da Ra\u00ed\u00f1a Vermella tal como a formulou Van Valen proporciona un apoio conceptual \u00e1s discusi\u00f3n sobre carreiras de armamentos evolutivas, mesmo se non \u00e9 posible facer unha comprobaci\u00f3n directa desta hip\u00f3tese, especialmente a nivel macroevolutivo. Este concepto \u00e9 similar ao dun sistema que obedece unha criticalidade autoorganizada.\nPor exemplo, como cada mellora nunha especie sup\u00f3n unha vantaxe selectiva para esa especie, a variaci\u00f3n continuar\u00e1 normalmente incrementando a fitness dunha especie ou doutra. Por\u00e9n, como diferentes especies tenden a coevolucionar, unha mellora nunha das especies implica que adquirir\u00e1 unha vantaxe competitiva sobre a outra especie, e as\u00ed poder\u00e1 captar unha maior proporci\u00f3n dos recursos dispo\u00f1ibles para todos. Isto significa que o incremento na fitness nun sistema evolutivo tender\u00e1 a levar a unha diminuci\u00f3n da fitness noutro sistema. O \u00fanico xeito de que unha especie implicada nunha competici\u00f3n polos recursos poida manter a s\u00faa fitness relativa con outras especies competidoras \u00e9 mellorando a s\u00faa propia fitness espec\u00edfica. (De Heylighen, 2000)\nO exemplo m\u00e1is obvio deste efecto son as \"carreiras de armamento\" entre predadores e presas (por exemplo, Vermeij, 1987), onde o \u00fanico cami\u00f1o polo que os predadores poden compensar unha mellor arma de defensa da presa para librarse dos seus ataques (por exemplo, os coellos corren m\u00e1is r\u00e1pido que os da anterior xeraci\u00f3n) \u00e9 desenvolvendo unha mellor arma ofensiva (por exemplo, os raposos corren m\u00e1is r\u00e1pido que os da anterior xeraci\u00f3n). Neste caso, poderiamos considerar que as melloras relativas (coellos que corren m\u00e1is r\u00e1pido que os raposos ou viceversa) son tam\u00e9n melloras absolutas na fitness. (De Heylighen, 2000)\nAs discusi\u00f3ns do sexo e a reproduci\u00f3n non formaban parte da hip\u00f3tese da Ra\u00ed\u00f1a Vermella de Van Valen, que se refer\u00eda \u00e1 evoluci\u00f3n a escalas por riba do nivel de especie. A versi\u00f3n microevolutiva da hip\u00f3tese da Ra\u00ed\u00f1a Vermella prop\u00faxoa Bell (1982), que citou a Lewis Carroll, pero non a Van Valen (\"ver m\u00e1is abaixo\").\nO paradoxo do sexo: O \"custo\" dos machos.\nO escritor cient\u00edfico Matt Ridley popularizou este termo en relaci\u00f3n coa selecci\u00f3n sexual no seu libro de 1993 \"The Red Queen\", no cal se presentaba o debate que hab\u00eda na biolox\u00eda te\u00f3rica sobre o beneficio adaptativo da reproduci\u00f3n sexual para aquelas especies nas que apareceu este tipo de reproduci\u00f3n. A conexi\u00f3n da Ra\u00ed\u00f1a Vermella con este debate nace de que a hip\u00f3tese do vicario de Bray tradicionalmente aceptada s\u00f3 mostraba que hab\u00eda un beneficio adaptativo a nivel de especie ou grupo, non a nivel de xene (a\u00ednda que a adaptaci\u00f3n de \"vicario de Bray\" proteica \u00e9 moi \u00fatil para algunhas especies que pertencen aos niveis inferiores da cadea tr\u00f3fica). A diferenza disto, unha teor\u00eda de tipo Ra\u00ed\u00f1a Vermella de que os organismos est\u00e1n realizando carreiras de armamentos c\u00edclicas cos seus parasitos pode explicar a utilidade da reproduci\u00f3n sexual a nivel de xene ao postular que o papel do sexo \u00e9 preservar os xenes que son actualmente desvantaxosos, pero que se far\u00e1n vantaxosos con respecto ao ambiente de fondo dunha probable poboaci\u00f3n futura de parasitos.\nObserv\u00e1ronse m\u00e1is evidencias da Ra\u00ed\u00f1a Vermella ao ver como se ven afectados os alelos baixo selecci\u00f3n. A hip\u00f3tese da Ra\u00ed\u00f1a Vermella serve para comprender que a recombinaci\u00f3n al\u00e9lica \u00e9 vantaxosa para as poboaci\u00f3ns que se enfrontan a interacci\u00f3ns bi\u00f3ticas agresivas, como as interacci\u00f3ns parasito-h\u00f3spede. En casos de relaci\u00f3ns parasito-h\u00f3spede, a reproduci\u00f3n sexual pode acelerar a produci\u00f3n de novos xenotipos multilocus que permiten que o h\u00f3spede escape da invasi\u00f3n por parasitos que se adaptaron a xeraci\u00f3ns anteriores de h\u00f3spedes t\u00edpicos. Os efectos mutacionais poden representarse por modelos que describan como a recombinaci\u00f3n por medio da reproduci\u00f3n sexual pode ser vantaxosa. Segundo a hip\u00f3tese determinista mutacional, se a taxa de mutaci\u00f3ns delet\u00e9reas \u00e9 alta, e se esas mutaci\u00f3ns interaccionan para causar un declive xeral da fitness do organismo, ent\u00f3n a reproduci\u00f3n sexual proporciona unha vantaxe sobre os organismos que se reproducen asexualmente ao permitir que as poboaci\u00f3ns eliminen as mutaci\u00f3ns delet\u00e9reass non s\u00f3 rapidamente, sen\u00f3n tam\u00e9n m\u00e1is efectivamente. A recombinaci\u00f3n \u00e9 un dos medios fundamentais que explican por que en moitos organismos evolucionou a reproduci\u00f3n sexual.\nOs organismos sexuais deben gastar recursos para encontrar parella. No caso do dimorfismo sexual, xeralmente s\u00f3 un dos sexos contrib\u00fae \u00e1 supervivencia da s\u00faa descendencia. En tales casoss, o \u00fanico beneficio adaptativo de ter un segundo sexo \u00e9 a capacidade de selecci\u00f3n sexual, pola cal os organismos poden mellorar o seu xenotipo. Desde esta perspectiva, a reproduci\u00f3n sexual pode ser moi ineficaz.\nProbas observacionais.\nProbas desta explicaci\u00f3n da evoluci\u00f3n do sexo son a comparaci\u00f3n das taxas de evoluci\u00f3n molecular dos xenes das quinases e inmunoglobulinas do sistema inmunitario con xenes que codifican outras prote\u00ednas prote\u00ednas. Os xenes que codifican as prote\u00ednas do sistema inmunitario evolucionaron considerablemente m\u00e1is r\u00e1pido.\nOutra proba da hip\u00f3tese da Ra\u00ed\u00f1a Vermella \u00e9 a observaci\u00f3n da din\u00e1mica a longo prazo da coevoluci\u00f3n dos parasitos nunha poboaci\u00f3n sexual e asexual mesturada de caracois da especie \"Potamopyrgus antipodarum\". Contabiliz\u00e1ronse o n\u00famero de individuos sexuais, o n\u00famero de asexuais, e as taxas de infecci\u00f3n de parasitos en ambos. Atopouse que os clons que eran abundantes ao comezo do estudo fac\u00edanse m\u00e1is susceptibles aos parasitos co tempo. A medida que se incrementan as infecci\u00f3ns por parasitos, os clons que antes eran abundantes minguaron drasticamente en n\u00famero. Alg\u00fans tipos clonais desapareceron. Mentres tanto, as poboaci\u00f3ns de caracois sexuais permaneceron moito m\u00e1is estables ao longo do tempo.\nEn 2011, os investigadores utilizaron o verme nematodo microsc\u00f3pico \"Caenorhabditis elegans\" como h\u00f3spede da bacteria pat\u00f3xena \"Serratia marcescens\" para xerar un sistema coevolutivo h\u00f3spede-parasito nun ambiente controlado, mediante o que realizaron m\u00e1is de 70 experimentos de coevoluci\u00f3n para someter a proba a hip\u00f3tese da Ra\u00ed\u00f1a Vermella. Manipularon xeneticamente o sistema de apareamento de \"C.\u00a0elegans\", causando que as poboaci\u00f3ns se apareasen sexualmente, ou que se autofecundasen, ou que houbese unha mestura de ambas as cousas na mesma poboaci\u00f3n. Despois, expuxeron esas poboaci\u00f3ns \u00e1 bacteria parasita \"S.\u00a0marcescens\". Atoparon que as poboaci\u00f3ns que se autofecundaban de \"C.\u00a0elegans\" acababan extingu\u00edndose rapidamente por culpa do parasito, mentres que as poboaci\u00f3ns que se reproduc\u00edan sexualmente manti\u00f1an o ritmo dos seus parasitos, un resultado que concorda co esperado segundo a hip\u00f3tese da Ra\u00ed\u00f1a Vermella.\nEstudos hist\u00f3ricos.\nA influencia da heteroxeneidade nos xenomas das especies foi reco\u00f1ecida e estudada desde os tempos de Darwin (1876) nas \u00e1reas da heterose (vigor h\u00edbrido), endogamia e deterioraci\u00f3n xen\u00e9tica, operando coa teor\u00eda de que a diminuci\u00f3n da elecci\u00f3n de variantes x\u00e9nicas e da cooperaci\u00f3n potencial entre diferentes tipos x\u00e9nicos limita as capacidades do organismo restrinxido.\nUn estudo publicado en 2013 en \"Science\" que examinaba a historia de grupos de animais mam\u00edferos extintos ilustra o fracaso para adaptarse e evolucionar a novas especies cando se confrontan a un ambiente deteriorado. Tam\u00e9n se pode ter unha interesante perspectiva da cuesti\u00f3n nas investigaci\u00f3ns f\u00edsicas.\nHip\u00f3tese do buf\u00f3n da corte.\nUnha idea evolutiva que compite coa hip\u00f3tese da Ra\u00ed\u00f1a Vermella \u00e9 a hip\u00f3tese do buf\u00f3n da corte, que sost\u00e9n que a carreira de armas evolutiva non \u00e9 a forza que impulsa a evoluci\u00f3n se a consideramos a grande escala, sen\u00f3n que o son os factores abi\u00f3ticos.\nAplicaci\u00f3n aos conflitos humanos.\nEstas carreiras de armamentos poden tam\u00e9n aplicarse aos conflitos pol\u00edticos/b\u00e9licos humanos e poden verse como unha causa importante de conflitos. Segundo Azar Gat, o efecto Ra\u00ed\u00f1aVermella establ\u00e9cese cando dous grupos humanos que compiten se encontran ante un dilema de seguridade. O dilema de seguridade, que \u00e9 resultado de medidas defensivas tomadas para mellorar a propia seguridade, a cal pos\u00fae \u00e1 vez capacidades inherentes ofensivas, desencadea unha cadea de armamentos militar. Esta carreira armament\u00edstica, de xeito moi parecido aos exemplos biol\u00f3xicso antes mencionados, causa que cada bando consuma cantidades cada vez maiores de recursos para deixar atr\u00e1s ao outro e ga\u00f1ar unha vantaxe. Se se ga\u00f1a unha vantaxe, teoricamente a carreira de armas acaba e o grupo con m\u00e1is recursos \u00e9 o ga\u00f1ador. Por\u00e9n, normalmente cada bando contin\u00faa imitando paso por paso os avances que fai o outro, o que desencadea o efecto Ra\u00ed\u00f1a Vermella, xa que por moitos recursos que un bando invista, non pode tomar vantaxe. A situaci\u00f3n \u00e9 en parte parecida ao dilema do prisioneiro. Cada bando non pode parar a carreira de armamentos porque hai unhas sospeitas e medos mutuos de que o outro grupo adquira unha vantaxe t\u00e1ctica significativa. A causa disto, o efecto Ra\u00ed\u00f1a Vermella \u00e9 un resultado com\u00fan da competici\u00f3n e conflitos inter-humanos."}
{"id": "337661", "revid": "18868", "url": "https://gl.wikipedia.org/wiki?curid=337661", "title": "Pavill\u00f3n deportivo", "text": ""}
{"id": "337662", "revid": "18868", "url": "https://gl.wikipedia.org/wiki?curid=337662", "title": "Estadio cuberto", "text": ""}
{"id": "337664", "revid": "1131", "url": "https://gl.wikipedia.org/wiki?curid=337664", "title": "Campo Municipal das Mari\u00f1as - Andr\u00e9s Pena", "text": "O Campo Municipal de F\u00fatbol das Mari\u00f1as - Andr\u00e9s Pena \u00e9 un campo de f\u00fatbol situado na vila de Sada, o seu propietario \u00e9 o Concello de Sada e nel xogan os seus partidos como locais o Sporting Sada e o Rayo Sadense, que anteriormente xogaban no Campo da Chaburra.\nTen un terreo de xogo de herba artificial desde 2008, anteriormente era de herba natural cunhas dimensi\u00f3ns de 100 x 65 metros. Conta cunha bancada cuberta con capacidade para 600 espectadores sentados. En 2015 tiveron lugar as \u00faltimas obras de mellora.\nLeva como homenaxe, o nome do expresidente e respons\u00e1bel da refundaci\u00f3n do Rayo Sadense, Andr\u00e9s Pena Mart\u00ednez, finado en 2011.\nPol\u00e9mica pola s\u00faa propiedade.\nEn 2008, co gallo das reformas que a Deputaci\u00f3n Provincial da Coru\u00f1a estaba a promover economicamente nos campos de f\u00fatbol da provincia, xurdiu unha pol\u00e9mica a tres bandas entre o Concello, Sporting Sada e Rayo Sadense por mor da propiedade das instalaci\u00f3ns. Concello e Rayo Sadense pretend\u00edan beneficiarse das axudas do ente provincial para mellorar os equipamentos e substitu\u00edr a superficie de xogo -que ent\u00f3n era de herba natural- por herba sint\u00e9tica, o cal permitir\u00eda un uso m\u00e1is frecuente. Pola s\u00faa banda, a directiva do Sporting Sada argumentaba que os terreos eran da s\u00faa propiedade e neg\u00e1banse \u00e1 substituci\u00f3n do c\u00e9spede natural pois iso repercutir\u00eda negativamente na categor\u00eda do campo, do que ademais ti\u00f1an prioridade de uso. En declaraci\u00f3ns ao \"Depor Sport\", o daquela alcalde de Sada, Abel L\u00f3pez Soto, afirmou que efectivamente o club era en orixe o dono do Campo das Mari\u00f1as mais en 1985 a titularidade dos terreos tivo que ser transferida ao Concello para se poder acoller a subvenci\u00f3ns p\u00fablicas de mellora. Finalmente, Concello e Rayo Sadense conseguiron sacar adiante a reforma (que chegou a estar suspendida no medio dun proceso xudicial para dirimir os dereitos sobre o mesmo) do campo coa axuda econ\u00f3mica da Deputaci\u00f3n."}
{"id": "337665", "revid": "27155", "url": "https://gl.wikipedia.org/wiki?curid=337665", "title": "Teor\u00eda do equilibrio interrompido", "text": ""}
{"id": "337666", "revid": "89787", "url": "https://gl.wikipedia.org/wiki?curid=337666", "title": "Hip\u00f3tese do buf\u00f3n da corte", "text": "A hip\u00f3tese do buf\u00f3n da corte \u00e9 unha hip\u00f3tese evolutiva cuxo nome foi acu\u00f1ado polo profesor da Universidade de California, Berkeley Anthony D. Barnosky en 1999, que describe a ant\u00edtese da hip\u00f3tese da Ra\u00ed\u00f1a Vermella na teor\u00eda evolutiva. Presenta a idea de que as maiores forzas impulsoras que est\u00e1n detr\u00e1s dos procesos da evoluci\u00f3n que producen a especiaci\u00f3n son as forzas abi\u00f3ticas como o clima, en vez das forzas bi\u00f3ticas de competici\u00f3n entre especies (que \u00e9 o que sost\u00e9n a hip\u00f3tese da Ra\u00ed\u00f1a Vermella) .\nHistoria.\nA \"hip\u00f3tese da Ra\u00ed\u00f1a Vermella\" \u00e9 unha hip\u00f3tese presentada e bautizada as\u00ed por Leigh Van Valen en 1973, facendo referencia ao personaxe da Ra\u00ed\u00f1a Vermella do libro \"Alicia do outro lado do espello\" de Lewis Carroll. Fai referencia a que na evoluci\u00f3n se produce unha carreira de armamentos nos desenvolvementos evolutivos dunha especie e contra-desenvolvementos doutra, que fai que ambas as especies que coevolucionan se te\u00f1an que adaptar mutuamente. Por exemplo, se un depredador se fai m\u00e1is veloz, a s\u00faa presa ten que facerse tam\u00e9n m\u00e1is veloz e viceversa. Discutiuse sobre a forza coa que se ve impulsada a evoluci\u00f3n \u00e1 escala da especiaci\u00f3n por estas competici\u00f3ns entre especies, e sobre canto se ve impulsada desta maneira en vez de polos factores abi\u00f3ticos como cambios clim\u00e1ticos, choques de meteoritos, pero non hab\u00eda unha met\u00e1fora axeitada que captase esta segunda alternativa ata que Anthony Barnosky acu\u00f1ou unha. O termo que Barnosky elixiu en 1999 foi \"hip\u00f3tese do buf\u00f3n da corte\" (\"Court Jester hypothesis\") en alusi\u00f3n \u00e1 hip\u00f3tese da Ra\u00ed\u00f1a Vermella.\nNun artigo publicado en 2001 sobre este asunto, Barnosky usa o termo sen facer unha cita sobre a s\u00faa orixe, suxerindo que foi el o \u00fanico que o acu\u00f1ou. Outros autores como Westfall e Millar atrib\u00faenlle a el a autor\u00eda do termo (citando o mencionado artigo de 2001) nun artigo que eles escribiron en 2004. Michael Benton tam\u00e9n lle atrib\u00fae a autor\u00eda da frase a Barnosky.\nDesde 2001, moitos investigadores da evoluci\u00f3n, como Tracy Aze, Anthony Barnosky, Michael J. Benton, Douglas Erwin, Thomas Ezard, Sergey Gravilets, J.B.C. Jackson, Paul N. Pearson, Andy Purvis, Robert D. Westfall, e Constance I. Millar empezaron a usar o termo \"hip\u00f3tese do buf\u00f3n da corte\" para describir a idea de que a evoluci\u00f3n a unha macroescala \u00e9 impulsada principalmente por factores abi\u00f3ticos en vez de polos factores bi\u00f3ticos como a competici\u00f3n sinalados na hip\u00f3tese da Ra\u00ed\u00f1a Vermella.\nA teor\u00eda.\nA hip\u00f3tese do buf\u00f3n da corte est\u00e1 constru\u00edda base\u00e1ndose na teor\u00eda do equilibrio interrompido (ou \"puntuado\") de Stephen Gould (1972), xa que proporciona un mecanismo primario para ela. O artigo de 2001 de Barnosky apr\u00f3piase para o bando do buf\u00f3n da corte das seguintes teor\u00edas: a hip\u00f3tese da estabilidade de Stenseth e Maynard Smith (1984), a teor\u00eda do h\u00e1bitat de Vrba (1992), a hip\u00f3tese do pulso de recambio de Vrba (\"Turn-over pulse hypothesis\", 1985), a hip\u00f3tese do sem\u00e1foro de Vrba, o Modelo de relevos (1995), os niveis do tempo (\"Tiers of Time\", 1985) de Gould, as teor\u00edas de Statis coordinada (\"Coordinated Statis\", 1995) de Brett e Baird, e a do Desequilibrio coevolutivo de Graham e Lundelius (1984).\nO artigo de Barnosky de 2001 explica o significado da hip\u00f3tese do buf\u00f3n da corte, e descr\u00edbe o debate as\u00ed:\nA hip\u00f3tese da Ra\u00ed\u00f1a Vermella (centrada na evoluci\u00f3n das interacci\u00f3ns bi\u00f3ticas) e a do buf\u00f3n da corte (centrada na evoluci\u00f3n por factores abi\u00f3ticos como as perturbaci\u00f3ns do ambiente estoc\u00e1sticas) infl\u00faen ambas nos cambios coevolutivos da interacci\u00f3n h\u00f3spede-parasito. O propio Barnosky reco\u00f1ece no artigo de 2001 que a hip\u00f3tese do buf\u00f3n da corte non \u00e9 necesariamente inconsistente coa hip\u00f3tese da Ra\u00ed\u00f1a Vermella, e di:"}
{"id": "337667", "revid": "25871", "url": "https://gl.wikipedia.org/wiki?curid=337667", "title": "Scrooge McDuck", "text": "Scrooge McDuck, co\u00f1ecido en Galicia coma T\u00edo Gilito polas versi\u00f3ns en lingua castel\u00e1, \u00e9 un personaxe de ficci\u00f3n de banda dese\u00f1ada e animaci\u00f3ns creado polo artista Carl Barks para a The Walt Disney Company. En Portugal co\u00f1\u00e9ceselle coma o \"Tio Patinhas\". McDuck \u00e9 co\u00f1ecido por ser o tit\u00edo rico do Pato Donald e tit\u00edo av\u00f3 dos cativos Huey, Dewey e Louie. A s\u00faa personalidade \u00e9 averenta, ra\u00f1osa e cotrosa, ama o di\u00f1eiro e incluso nada nel. Veste normalmente unha bata de casa azul coas lapelas e pu\u00f1os vermellos, e leva lentes arredondadas, un caxato e un chapeu alto.\nO nome ingl\u00e9s est\u00e1 inspirado en Ebenezer Scrooge, outro personaxe de ficci\u00f3n do libro \"Un conto de Nadal\" de Charles Dickens.\nAparece por vez primeira en \"Christmas on bear mountain\", en decembro de 1947; Barks experimentar\u00eda coa aparencia e personalidade de McDuck durante os catro anos a seguir. M\u00e1is tarde o debuxante declarar\u00eda que orixinalmente s\u00f3 pensara usar a McDuck para unha soa aparici\u00f3n, mais despois decidiu que pod\u00eda resultar \u00fatil noutras historias. Logo foi establecido coma personaxe recorrente e varias historias pux\u00e9rono coma protagonista \u00e1 beira do Pato Donald. Western Publishing foi a primeira en pensar en McDuck coma un protagonista m\u00e1is que coma un personaxe secundario. Para 1952, McDuck ti\u00f1a unha revista para si so. Dende aquela, Barks produciu a maior\u00eda das s\u00faas historias longas con McDuck como estrela, focalizando en aventuras, mentres que a revista de dez p\u00e1xinas continuaba a ter a Donald como protagonista e se centraba no c\u00f3mico.\nMcDuck converteuse na figura principal das historias mentres que Donald e os seus sobri\u00f1os foron levados ao rol de axudantes de McDuck, contrat\u00e1ndoos coma acompa\u00f1antes que o segu\u00edan nas s\u00faas aventuras arredor do mundo. McDuck mantense coma a figura central do seu \"mundo\", acu\u00f1\u00e1ndose o termo \"O universo de Scrooge McDuck\". A figura de McDuck reapareceu con moita forza cando en 1987 estreouse a serie animada de TV, \"DuckTales\" (\"Patoaventuras\")."}
{"id": "337668", "revid": "5863", "url": "https://gl.wikipedia.org/wiki?curid=337668", "title": "Mar\u00eda del Carmen Pena L\u00f3pez", "text": ""}
{"id": "337671", "revid": "895", "url": "https://gl.wikipedia.org/wiki?curid=337671", "title": "Cidade Deportiva Municipal da Torre", "text": "A Cidade Deportiva Municipal da Torre \u00e9 un complexo polideportivo situado na cidade da Coru\u00f1a empregado tanto por clubs e sociedades deportivas locais como por cidad\u00e1ns a t\u00edtulo particular. O seu propietario \u00e9 o Concello da Coru\u00f1a e o seu nome obedece \u00e1 proximidade do recinto coa Torre de H\u00e9rcules.\nAlg\u00fans dos clubs de f\u00fatbol modesto coru\u00f1\u00e9s que empregan ou empregaron acot\u00edo estes campos son o Club Atl\u00e9tico dos Castros, Club Torre SD, Maravillas SD, Batallador SD, Caixa Aforros, Deportivo Ciudad, CD Ciudad Jard\u00edn, Sporting Mar\u00eda Pita, Marola FC, CD Marte, Orillamar SD, Orz\u00e1n SD, Sporting Ciudad ou o Sporting Coru\u00f1\u00e9s.\nDatos t\u00e9cnicos.\nConta cun pequeno campo de golf anexo, tam\u00e9n de titularidade municipal.\nHistoria.\nNa d\u00e9cada de 1970, por mor da construci\u00f3n do Palacio dos Deportes de Riazor e posteriormente coas obras para preparar o Estadio Municipal de Riazor para o Mundial de F\u00fatbol de Espa\u00f1a 1982, o RC Deportivo da Coru\u00f1a ficaba sen campos onde adestrar. Por ese motivo, a directiva do club herculino, con Antonio \u00c1lvarez \u00e1 fronte, subli\u00f1ou a necesidade de afrontar a construci\u00f3n dunha Cidade Deportiva que satisfixera as necesidades de adestramento e preparaci\u00f3n o primeiro equipo e as categor\u00edas inferiores.\nPor\u00e9n, a cidade deportiva foi constru\u00edda sen licenza municipal e o Concello acordou en 1979 proceder \u00e1 expropiaci\u00f3n dos terreos. O Deportivo solicitaba unha indemnizaci\u00f3n de 125 mill\u00f3ns de pesetas pola expropiaci\u00f3n dos mesmos ademais do uso exclusivo do campo existente na Torre -un local de trescentos metros cadrados a constru\u00edr baixo a tribuna do Estadio de Riazor-, o uso exclusivo do campo de Marat\u00f3n e, finalmente, a reconsideraci\u00f3n do convenio ent\u00f3n vixente entre Concello e club, que afectaba ao uso do Estadio Municipal de Riazor. Pola contra, o Concello ofrec\u00eda a cuarta parte da cantidade do que ped\u00eda o Deportivo.\nEse mesmo ano as entidades celebraron unha reuni\u00f3n para tratar de chegar a un acordo e finalmente, o Deportivo nunha asemblea de 75 compromisarios decidiu o paso da propiedade da Cidade Deportiva da Torre ao Concello.\nDurante d\u00faas d\u00e9cadas tanto o primeiro equipo do Deportivo como as s\u00faas categor\u00edas inferiores usaron os campos da Cidade Deportiva da Torre como campos de adestramento. O Deportivo tam\u00e9n xogou alg\u00fan encontro amig\u00e1bel e o Deportivo B Fabril moitos dos seus encontros oficiais, a\u00ednda que a comezos da d\u00e9cada de 1990 ambos comezaron usar simultaneamente estas instalaci\u00f3ns e as do Campo Municipal Rodrigo Garc\u00eda Vizoso.\nPara finais dos 90, as dimensi\u00f3ns destas instalaci\u00f3ns municipais resultaban insuficientes para un equipo da categor\u00eda do Deportivo e as\u00ed, mentres este non ti\u00f1a rematadas as obras da nova Cidade Deportiva de Abegondo, mudou as s\u00faas sesi\u00f3ns preparatorias ao anovado campo de Acea de Ama na tempada 1999-2000. O Deportivo B as\u00ed como o resto das categor\u00edas inferiores abandonar\u00edan definitivamente os campos da Torre ap\u00f3s a inauguraci\u00f3n dos campos de Abegondo, en 2003.\nA comezos da d\u00e9cada de 2010 comezar\u00edan a se xogar nos campos da Torre os primeiros encontros oficiais en Galiza de f\u00fatbol ga\u00e9lico."}
{"id": "337676", "revid": "27155", "url": "https://gl.wikipedia.org/wiki?curid=337676", "title": "Efecto Ra\u00ed\u00f1a Vermella", "text": ""}
{"id": "337677", "revid": "27155", "url": "https://gl.wikipedia.org/wiki?curid=337677", "title": "Carreira da Ra\u00ed\u00f1a Vermella", "text": ""}
{"id": "337680", "revid": "23204", "url": "https://gl.wikipedia.org/wiki?curid=337680", "title": "Bacalar", "text": "Bacalar, \u00e9 unha cidade do concello de Bacalar, en M\u00e9xico, situado no estado de Quintana Roo, cunha poboaci\u00f3n de 11\u00a0048 habitantes en 2010."}
{"id": "337681", "revid": "89787", "url": "https://gl.wikipedia.org/wiki?curid=337681", "title": "Mercedes-Benz Group", "text": "Mercedes-Benz Group AG \u00e9 unha corporaci\u00f3n automobil\u00edstica multinacional alem\u00e1. Daimler AG ten a s\u00faa sede en Stuttgart, Baden-W\u00fcrttemberg, Alema\u00f1a. Desde 2014, Daimler pos\u00fae ou ten acci\u00f3ns nunha serie de marcas de autom\u00f3biles, autobuses, cami\u00f3ns e motocicletas inclu\u00edndo Mercedes-Benz, Mercedes-AMG, Smart Automobile, Freightliner, Western Star, Thomas Built Buses, Setra, BharatBenz, Mitsubishi Fuso, MV Agusta, as\u00ed como acci\u00f3ns de Denza, KAMAZ, Beijing Automotive Group e Renault-Nissan Aliance. A marca Maybach pechouse a finais de 2012, pero foi restablecida en novembro de 2014, como \"Mercedes-Maybach\", unha edici\u00f3n de ultra luxo do Mercedes-Benz Clase S. En 2015 Daimler vendeu 2,9 mill\u00f3ns de veh\u00edculos. Polas vendas de unidades, Daimler \u00e9 o d\u00e9cimo terceiro maior fabricante de autom\u00f3biles e o segundo fabricante de cami\u00f3ns m\u00e1is grande no mundo. Ademais de coches, Daimler fabrica autobuses e ofrece servizos financeiros a trav\u00e9s da s\u00faa filial Daimler Financial Services. A empresa cotiza no \u00edndice bolsista Euro Stoxx 50.\nHistoria.\nDaimler AG \u00e9 un fabricante alem\u00e1n de autom\u00f3biles, veh\u00edculos de motor e motores, que data de fai m\u00e1is dun s\u00e9culo.\nO 1 de maio de 1924 asinouse un \"Acordo de interese mutuo\" entre Benz &amp; Cie (fundada en 1883 por Karl Benz) e Daimler Motoren Gesellschaft (fundada en 1890 por Gottlieb Daimler e Wilhelm Maybach).\nAmbas compa\u00f1\u00edas continuaron fabricando as s\u00faas marcas de autom\u00f3biles e motores de combusti\u00f3n interna por separado ata que, o 28 de xu\u00f1o de 1926, cando Benz &amp; Cie. e Daimler Motoren Gesellschaft AG se fusionaron oficialmente convert\u00e9ndose en Daimler-Benz AG, e decidiron que, a partir de ent\u00f3n, todas as f\u00e1bricas utilizarian o nome comercial de Mercedes-Benz nos seus autom\u00f3biles.\nEn 1998, Daimler-Benz e Chrysler Corporation anunciaron maior operaci\u00f3n transfronteriza do mundo, por valor de 38 mil mill\u00f3ns de d\u00f3lares, a empresa resultante foi a \"DaimlerChrysler AG\".\nEn 2007, cando o grupo Chrysler vendeuse a Cerberus Capital Management (v\u00e9xase m\u00e1is adiante), o nome da sociedade matriz cambiouse a simplemente \"Daimler AG\".\nEn novembro de 2014, Daimler anunciou que adquirir\u00eda o 25 por cento do produtor italiano de motocicletas MV Agusta.\nFusi\u00f3n con Chrysler.\nNa chamada \"fusi\u00f3n de iguais\", ou \"matrimonio perfecto\", de acordo co seu ent\u00f3n CEO e promotor J\u00fcrgen E. Schrempp, Daimler-Benz AG e o fabricante de autom\u00f3biles Chrysler Corporation con sede nos Estados Unidos, o m\u00e1is pequeno dos tres fabricantes de autom\u00f3biles estadounidenses, fusionouse en 1998 nun intercambio de acci\u00f3ns, Daimler-Benz AG comprou o 92% de Chrysler, e o 8% de Chrysler permaneceu independente e formou DaimlerChrysler AG. Os termos da fusi\u00f3n permitian as empresas non automobil\u00edsticas de Daimler-Benz, tales como Daimler-Benz InterServices AG, \"debis AG\" para abreviar, (creada en 1989 para manexar o procesamento de datos, servizos financeiros e de seguros, e a administraci\u00f3n de bens inmobles para o grupo Daimler) a continuar coas s\u00faas respectivas estratexias de expansi\u00f3n. \"DEBIS AG\" reportou ingresos de 8.6 $ mil mill\u00f3ns (15,5 mill\u00f3ns de marcos alem\u00e1ns) en 1997. A fusi\u00f3n foi pol\u00e9mica cos investidores lanzando xu\u00edzos sobre se a transacci\u00f3n foi unha \"fusi\u00f3n entre iguais\" ou en realidade equival\u00eda a unha toma de control de Daimler-Benz de Chrysler. Unha demanda colectiva dos investidores resolveuse en agosto de 2003 por 300 mill\u00f3ns de d\u00f3lares, mentres que a do investidor multimillonario Kirk Kerkorian foi desestimada o 7 de abril de 2005. O presidente J\u00fcrgen E. Schrempp, renunciou a finais de 2005, en resposta \u00e1 ca\u00edda do prezo das acci\u00f3ns da compa\u00f1\u00eda trala operaci\u00f3n. A fusi\u00f3n foi tam\u00e9n o tema dun libro \"Dar gato por lebre: Como Daimler-Benz quedouse con Chrysler\", (2000) by Bill Vlasic e Bradley A. Stertz.\nOutro tema de discusi\u00f3n foi se a fusi\u00f3n produciu as sinerxias prometidas e se as d\u00faas empresas integr\u00e1ronse con \u00e9xito. Produciuse s\u00f3 nalg\u00fans modelos, polo que os efectos da sinerxia no desenvolvemento e a produci\u00f3n foron demasiado baixos. A\u00ednda en 2002, DaimlerChrysler parec\u00eda funcionar en d\u00faas li\u00f1as de produtos independentes. M\u00e1is tarde ese mesmo ano, a compa\u00f1\u00eda lanzou produtos que parec\u00edan integrar elementos de ambas compa\u00f1\u00edas, inclu\u00edndo o Chrysler Crossfire, que se basea na plataforma do Mercedes SLK e utiliza o Mercedes 3.2L V6, e o Dodge Sprinter / Freightliner Sprinter, unha re-xovenecida camioneta Mercedes-Benz Sprinter.\nVenda de Chrysler.\nDaimler acordou a venda da unidade de Chrysler a Cerberus Capital Management en maio de 2007 por 6 mil mill\u00f3ns de d\u00f3lares. Durante a maior parte da s\u00faa historia, Chrysler foi o m\u00e1is pequeno dos \"Big 3\" fabricantes de autom\u00f3biles dos Estados Unidos, pero en xaneiro de 2007, DaimlerChrysler, con exclusi\u00f3n das s\u00faas li\u00f1as de luxo de Mercedes e Maybach, tam\u00e9n superou en vendas a Ford tradicionalmente no segundo lugar, a\u00ednda que por detr\u00e1s de General Motors e Toyota.\nChrysler reportou perdas de 1,5 mil mill\u00f3ns de d\u00f3lares en 2006. A continuaci\u00f3n, anunciou plans para despedir a 13.000 empregados a mediados de febreiro de 2007, pechar unha planta de ensamblaxe principal e reducir a produci\u00f3n noutras plantas co fin de restaurar a rendibilidade para o ano 2008. \nSegundo as noticias DaimlerChrysler chamou a outros fabricantes de autos e grupos de investimento para vender Chrysler a principios de 2007. Pero o 3 de agosto de 2007, DaimlerChrysler completou a venda de Chrysler Group a Cerberus Capital Management. O acordo inicial indicaba que Cerberus tomar\u00eda unha participaci\u00f3n do 80,1 por cento na nova compa\u00f1\u00eda, Chrysler Holding LLC. DaimlerChrysler cambiou o seu nome a Daimler AG e retivo a participaci\u00f3n restante do 19,9% na separada Chrysler.. Cerberus pagou a Daimler 650 mill\u00f3ns de d\u00f3lares para tomar Chrysler e os pasivos asociados f\u00f3ra das s\u00faas mans. Posteriormente en 2009 Chrysler declarouse en creba, Chrysler pasou a ser controlado polo fabricante italiano Fiat con plans para integrar os produtos de Chrysler na carteira de Fiat, por exemplo Lancia e Chrysler, e Fiat Dodge. A pesar do feito de que pasaron sete anos logo da divisi\u00f3n de Daimler / Chrysler, a cuarta xeraci\u00f3n do Jeep Grand Cherokee comparte plataforma co Mercedes-Benz Clase M. Isto tam\u00e9n incl\u00fae as plataformas dos veh\u00edculos Chrysler LX que inicialmente utilizan compo\u00f1entes de Mercedes-Benz desde a s\u00faa presentaci\u00f3n en 2005.\nAsuntos corporativos.\nXesti\u00f3n.\nDieter Zetsche foi o presidente de Daimler e responsable de Mercedes-Benz Cars desde 1 de xaneiro de 2006, as\u00ed como membro do Consello de Administraci\u00f3n desde 1998. Foi o presidente e CEO da Chrysler, LLC (que era propiedade de Daimler AG), co\u00f1ecido nos Estados Unidos como \"Dr. Z\" por unha campa\u00f1a publicitaria de Chrysler chamada \"Ask Dr. Z\".\nOs membros do Consello (2015) de Direcci\u00f3n de Daimler AG son:\nO Consello de xesti\u00f3n ten sete membros en total, logo da inesperada renuncia o 28 de xaneiro de 2014 de Andreas Renschler, ex xefe de fabricaci\u00f3n de autom\u00f3biles de Mercedes Benz e Mercedes-Benz Vans, volveu de novo a oito logo do nomeamento o 1 de xaneiro en 2015, do sueco Ola K\u00e4llenius ao Consello de Administraci\u00f3n como responsable de Mercedes-Benz Cars mercadotecnia e Vendas.\nEn maio do ano 2015, os vinte membros do Consello de Administraci\u00f3n de Daimler AG son: Manfred Bischoff (Presidente), Michael Brecht (vicepresidente), Paul Achleitner, Sari Baldauf, Michael Bettag, Bernd Bohr, Clemens B\u00f6rsig, J\u00fcrgen Hambrecht, Petraea Heynike, Andrea Jung, Joe Kaeser, Ergun L\u00fcmali, Sabine Maa\u00dfen, Wolfgang Nieke, Bernd Pischetsrieder, Valter Sanches, J\u00f6rg Spies, Elke T\u00f6njes-Werner, Frank Weber, Roman Zitzelsberger.\nEstrutura societaria.\nPor propiedade: \nPor rexi\u00f3n: \nParticipaci\u00f3n na EADS.\nEn marzo de 2010, Daimler ti\u00f1a unha participaci\u00f3n do 22,5% na EADS, da cal o sector p\u00fablico mantivo o 40%. En abril de 2013, Daimler vendeu as s\u00faas acci\u00f3ns na EADS, e o mesmo ano, a EADS reestruturouse nunha nova compa\u00f1\u00eda aeroespacial chamada Airbus, no que Daimler AG non ten ningunha participaci\u00f3n.\nPolo lado do sector p\u00fablico, o grupo bancario KfW ten un 13%, HGV Hamburger Gesellschaft fur Vermogens- und Beteiligungsverwaltung (Estado de Hamburgo) ten o 10%, Hannoversche Beteiligungsgesellschaft (Estado de Baixa Saxonia) ten un 5%, Bayerische Landesbodenkreditanstalt, Anstalt der Bayerischen Landesbank pos\u00fae un 3,5%, LfA F\u00f6rderbank Bayern pos\u00fae un 1,5%, Landesbank Baden-W\u00fcrttemberg e Landeskreditbank Baden-W\u00fcrttemberg - F\u00f6rderbank (L-Bank) cada un pos\u00fae un 2,5%, e Bremer Investitions-Gesellschaft (Estado de Bremen) pos\u00fae o 2%.\nExpansi\u00f3n North Charleston.\nO 5 de marzo de 2015, Daimler AG anunciou un paquete de 1.200 postos de traballo na rexi\u00f3n de North Charleston para a s\u00faa planta de furgonetas. Isto permitir\u00e1 \u00e1 empresa iniciar a fabricaci\u00f3n de furgonetas Mercedes-Benz Sprinter desde cero nunha planta de North Charleston para satisfacer a demanda en Am\u00e9rica do Norte. Na actualidade, estas furgonetas fabricanse en Alema\u00f1a, logo env\u00edanse aos Estados Unidos parcialmente desmontadas para volvelas a montar. Todo isto \u00e9 para evitar os aranceis de importaci\u00f3n, unha pr\u00e1ctica que comezou en 2010. Un executivo de Daimler dixo que a popularidade da Sprinter en Am\u00e9rica do Norte est\u00e1 facendo que o proceso sexa menos eficiente. A planta de North Charleston empregou a 100 traballadores. A Sprinter est\u00e1 dispo\u00f1ible no mercado dos Estados Unidos como unha furgoneta, autob\u00fas e chasis en varias versi\u00f3ns con tres lonxitudes e alturas de teito, motores di\u00e9sel ou de gasolina de seis cilindros. O Sprinter montouse e vendeuse nos Estados Unidos desde 2001.\nMarcas.\nDaimler vende autom\u00f3biles baixo as seguintes marcas no mundo:\nHoldings.\nDaimler en 2014 ti\u00f1a participaci\u00f3n nas seguintes empresas:\nA finais de 2011 o Grupo McLaren volveu a recomprar todas as acci\u00f3ns de Daimler.\n17 de abril de 2013, Daimler AG sae da EADS, a compa\u00f1\u00eda matriz de Airbus en Europa.\nEmpresas conxuntas e alianzas.\nBeijing Automotive Group.\nEn febreiro de 2013, Daimler adquiriu unha participaci\u00f3n do 12% en Beijing Automotive Industry Holding Co Ltd (BAIC), convert\u00e9ndose no primeiro fabricante de autom\u00f3biles do oeste en posu\u00edr unha participaci\u00f3n nunha empresa chinesa.\nDaimler traballa coa China Beiqi Foton (filial de BAIC) para constru\u00edr cami\u00f3ns Auman.\nDenza.\nEn 2010 BYD Auto e Daimler AG crearon unha nova empresa conxunta de Shenzhen BYD Daimler New Technology Co., Ltd. En 2012, a nova marca Denza foi presentada pola empresa conxunta para especializarse en coches el\u00e9ctricos.\nFujian Benz.\nEn 2007 Daimler creou unha empresa conxunta con Fujian Motors Group e China Motor Corporation e creou Fujian Benz (orixinalmente Fujian Daimler Automotive Co.).\nRenault-Nissan e Daimler Alliance.\nO 7 de abril de 2010 os executivos de Renault - Nissan, Carlos Ghosn e o Dr. Dieter Zetsche anunciaron unha asociaci\u00f3n entre as tres empresas. Os primeiros froitos da alianza en 2012 foron o intercambio do motor (Infiniti Q50 pola utilizaci\u00f3n de motores di\u00e9sel Mercedes) e a re marcaci\u00f3n da Renault Kangoo vendida como Mercedes-Benz Citan."}
{"id": "337683", "revid": "5863", "url": "https://gl.wikipedia.org/wiki?curid=337683", "title": "Bolet\u00edn A Ultramar", "text": ""}
{"id": "337687", "revid": "1131", "url": "https://gl.wikipedia.org/wiki?curid=337687", "title": "Covas de Valdavara", "text": "As covas de Valdavara (Vadevara 1, Valdevara 2 e Valdavara 3) son simas situadas no concello de Becerre\u00e1, que se achan no carso da marxe dereita do r\u00edo Cruzul, un dos afluentes pola esquerda do r\u00edo Navia, entre os 120 e os 220 m sobre a corrente do r\u00edo. Forman parte dun sistema de covas en formaci\u00f3ns de pedra calcaria denominada \"Calcarias de Vegadeo\", do c\u00e1mbrico inferior-medio.\nHistoria.\nA primeira das covas (Valdavara 1) foi descuberta na d\u00e9cada de 1950 por Carmelo Alonso, veci\u00f1o de Becerre\u00e1. O achado non foi co\u00f1ecido publicamente at\u00e9 que a s\u00faa filla, Susana Alonso, estudante da Universitat Rovira i Virgili de Tarragona, mostrou os materiais atopados polo seu pai a Eudald Carbonell, profesor da universidade e codirector das escavaci\u00f3ns de Atapuerca.\nEntre 2007 e 2013 lev\u00e1ronse a cabo escavaci\u00f3ns arqueol\u00f3xicas, traball\u00e1ndose en tres lugares con diferentes secuencias e achados de restos: Valdavara 1, que \u00e9 a cavidade orixinal, Valdavara 1-2, que corresponde ao lado exterior, e Valdavara 2, outra pequena cavidade situada a 6 m por debaixo de Valdavara 1.\nOs traballos nas covas de Valdavara inici\u00e1ronse en 2007, enmarc\u00e1ndose nun proxecto de investigaci\u00f3n conxunto da Universidade de Santiago de Compostela e o \"Institut Catal\u00e0 de Paleoecologia Humana i Evoluci\u00f3 Social\" (IPHES). As escavaciones lev\u00e1ronse a cabo grazas ao apoio do concello de Becerre\u00e1, e estiveron dirixidas por Manuel Vaquero e Susana Alonso, esta \u00faltima colaboradora do IPHES. En 2013 realizouse a s\u00e9tima campa\u00f1a de escavaci\u00f3ns, que se iniciou o 1 de xullo e rematou o d\u00eda 27. Participaron oito investigadores procedentes de diversas instituci\u00f3ns.\nEn Valdavara 1 apareceron ferramentas, datadas no paleol\u00edtico superior, de \u00f3so, pedra, puntas de proxect\u00eds de hastas de cervo e doas realizadas sobre cunchas de \"Dentalium\" (moluscos de orixe mari\u00f1a) que ser\u00edan parte dun colar ou outro tipo de adorno. Outros restos apuntan ao plistoceno (antes da \u00faltima glaciaci\u00f3n) e ao holoceno, que coincide coas derradeiras sociedades de cazadores-recolectores. Tam\u00e9n se atoparon \u00fatiles do mesol\u00edtico e, nunha fenda pr\u00f3xima \u00e1 cova, apareceron restos de tres nenos dun per\u00edodo moi posterior, cara ao 1 500 da nosa Era. Nas escavaci\u00f3ns realizadas no ano 2010 ach\u00e1ronse artefactos do mesol\u00edtico que pertencen a un tipo moi concreto de industria l\u00edtica da que at\u00e9 o de agora non se co\u00f1ec\u00edan mostras en Galicia. Corresponden ao que se co\u00f1ece como \"mesol\u00edtico macrol\u00edtico\", unha t\u00e9cnica que se caracteriza pola fabricaci\u00f3n de pezas de not\u00e1bel tama\u00f1o con tallas menos complexas c\u00e1s utilizadas no paleol\u00edtico superior. Se neste per\u00edodo usaban o s\u00edlex, que ti\u00f1an que buscar moi lonxe do asentamento, no caso do mesol\u00edtico empregaban o cuarzo, un material abundante na contorna da cova.\nNunha canteira da empresa Campesa, preto de Valdavara (Valdavara 3), pux\u00e9ronse ao descuberto f\u00f3siles de fauna e pezas do paleol\u00edtico que se suman aos materiais atopados con anterioridade. Xa se identificaron un dente de rinoceronte, a queixada dun b\u00f3vido e unha v\u00e9rtebra doutro animal de gran tama\u00f1o, posibelmente un herb\u00edvoro. Os f\u00f3siles corresponden a un per\u00edodo comprendido entre finais do plistoceno medio e comezos do superior, cunha antig\u00fcidade que pode oscilar entre os 100\u00a0000 e os 200\u00a0000 anos; de feito, os investigadores conseguiron atribu\u00edr unha idade concreta ao dep\u00f3sito de fauna descuberto no ano 2009, as dataci\u00f3ns radiom\u00e9tricas determinan que o nivel m\u00e1is recente do achado ten uns 103\u00a0000 anos. O sitio arqueol\u00f3xico foi descuberto por unha voadura con dinamita o que, se ben propiciou sacar \u00e1 luz os achados, tam\u00e9n destru\u00edu parte da gruta. Na campa\u00f1a do ano 2012, os arque\u00f3logos atoparon, entre outros materiais, un \u00f3so, posiblemente de paxaro, gravado con incisi\u00f3ns con m\u00faltiplos de sete para medir as fases da l\u00faa, datado no magdaleniano (entre os 18 000 e os 8 000 anos a.C.). Tam\u00e9n un dente humano, duns 17\u00a0000 anos de antig\u00fcidade, foi dado a co\u00f1ecer en xullo de 2013, o que o converte no f\u00f3sil humano m\u00e1is antigo atopado en Galicia, pertencente a un individuo duns dez anos de idade e que ser\u00eda uns sete mil anos m\u00e1is antigo que os restos humanos aparecidos na serra do Courel, datados en torno ao 10 000 a.C.\nUnidades estratigr\u00e1ficas.\nValdavara 1 consta de d\u00faas unidades estratigr\u00e1ficas principais. A unidade superior corresponde \u00e1 prehistoria recente (final do neol\u00edtico-calcol\u00edtico). A unidade inferior corresponde ao final do paleol\u00edtico superior, cando parece que a cueva foi ocupada en diversas ocasi\u00f3ns entre 16 800 e 18 700 anos BP. En Valdavara 1-2, nun nivel superior que foi alterado por procesos postdeposicionais, apareceu unha unidade m\u00e1is consistente (nivel C) con artefactos l\u00edticos de s\u00edlex e cuarzo. Contamos cunha li\u00f1a temporal do holoceno para este nivel. Esta dataci\u00f3n, xunto coas caracter\u00edsticas do conxunto l\u00edtico, \u00e9 coherente coa atribuci\u00f3n deste nivel ao mesol\u00edtico. Debaixo desta unidade, identificouse outro nivel (nivel D), caracterizado pola presenza de escamas de cuarcita. En Valdavara 1 encontr\u00e1ronse, na parte superior, restos de polo menos tres individuos infant\u00eds, cuxa dataci\u00f3n os sit\u00faa no contexto cronol\u00f3xico da idade de bronce medio. Outra unidade estratigr\u00e1fica apareceu por debaixo deste nivel cun rexistro f\u00f3sil que se caracteriza pola presenza dun gran n\u00famero de restos de carn\u00edvoros, pero sen evidencia de presenza humana.\nEntre 2009 e 2011 levouse a cabo unha escavaci\u00f3n de rescate nunha cavidade exposta debido \u00e1s consecuencias da voadura da canteira antedita, a 100 m da cova de Valdavara, e que foi denominada Valdavara 3. A gran variedade de fauna que se encontrou nese sitio (le\u00f3ns, leopardos, hienas, rinocerontes, bisontes, osos, raposos, lobos, rebezos, cervos, corzos, xabar\u00eds, porcos), as caracter\u00edsticas da microfauna e os primeiros datos radiom\u00e9tricos indican unha cronolox\u00eda desde o principio do plistoceno superior (entre hai 100 000 e 120 000 anos). A\u00ednda que \u00e9 principalmente unha colecci\u00f3n paleontol\u00f3xica, o descubrimento \"in situ\" de industria l\u00edtica estratigraficamente asociada \u00e1 fauna confirma a presenza humana no establecemento. Pese a que a cronolox\u00eda do sitio a\u00ednda non foi verificada, sit\u00faa a Valdavara 3 como unha referencia en relaci\u00f3n cos asentamentos m\u00e1is antigos de Galicia."}
{"id": "337688", "revid": "22795", "url": "https://gl.wikipedia.org/wiki?curid=337688", "title": "Valdavara", "text": ""}
{"id": "337689", "revid": "22795", "url": "https://gl.wikipedia.org/wiki?curid=337689", "title": "Cova de Valdavara", "text": ""}
{"id": "337690", "revid": "56817", "url": "https://gl.wikipedia.org/wiki?curid=337690", "title": "Porco Albrecht D\u00fcrer", "text": "O porco Albrecht D\u00fcrer (en ) \u00e9 unha raza porcina creada a semellanza dos porcos da Idade Media. Hoxe en d\u00eda s\u00f3 se atopa en parques zool\u00f3xicos e reservas para ofrecer a imaxe de como eran os porcos dom\u00e9sticos de 1500. A creaci\u00f3n da raza baseouse no traballo do artista alem\u00e1n Albrecht D\u00fcrer, motivo polo que a raza leva o seu nome."}
{"id": "337692", "revid": "22795", "url": "https://gl.wikipedia.org/wiki?curid=337692", "title": "Valdavara 1", "text": ""}
{"id": "337693", "revid": "22795", "url": "https://gl.wikipedia.org/wiki?curid=337693", "title": "Valdavara 2", "text": ""}
{"id": "337694", "revid": "22795", "url": "https://gl.wikipedia.org/wiki?curid=337694", "title": "Valdavara 3", "text": ""}
{"id": "337696", "revid": "6939", "url": "https://gl.wikipedia.org/wiki?curid=337696", "title": "Thomas De Quincey", "text": "Thomas de Quincey, nado en Manchester o 15 de agosto de 1785 e finado en Edimburgo o 8 de decembro de 1859, foi un xornalista, cr\u00edtico e escritor brit\u00e1nico do Romanticismo.\nEn galego \u00e9 posible ler as s\u00faas obras \"Cartas a un mozo que levou unha educaci\u00f3n descoidada\" (traducida por Perfecto Andrade) e \"Do asasinato considerado como unha das belas artes\" (traducida por Mois\u00e9s Barcia e distinguida en 2004 co Premio de Traduci\u00f3n Pl\u00e1cido Castro), ambas inclu\u00eddas na Biblioteca Virtual de Literatura Universal en Galego, xestionada pola [[Asociaci\u00f3n de Tradutores Galegos].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Escritores en lingua inglesa]]\n[[Categor\u00eda:Nados en 1785]]\n[[Categor\u00eda:Finados en 1859]]\n[[Categor\u00eda:Nados en Manchester]]\n[[Categor\u00eda:Escritores de Inglaterra]]"}
{"id": "337698", "revid": "6939", "url": "https://gl.wikipedia.org/wiki?curid=337698", "title": "Thomas de Quincey", "text": ""}
{"id": "337700", "revid": "6939", "url": "https://gl.wikipedia.org/wiki?curid=337700", "title": "Ultime lettere di Jacopo Ortis", "text": ""}
{"id": "337703", "revid": "89787", "url": "https://gl.wikipedia.org/wiki?curid=337703", "title": "Bolet\u00edn de Estudios del Seminario Font\u00e1n-Sarmiento de Hagiograf\u00eda, Toponimia y Onom\u00e1stica de Galicia", "text": "O Bolet\u00edn de Estudios del Seminario Font\u00e1n-Sarmiento de Hagiograf\u00eda, Toponimia y Onom\u00e1stica de Galicia foi unha revista editada polo Colexio Maior Universitario Xelm\u00edrez de Santiago de Compostela entre 1978 e 2001, con periodicidade irregular. Est\u00e1 clasificado pola Unesco como revista sobre Ciencias auxiliares da Historia.\nHistoria.\nO bolet\u00edn naceu en 1978 con Miguel \u00c1ngel Gonz\u00e1lez Garc\u00eda como director. Apareceu como suplemento da revista \"Orientaciones\", editada pola Congregaci\u00f3n de Hermanos Maristas da provincia de Le\u00f3n. A finalidade do bolet\u00edn era desenvolver un proxecto que axudase o pobo \u00e1 hora de formarse en especialidades das ciencias sociais que non eran moi co\u00f1ecidas nin practicadas na \u00e9poca.\nNo limiar do n\u00famero 1 do Bolet\u00edn, publicado en 1980, expl\u00edcase que se decidiu darlle unha \u201cpresentaci\u00f3n m\u00e1is digna\u201d dadas \u201cas mostras de agarimo e felicitaci\u00f3n\u201d por parte dos lectores e pola demanda que ti\u00f1a a revista. Este primeiro n\u00famero viu a luz grazas \u00e1s achegas da Fundaci\u00f3n Barri\u00e9 de la Maza, da Caixa de Aforros de Santiago, a subvenci\u00f3n do Colexio Maior Xelm\u00edrez e dun particular, ademais dos investigadores e investigadoras que realizan os artigos. A Fundaci\u00f3n Barri\u00e9 e o Colexio Maior Xelm\u00edrez seguiron a colaborar en n\u00fameros futuros.\nNun primeiro momento, pretendeuse que o suplemento tivese unha periodicidade trimestral. Por\u00e9n, a maior\u00eda dos n\u00fameros responden a unha frecuencia anual, mais non todos. Os n\u00fameros que non seguen esta publicaci\u00f3n anual son o segundo e o terceiro, que sair\u00e1n no mesmo ano (1981) e o sexto e o s\u00e9timo, que sair\u00e1n entre 1985 e 1986. Ademais, entre os anos 1984 e 1985 non se publicar\u00e1 ning\u00fan n\u00famero do bolet\u00edn. Xa no n\u00famero 21, do ano 2000, expl\u00edcase que a revista non ten periodicidade fixa. Finalmente, en 2001, p\u00faxose fin a este proxecto. Isto deber\u00edase, segundo alg\u00fans cr\u00edticos, \u00e1 falta de periodicidade e ao pouco \u00e9xito da publicaci\u00f3n, entre outras cousas. A partir de ent\u00f3n, os directores e colaboradores continuaron as s\u00faas investigaci\u00f3ns e traballos por separado, a\u00ednda que mantiveron as li\u00f1as que seguiran no seu paso pola revista.\nEntre os colaboradores da revista estaban Antonino D\u00edez y D\u00edez (codirector), Manuel Rub\u00e9n Garc\u00eda \u00c1lvarez, Elixio Rivas Quintas, Jos\u00e9 Gonz\u00e1lez Paz, Xos\u00e9 Ignacio Carro Otero, Fernando Gonz\u00e1lez Su\u00e1rez, Jaime Delgado G\u00f3mez, Mar\u00eda de las Mercedes Gallego Esperanza, Manuel Vidal Villaverde, Mar\u00eda Dolores Barral Rivadulla ou Dolores Villaverde Solar."}
{"id": "337704", "revid": "89787", "url": "https://gl.wikipedia.org/wiki?curid=337704", "title": "Biblioteca Virtual de Literatura Universal en Galego", "text": "Biblioteca Virtual de Literatura Universal en Galego, co\u00f1ecida tam\u00e9n como BIVIR, \u00e9 unha biblioteca virtual xestionada pola Asociaci\u00f3n de Tradutores Galegos que recolle as traduci\u00f3ns directas ao galego de obras procedentes de diversas literaturas e autores estranxeiros, baixo a premisa de que os seus dereitos sexan de dominio p\u00fablico. Conta con centos de textos literarios traducidos dende m\u00faltiples linguas, como o franc\u00e9s, catal\u00e1n, \u00e9uscaro, b\u00falgaro, portugu\u00e9s, chin\u00e9s, italiano, ruso, alem\u00e1n ou xapon\u00e9s. En canto aos autores e aos x\u00e9neros, abrangue un amplo espectro: dende por exemplo alg\u00fans poemas de Arthur Rimbaud at\u00e9 novelas de Grazia Deledda ou Nathaniel Hawthorne.\nPermite a descarga de balde en formato PDF tanto directamente da p\u00e1xina web oficial como doutros provedores, tal que Amazon.\nDurante anos, un dos requisitos para a atribuci\u00f3n do Premio de Traduci\u00f3n Pl\u00e1cido Castro foi que a obra presentada figurase no cat\u00e1logo de BIVIR."}
{"id": "337706", "revid": "6939", "url": "https://gl.wikipedia.org/wiki?curid=337706", "title": "BIVIR", "text": ""}
{"id": "337707", "revid": "1505", "url": "https://gl.wikipedia.org/wiki?curid=337707", "title": "Suadoiro", "text": "Un suadoiro\u00a0\u00e9 unha peza grosa de algod\u00f3n que se utiliza para facer deporte.\nO suadoiro\u00a0\u00e9 unha chaqueta exterior que empregan os deportistas e afeccionados, para adestrar, quentar e facer deporte. Caracter\u00edzase por poder ter ou non peche. O seu uso \u00e9 com\u00fan en actividades como o footing ou o ciclismo. Util\u00edzase como peza de abrigo para realizar exercicio no exterior e adopta a forma dunha chaqueta ou xersei de manga longa que se coloca sobre a camiseta de deporte. Disp\u00f3n \u00e1s veces de capucha axustable para protexer a cabeza da choiva e a mi\u00fado, de petos frontais.\nO uso estendido desta peza f\u00f3ra das actividades deportivas provocou que numerosas firmas se animasen a sacar diferentes li\u00f1as de suadoiros."}
{"id": "337714", "revid": "85894", "url": "https://gl.wikipedia.org/wiki?curid=337714", "title": "Lu\u00eds S\u00e1nchez Mosquera", "text": "Lu\u00eds S\u00e1nchez Mosquera, nado na Coru\u00f1a en 1900 e finado na mesma cidade o 4 de decembro de 1979, foi un m\u00e9dico e pol\u00edtico galego.\nTraxectoria.\nFillo de Pedro S\u00e1nchez Hermida e Manuela Mosquera Otero e irm\u00e1n de Constantino S\u00e1nchez Mosquera. Emigrou a Uruguai, onde estudou Medicina. Regresou \u00e1 Coru\u00f1a en 1932 e instalou unha cl\u00ednica. Foi presidente da Oficina de Am\u00e9rica da Coru\u00f1a. Dirixiu a publicaci\u00f3n \"A Ultramar\" e colaborou en peri\u00f3dicos e revistas. Foi presidente da Comisi\u00f3n organizadora do Congreso da Emigraci\u00f3n Espa\u00f1ola a Ultramar.\nVida persoal.\nCasou con Josefina Lastres L\u00f3pez Abente."}
{"id": "337715", "revid": "1888", "url": "https://gl.wikipedia.org/wiki?curid=337715", "title": "Luis S\u00e1nchez Mosquera", "text": ""}
{"id": "337716", "revid": "88215", "url": "https://gl.wikipedia.org/wiki?curid=337716", "title": "Miguel Blesa", "text": "Miguel Blesa de la Parra, nado en Linares (Xa\u00e9n) o 8 de agosto de 1947, e finado en Villanueva del Rey (C\u00f3rdoba) o 19 de xullo de 2017, foi un funcionario e home de negocios espa\u00f1ol.\nFoi presidente do consello de administraci\u00f3n de Caja Madrid entre os anos 1996 e 2009, e dende 2013 foi investigado xudicialmente por irregularidades durante a s\u00faa xesti\u00f3n. O seu nome foi un dos que se revelaron na filtraci\u00f3n dos chamados papeis de Panam\u00e1."}
{"id": "337717", "revid": "6939", "url": "https://gl.wikipedia.org/wiki?curid=337717", "title": "Miguel Blesa de la Parra", "text": ""}
{"id": "337718", "revid": "1131", "url": "https://gl.wikipedia.org/wiki?curid=337718", "title": "Micaela Chao Maci\u00f1eira", "text": "Micaela Chao Maci\u00f1eira, nada en 1892 en Viveiro e finada o 27 de novembro de 1928, foi unha pol\u00edtica galega.\nTraxectoria.\nDa familia de Federico Maci\u00f1eira Pardo de Lama, era irm\u00e1 de Teresa Chao Maci\u00f1eira, participou no acto fundacional das Irmandades da Fala, formou parte da delegaci\u00f3n das Irmandades que viaxou a Catalu\u00f1a en 1917. Actuou en diversas pezas teatrais do Conservatorio Nazonal do Arte Gallego e foi a principal animadora da constituci\u00f3n en agosto de 1918 da Secci\u00f3n Feminina da Irmandade coru\u00f1esa, da que foi a s\u00faa primeira conselleira primeira.\nCasou en 1913 con Ant\u00f3n Villar Ponte ao que co\u00f1eceu en Cuba.\nFinou a consecuencia dunha nefrite contra a que nada puideron os m\u00e9dicos Urbano Losada e B\u00faa."}
{"id": "337719", "revid": "23204", "url": "https://gl.wikipedia.org/wiki?curid=337719", "title": "Fitness (biolox\u00eda)", "text": "En xen\u00e9tica de poboaci\u00f3ns a fitness, tam\u00e9n chamada eficacia biol\u00f3xica ou aptitude biol\u00f3xica (xeralmente simbolizada como formula_1 ou \u03c9 nos modelos de xen\u00e9tica de poboaci\u00f3ns) \u00e9 unha idea central nas teor\u00edas evolutivas e de selecci\u00f3n sexual. Pode ser definida con respecto a un xenotipo ou a un fenotipo nun determinado ambiente. En ambos os casos, describe o \u00e9xito reprodutivo individual e \u00e9 igual \u00e1 contribuci\u00f3n media \u00e1 poza x\u00e9nica da seguinte xeraci\u00f3n que fai un individuo medio co xenotipo ou fenotipo especificado. O termo \"fitness darwinista\" pode utilizarse para deixar clara a distinci\u00f3n coa fitness f\u00edsica. Cando a fitness est\u00e1 afectada polas diferenzas entre varios alelos dun determinado xene, a frecuencia relativa deses alelos cambiar\u00e1 nas sucesivas xeraci\u00f3ns por selecci\u00f3n natural e os alelos con maior efecto positivo na fitness individual faranse cada vez m\u00e1is com\u00fans co tempo; este proceso co\u00f1\u00e9cese como selecci\u00f3n natural. A fitness non sup\u00f3n unha medida de supervivencia ou duraci\u00f3n da vida; a co\u00f1ecida frase supervivencia dos m\u00e1is aptos deber\u00eda ser interpretada como: \"Supervivencia da forma (fenot\u00edpica ou xenot\u00edpica) que deixar\u00e1 m\u00e1is copias s\u00faas en xeraci\u00f3ns sucesivas.\"\nA fitness s\u00f3 pode medir deferenzas herdables, e estas diferenzas poden despois ser elixidas na elecci\u00f3n de parellas (selecci\u00f3n intersexual), causando selecci\u00f3n sexual. A fitness dun individuo manif\u00e9stase por medio do seu fenotipo, que est\u00e1 afectado polo ambiente onde se desenvolve e polos xenes, e a fitness dun fenotipo dado pode ser diferente en distintos ambientes. As fitness de diferentes individuos co mesmo xenotipo non son, por tanto, necesariamente iguais. Por\u00e9n, como a fitness do xenotipo \u00e9 unha cantidade media, reflectir\u00e1 os resultados reprodutivos de todos os individuos con ese xenotipo nun ambiente determinado ou conxnto de ambientes.\nA fitness inclusiva difire da fitness individual ao inclu\u00edr a capacidade dun alelo dun individuo de promover a supervivencia e/ou reproduci\u00f3n doutros individuos que comparten ese alelo, con preferencioa aos individuos cun alelo diferente. Un mecanismo de fitness inclusiva \u00e9 a selecci\u00f3n de parentesco.\nA fitness \u00e9 unha propensi\u00f3n.\nA fitness \u00e9 a mi\u00fado definida como unha propensi\u00f3n ou probabilidade, en vez de polo n\u00famero real de descendentes. Por exemplo, segundo Maynard Smith, \"A fitness \u00e9 unha propiedade, non dun individuo, sen\u00f3n dun tipo de individuos, por exemplo os homocigotos para o alelo A dun locus particular. As\u00ed a frase \"n\u00famero esperado de descendentes\" significa o n\u00famero medio, non o n\u00famero de fillos que tivo alg\u00fan determinado individuo. Se o primeiro meni\u00f1o humano cun xene para a levitaci\u00f3n fose alcanzado por un l\u00f3strego no seu coche de beb\u00e9, isto non probar\u00eda que o novo xenotipo te\u00f1a unha baixa fitness, sen\u00f3n s\u00f3 que ese determinado neno tivo mala sorte.\" De xeito eqivalente, \"a fitness do individuo (que ten un conxunto x de fenotipos) \u00e9 a probabilidade s(x), de que o individuo ser\u00e1 inclu\u00eddo entre o grupo seleccionado como proxenitor da seguinte xeraci\u00f3n.\"\nMedida da fitness.\nHai d\u00faas medidas xeralmente usadas da fitness: a fitness absoluta e a relativa.\nFitness absoluta.\nA fitness absoluta (formula_2) dun xenotipo def\u00ednese como a proporci\u00f3n entre o n\u00famero de individuos con ese xenotipo despois da selecci\u00f3n respecto ao n\u00famero antes da selecci\u00f3n. Calc\u00falase para unha soa xeraci\u00f3n e debe calcularse a partir das cifras absolutas. Cando a fitness absoluta \u00e9 maior que 1, o n\u00famero de individuos que levan ese xenotipo increm\u00e9ntase; unha fitness absoluta menor de 1 indica unha ca\u00edda absoluta no n\u00famero de individuos que levan ese xenotipo. Se o n\u00famero de individuos nunha poboaci\u00f3n permanece constante, ent\u00f3n a fitness absoluta media debe ser igual a 1.\nA fitness absoluta para un xenotipo pode calcularse como o produto da probabilidade de supervivencia multiplicada pola fecundidade media. A fitness absoluta util\u00edzase no teorema fundamental de Fisher.\nFitness relativa.\nA fitness relativa cuantif\u00edcase como o n\u00famero medio de proxenie supervivente dun determinado xenotipo comparado co n\u00famero medio de proxenie supervivente dos xenotipos en competencia despois dunha soa xeraci\u00f3n, \u00e9 dicir, un xenotipo \u00e9 normalizado a formula_4 e as fitness doutros xenotipos m\u00eddense con respecto a un xenotipo. A fitness relativa pode, por tanto, ter calquera valor non negativo, inclu\u00edndo o 0. A fitness relativa \u00e9 utilizada nos modelos est\u00e1ndar de Wright-Fisher e de Moran de xen\u00e9tica de poboaci\u00f3ns.\nOs dous conceptos est\u00e1n relacionados, como pode verse ao dividir cada un pola fitness media (\u03d6), que \u00e9 ponderada polas frecuencias xenot\u00edpicas.\nHistoria.\nO soci\u00f3logo brit\u00e1nico Herbert Spencer acu\u00f1ou a frase \"supervivencia dos m\u00e1is aptos\" no seu traballoo de 1864 \"Principles of Biology\" para caracterizar o que Charles Darwin chamou selecci\u00f3n natural.\nO bi\u00f3logo brit\u00e1nico J.B.S. Haldane foi o primeiro que cuantificou a fitness en termos da s\u00edntese evolutiva moderna do darwinismo e a xen\u00e9tica mendeliana empezando na s\u00faa obra de 1924 \"A Mathematical Theory of Natural and Artificial Selection\" (\"Unha teor\u00eda matem\u00e1tica da selecci\u00f3n natural e artificial\"). O seguinte avance foi a introduci\u00f3n do concepto de fitness inclusiva polo bi\u00f3logo brit\u00e1nico W.D. Hamilton en 1964 na s\u00faa obra \"The Genetical Evolution of Social Behaviour\" (\"Evoluci\u00f3n xe\u00e9tica do comportamento social\").\nPaisaxe de fitness.\nUnha paisaxe de fitness, conceptualizada primeiro por Sewall Wright, \u00e9 un modo de visualizar a fitness como unha superficie de alta dimensionalidade. A altura indica a fitness, mentres que cada unha das outras dimensi\u00f3ns pode representar a identidade de alelos nun xene, frecuencia al\u00e9lica nun xene, ou un trazo fenot\u00edpico. Estas opci\u00f3ns representan tres v\u00edas diferentes nas cales se usa o termo paisaxe de fitness. Os picos corresponden \u00e1 m\u00e1xima de fitness local; a mi\u00fado dise que a selecci\u00f3n natural sempre progresa monte arriba pero s\u00f3 pode facelo localmente. Isto pode ter como resultado que a m\u00e1xima local sub\u00f3ptima se faga estable, porque a selecci\u00f3n natural non pode volver aos \"vales\" menos aptos da paisaxe en cami\u00f1o aos picos m\u00e1is altos. Por\u00e9n, ao cambiar o ambiente e as\u00ed a estrutura da paisaxe de fitness, os vales de fitness poden ser cruzados.\nCarga xen\u00e9tica.\nA carga xen\u00e9tica mide a fitness media dunha poboaci\u00f3n de individuos, relativa a unha poboaci\u00f3n hipot\u00e9tica na cal a maior\u00eda dos xenotipos aptos acaban fixados.\nA carga xen\u00e9tica \u00e9 a probabilidade de que un individuo medio morra ou non se reproduza a causa dos seus xenes nocivos. \u00c9 un n\u00famero entre 0 e 1 que mide a extensi\u00f3n na cal a media individual \u00e9 inferior \u00e1 do mellor individuo.\nSe hai un certo n\u00famero de xenotipos nunha poboaci\u00f3n, cada un coa s\u00faa fitness caracter\u00edstica; o xenotipo coa fitness m\u00e1is alta denom\u00ednase Wopt. A fitness media da poboaci\u00f3n completa \u00e9 a fitness de cada xenotipo multiplicada pola s\u00faa frecuencia: isto denom\u00ednase fitness media. V simboliza a fitness media. A f\u00f3rmula da carga xen\u00e9tica (L) \u00e9 a seguinte:\nL = (Wopt-V)/(Wopt)\nSe todos os individuos da poboaci\u00f3n te\u00f1en o xenotipo \u00f3ptimo, ent\u00f3n v = Wopt e a carga \u00e9 cero. Se todos menos un te\u00f1en un xenotipo de fitness cero ent\u00f3n v = 0 e L = 1."}
{"id": "337720", "revid": "23204", "url": "https://gl.wikipedia.org/wiki?curid=337720", "title": "Bernedo", "text": "Bernedo \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Campezo-Monta\u00f1a Arabesa e ti\u00f1a en 2015 unha poboaci\u00f3n de 526 habitantes.\nAt\u00f3pase ao norte da Serra de Cantabria, nos vales formados polos r\u00edos Ega e Ayuda. Gran parte do Parque natural de Izki pertence a Bernedo.\nEst\u00e1 formado polas seguintes localidades: Angostina, Arluzea, Bernedo, Berrozi, Izartza, Markinez, Navarrete, Okina, Quintana, San Rom\u00e1n de Campezo/Durruma Kanpezu, Urarte, Urturi e Villafr\u00eda."}
{"id": "337721", "revid": "23204", "url": "https://gl.wikipedia.org/wiki?curid=337721", "title": "Harana", "text": "Harana (en castel\u00e1n: \"Valle de Arana\" e oficialmente Harana/Valle de Arana) \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Campezo-Monta\u00f1a Arabesa e ti\u00f1a en 2015 unha poboaci\u00f3n de 242 habitantes.\nO top\u00f3nimo en castel\u00e1n Valle de Arana \u00e9 probablemente un pleonasmo. O seu significado ser\u00eda \"Val do Val\", xa que \"(h)arana\" significa \"val\" en \u00e9uscaro.\nEst\u00e1 formado polas seguintes localidades: Alda, Kontrasta, San Vicente de Arana/Done Bikendi Harana e Ull\u00edbarri-Arana/Uribarri-Harana. A capital \u00e9 Alda."}
{"id": "337722", "revid": "10599", "url": "https://gl.wikipedia.org/wiki?curid=337722", "title": "Valle de Arana", "text": ""}
{"id": "337723", "revid": "23204", "url": "https://gl.wikipedia.org/wiki?curid=337723", "title": "Lagr\u00e1n", "text": "Lagr\u00e1n (en \u00e9uscaro: \"Lagran\") \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Campezo-Monta\u00f1a Arabesa e ti\u00f1a en 2015 unha poboaci\u00f3n de 163 habitantes.\nAt\u00f3pase no sur da provincia de \u00c1raba, a 756 m de altitude, a\u00ednda que a menos de 3\u00a0km da vila hai cotas de 1.400 metros. At\u00f3pase nun val no que nace o r\u00edo Ega.\nEst\u00e1 formado polas seguintes localidades: Lagr\u00e1n, Pipa\u00f3n e Villaverde."}
{"id": "337724", "revid": "10599", "url": "https://gl.wikipedia.org/wiki?curid=337724", "title": "Lagran", "text": ""}
{"id": "337725", "revid": "23204", "url": "https://gl.wikipedia.org/wiki?curid=337725", "title": "Urizaharra", "text": "Urizaharra (en castel\u00e1n: \"Pe\u00f1acerrada\" e oficialmente Pe\u00f1acerrada-Urizaharra) \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Campezo-Monta\u00f1a Arabesa e ti\u00f1a en 2015 unha poboaci\u00f3n de 270 habitantes.\nAt\u00f3pase no sur da provincia de \u00c1raba, a 752 m de altitude. Est\u00e1 formado polas seguintes localidades: Baroja, Faido/Faidu, Loza, Montoria, Payueta/Pagoeta e Pe\u00f1acerrada/Urizaharra."}
{"id": "337726", "revid": "10599", "url": "https://gl.wikipedia.org/wiki?curid=337726", "title": "Pe\u00f1acerrada-Urizaharra", "text": ""}
{"id": "337727", "revid": "10599", "url": "https://gl.wikipedia.org/wiki?curid=337727", "title": "Pe\u00f1acerrada", "text": ""}
{"id": "337728", "revid": "27155", "url": "https://gl.wikipedia.org/wiki?curid=337728", "title": "Eficacia biol\u00f3xica", "text": ""}
{"id": "337729", "revid": "27155", "url": "https://gl.wikipedia.org/wiki?curid=337729", "title": "Aptitude (biolox\u00eda)", "text": ""}
{"id": "337731", "revid": "27155", "url": "https://gl.wikipedia.org/wiki?curid=337731", "title": "Fitness absoluta", "text": ""}
{"id": "337732", "revid": "27155", "url": "https://gl.wikipedia.org/wiki?curid=337732", "title": "Fitness relativa", "text": ""}
{"id": "337738", "revid": "23204", "url": "https://gl.wikipedia.org/wiki?curid=337738", "title": "Cuautitl\u00e1n Izcalli", "text": "Cuautitl\u00e1n Izacalli \u00e9 un concello do Estado de M\u00e9xico, en M\u00e9xico. Limita coas municipalidades de Tepotzotl\u00e1n, Cuautitl\u00e1n, Atizap\u00e1n de Zaragoza, Tlalnepantla de Baz, Nicol\u00e1s Romero e co Teoloyucan. A s\u00faa \u00e1rea \u00e9 de 109.54\u00a0km\u00b2, e a s\u00faa poboaci\u00f3n era de 511,675 habitantes no ano 2010. A cabeceira municipal \u00e9 Cuautitl\u00e1n Izcalli."}
{"id": "337739", "revid": "2716", "url": "https://gl.wikipedia.org/wiki?curid=337739", "title": "Cuatitl\u00e1n Izcalli", "text": ""}
{"id": "337740", "revid": "23204", "url": "https://gl.wikipedia.org/wiki?curid=337740", "title": "Tultitl\u00e1n", "text": "Tultitl\u00e1n \u00e9 un concello do Estado de M\u00e9xico, en M\u00e9xico. Limita coas municipalidades de Tlalnepantla de Baz, Cuautitl\u00e1n Izcalli, Tultepec, Tonanitla, Coacalco de Berrioz\u00e1bal e Cidade de M\u00e9xico. A s\u00faa \u00e1rea \u00e9 de 69,15\u00a0km\u00b2, e a s\u00faa poboaci\u00f3n era de 524.074 habitantes no ano 2010. A cabeceira municipal \u00e9 Tultitl\u00e1n de Mariano Escobedo. Tam\u00e9n conta cun exclave chamado San Pablo de las Salinas ao oriente.\nDemograf\u00eda.\nO concello ten moitas localidades e na seguinte t\u00e1boa am\u00f3sanse as principais poboaci\u00f3ns cos seus habitantes no ano 2010."}
{"id": "337741", "revid": "23204", "url": "https://gl.wikipedia.org/wiki?curid=337741", "title": "San Antonio la Isla", "text": "San Antonio la Isla \u00e9 un concello do Estado de M\u00e9xico, en M\u00e9xico. A s\u00faa \u00e1rea \u00e9 de 18,50\u00a0km\u00b2, e a s\u00faa poboaci\u00f3n era de 22.152 habitantes no ano 2010. A cabeceira municipal \u00e9 San Antonio la Isla."}
{"id": "337742", "revid": "23204", "url": "https://gl.wikipedia.org/wiki?curid=337742", "title": "Luvianos", "text": "Luvianos \u00e9 un concello do Estado de M\u00e9xico, en M\u00e9xico. Limita ao norte con Otzoloapan, Zacazonapan e o estado de Michoac\u00e1n, ao sur con Tejupilco e co estado de Michoac\u00e1n, ao leste con Tejupilco e ao oeste con Michoac\u00e1n. A s\u00faa \u00e1rea \u00e9 de 703\u00a0km\u00b2 e a s\u00faa poboaci\u00f3n era de 27\u00a0781 habitantes no ano 2010. A cabeceira municipal \u00e9 Villa Luvianos."}
{"id": "337745", "revid": "23204", "url": "https://gl.wikipedia.org/wiki?curid=337745", "title": "Bilar", "text": "Bilar (en castel\u00e1n: \"Elvillar\" e oficialmente Elvillar/Bilar) \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Laguardia-Rioxa Arabesa e ti\u00f1a en 2015 unha poboaci\u00f3n de 353 habitantes.\nO seu nome deriva do \u00e9uscaro \"Elbi-oyar\" ('bosque de moscas') ou \"Erbi-oyar\" ('bosque de lebres')."}
{"id": "337746", "revid": "10599", "url": "https://gl.wikipedia.org/wiki?curid=337746", "title": "Elvillar", "text": ""}
{"id": "337748", "revid": "23204", "url": "https://gl.wikipedia.org/wiki?curid=337748", "title": "Elciego", "text": "Elciego (en \u00e9uscaro: \"Eltziego\" ou \"Zieko\") \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Laguardia-Rioxa Arabesa e ti\u00f1a en 2015 unha poboaci\u00f3n de 1.051 habitantes.\nLimita ao norte con Navaridas e Laguardia, ao sur co r\u00edo Ebro e Cenicero (A Rioxa), ao leste con Lapuebla de Labarca e con Ma\u00f1ueta ao oeste."}
{"id": "337749", "revid": "10599", "url": "https://gl.wikipedia.org/wiki?curid=337749", "title": "Eltziego", "text": ""}
{"id": "337750", "revid": "10599", "url": "https://gl.wikipedia.org/wiki?curid=337750", "title": "Zieko", "text": ""}
{"id": "337752", "revid": "23204", "url": "https://gl.wikipedia.org/wiki?curid=337752", "title": "Iekora", "text": "Iekora (en \u00e9uscaro tam\u00e9n: \"Ekora\", en castel\u00e1n: \"Y\u00e9cora\" e oficialmente Y\u00e9cora/Iekora) \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Laguardia-Rioxa Arabesa e ti\u00f1a en 2015 unha poboaci\u00f3n de 266 habitantes.\nLimita ao norte co concello navarro de Lapoblaci\u00f3n, ao sur e ao leste con Oion e ao oeste con Lantziego. At\u00f3pase a 13\u00a0km de Logro\u00f1o e a 50\u00a0km de Vitoria."}
{"id": "337753", "revid": "10599", "url": "https://gl.wikipedia.org/wiki?curid=337753", "title": "Ekora", "text": ""}
{"id": "337754", "revid": "10599", "url": "https://gl.wikipedia.org/wiki?curid=337754", "title": "Y\u00e9cora", "text": ""}
{"id": "337761", "revid": "1131", "url": "https://gl.wikipedia.org/wiki?curid=337761", "title": "Campo da Porta Santa", "text": "O Campo Municipal de F\u00fatbol A Porta Santa \u00e9 unha instalaci\u00f3n destinada \u00e1 pr\u00e1ctica do f\u00fatbol situada no lugar de Paiosaco, parroquia de Lest\u00f3n. Nel, xoga os seus partidos como local a Uni\u00f3n Deportiva Paiosaco e o seu propietario \u00e9 o Concello da Laracha.\nO seu terreo de xogo \u00e9 de c\u00e9spede artificial de 105 x 65 metros e conta cunha bancada cuberta con capacidade para 250 espectadores, sendo a capacidade total do recinto de 500 persoas. En 2013 instal\u00e1ronse asentos de pl\u00e1stico con respaldo na bancada.\nAt\u00f3pase a poucos metros do antigo campo, do mesmo nome e foi inaugurado o 1 de outubro de 2005 cun encontro entre a UD Paiosaco e o Sporting Ciudad da Coru\u00f1a. Este novo recinto supuxo un investimento de 1.000.000 de euros. A maior cont\u00eda foi achegada polo Concello da Laracha, a\u00ednda que tam\u00e9n participaron a Deputaci\u00f3n Provincial da Coru\u00f1a e a Xunta de Galicia. Desde a tempada 2002-2003, o Paiosaco vi\u00f1a xogando no Campo Municipal da Laracha por mor das malas condici\u00f3ns da vella Porta Santa."}
{"id": "337767", "revid": "23204", "url": "https://gl.wikipedia.org/wiki?curid=337767", "title": "Eskuernaga", "text": "Eskuernaga (en castel\u00e1n: \"Villabuena de \u00c1lava\" e oficialmente Villabuena de \u00c1lava / Eskuernaga) \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Laguardia-Rioxa Arabesa e ti\u00f1a en 2015 unha poboaci\u00f3n de 306 habitantes.\nLimita ao noroeste con Samaniego, ao nord\u00e9s con Leza, ao oeste con Navaridas e ao sur con Elciego e Ma\u00f1ueta. At\u00f3pase a 24\u00a0km de Logro\u00f1o e a 42\u00a0km da capital provincial, Vitoria."}
{"id": "337769", "revid": "10599", "url": "https://gl.wikipedia.org/wiki?curid=337769", "title": "Villabuena de \u00c1lava", "text": ""}
{"id": "337771", "revid": "23204", "url": "https://gl.wikipedia.org/wiki?curid=337771", "title": "Lantziego", "text": "Lantziego (en castel\u00e1n: \"Lanciego\" e oficialmente \"Lanciego/Lantziego\") \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Laguardia-Rioxa Arabesa e ti\u00f1a en 2015 unha poboaci\u00f3n de 679 habitantes.\nO municipio est\u00e1 formado por tres n\u00facleos de poboaci\u00f3n: a vila de Lanciego/Lantziego e os barrios de Assa e Vi\u00f1aspre/Biasteri."}
{"id": "337772", "revid": "10599", "url": "https://gl.wikipedia.org/wiki?curid=337772", "title": "Lanciego", "text": ""}
{"id": "337775", "revid": "23204", "url": "https://gl.wikipedia.org/wiki?curid=337775", "title": "Lapuebla de Labarca", "text": "Lapuebla de Labarca \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Laguardia-Rioxa Arabesa e ti\u00f1a en 2015 unha poboaci\u00f3n de 860 habitantes.\n\u00c9 o municipio m\u00e1is meridional de \u00c1raba, limitando con Laguardia, que o rodea, e con Fuenmayor (A Rioxa) polo sur. At\u00f3pase na beira do r\u00edo Ebro."}
{"id": "337776", "revid": "23204", "url": "https://gl.wikipedia.org/wiki?curid=337776", "title": "Kripan", "text": "Kripan \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Laguardia-Rioxa Arabesa e ti\u00f1a en 2015 unha poboaci\u00f3n de 182 habitantes.\nEst\u00e1 formado por un \u00fanico n\u00facleo de poboaci\u00f3n, situado na cara sur da Serra de Cantabria, que separa a Rioxa Arabesa do resto de \u00c1raba. \u00c9 unha das localidades m\u00e1is altas da zona, situada a 690 metros de altitude."}
{"id": "337777", "revid": "5863", "url": "https://gl.wikipedia.org/wiki?curid=337777", "title": "Tesla, Inc.", "text": "Tesla, Inc. (anteriormente chamada Tesla Motors, Inc.) \u00e9 unha compa\u00f1\u00eda estadounidense localizada en Silicon Valley (California) que dese\u00f1a, fabrica e vende autom\u00f3biles el\u00e9ctricos, compo\u00f1entes para a propulsi\u00f3n de veh\u00edculos el\u00e9ctricos e sistemas de almacenamento a bater\u00edas. O director executivo da compa\u00f1\u00eda en 2016 era Elon Musk.\nTesla cotiza na bolsa de valores baixo o nome TSLA, no \u00edndice NASDAQ."}
{"id": "337778", "revid": "17467", "url": "https://gl.wikipedia.org/wiki?curid=337778", "title": "Tesla Motors, Inc.", "text": ""}
{"id": "337779", "revid": "23204", "url": "https://gl.wikipedia.org/wiki?curid=337779", "title": "Navaridas", "text": "Navaridas \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Laguardia-Rioxa Arabesa e ti\u00f1a en 2015 unha poboaci\u00f3n de 231 habitantes.\nAt\u00f3pase a medio cami\u00f1o entre a Serra de Cantabria e o curso do r\u00edo Ebro. Como no resto da Rioxa Arabesa, \u00e9 importante a actividade vin\u00edcola."}
{"id": "337780", "revid": "23204", "url": "https://gl.wikipedia.org/wiki?curid=337780", "title": "Legutio", "text": "Legutio (antes \"Legutiano\", en castel\u00e1n: \"Villarreal de \u00c1lava\") \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Zuia e ti\u00f1a en 2015 unha poboaci\u00f3n de 1.716 habitantes.\nEst\u00e1 formado polas localidades de Elosu, Goiain, Legutio, Nafarrate, Ollerieta, Urbina e Urrunaga."}
{"id": "337781", "revid": "10599", "url": "https://gl.wikipedia.org/wiki?curid=337781", "title": "Legutiano", "text": ""}
{"id": "337782", "revid": "23204", "url": "https://gl.wikipedia.org/wiki?curid=337782", "title": "Moreda Araba", "text": "Moreda Araba (en castel\u00e1n: \"Moreda de \u00c1lava\" e oficialmente \"Moreda de \u00c1lava / Moreda Araba\") \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Laguardia-Rioxa Arabesa e ti\u00f1a en 2015 unha poboaci\u00f3n de 233 habitantes.\nEntre os seus monumentos cabe destacar a igrexa de Santa Mar\u00eda, do s\u00e9culo XVI. Cel\u00e9branse as festas da Asunci\u00f3n, o 15 de agosto. O domingo de Pascua cel\u00e9brase a Queima do Xudas."}
{"id": "337783", "revid": "10599", "url": "https://gl.wikipedia.org/wiki?curid=337783", "title": "Moreda de \u00c1lava", "text": ""}
{"id": "337785", "revid": "23204", "url": "https://gl.wikipedia.org/wiki?curid=337785", "title": "Oion", "text": "Oion (en castel\u00e1n: \"Oy\u00f3n\" e oficialmente Oy\u00f3n-Oion) \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Laguardia-Rioxa Arabesa e ti\u00f1a en 2015 unha poboaci\u00f3n de 3.320 habitantes.\nEst\u00e1 formado polas localidades de Barriobusto/Gorrebusto, Labraza e Oy\u00f3n/Oion, a capital."}
{"id": "337786", "revid": "10599", "url": "https://gl.wikipedia.org/wiki?curid=337786", "title": "Oy\u00f3n", "text": ""}
{"id": "337787", "revid": "10599", "url": "https://gl.wikipedia.org/wiki?curid=337787", "title": "Oy\u00f3n-Oion", "text": ""}
{"id": "337788", "revid": "23204", "url": "https://gl.wikipedia.org/wiki?curid=337788", "title": "Samaniego", "text": "Samaniego \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Laguardia-Rioxa Arabesa e ti\u00f1a en 2015 unha poboaci\u00f3n de 294 habitantes."}
{"id": "337789", "revid": "23204", "url": "https://gl.wikipedia.org/wiki?curid=337789", "title": "Urkabustaiz", "text": "Urkabustaiz \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Zuia e ti\u00f1a en 2015 unha poboaci\u00f3n de 1.300 habitantes.\nEst\u00e1 formado polas localidades de Abezia, Abornikano, Apregindana/Apregu\u00edndana, Beluntza, Goiuri-Ondona, Inoso, Izarra, Larrazkueta, Oiardo, Untzaga/Unz\u00e1 e Uzkiano. A capital \u00e9 Izarra."}
{"id": "337790", "revid": "23204", "url": "https://gl.wikipedia.org/wiki?curid=337790", "title": "Zigoitia", "text": "Zigoitia \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Zuia e ti\u00f1a en 2015 unha poboaci\u00f3n de 1.765 habitantes.\nEst\u00e1 formado polas localidades de Acosta/Okoizta, Apodaka, Berrikano, Buruaga, Eribe, Etxabarri-Ibi\u00f1a, Etxaguen, Gopegi, Larr\u00ednoa, Letona, Manurga, Mendarozketa, Murua, Olano, Ondategi, Zaitegi e Zestafe."}
{"id": "337795", "revid": "23204", "url": "https://gl.wikipedia.org/wiki?curid=337795", "title": "Ocuilan", "text": "Ocuilan \u00e9 un concello do Estado de M\u00e9xico, en M\u00e9xico. Limita coas municipalidades mexicanas de Joquicingo, Xalatlaco, Tianguistenco e Malinalco. A s\u00faa \u00e1rea \u00e9 de 314,53\u00a0km\u00b2, e a s\u00faa poboaci\u00f3n era de 31\u00a0803 habitantes no ano 2010. A cabeceira municipal \u00e9 Ocuilan de Arteaga."}
{"id": "337802", "revid": "17467", "url": "https://gl.wikipedia.org/wiki?curid=337802", "title": "UEFA Euro 1972", "text": ""}
{"id": "337810", "revid": "98629", "url": "https://gl.wikipedia.org/wiki?curid=337810", "title": "Carrusel", "text": "Un carrusel ou cabali\u00f1os \u00e9 unha atracci\u00f3n consistente nunha plataforma xiratoria, xeralmente circular, na que est\u00e1n instaladas figuras de cabalos ou outros animais, coches, avi\u00f3ns, barcos etc. que serven de asento.. \u00c9 propio de feiras, festas e parques de diversi\u00f3ns, e moitas veces, al\u00e9n do xiro da plataforma, os cabalos despr\u00e1zanse mecanicamente cara a arriba e cara a abaixo para simularen o galope da besta. Normalmente, a m\u00fasica rep\u00edtese mentres o carrusel d\u00e1 voltas.\nA\u00ednda que os carruseis modernos est\u00e1n fundamentalmente compostos de cabalos, os carruseis de per\u00edodos anteriores a mi\u00fado inclu\u00edan diversas variedades de animais, coma cans, cabalos, coellos, gansos, porcos, cervos, elefantes, por nomear alg\u00fans.\nCalquera plataforma rotatoria tam\u00e9n se pode chamar de carrusel. Nun parque infantil, un carrusel \u00e9 normalmente simple, a plataforma rotatoria \u00e9 impulsada polos nenos con barras ou puxadores cos que os rapaces se poden agarrar mentres corren. Nun aeroporto, as cintas transportadoras na zona de recollida de equipaxes ad\u00f3itanse chamar de carruseis.\nNos Estados Unidos de Am\u00e9rica, M\u00e9xico e a Arxentina, o carrusel vai en sentido antihorario. En moitos pa\u00edses europeos por\u00e9n (Reino Unido, Holanda, etc), os carruseis van en sentido contrario (horario). As raz\u00f3ns disto son obxecto de especulaci\u00f3n.\nExiste unha co\u00f1ecida variedade de carruseis no que uns asentos penduran de cadeas do teito xiratorio, os chamados carruseis de cadeas, ou simplemente cadeas.\nEtimolox\u00eda.\nA verba galega \"carrusel\" v\u00e9n do franc\u00e9s \"carrousel\", e ten as s\u00faas orixes no italiano: \"garosello\" (\"pequena batalla\"), usada polos cruzados para describir un exercicio de adestramento para combate e un xogo com\u00fan entre os xinetes turcos e \u00e1rabes.\nHistoria.\nAntecedentes militares.\nO primeiro carrusel do que se ten informaci\u00f3n apareceu nun baixorrelevo do Imperio Bizantino datado contra o ano 500 despois de Cristo, que amosa un grupo de persoas dentro de cestas suspendidas dun poste central. A verba carrusel ten as s\u00faas orixes no italiano \"garosello\" e espa\u00f1ol \"carosella\" (\"pequena batalla\"), usada polos cruzados para describir un exercicio de adestramento para combate e un xogo com\u00fan entre os xinetes turcos e \u00e1rabes cara o 1100. En certo sentido este dispositivo pode ser considerado un mecanismo para o adestramento da cabalar\u00eda; reforzaba a preparaci\u00f3n dos xinetes para a batalla ao atacaren con espadas de madeira a bonecos que representan o inimigo.\nOs cruzados descubriron este m\u00e9todo e levaron a idea aos seus se\u00f1ores e reis en Europa. Al\u00ed o carrusel mant\u00edvose en segredo dentro dos castelos, sendo usado para o adestramento dos xinetes.\nPara a cabalar\u00eda turca e \u00e1rabe, contru\u00eduse un carrusel contra o ano 1680 como aparello de adestramento mediante o fornecedor de aneis, consist\u00eda de cabalos de madeira suspendidos de trabes soportadas por un piar central. Os xinetes apuntaban con lanzas, tratando de ensartar aneis localizados arredor do carrusel, movido por homes, cabalos ou mulas.\nConversi\u00f3n en elemento de lecer.\nCo pasar dos anos constru\u00edronse uns pequenos carruseis que foron instalados nos xard\u00edns privados da realeza. Ao pouco tempo, con toda a pompa que exist\u00eda por esa \u00e9poca en Francia, armouse un grande aparato que foi colocado en Par\u00eds en \"Le Place du Carrousel\". Xunto cun torneo de cabalar\u00eda moi cheo de bravura, consistente en \"combatentes\" que se guindaban os uns aos outros b\u00f3las de xeso recheas de perfume, polo que aqueles que eran alcanzados despedir\u00edan cheiro por varios d\u00edas. Unha etapa interesante do carrusel foi a do fornecedor de aneis, co que os xinetes de a cabalo tratar\u00edan de enfiar aneis pendurados, a toda marcha.\nCo desenvolvemento das uni\u00f3ns de artes\u00e1ns e a relativa liberaci\u00f3n dos oficios en Europa, a principios do s\u00e9culo XIX est\u00e1banse a constru\u00edr carruseis que estaban traballando en distintas festas e outras reuni\u00f3ns na Europa Central e en Inglaterra.\nPor exemplo, en 1837, o fabricante de carros, Michael Dentzel, converteu o seu negocio de fabricaci\u00f3n de vag\u00f3ns no que \u00e9 agora a Alema\u00f1a do sur, nunha empresa de fabricaci\u00f3n de carruseis. Os cabali\u00f1os, animais e mecanismos pod\u00edanse fabricar nos meses de inverno e a s\u00faa familia e traballadores pod\u00edan percorrer rutas no seu tren de vag\u00f3ns pola rexi\u00f3n, operando o seu gran carrusel (\"menagerie\") en distintos sitios.\nDaquela outros construtores como Heyn en Alema\u00f1a e Bayol en Francia estaban tam\u00e9n comezando a constru\u00edr carruseis. De xeito semellante Inglaterra estaba comezando a desenvolver a s\u00faa propia tradici\u00f3n de fabricaci\u00f3n de carruseis a que ter\u00eda un estilo distintivo.\nOs cabali\u00f1os primitivos non ti\u00f1an plataforma, sen\u00f3n que os animais se penduraban de trabes e cadeas, os cales se inclinaban cara a f\u00f3ra ao virar a cuberta, polo efecto da forza centr\u00edfuga, simulando un voo, como traballan a\u00ednda hoxe as cadeas. Cham\u00e1banse carruseis de cabalos voadores. Normalmente eran propulsados por animais de tracci\u00f3n cami\u00f1ando en c\u00edrculo, ou por persoas puxando dunha corda ou movendo un manubrio. Contra a metade do s\u00e9culo XIX, desenvolveuse o carrusel de plataforma, para reducir os riscos aos cativos, onde os animais e mailas carrozas se mover\u00edan en c\u00edrculo sobre unha plataforma circular suspendida do eixo ou poste central; empez\u00e1ronse a constru\u00edr con propulsi\u00f3n de vapor. Eventualmente, cos avances da revoluci\u00f3n industrial comez\u00e1ronse a desenvolver mecanismos, con diversas engrenaxes e cego\u00f1ais, a fin de dar aos postes do cal penduraban os animais o t\u00edpico movemento de sobe e baixa, ao se desprazar arredor do poste central. As plataformas serv\u00edan de soporte \u00e1 parte inferior dos postes de suspensi\u00f3n \u00e1 vez que serv\u00edan de plataforma para cami\u00f1ar por ela ou para colocar sobre dela outros animais, carrozas, canoas simuladas e outros obxectos. Era com\u00fan ter \u00f3rganos ou outros instrumentos musicais autom\u00e1ticos e logo apareceron os motores el\u00e9ctricos e as luces que deron aos carruseis o seu estilo cl\u00e1sico."}
{"id": "337811", "revid": "18868", "url": "https://gl.wikipedia.org/wiki?curid=337811", "title": "Cabali\u00f1os", "text": ""}
{"id": "337812", "revid": "23204", "url": "https://gl.wikipedia.org/wiki?curid=337812", "title": "Soyaniquilpan de Ju\u00e1rez", "text": "Soyaniquilpan de Ju\u00e1rez \u00e9 un concello do Estado de M\u00e9xico, en M\u00e9xico. Limita coa municipalidade de Jilotepec e co o Estado de Hidalgo. A s\u00faa \u00e1rea \u00e9 de 128,80\u00a0km\u00b2, e a s\u00faa poboaci\u00f3n era de 11.798 habitantes no ano 2010. A cabeceira municipal \u00e9 San Francisco Soyaniquilpan."}
{"id": "337815", "revid": "89787", "url": "https://gl.wikipedia.org/wiki?curid=337815", "title": "Fallout 2", "text": "Fallout 2 \u00e9 un videoxogo de rol, orixinalmente para PC, pertencente \u00e1 saga de Fallout e desenvolvido por Black Isle Studios, foi publicado por Interplay o 30 de setembro de 1998. Tr\u00e1tase dun t\u00edtulo de rol postapocal\u00edptico como todo os da saga Fallout. O xogo toma lugar no ano 2241, 80 anos logo dos sucesos de Fallout. Conta a historia do descendente do heroe da primeira entrega, o cal emprende unha busca para salvar a s\u00faa tribo da fame e os efectos dos Bald\u00edos, para isto debe conseguir o G.E.C.K (Garden of Eden Creation Kit).\nXogabilidade.\nO xogo consiste basicamente en viaxar e interactuar c\u00f3s habitantes dos Bald\u00edos (tam\u00e9n chamados Ermo, Yermo ou Wastelands). Na busca de completar o noso principal obxectivo van aparecendo misi\u00f3ns secundarias as\u00ed como partes da historia tanto do noso personaxe como do seu ascendente. As decisi\u00f3ns do xogador modifican a historia do xogo e dar\u00e1n lugar a distintos finais para cada unha das cidades ou facci\u00f3ns.\nO xogo tam\u00e9n po en funcionamento un sistema de Karma, o cal serve para determinar a bondade-maldade do personaxe. Tam\u00e9n, ao obrar dunha ou outra forma obtense reputaci\u00f3n ou fama coas distintas localidades e facci\u00f3ns.\nO sistema de creaci\u00f3n de personaxes est\u00e1 baseado no sistema de puntos SPECIAL (Strength, Perception, Endurance, Charisma, Intelligence, Agility e Luck).\nTrama.\nNo ano 2241 Arroyo sofre os efectos da radiaci\u00f3n. A l\u00edder da aldea decide acudir a ti, como elixido da tribo e descendente do primeiro colono de vault 13 (protagonista da primeira entrega do xogo) e eres co\u00f1ecido como o Elixido (Chosen One). Este encargalle recuperar o Garden of Eden Creation Kit (G.E.C.K) para as\u00ed poder salvar a aldea. Este dispositivo foi dese\u00f1ado antes da guerra e \u00e9 capaz de crear extensas zonas verdes e restaurar parte da destruci\u00f3n reinante nos Bald\u00edos causados pola radiaci\u00f3n.\nO protagonista \u00e9 deixado \u00e1 s\u00faa sorte con tan s\u00f3 un traxe do Vault pertencente ao seu ascendente, un PipBoy 2000 e unha cantimplora do Vault 13, unha lanza e un pouco de di\u00f1eiro.\nO xogador eventualmente encontra o Vault 13 e o G.E.C.K. Ao regresar \u00e1 s\u00faa aldea enc\u00f3ntrase co lugar devastado e todos os seus habitantes secuestrados polos remanentes do goberno dos Estados Unidos, agora co\u00f1ecido como o Enclave.\nA misi\u00f3n principal agora \u00e9 rescatar aos membros da tribo. Para isto o protagonista debe viaxar \u00e1 principal base do Enclave, nunha plataforma petrolera, enfrontar ao actual presidente dos Estados Unidos e rescatar aos habitantes do teu pobo: Arroyo.\nRecepci\u00f3n.\nFallout 2 recibiu cr\u00edticas maioritariamente positivas. Metacritic otorgoulle unha puntuaci\u00f3n de 86 sobre 100 baseado nunha enquisa. As cr\u00edticas positivas eloxian maiormente a xogabilidade, a trama e a s\u00faa fidelidade como verdadeiro sucesor do primeiro Fallout. Os detractores atacaron principalmente o exceso de Bugs e a falta de desenvolvemento en comparaci\u00f3n coa primeira entrega.\nVersi\u00f3ns internacionais e censura.\nAlgunhas das versi\u00f3ns Non-Norteamericanas, principalmente as versi\u00f3ns Europeas foron severamente censuradas. Se ben o t\u00edtulo sempre foi pol\u00e9mico polo seu contido de prostituci\u00f3n e alto grado de violencia, esta segunda entrega inclu\u00eda a aparici\u00f3n de nenos pequenos aos cales o xogador, de as\u00ed desexalo, pod\u00eda dispararlles ou matar como quixese. Nas versi\u00f3ns Europeas do xogo estes nenos foron eliminados (entre outras cosas) a\u00ednda que isto comprometeu a integridade do xogo, chegando a eliminar a posibilidade de realizar varias misi\u00f3ns, sobre todo na localidade de Modoc.\nOs parches realizados maiormente por desenvolvedores independentes permiten hoxe en d\u00eda actualizar o Fallout 2 Europeo e poder gozar de todo contido censurado como o Americano."}
{"id": "337823", "revid": "17467", "url": "https://gl.wikipedia.org/wiki?curid=337823", "title": "UEFA Euro 1980", "text": ""}
{"id": "337824", "revid": "17467", "url": "https://gl.wikipedia.org/wiki?curid=337824", "title": "UEFA Euro 1984", "text": ""}
{"id": "337825", "revid": "17467", "url": "https://gl.wikipedia.org/wiki?curid=337825", "title": "UEFA Euro 2000", "text": ""}
{"id": "337826", "revid": "17467", "url": "https://gl.wikipedia.org/wiki?curid=337826", "title": "UEFA Euro 1996", "text": ""}
{"id": "337827", "revid": "17467", "url": "https://gl.wikipedia.org/wiki?curid=337827", "title": "UEFA Euro 1968", "text": ""}
{"id": "337828", "revid": "17467", "url": "https://gl.wikipedia.org/wiki?curid=337828", "title": "1960 European Nations' Cup", "text": ""}
{"id": "337829", "revid": "17467", "url": "https://gl.wikipedia.org/wiki?curid=337829", "title": "UEFA Euro 1960", "text": ""}
{"id": "337830", "revid": "17467", "url": "https://gl.wikipedia.org/wiki?curid=337830", "title": "UEFA Euro 1988", "text": ""}
{"id": "337831", "revid": "17467", "url": "https://gl.wikipedia.org/wiki?curid=337831", "title": "UEFA Euro 1992", "text": ""}
{"id": "337832", "revid": "17467", "url": "https://gl.wikipedia.org/wiki?curid=337832", "title": "1964 European Nations' Cup", "text": ""}
{"id": "337833", "revid": "17467", "url": "https://gl.wikipedia.org/wiki?curid=337833", "title": "UEFA Euro 1976", "text": ""}
{"id": "337836", "revid": "1505", "url": "https://gl.wikipedia.org/wiki?curid=337836", "title": "Campo Municipal de Elvi\u00f1a", "text": ""}
{"id": "337844", "revid": "1822", "url": "https://gl.wikipedia.org/wiki?curid=337844", "title": "Muralla de Pontevedra", "text": "A muralla de Pontevedra foi unha fortificaci\u00f3n da cidade de Pontevedra, que desapareceu na s\u00faa maior parte cara a finais do s\u00e9culo XIX, a\u00ednda que no s\u00e9culo XXI se conservan alg\u00fans restos, sendo o maior o pano con ameas na r\u00faa Arcebispo Malvar. Este pano completo ten aproximadamente 40 metros de lonxitude e p\u00f3dese acceder a el desde os xard\u00edns dos dous edificios do lado oeste da avenida de Santa Mar\u00eda.\nExisten, as\u00ed mesmo, algunhas partes que forman parte de edificaci\u00f3ns posteriores e que sa\u00edron \u00e1 luz no decurso de traballos de rehabilitaci\u00f3n dos inmobles, como o pano \u00e1 beira da antiga porta de Trabancas, incorporado na rehabilitaci\u00f3n do caf\u00e9 Savoy.\nOrixe.\nA primeira muralla da cidade foi constru\u00edda no s\u00e9culo XII. A construci\u00f3n da muralla definitiva de Pontevedra iniciouse no s\u00e9culo XIII coa finalidade de servir de fortificaci\u00f3n defensiva da cidade. A s\u00faa construci\u00f3n prolongouse durante o s\u00e9culo XIV para se rematar finalmente no s\u00e9culo XV. Non cambiou a s\u00faa forma e fisionom\u00eda at\u00e9 a s\u00faa demolici\u00f3n, catro s\u00e9culos despois. Segundo o historiador Juega Puig, a muralla de Pontevedra sufriu tres ampliaci\u00f3ns, a primeira entre os anos 1300 e 1325 e a \u00faltima efectuada nos anos 1450-1480.\nO primeiro recinto amurallado acoller\u00eda os arredores da parroquia de Santa Mar\u00eda. A segunda formulaci\u00f3n da muralla dar\u00edase coa s\u00faa primeira ampliaci\u00f3n, que poder\u00eda ter que ver cunha xeneralizada fase de crecemento dos n\u00facleos urbanos ligados ao mundo pesqueiro, xa que a Pontevedra se lle concedeu en 1229 o privilexio de \"secar pescadas e vendelas por mar e terra en todo o reino e f\u00f3ra del\" e tam\u00e9n en 1238 outorg\u00f3uselle \u00e1 cidade a exclusividade da fabricaci\u00f3n de aceite de peixe. Xurdir\u00e1 unha nova parroquia, a de San Bertomeu, acollendo m\u00e1is poboaci\u00f3n e incrementando o territorio amurallado, transform\u00e1ndose o trazado inicial en forma de am\u00e9ndoa nunha planta case circular.\nA segunda ampliaci\u00f3n darase entre os anos 1300 e 1325. A cidade crec\u00eda, e esa puxanza levaba consigo, entre outras situaci\u00f3ns, o asentamento de ordes relixiosas que fundaron os conventos de San Domingos, San Francisco e Santa Clara, e que a\u00ednda que estaban situadas extramuros, respond\u00edan o aumento de \u00e1nimas \u00e1s que espallar a fe.\nA terceira ampliaci\u00f3n darase a mediados do s\u00e9culo XV, crecemento que xa englobar\u00eda o convento de San Francisco e que responder\u00eda a tres causas: a belicosidade do momento, que expu\u00f1a maiores reforzos defensivos; o crecemento econ\u00f3mico e de poboaci\u00f3n, e a necesidade de novos espazos ante a concesi\u00f3n da Feira Franca por Henrique IV de Castela.\nCaracter\u00edsticas.\nO recinto amurallado organiz\u00e1base ao redor de d\u00faas lombas, cu\u00ed\u00f1as ou castrelos: os ocupados pola Bas\u00edlica de Santa Mar\u00eda A Maior no oeste da cidade antiga e polo convento de San Francisco no leste.\nA muralla de cachotar\u00eda ti\u00f1a unha altura de 7 metros e estaba rematada por unha fileira de ameas e un cami\u00f1o de rolda ou adarve en todo o seu percorrido. Este adarve ti\u00f1a dous metros de largo. A muralla estaba balizada por numerosas torres e defensas e o seu per\u00edmetro alcanzaba os 2.170 metros de lonxitude. A\u00a0torre probabelmente m\u00e1is co\u00f1ecida fose a Torre da Bastida, situada no soar que ocupa hoxe o edificio do s\u00e9culo XIX da Casa do Concello. Na parte exterior atop\u00e1base un foso.\nPortas.\nA muralla ti\u00f1a 4 grandes portas e 7 poxigos xunto as portas.\nAs catro portas principais da cidade foron:\nA estas engadir\u00edanse outras d\u00faas portas (a porta Galera e porta do Ribeiro), a da ponte, \u00e1 beira da ponte do Burgo e a do Bar\u00f3n, preto do actual parador de Turismo.\nEste complexo defensivo complet\u00e1base con torres fortificadas ao longo do seu per\u00edmetro. Estas eran:\nA situaci\u00f3n das portas principais da muralla de Pontevedra recr\u00e9ase durante a Feira Franca, festa medieval que se celebra todos os anos na primeira fin de semana de setembro e que conmemora a venda libre de impostos durante unha Feira Franca outorgada \u00e1 cidade polo rei Henrique IV no s\u00e9culo XV.\nInfluencia no urbanismo.\nTras a construci\u00f3n da muralla, o tecido urbano fica cinguido dentro da estrema da mesma, o cal marca o tama\u00f1o dos edificios e mesmo a s\u00faa altura, xa que os de m\u00e1is de tres andares v\u00edanse como unha ameaza para o sistema defensivo. As principais portas da muralla marcan os eixos de comunicaci\u00f3n da cidade cos catro puntos cardinais.\nFunci\u00f3ns da muralla.\nAs funci\u00f3ns da muralla eran diversas: protecci\u00f3n fronte aos inimigos, pero tam\u00e9n fronte \u00e1s epidemias non permitindo traspasar as portas aos infectados. Tam\u00e9n posu\u00eda unha funci\u00f3n moral, como a de dispor que as mulleres de partido exercesen a s\u00faa actividade f\u00f3ra do recinto intramuros: en Pontevedra localiz\u00e1base no soar que, andando o tempo, empregarase para levantar o santuario da Peregrina.\nCon todo, a funci\u00f3n m\u00e1is importante da muralla era a de protexer o tr\u00e1nsito de mercador\u00edas, base da fiscalidade: os dous produtos b\u00e1sicos da econom\u00eda pontevedresa, o vi\u00f1o do Ribeiro de Avia e a sardi\u00f1a outoniza apa\u00f1ada polos cercos, deb\u00eda suxeitarse a uns itinerarios inamov\u00edbeis.\nEn Pontevedra o vi\u00f1o s\u00f3 pod\u00eda introducirse pola porta de Santa Clara, que ligaba co Cami\u00f1o Vello de Castela, por onde introduc\u00edan os arrieros ao lombo das mulas e en pelellos adubados os caldos de Avia; a porta de Trabancas, que abr\u00eda a praza da Ferrer\u00eda ao cami\u00f1o de Santiago Portugu\u00e9s, comunicaba cos vi\u00f1edos do Baixo Mi\u00f1o; aproveitando as facilidades que ofrec\u00eda a Depresi\u00f3n Galega, os seus transportistas empregaban carros de dous bois e outras tantas rodas, que transportaban cada un unha pipa de vi\u00f1o.\nOs tratantes de peixe tam\u00e9n ti\u00f1an sinaladas estas d\u00faas portas e a da Ponte do Burgo; eran arrieiros que transportaban na viaxe de retorno cargas de peixe curado ao interior do pa\u00eds, envasado en banastras ou canastras, nunca pipas ou botas. Este medio de control sobre o tr\u00e1nsito por terra dos dous principais produtos comerciais posu\u00eda a efectividade de abondo para que os arrendadores das rendas reais, en 1594, demandasen ao concello que mantivese vixente este antigo costume.\nDeterioraci\u00f3n e abandono.\nCoa diminuci\u00f3n das ameazas de ataques \u00e1 cidade a muralla vai perdendo a s\u00faa funci\u00f3n e utilidade, o que contrib\u00fae en gran medida a que vaia sufrindo un abandono progresivo. Co transcurso do tempo e os avances militares, a muralla ficou anticuada e pouco \u00fatil para a defensa da cidade. O ataque ingl\u00e9s de Homobod en 1719 contribu\u00edu en gran medida \u00e1 s\u00faa degradaci\u00f3n.\nDesaparici\u00f3n da muralla.\nA mediados do s\u00e9culo XIX e por mor das circunstancias anteriormente citadas, por acordo do concello dec\u00eddese o seu derrubamento para permitir a expansi\u00f3n da cidade e seguir o exemplo doutras cidades europeas, xa que a muralla se consideraba como algo anacr\u00f3nico e as novas tendencias de demolici\u00f3n de murallas medievais daban un ar de modernidade \u00e1 concepci\u00f3n do urbanismo do momento. As tarefas de demolici\u00f3n efectu\u00e1ronse entre os anos 1848 e 1886. O abatemento da muralla empezou pola porta de Trabancas (paso entre a praza da Peregrina e da Ferrer\u00eda), seguida pola porta de Santa Mar\u00eda en 1852 e pola porta Galera. Posteriormente desmantelouse a porta de San Domingos\u00a0en 1854, que se vendeu \u00e1 Facenda P\u00fablica e colocouse na portada do antigo convento de San Francisco. Tam\u00e9n se demoleu a Torre Bastida, a Torre do Ouro e as fortificaciones da ponte do Burgo, as\u00ed como as Torres Arcebispais, que estaban en ru\u00ednas desde o ataque ingl\u00e9s de Homobod en 1719 e que foron finalmente derrubadas en 1873.\nDa muralla s\u00f3 se salvou pois, e en parte, a porta de San Domingos\u00a0que foi trasladada ao desamortizado convento de San Francisco, servindo de portada \u00e1 s\u00faa entrada principal.\nNo s\u00e9culo XXI s\u00f3 se conservan unhas pequenas mostras do que foron estes muros de defensa no seu tempo: un pano ameado na r\u00faa Arcebispo Malvar e diversos restos arqueol\u00f3xicos e vestixios no seu antigo per\u00edmetro, como diante da Bas\u00edlica de Santa Mar\u00eda a Maior (tam\u00e9n na r\u00faa Arcebispo Malvar) ou na r\u00faa da Serra integrada no Edificio Castelao do Museo de Pontevedra.\nActuaci\u00f3ns.\nNo s\u00e9culo XXI durante diversas obras de reforma urbana na cidade antiga localiz\u00e1ronse durante as escavaci\u00f3ns diversos restos da muralla medieval de Pontevedra. Estes foron estudados, catalogados, e conservados e restaurados na maior\u00eda dos casos para pasar a integrar o patrimonio arquitect\u00f3nico da cidade. Os m\u00e1is importantes local\u00edzanse na r\u00faa do Arcebispo Malvar diante do campi\u00f1o de Santa Mar\u00eda; procedeuse a integralos na paisaxe urbana facendo un paseo ao redor e zonas de c\u00e9spede. As\u00ed mesmo integr\u00e1ronse restos da muralla no Edificio Castelao do Museo de Pontevedra, pod\u00e9ndose ver desde o exterior, xa na parte norte da cidade, moi preto do r\u00edo L\u00e9rez. Outros restos aparecidos integran distintas construci\u00f3ns do per\u00edmetro do casco antigo e tam\u00e9n foron restaurados e poden ser vistos no caso de edificaci\u00f3ns cun uso p\u00fablico como o pano no Caf\u00e9 Savoy e a casa modernista que pertenceu \u00e1 confrar\u00eda da Peregrina. Tam\u00e9n na r\u00faa Michelena 20, o restaurante taper\u00eda A Muralla, conservou integrado no soto outro pano da muralla medieval, convertida nun reclamo e un elemento m\u00e1is da decoraci\u00f3n interior."}
{"id": "337845", "revid": "98629", "url": "https://gl.wikipedia.org/wiki?curid=337845", "title": "Josefina Blanco", "text": "Josefa Mar\u00eda \u00c1ngela Blanco Tejerina, nada en Le\u00f3n en 1878 e finada en Pontevedra o 19 de novembro de 1957, foi unha actriz espa\u00f1ola m\u00e1is co\u00f1ecida como Josefina Blanco.\nTraxectoria.\nIniciouse no mundo da interpretaci\u00f3n sendo case unha nena. Co\u00f1eceu a quen ser\u00eda o seu marido, o escritor Ram\u00f3n del Valle-Incl\u00e1n no domicilio da actriz Mar\u00eda Tubau e o seu marido Ceferino Palencia. Actuaron xuntos nos elencos de \"A comida das feras\", de Jacinto Benavente, en novembro de 1898, e de \"Os reis no desterro\", de Alfonso Daudet, con posta en escena de Alejandro Sawa e representada no Teatro da Comedia de Madrid en xaneiro de 1899. A carreira de Josefina vaise consolidando con pezas como \"Alma e vida\" (1902) de Benito P\u00e9rez Gald\u00f3s, no Teatro Espa\u00f1ol, xunto a Emilio Thuillier, \"A pecadora\" (1903), de \u00c1ngel Guimer\u00e1 e \"O marqu\u00e9s de Bradom\u00edn. Coloquios rom\u00e1nticos\" (1906), do seu futuro esposo, coa compa\u00f1\u00eda de Francisco Garc\u00eda Ortega e Matilde Moreno.\nO seu matrimonio con Ram\u00f3n del Valle-Incl\u00e1n, o 24 de agosto de 1907, celebrado na igrexa madrile\u00f1a de San Sebasti\u00e1n, e o posterior nacemento da s\u00faa filla m\u00e1is vella Mar\u00eda de la Concepci\u00f3n (1908), supuxeron un paro na s\u00faa carreira profesional. Non obstante, recuperar\u00eda a s\u00faa actividade a partir de 1910, incorpor\u00e1ndose \u00e1 compa\u00f1\u00eda de Mar\u00eda Guerrero e Fernando D\u00edaz de Mendoza, coa que estrea \"O rei trovador\" (1911) e \"En Flandes puxose o sol\" (1912) (ambas de Eduardo Marquina) e \"Conto de abril\" (1910), \"Voces de xesta\" (1912) e \"A marquesa Rosalinda\" (1912), (as tres do seu esposo). Retirouse das t\u00e1boas ese mesmo ano de 1912, c\u00f3 traslado da s\u00faa familia a Galicia.\nNon regresa aos escenarios ata 1918, coa obra \"Santa Xoana de Castela\", de Benito P\u00e9rez Gald\u00f3s, no Teatro da Princesa, xunto a Margarita Xirgu. Tras iniciar os seus tr\u00e1mites de divorcio en 1932, traballou no Teatro da Comedia ata o inicio da Guerra civil espa\u00f1ola.\nTrala contenda adicouse a actividades editoriais, xestionando o legado do seu marido."}
{"id": "337852", "revid": "23204", "url": "https://gl.wikipedia.org/wiki?curid=337852", "title": "Concello de Tijuana", "text": "Tijuana \u00e9 un dos cinco concellos do Estado de Baixa California, o m\u00e1is afastado da cidade de M\u00e9xico. Limita coas municipalidades mexicanas de Tecate, Ensenada e co Oc\u00e9ano Pac\u00edfico ao oeste e cos Estados Unidos de Am\u00e9rica ao norte. En 2015 ti\u00f1a unha poboaci\u00f3n de 1.559.683 habitantes. A cabeceira municipal \u00e9 Tijuana.\nXeograf\u00eda.\nO concello sit\u00faase ao noroeste do estado de Baixa California. Limita ao norte coa fronteira dos Estados Unidos. As s\u00faas coordenadas xeogr\u00e1ficas extremas do meridiano de Greenwich son latitude norte 32\u00ba 11\u2019 23\u201d m\u00ednima, 32\u00ba 35\u2019 28\u201d m\u00e1xima, lonxitude oeste 116\u00ba 31\u2019 30\u201d m\u00ednima, 117\u00ba 07\u2019 35\u201d m\u00e1xima. O territorio do concello \u00e9 grande; ten 1.239,49 km2 de superficie e tam\u00e9n ten illas na beira do Oce\u00e1no P\u00e1c\u00edfico chamadas Illas Coronado.\nClima.\nO clima \u00e9 mediterr\u00e1neo. Case todo o territorio ten abundante humidade no ambiente polo mar.\nDemograf\u00eda.\nLocalidades do concello.\nO concello ten moitas localidades e na seguinte t\u00e1boa am\u00f3sanse as principais urbanas e rurais."}
{"id": "337853", "revid": "23204", "url": "https://gl.wikipedia.org/wiki?curid=337853", "title": "Playas de Rosarito", "text": "Playas de Rosarito \u00e9 un concello do estado de Baixa California, en M\u00e9xico. Limita coas municipalidades baixacalifornianas de Tijuana e Ensenada e coas augas do Oc\u00e9ano Pac\u00edfico. A s\u00faa \u00e1rea \u00e9 de 500,6\u00a0km\u00b2, e a s\u00faa poboaci\u00f3n era de 90.668 habitantes (2010). A cabeceira municipal \u00e9 Rosarito.\nDemograf\u00eda.\nO concello ten moitas localidades e na seguinte t\u00e1boa am\u00f3sanse as principais parroquias."}
{"id": "337855", "revid": "1131", "url": "https://gl.wikipedia.org/wiki?curid=337855", "title": "Portela do Home", "text": "Portela do Home () \u00e9 un porto de monta\u00f1a da serra do Xur\u00e9s (en portugu\u00e9s \"Serra do Ger\u00eas\") que forma parte da Raia, a estrema entre Galicia e Portugal.\nXeograf\u00eda.\n\u00c9 o punto m\u00e1is ao sur da xeograf\u00eda de Galicia. Do lado portugu\u00e9s fica o concello de Terras de Bouro e do lado galego a parroquia de R\u00edo Caldo, do concello de Lobios. \u00c9 tam\u00e9n punto l\u00edmite entre o Parque Natural de Baixa Limia - Serra do Xur\u00e9s (Galiza) e do Parque Nacional de Peneda-Ger\u00eas (Portugal). Sit\u00faase a 822 m de altitude, nunha foz ou ozca que descende para Galiza. Recibe o seu nome do r\u00edo Home (\"rio Homem\" en portugu\u00e9s), que ten unha fervenza a 800 m da portela.\nHistoria.\nEste paso era xa usado antigamente, e por aqu\u00ed pasaba a v\u00eda romana V\u00eda Nova do Itinerario de Antonino, que ligaba Bracara Augusta con Astorga, e da cal se conservan varios miliarios. Na actualidade comun\u00edcase con Lobios a trav\u00e9s da estrada OU-312. Este paso de monta\u00f1a foi atravesado en 1384 pola hoste invasora de Henrique de Trast\u00e1mara, obrigada a retroceder acosada polos pastores e polos frades guerrilleiros comandados polo abade de Santa Mar\u00eda do Bouro. O 6 de xu\u00f1o de 1828 foi cruzada polas tropas liberais so o comando do futuro marqu\u00e9s de S\u00e1 da Bandeira ap\u00f3s o fracaso da revoluci\u00f3n liberal de 1828.\nComo punto fronteirizo entre Espa\u00f1a e Portugal, houbo unha alf\u00e1ndega aberta at\u00e9 adoptaren os dous estados en 1992 o Acordo de Schengen."}
{"id": "337859", "revid": "23204", "url": "https://gl.wikipedia.org/wiki?curid=337859", "title": "San Quint\u00edn, Baixa California", "text": "San Quint\u00edn, \u00e9 unha cidade do concello de Ensenada, en M\u00e9xico, situada no estado de Baixa California; no ano 2010, a s\u00faa poboaci\u00f3n era de 4.777 habitantes."}
{"id": "337863", "revid": "1131", "url": "https://gl.wikipedia.org/wiki?curid=337863", "title": "Casa dos Fonseca", "text": "A Casa dos Fonseca \u00e9 unha construci\u00f3n situada no Paseo de Col\u00f3n na cidade de Pontevedra.\u00a0\u00c9 un dos edificios hist\u00f3ricos m\u00e1is impactantes da cidade, que salienta pola s\u00faa arquitectura neocl\u00e1sica e por d\u00faas esfinxes de pedra e d\u00faas altas palmeiras canarias que flanquean a s\u00faa entrada. Na actualidade \u00e9 a sede do Arquivo Hist\u00f3rico da Provincia de Pontevedra.\nHistoria.\nA construci\u00f3n do edificio comezou en 1909 e terminouse en 1910. Foi encargado por Eulogio Fonseca, un dos ricos empresarios de Pontevedra de principios do s\u00e9culo XX, ao que a serra ou a casa de ba\u00f1os a\u00ednda presente en vellas fotograf\u00edas da Moureira d\u00e9ronlle prestixio e di\u00f1eiro. Nas s\u00faas orixes foi a sede da loxa mas\u00f3nica m\u00e1is importante da cidade. Na sala nobre, xusto detr\u00e1s do frontispicio, reun\u00edanse os membros da Loxa Marco Aurelio, ligados tanto \u00e1 masonar\u00eda como \u00e1 teosof\u00eda. A casa ti\u00f1a unha gran leira na parte traseira que chegaba ata o restaurante \"El Casta\u00f1o\".\nEulogio Fonseca viviu na casa, co\u00f1ecida como \"A D\u00f3rica\", ata a s\u00faa morte en 1924. A casa foi herdada polo seu fillo Lu\u00eds Fonseca e Quintairos que se trasladou a vivir \u00e1 Casa D\u00f3rica en 1926 e a casa converteuse nun punto de encontro da sociedade da \u00e9poca. A casa foi vendida posteriormente por dous mill\u00f3ns de pesetas debido ao seu custoso mantemento.\nEn 1955 o edificio foi adquirido polo Ministerio de Educaci\u00f3n para albergar dende 1960 o Arquivo Hist\u00f3rico e a Biblioteca P\u00fablica Provinciais. Foi reformado polo Ministerio de Cultura entre os anos 1993 a 1996.\nO Arquivo Hist\u00f3rico Provincial de Pontevedra foi declarado Ben de Interese Cultural en 1985. Nel cons\u00e9rvanse case 9 quil\u00f3metros de documentos. \nDescrici\u00f3n.\n\u00c9 unha gran mostra sobria e elegante do estilo neocl\u00e1sico. Desde o paseo de Col\u00f3n acc\u00e9dese ao edificio por unha escalinata de pedra, aos costados da cal se atopan d\u00faas esfinxes que custodian a entrada. Con reminiscencias do eclecticismo e historicismo, no edificio apr\u00e9ciase unha estra\u00f1a conxunci\u00f3n de formas e elementos.\nEn canto \u00e1 composici\u00f3n do edificio, este representa o atrio dun t\u00edpico templo de orde cl\u00e1sica. A fachada \u00e9 neocl\u00e1sica, cun gran p\u00f3rtico de oito columnas toscanas romanas, ao estilo dun templo romano, que soste\u00f1en un gran front\u00f3n aberto por unha xanela semicircular. \nNo front\u00f3n esta fiestra semicircular \u00e9 unha clara referencia ao Ollo da Providencia, co\u00f1ecido como o ollo que todo o ve, s\u00edmbolo da masonar\u00eda. No alto, e a cada banda do front\u00f3n, rem\u00e1tano dous grif\u00f3ns al\u00edxeros, que lle dan un ar afrancesado ou napole\u00f3nico. As esfinxes, grif\u00f3ns e columnas de granito fan referencia a figuras mitol\u00f3xicas que protexen lugares e espazos de sabedor\u00eda. O edificio consta de dous andares e \u00e1tico, en cuxas dependencias destaca a sala nobre, detr\u00e1s do frontispicio. Os dep\u00f3sitos at\u00f3panse acaroados na parte traseira da construci\u00f3n. A estrutura da sala da xanela semicircular indica que era o lugar das reuni\u00f3ns e ritos mas\u00f3nicos na cidade. Ten unha especie de retablo con varanda que o preside.\nA cada banda da entrada do edificio at\u00f3panse unhas esfinxes de influxo exipcio acompa\u00f1adas de altas palmeiras que enmarcan a escalinata e o p\u00f3rtico cl\u00e1sico de entrada. O edificio erixiuse a imitaci\u00f3n dun templo cl\u00e1sico, como a igrexa da Madeleine de Par\u00eds ou o Parlamento de Washington. Pos\u00fae todos os elementos deste per\u00edodo: grande escalinata de acceso, columnata na fachada de orde toscana que sost\u00e9n un entaboamento que funciona como apoio dun front\u00f3n triangular."}
{"id": "337864", "revid": "4817", "url": "https://gl.wikipedia.org/wiki?curid=337864", "title": "PVO", "text": ""}
{"id": "337865", "revid": "1131", "url": "https://gl.wikipedia.org/wiki?curid=337865", "title": "Palacete das Mendoza", "text": "O Palacete das Mendoza \u00e9 un edificio hist\u00f3rico situado na zona vella da cidade de Pontevedra, entre a avenida de Santa Mar\u00eda e a r\u00faa Arcebispo Malvar. \u00c9 a sede do Padroado de Turismo R\u00edas Baixas.\nHistoria.\nNo soar do pazo ergu\u00edase o castelo medieval dos Churruchaos (ou dos arcebispos de Santiago) e as Torres Arcebispais, cuxo centro de interpretaci\u00f3n (CITA) sit\u00faase nas proximidades. En 1877 por medio da s\u00faa venda, Soledad M\u00e9ndez N\u00fa\u00f1ez, irm\u00e1 do mari\u00f1o Casto M\u00e9ndez N\u00fa\u00f1ez, f\u00edxose coa propiedade do soar, e encargou a construci\u00f3n do palacete ao arquitecto Alejandro Sesmero, autor tam\u00e9n dos impo\u00f1entes edificios do s\u00e9culo XIX da Deputaci\u00f3n Provincial e da Casa Consistorial. Este arquitecto foi o encargado de planificar os nobres edificios da capital da provincia, unha vez demolida a muralla medieval da cidade. A mansi\u00f3n foi constru\u00edda entre 1878 e 1880.\nO palacete foi o primeiro edificio da cidade que contou coa acometida de auga corrente. O arquitecto Sesmero foi o encargado de planificar o fornecemento de auga corrente \u00e1 cidade e \u00e1s s\u00faas prazas, para o que se instalaron varias fontes de fundici\u00f3n decimon\u00f3nicas, unha das cales se sit\u00faa moi preto do pazo.\nForon os seus primeiros moradores, a s\u00faa propietaria, Soledad M\u00e9ndez N\u00fa\u00f1ez, s\u00faa irm\u00e1, Maria del Carmen Clara M\u00e9ndez N\u00fa\u00f1ez, o home desta, Jos\u00e9 Babiano Rodr\u00edguez, e a filla do matrimonio, que ser\u00eda a not\u00e1bel pintora Carmen Babiano M\u00e9ndez-N\u00fa\u00f1ez. A casa pasou finalmente \u00e1 propiedade de Mar\u00eda e Concepci\u00f3n Mendoza Babiano, fillas de Carmen Babiano, implicadas na cultura da cidade e que foron as \u00faltimas en ocupar o pazo no ano 1971. Durante a s\u00faa residencia no mesmo, o palacete converteuse en lugar de reuni\u00f3ns de personalidades importantes do momento.\nO edificio sufriu un certo abandono at\u00e9 que a mediados da d\u00e9cada dos anos 1980 serviu como un dos escenarios principais para a gravaci\u00f3n da serie de televisi\u00f3n \"Os gozos e as sombras\", de Televisi\u00f3n Espa\u00f1ola. Era a casa de Dona Mariana (Amparo Rivelles). O palacete das Mendoza \u00e9 facilmente reco\u00f1ecible na serie como a casa de Dona Mariana, a\u00ednda que s\u00f3 por f\u00f3ra, xa que as escenas interiores rod\u00e1ronse noutro palacete de Madrid, preto da r\u00faa de Alcal\u00e1.\nNos anos 90 o palacete foi adquirido por unha entidade bancaria, Caja Madrid, at\u00e9 que a Deputaci\u00f3n Provincial de Pontevedra mercouno para ser a sede de Turismo R\u00edas Baixas, sendo inaugurado para tal funci\u00f3n o 28 de xullo de 2004.\nEn 2015, o artista Paco Pestana transformou o tronco e as ramas do vello teixo seco dos xard\u00edns do Palacete das Mendoza nunha escultura viva colocando unhas bagas de 40 quilos de peso e 1,10 metros de altura como elementos art\u00edsticos sobre o esqueleto le\u00f1oso do teixo, co que o artista pretend\u00eda que a vella \u00e1rbore frutificase como nunca antes.\nDescrici\u00f3n.\nO edificio pertence ao estilo ecl\u00e9ctico imperante a finais do s\u00e9culo XIX con elementos e concepci\u00f3n de inspiraci\u00f3n na arquitectura francesa. Consta de semisoto, planta terrea e sobrado. Na planta terrea \u00e1brese unha porta principal e catro vans e na planta superior cinco portas balconeiras. A parte superior dos vans est\u00e1 decorada con motivos ornamentais. A parte superior rem\u00e1taa unha cornixa con motivos circulares.\nNa fachada obs\u00e9rvanse recercados neocl\u00e1sicos nos vans, con linteis rematados en front\u00f3ns triangulares no segundo andar e en arco de c\u00edrculo no primeiro. A caixa de aforros que foi propietaria do edificio durante uns anos reformou o interior e as salas que ti\u00f1a na planta terrea, sal\u00f3n de m\u00fasica, comedor, sal\u00f3n de t\u00e9 e a escaleira imperial de madeira, facendo desaparecer todo para crear o patio de operaci\u00f3ns. Na cuberta ten unha lumieira. O edificio \u00e9 exento e est\u00e1 rodeado de xard\u00edns que realzan a s\u00faa arquitectura.\nCultura.\n\u00c1s festas diarias das irm\u00e1s Mar\u00eda e Concha Mendoza Babiano acud\u00edan os membros m\u00e1is distinguidos da sociedade pontevedresa da \u00e9poca e os visitantes ilustres que acud\u00edan \u00e1 cidade ou chegaban ao porto de Mar\u00edn-Pontevedra. Durante varias d\u00e9cadas, as irm\u00e1s Mendoza recompilaron as receitas que ped\u00edan aos seus invitados, que recoll\u00edan nas s\u00faas viaxes ou que recib\u00edan dos seus amigos. Acabaron creando unha in\u00e9dita e valiosa colecci\u00f3n de receitas privadas para as s\u00faas festas, con pratos de todo o mundo. Estas receitas public\u00e1ronse a finais de 2021 nun libro titulado \"As 1001 receitas do palacete das Mendoza\"."}
{"id": "337867", "revid": "23204", "url": "https://gl.wikipedia.org/wiki?curid=337867", "title": "The Flintstones", "text": ""}
{"id": "337869", "revid": "98629", "url": "https://gl.wikipedia.org/wiki?curid=337869", "title": "The Flintstones (filme)", "text": "The Flintstones \u00e9 un filme estadounidense de comedia dirixido por Brian Levant que se estreou en 1994. Est\u00e1 escrito por Tom S. Parker, Jim Jennewein e Steven E. de Souza. \u00c9 unha adaptaci\u00f3n da serie de televisi\u00f3n animada de 1960. Est\u00e1 protagonizada por John Goodman, Rick Moranis, Elizabeth Perkins e Rosie O'Donnell, xunto con Kyle MacLachlan, Halle Berry e Elizabeth Taylor."}
{"id": "337871", "revid": "89787", "url": "https://gl.wikipedia.org/wiki?curid=337871", "title": "Nova Esquerra Catalana", "text": "Nova Esquerra Catalana (NECat, en galego: \"Nova Esquerda Catal\u00e1\") \u00e9 un partido pol\u00edtico de ideolox\u00eda socialdem\u00f3crata e independentista catal\u00e1n. Fundouse o 15 de decembro de 2012 en Sitges baixo o impulso de Ernest Maragall, ex-dirixente do Partit dels Socialistes de Catalunya (PSC).\nPresentouse \u00e1s elecci\u00f3ns ao Parlamento Europeo de 2014 en coalici\u00f3n con Esquerra Republicana de Catalunya e Catalunya S\u00ed, baixo o nome de L'Esquerra pel Dret a Decidir. A coalici\u00f3n obtivo dous escanos, entre eles Ernest Maragall, que ocupaba o segundo posto na lista electoral.\nO 28 de agosto de 2014 houbo un encontro en Palam\u00f3s organizado por Nova Esquerra Catalana e Avancem para iniciar o curso pol\u00edtico en Catalu\u00f1a. Naquela ocasi\u00f3n, as d\u00faas organizaci\u00f3ns manifestaron a voluntade de conflu\u00edr nunha nova organizaci\u00f3n antes de finais do 2014.\nO 22 de novembro de 2014 presentou a s\u00faa confluencia con Moviment Catalunya para crear unha nova candidatura definida como socialista, catalanista e soberanista. O 30 de novembro an\u00fanciase a fusi\u00f3n baixo a denominaci\u00f3n Moviment d'Esquerres (MES)."}
{"id": "337873", "revid": "1505", "url": "https://gl.wikipedia.org/wiki?curid=337873", "title": "R\u00edo Seco", "text": "O r\u00edo Seco \u00e9 un afluente do Ulla. Nace a car\u00f3n da aldea de Penagund\u00edn (Melide), ao p\u00e9 do monte das Peneli\u00f1as, e serve de fronteira entre os concellos de Santiso (provincia da Coru\u00f1a) e Palas de Rei (provincia de Lugo).\nEst\u00e1 atravesado pola estrada N-547 \u00e1 altura do Leboreiro, e preto da aldea da Vacariza est\u00e1 a lagoa de Quintas, unha pequena represa."}
{"id": "337875", "revid": "89787", "url": "https://gl.wikipedia.org/wiki?curid=337875", "title": "Fallout (serie)", "text": "Fallout \u00e9 unha serie de videoxogos de rol publicados orixinalmente por Interplay e, posteriormente, por Bethesda Softworks. A\u00ednda que as tramas dos videoxogos se desenvolven nos s\u00e9culos 22 e 23, prevalece unha grande influencia da cultura de posguerra desenvolvida nos anos 50 en Norteam\u00e9rica, as\u00ed como da combinaci\u00f3n de esperanza de progreso tecnol\u00f3xico e o medo \u00e1 aniquilaci\u00f3n nuclear. Esta saga ad\u00f3itase considerar como a secuela non oficial do videoxogo \"Wasteland\", a\u00ednda que non tomou ese nome debido a que Electronic Arts posu\u00eda os dereitos sobre el e, a\u00ednda que con algunhas referencias com\u00fans, os videoxogos situ\u00e1banse en universos diferentes.\nOs dous primeiros t\u00edtulos da serie (\"Fallout\" e \"Fallout 2\") foron desenvolvidos por Black Isle Studios. \"Fallout Tactics\" foi desenvolvido en 2001 por Micro Fort\u00e9 e 14 Degrees East. Tratase dun videoxogo de rol t\u00e1ctico. En 2004, Interplay pechou os Estudios Black Isle e continuou producindo un videoxogo de acci\u00f3n con elementos RPG para PlayStation 2 e Xbox, ' sen \"Black Isle Studios\". A terceira entrega da saga foi o exitoso \"Fallout 3\", publicado en 2008 por Bethesda Softworks. ' foi desenvolvido por Obsidian Entertainment con moitos antigos empregados de Black Isle que traballaron no desenvolvemento de \"Fallout\" e \"Fallout 2\".\nBethesda Softworks pos\u00fae os dereitos para facer calquera videoxogo novo da serie e cedeu dereitos a Interplay para que desenvolva unha versi\u00f3n de \"Fallout\" en forma de videoxogo de rol.\nOs protagonistas da historia van variando nos distintos t\u00edtulos. En cada entrega o xogador toma o papel dun personaxe (personalizable) distinto ao dos videoxogos anteriores, cunha historia de fondo totalmente novo.\nVideoxogos.\nA saga est\u00e1 composta das seguintes entregas:"}
{"id": "337880", "revid": "89787", "url": "https://gl.wikipedia.org/wiki?curid=337880", "title": "Reproduci\u00f3n sexual", "text": "A reproduci\u00f3n sexual \u00e9 unha forma de reproduci\u00f3n que se realiza por medio da fusi\u00f3n de dous tipos de c\u00e9lulas reprodutoras especializadas chamadas gametos. Nos animais eses gametos son o \u00f3vulo e o espermatozoide. \u00c1s veces poden funcionar como gametos n\u00facleos de c\u00e9lulas, como os n\u00facleos do gran de pole das plantas ou gametanxios, como en certos fungos. Os gametos adoitan ser distintos morfoloxicamente (anisogametos), e xeralmente o feminino \u00e9 m\u00e1is grande e inm\u00f3bil, pero en protistas poden ser iguais (isogametos). Os gametos normalmente orix\u00ednanse por un tipo de divisi\u00f3n celular especial chamado meiose, pero nos gamet\u00f3fitos haploides de musgos e fentos e nalg\u00fans protistas os gametos f\u00f3rmanse por mitose. Durante a meiose prod\u00facese a recombinaci\u00f3n xen\u00e9tica entre os cromosomas hom\u00f3logos de procedencia materna e paterna, o que aumenta a variabilidade xen\u00e9tica dos gametos. Os gametos formados por meiose te\u00f1en a metade de cromosomas que a c\u00e9lula que iniciou a meiose (por exemplo, nos humanos as c\u00e9lulas te\u00f1en 46 cromosomas -ou 23 pares- e orixinan gametos de 23 cromosomas). Os dous gametos fusi\u00f3nanse durante a fecundaci\u00f3n xerando un cigoto, no que se mesturaron o material xen\u00e9tico de ambos os gametos (e, por tanto, do pai e da nai). A divisi\u00f3n por sucesivas mitoses do cigoto inicia o desenvolvemento do novo individuo nos organismos multicelulares, como os animais e as plantas, para a maior\u00eda dos cales a reproduci\u00f3n sexual \u00e9 a principal forma de reproduci\u00f3n e nalg\u00fans casos a \u00fanica. Moitos organismos combinan nos seus ciclos vitais fases de reproduci\u00f3n sexual e asexual.\nA evoluci\u00f3n da reproduci\u00f3n sexual \u00e9 un gran crebacabezas porque, en principio, a reproduci\u00f3n asexual deber\u00eda ser superior a ela, xa que cada novo individuo pode ter a s\u00faa descendencia, o que implica que unha poboaci\u00f3n asexual ten unha capacidade intr\u00ednseca de crecer m\u00e1is rapidamente en cada xeraci\u00f3n. Na sexual son necesarios dous individuos, e este custo do 50% \u00e9 unha desvantaxe de fitness da reproduci\u00f3n sexual. Ademais, cada organismo s\u00f3 pode pasar \u00e1 s\u00faa descendencia o 50% dos seus propios xenes. Por\u00e9n, unha clara vantaxe da reproduci\u00f3n sexual \u00e9 que pode impedir a acumulaci\u00f3n de mutaci\u00f3ns xen\u00e9ticas e crea moita variabilidade.\nA selecci\u00f3n sexual \u00e9 un modo de selecci\u00f3n natural na cal alg\u00fans individuos da poboaci\u00f3n se reproducen m\u00e1is que outros porque son mellores \u00e1 hora de conseguir parellas para reproducirse. Foi descrita como \"unha poderosa forza evolutiva que non existe nas poboaci\u00f3ns asexuais.\"\nOs procariotas non te\u00f1en reproduci\u00f3n sexual propiamente dita, pero te\u00f1en mecanismos parasexuais de intercambio xen\u00e9tico entre individuos que lembran en certa medida o intercambio que se produce na reproduci\u00f3n sexual, pero que supo\u00f1en o intercambio dunha cantidade moi pequena de xenes e non xeran descendencia (o n\u00famero de c\u00e9lulas segue sendo o mesmo do inicio), polo que non se pode falar de reproduci\u00f3n. Estes procesos supo\u00f1en unha transferencia horizontal de xenes. Entre eles est\u00e1n a conxugaci\u00f3n bacteriana, a transformaci\u00f3n e a transduci\u00f3n.\nEvoluci\u00f3n.\nA primeira evidencia fosilizada da reproduci\u00f3n sexual en eucariotas data do per\u00edodo esteniano da era mesoproterozoica, aproximadamente hai entre mil e mil douscentos mill\u00f3ns de anos.\nPropux\u00e9ronse varias explicaci\u00f3ns sobre por que se desenvolveu a reproduci\u00f3n sexual e por que se mantivo. Estas raz\u00f3ns incl\u00faen a loita contra a acumulaci\u00f3n das mutaci\u00f3ns delet\u00e9reas, incremento da taxa de adaptaci\u00f3n a ambientes cambiantes, que te\u00f1en que ver coa competici\u00f3n, ou enmascaramento de mutaci\u00f3ns delet\u00e9reas. Todas estas ideas sobre por que a reproduci\u00f3n sexual se mantivo te\u00f1en apoios, pero finalmente o tama\u00f1o da poboaci\u00f3n \u00e9 o que determina se a reproduci\u00f3n sexual \u00e9 beneficiosa. As poboaci\u00f3ns m\u00e1is grandes parecen responder m\u00e1is rapidamente aos beneficios obtidos pola reproduci\u00f3n sexual que as poboaci\u00f3ns de tama\u00f1os de poboaci\u00f3n menores.\nO mantemento da reproduci\u00f3n sexual foi explicado por teor\u00edas que operan a varios niveis de selecci\u00f3n, a\u00ednda que alg\u00fans destes modelos son discutidos.\nOs novos modelos que se presentaron en anos recentes suxiren que hai unha vantaxe b\u00e1sica da reproduci\u00f3n sexual en organismos complexos que se reproducen lentamente. A reproduci\u00f3n sexual permite que estas especies exhiban caracter\u00edsticas que dependen do ambiente espec\u00edfico no que habitan, e das estratexias de supervivencia particulares que empregan.\nSelecci\u00f3n sexual.\nPara reproduc\u00edrense sexualmente, tanto machos coma femias necesitan atopar unha parella. Xeralmente a elecci\u00f3n de parella en animais fana as femias, mentres que os machos compiten entre eles para que os escollan. Isto pode facer que os organismos fagan grandes esforzos para conseguir reproducirse, como combater e exhibirse, ou producir caracter\u00edsticas extremas causadas pola retroalimentaci\u00f3n positiva chamada selecci\u00f3n desbocada de Fisher (\"Fisherian runaway\"). Deste modo, a reproduci\u00f3n sexual, como forma de selecci\u00f3n natural, ten un efecto sobre a evoluci\u00f3n. O dimorfismo sexual consiste na diferenza nos trazos fenot\u00edpicos b\u00e1sicos entre machos e femias da mesma especie. O dimorfismo enc\u00f3ntrase nos \u00f3rganos sexuais e nas caracter\u00edsticas sexuais secundarias, tama\u00f1o corporal, forza f\u00edsica e morfolox\u00eda, ornamentaci\u00f3n biol\u00f3xica, comportamento e outros trazos corporais. Por\u00e9n, a selecci\u00f3n sexual s\u00f3 se pode producir ao longo dun extenso per\u00edodo de tempo, que leva ao dimorfismo sexual.\nProporci\u00f3n sexual.\nAg\u00e1s algunhas avespas eusociais, os organismos que se reproducen sexualmente te\u00f1en unha proporci\u00f3n de sexos de 1:1 de nacementos de machos e femias. O estat\u00edstico e bi\u00f3logo ingl\u00e9s Ronald Fisher delineou unha explicaci\u00f3n disto chamada principio de Fisher. Bas\u00e9ase no seguinte:\nAnimais.\nFecundaci\u00f3n e copulaci\u00f3n.\nSegundo o lugar onde se produza a fecundaci\u00f3n, dentro ou f\u00f3ra do corpo da femia, esta denom\u00ednase fecundaci\u00f3n interna ou externa, respectivamente. \nAlimentaci\u00f3n do embri\u00f3n.\nA reproduci\u00f3n sexual pode clasificarse en tres grandes tipos segundo o modo en que se alimente o embri\u00f3n durante o seu desenvolvemento. Podemos distinguir os seguintes tipos de reproduci\u00f3n sexual: ov\u00edpara, ovoviv\u00edpara e viv\u00edpara.\nPlantas.\nNo ciclo vital das plantas hai unha fase de produci\u00f3n de esporas que se realiza por meiose e que se denomina fase de espor\u00f3fito. As esporas xerminan asexualmente dando lugar a unha planta chamada gamet\u00f3fito, que realiza a reproduci\u00f3n sexual. Os gamet\u00f3fitos dos distintos grupos de plantas var\u00edan en tama\u00f1o e importancia. Nas anxiospermas os gamet\u00f3fitos son moi pequenos e te\u00f1en moi poucas c\u00e9lulas e son, simplemente, o gran de pole e o saco embrional situado no pistilo, mentres que o espor\u00f3fito \u00e9 a planta que se ve. Nos fentos o gamet\u00f3fito \u00e9 algo m\u00e1is grande, pero tam\u00e9n de reducido tama\u00f1o comparado co espor\u00f3fito (este \u00e9 a planta de fento que se ve). Ao contrario nos musgos o gamet\u00f3fito \u00e9 grande e constit\u00fae a fase m\u00e1is importante do seu ciclo vital. Esta alternancia entre espor\u00f3fito e gamet\u00f3fito denom\u00ednase alternancia de xeraci\u00f3ns.\nPlantas con flor.\nNas anxiospermas a reproduci\u00f3n sexual ten lugar nas flores. Os detalles var\u00edan segundo o grupo de plantas, pero \u00e9 caracter\u00edstico que se produce unha dobre fecundaci\u00f3n. En xeral, na antera dos estames da flor prod\u00facese o gran de pole (gamet\u00f3fito masculino) que cont\u00e9n c\u00e9lulas e n\u00facleos que funcionan como gametos. Nos primordios seminais do ovario do pistilo da flor est\u00e1 o saco embrional (gamet\u00f3fito feminino) que cont\u00e9n a ovoc\u00e9lula ou oosfera ou gameto feminino e outras c\u00e9lulas. O paso do pole desde o estame ao pistilo denom\u00ednase polinizaci\u00f3n, que se realiza normalmente polo vento ou levado por animais. A maior\u00eda das plantas te\u00f1en polinizaci\u00f3n cruzada (entre distintos individuos), pero algunhas te\u00f1en autopolinizaci\u00f3n (pode autofecundarse a mesma flor). Cando o pole chega ao estigma do pistilo cr\u00e9celle un longo tubo pol\u00ednico que chega ata o saco embrional no fondo do pistilo. Os gametos masculinos baixan polo tubo pol\u00ednico, entran no saco embrional e al\u00ed vai ter lugar unha dobre fecundaci\u00f3n. Un dos n\u00facleos haploides do pole fusi\u00f3nase coa ovoc\u00e9lula haploide e forma o cigoto diploide, que dar\u00e1 lugar ao embri\u00f3n da planta, e o outro n\u00facleo haploide do pole fusi\u00f3nase co n\u00facleo endosp\u00e9rmico do saco embrional, que \u00e9 diploide, e como resultado se orixinar\u00e1 un tecido triploide chamado endosperma que almacena substancias de reserva. O saco embrional desenv\u00f3lvese orixinando a semente que cont\u00e9n no seu interior o embri\u00f3n, mentres que os tecidos do ovario do pistilo crecen formando o froito, que envolve as sementes.\nEn 2013, atop\u00e1ronse conservadas en \u00e1mbar flores do per\u00edodo cret\u00e1ceo (de hai 100 mill\u00f3ns de anos), que son as probas m\u00e1is antigas de reproduci\u00f3n sexual nas plantas. Observ\u00e1ronse en imaxes de microscopio tubos pol\u00ednicos que creceran desde o gran de pole e penetraran a trav\u00e9s do estigma da flor. O pole examinado era pega\u00f1oso, polo que se cre que esa planta se polinizaba por insectos (entom\u00f3fila).\nPterid\u00f3fitas (fentos).\nEntre as pterid\u00f3fitas est\u00e1n os \"Psilotum\", \"Lycopodium\", \"Selaginella\", \"Equisetum\" e, os m\u00e1is co\u00f1ecidos, que son os fentos. A planta visible dun fento \u00e9 un espor\u00f3fito diploide produtor de esporas haploides por meiose. O espor\u00f3fito \u00e9 a fase principal do ciclo vital destas plantas. As esporas lib\u00e9ranse e xerminan producindo pequenos gamet\u00f3fitos haploides verdes e con forma xeralmente acorazonada, que pasan desapercibidos. O gamet\u00f3fito pos\u00fae anteridios e arquegonios onde se forman por mitose os gametos haploides. Os anteridios orixinan os gametos masculinos (anterozoides) flaxelados e m\u00f3biles. Nos arquegonios f\u00f3rmanse os gametos femininos ou oosferas inm\u00f3biles, que nunca saen de al\u00ed. Cando a chuvia ou o res\u00edo molla ao gamet\u00f3fito, os anterozoides nadan co seu flaxelo ata chegar aos arquegonios, penetran neles e fusi\u00f3nanse coa oosfera, orixinando un cigoto diploide. O cigoto crece por mitose e forma o espor\u00f3fito, mentres que o gamet\u00f3fito desaparece. A diferenza das plantas con flor, os fentos necesitan auga para realizar a fecundaci\u00f3n, xa que o anterozoide se despraza nadando.\nBri\u00f3fitas (musgos).\nEntre as bri\u00f3fitas, est\u00e1n as hep\u00e1ticas, os antocerotas e os musgos. Presentan tam\u00e9n unha alternancia de xeraci\u00f3ns entre unha xeraci\u00f3n gametof\u00edtica e outra esporof\u00edtica. Nun musgo o espor\u00f3fito diploide \u00e9 simplemente un filamento cun esporanxio na parte superior e non \u00e9 fotosint\u00e9tico. A misi\u00f3n do espor\u00f3fito \u00e9 formar esporas haploides por meiose. As esporas xerminan asexualmente orixinando o gamet\u00f3fito haploide. Os gamet\u00f3fitos son fotosint\u00e9ticos e constit\u00faen os tapices verdes de musgo que vemos. A diferenza das outras plantas, nas bri\u00f3fitas o gamet\u00f3fito \u00e9 a fase principal do ciclo. O gamet\u00f3fito cont\u00e9n anteridios e arquegonios onde se formar\u00e1n por mitose gametos haploides, que son anterozoides flaxelados masculinos e oosferas inm\u00f3biles femininas. Cando o gamet\u00f3fito est\u00e1 mollado o anterozoide nada ata o arquegonio e unha vez al\u00ed fecunda a oosfera al\u00ed situada, orixinando un cigoto. Por tanto, as bri\u00f3fitas dependen tam\u00e9n da auga para a fecundaci\u00f3n. O cigoto d\u00e1 lugar por sucesivas mitoses a un espor\u00f3fito diploide que crece sobre o gamet\u00f3fito e vive a costa del (o gamet\u00f3fito non dexenera e segue sendo a planta principal). Os detalles da reproduci\u00f3n var\u00edan nos distintos grupos de bri\u00f3fitas. Nalgunhas especies de bri\u00f3fitas cada planta \u00e9 dun sexo, e noutras cada planta produce gametos de ambos os sexos.\nFungos.\nOs fungos poden reproducirse asexualmente por esporas ou de forma vexetativa, pero te\u00f1en tam\u00e9n unha reproduci\u00f3n sexual que pode ser de distintos tipos segundo o grupo considerado. Nos fungos superiores a reproduci\u00f3n por esporas real\u00edzase no cogomelo, mentres que a sexual real\u00edzase no micelio que est\u00e1 enterrado no substrato. Na s\u00faa reproduci\u00f3n sexual, alg\u00fans fungos producen gametos que se fusionan (gametogamia), que poden ser isogametos, anisogametos ou oogametos. Noutros grupos fusi\u00f3nanse gametos (ou esporas de tipo conidios) con gametanxios (gametogametanxiogamia ou conidiogametanxiogamia). Tam\u00e9n se poden fusionar gametanxios enteiros (gametanxiogamia). Noutros grupos fusi\u00f3nanse d\u00faas c\u00e9lulas normais non diferenciadas como c\u00e9lulas sexuais, o que se chama somatogamia. Os gametanxios que poden aparecer nalg\u00fans tipos de fungos son estruturas multicelulares, pero non est\u00e1n envoltos por unha parede pluricelular, e segundo o grupo de fungos e caracter\u00edsticas reciben o nome de gametanxios, espermatogonios, espermatanxios, oogonios ou ascogonios."}
{"id": "337883", "revid": "25871", "url": "https://gl.wikipedia.org/wiki?curid=337883", "title": "Pioneer 13", "text": "Pioneer 13, tam\u00e9n co\u00f1ecida como Pioneer Venus 2 e Pioneer Venus Multiprobe, foi unha misi\u00f3n espacial lanzada o 8 de agosto de 1978 mediante un foguete Atlas-Centaur desde a base espacial de Cabo Ca\u00f1averal para enviar varias sondas \u00e1 atmosfera de Venus e estudala in situ.\nCaracter\u00edsticas.\nPioneer 13 formou parte dun proxecto maior xunto coa Pioneer 12, que consistiu nun orbitador lanzado previamente e que xa se atopaba en \u00f3rbita de Venus cando as sondas da misi\u00f3n Pioneer 13 chegaron ao planeta. Pioneer 13 estaba formado por catro sondas atmosf\u00e9ricas e a nave (o chamado \"bus\") encargada de levalas ata Venus. As catro sondas atmosf\u00e9ricas, tres id\u00e9nticas e unha distinta de maior tama\u00f1o, entraron na atmosfera o 9 de decembro de 1978 protexidas por escudos t\u00e9rmicos e recompilaron datos cient\u00edficos mentres descend\u00edan ata a superficie, mentres que o bus tam\u00e9n fixo medici\u00f3ns ata a s\u00faa destruci\u00f3n na atmosfera superior ao non levar escudo t\u00e9rmico, tal como estaba previsto.\nNaves.\nA masa total do conxunto do bus e as sondas atmosf\u00e9ricas era de 875\u00a0kg, dos cales 585\u00a0kg correspond\u00edan \u00e1s sondas, 290\u00a0kg \u00f3 bus e 32\u00a0kg \u00e1 hidracina usada para as manobras e as correcci\u00f3ns orbitais antes da chegada a Venus. O bus estaba formado por un corpo principal cil\u00edndrico de 250\u00a0cm de di\u00e1metro baseado na mesma estrutura que o da Pioneer 12 para aforrar custos. Estabiliz\u00e1base mediante xiro a 48 r.p.m. e na parte de superior do bus iban montadas as catro sondas atmosf\u00e9ricas, a maior no centro e as tres restantes, m\u00e1is pequenas e iguais, ao seu arredor separadas 120 graos, d\u00e1ndolle unha altura ao conxunto de 2,9 metros. A enerx\u00eda era producida por c\u00e9lulas solares rodeando o corpo do bus proporcionando ata 214 vatios de potencia, mentres que as sondas funcionar\u00edan mediante bater\u00edas unha vez se separaran do bus. O control de actitude realiz\u00e1base mediante sensores solares e estelares conxuntamente con propulsores alimentados por hidracina. As comunicaci\u00f3ns ti\u00f1an lugar mediante d\u00faas antenas omnidirecionais (unha na parte frontal e outra na parte posterior do bus) e unha antena de media ganancia. A sonda grande estaba dese\u00f1ada para separarse do bus mediante un sistema consistente nun parafuso pirot\u00e9cnico e as pequenas para usar un mecanismo de separaci\u00f3n baseado en grampas cun mecanismo explosivo en caso necesario e que far\u00eda que as sondas sa\u00edsen disparadas tanxencialmente debido ao xiro do bus sobre si mesmo.\nA sonda grande pesaba 315\u00a0kg e ti\u00f1a tres partes: o escudo t\u00e9rmico frontal, un cobertor traseiro e unha esfera de titanio de 73\u00a0cm de di\u00e1metro onde se aloxaban os instrumentos e os sistemas. O di\u00e1metro total da sonda era de 1,5 m e tras a reentrada na atmosfera o escudo e o protector se separaron para expo\u00f1er a esfera, que descendeu colgada dun paraca\u00eddas desde os 47\u00a0km de altura ata a superficie nun traxecto que durou hora e media. A esfera dispo\u00f1\u00eda de nove vent\u00e1s para a observaci\u00f3n da atmosfera, oito de zafiro e unha de diamante.\nCada unha das tres sondas atmosf\u00e9ricas pequenas pesaba 75\u00a0kg e med\u00eda 80\u00a0cm de di\u00e1metro e tam\u00e9n constabta de tres partes: o escudo t\u00e9rmico, o protector traseiro e unha esfera de titanio aloxando sistemas e instrumentos. A diferenza da sonda grande, tanto o escudo t\u00e9rmico como o protector traseiro permanec\u00edan unidos \u00e1 esfera en lugar de separarse desta e non usaron paraca\u00eddas para frear o descenso pola atmosfera. As bater\u00edas ti\u00f1an unha duraci\u00f3n de 75 minutos. T\u00f3dalas sondas recolleron datos durante o descenso pola atmosfera, pero s\u00f3 unha das sondas chegou a seguir transmitindo desde a superficie.\nInstrumentos.\nO bus levaba a bordo dous espectr\u00f3metro de masas, un para masas neutras e outro para i\u00f3ns, co fin de medir a composici\u00f3n da atmosfera superior.\nA sonda grande ti\u00f1a sete instrumentos a bordo:\nPor outra banda, cada unha das tres sondas pequenas levaba o seguinte equipamento:\nPerfil da misi\u00f3n.\nPioneer 13 foi lanzada o 8 de agosto de 1978 desde Cabo Ca\u00f1averal. A nave fixo unha correcci\u00f3n de curso o 16 de agosto e tras varios meses de viaxe, o 16 de novembro, a sonda m\u00e1is grande se separou do bus iniciando a s\u00faa viaxe por separado. O 20 de novembro separ\u00e1ronse as sondas pequenas, despois do cal o bus disparou os seus motores para frearse lixeiramente e ir por detr\u00e1s das sondas. Tanto as sondas como as naves chegaron a Venus o 9 de decembro de 1978 e entraron na atmosfera do planeta a 41.600\u00a0km/h. D\u00faas das sondas pequenas entraron no lado nocturno do planeta, mentres que a outra e a sonda grande entraron no lado di\u00farno. \u00c1s sondas pequenas levoulles uns 75 minutos chegar \u00e1 superficie despois da reentrada, mentres que o descenso da grande durou hora e media. O bus quedou destru\u00eddo aos 110\u00a0km de altura, tal como estaba previsto. A sonda pequena do lado di\u00farno foi a \u00fanica que sobreviviu \u00e1 s\u00faa chegada \u00e1 superficie, desde onde estivo enviando datos durante 67 minutos."}
{"id": "337884", "revid": "4817", "url": "https://gl.wikipedia.org/wiki?curid=337884", "title": "Pioneer Venus 2", "text": ""}
{"id": "337885", "revid": "4817", "url": "https://gl.wikipedia.org/wiki?curid=337885", "title": "Pioneer Venus Multiprobe", "text": ""}
{"id": "337886", "revid": "4817", "url": "https://gl.wikipedia.org/wiki?curid=337886", "title": "PVM", "text": ""}
{"id": "337887", "revid": "89787", "url": "https://gl.wikipedia.org/wiki?curid=337887", "title": "Shalom Ullmann", "text": "Shalom Ullmann, nado en F\u00fcrth, Baviera (Alema\u00f1a) o 27 de febreiro de 1755 e finado en Lackenbach, Burgenland (Austria) o 6 de marzo de 1825, foi un talmudista h\u00fangaro que caracterizou os estudos do Talmud no comezo do s\u00e9culo XIX.\nFoi rabino inicialmente en F\u00fcrth e m\u00e1is tarde en Frauenkirchen, unha vila do condado de Wieselburg (Austria). Foi autor de \"Dibre Rash\" (1826), un traballo que cont\u00e9n notas a varios tratados do Talmud. Tivo dous fillos, Shlomo Zalman (1792-1863) e Avraham (1791-1848). O seu fillo Avraham e o seu neto David tam\u00e9n serviron como rabinos de Lackenbach."}
{"id": "337888", "revid": "22570", "url": "https://gl.wikipedia.org/wiki?curid=337888", "title": "Andr\u00e9 Mass\u00e9na", "text": "Andr\u00e9 Mass\u00e9na, nado o 6 de maio de 1758 en Niza e finado o 4 de abril de 1817 en Par\u00eds, foi un militar franc\u00e9s, duque de Rivoli, pr\u00edncipe de Essling e mariscal do Imperio Franc\u00e9s.\nNomeado xeneral en 1793, co ex\u00e9rcito de Italia participou nas batallas de Millesimo, Montenotte, Dego, Castiglione e da ponte de Arcola, e a s\u00faa intervenci\u00f3n decidiu as batallas de Lodi e de Rivoli. En setembro de 1799 derrotou o ex\u00e9rcito ruso do xeneral Alexander Korsakov na segunda batalla de Z\u00faric e o ano seguinte defendeu a cidade de X\u00e9nova durante un longo asedio. A s\u00faa resistencia permitiulle a Napole\u00f3n Bonaparte facer chegar a Italia as tropas coas que venceu na batalla de Marengo. En 1804 rebiciu o cargo de mariscal do Imperio. Participou nas campa\u00f1as de Polonia en 1807, e en 1809 combateu as tropas da quinta coalici\u00f3n, distingu\u00edndose na batalla de Aspern-Essling, na de Wagram e na de Znaim.\nEn 1810, foi destinado \u00e1 pen\u00ednsula Ib\u00e9rica, onde comezou capturando Ciudad Rodrigo despois dun asedio. Xa dentro de Portugal foi derrotado por Wellington na batalla de Bu\u00e7aco o 27 de setembro, ao non poder romper as li\u00f1as anglo-portuguesas en Torres Vedras, e as s\u00faas tropas van quedaron inmobilizadas durante meses. Foi vencido novamente en Sabugal o 3 de abril de 1811. Retirouse e entregou ao inimigo a batalla de Fuentes de O\u00f1oro, preto de Salamanca. Finalmente caeu en desgraza e tivo que ceder o mando do ex\u00e9rcito ao xeneral Marmont e acabar aceptando un cargo local en Marsella."}
{"id": "337890", "revid": "98629", "url": "https://gl.wikipedia.org/wiki?curid=337890", "title": "Spacewar", "text": "Spacewar (estilizado en ocasi\u00f3ns Spacewar!) \u00e9 un videoxogo de simulaci\u00f3n de combate espacial desenvolvido no ano 1962, sendo un dos primeiros xogos creados nos comezos da historia dos videoxogos. Foi dese\u00f1ado por Steve Russell, en colaboraci\u00f3n con Martin Graetz e Wayne Wiitanen, e programado polo propio Russell coa axuda de Bob Saunders e Steve Piner para a minicomputadora DEC PDP-1 no Instituto de Tecnolox\u00eda de Massachusetts. Trala s\u00faa creaci\u00f3n, outros estudantes e empregados das universidades da zona expandiron o videoxogo, entre eles Dan Edwards e Peter Samson. O xogo espallouse polo resto de instalaci\u00f3ns da computadora PDP-1, principalmente acad\u00e9micas, convertendo a \"Spacewar\" no primeiro videoxogo co\u00f1ecido que se xogou en m\u00faltiples instalaci\u00f3ns inform\u00e1ticas.\nO xogo, con gr\u00e1ficos monocromos, incl\u00fae d\u00faas naves espaciais controladas cada unha delas por un xogador humano, \"agulla (\"needle\")\" e \"cu\u00f1a (\"wedge\")\", que loitan entre elas realizando manobras nun pozo gravitacional dunha estrela. Cada unha das naves ten unha cantidade de combustible limitada para realizar as manobras, e un n\u00famero limitado de torpedos, e seguen a mec\u00e1nica cl\u00e1sica, mant\u00e9ndose en movemento a\u00ednda cando o xogador non acelera a nave. As naves quedan destru\u00eddas cando un torpedo inimigo impacta nelas ou se chocan coa estrela, a\u00ednda que moverse preto dela pode proporcionar unha axuda gravitacional. En calquera momento os xogadores poden entrar no hiperespazo para moverse a un novo lugar aleatorio da pantalla, a\u00ednda que cada uso desta habilidade pode resultar na destruci\u00f3n da s\u00faa propia nave. Inicialmente o xogo control\u00e1base con interruptores no PDP-1, pero Alan Kotok e Bob Saunders constru\u00edron un gamepad para reducir a dificultade dos controis do xogo.\n\"Spacewar\" acadou unha gran popularidade dentro da pequena comunidade de programadores dos anos 1960 e adaptouse a moitos outros sistemas de computadores da \u00e9poca. As\u00ed mesmo foi recreado en diversas linguaxes de programaci\u00f3n m\u00e1is moderna para emuladores do PDP-1. Inspirou directamente moitos outros xogos electr\u00f3nicos, como por exemplo os primeiros xogos arcade \"Galaxy Game\" e \"Computer Space\" de 1971, as\u00ed como outros posteriores como \"Asteroids\" de 1979. No ano 2007 \"Spacewar\" foi inclu\u00eddo nunha lista dos dez videoxogos m\u00e1is importantes de t\u00f3dolos tempos, que posteriormente formou a base do \"game canon\" da Biblioteca do Congreso dos Estados Unidos de Am\u00e9rica.\nAntecedentes.\nNos anos 1950 cre\u00e1ronse varios xogos para computadora no contexto das computadoras acad\u00e9micas e das investigaci\u00f3ns da programaci\u00f3n para demostras o poder dos ordenadores, particularmente \u00f3 final da d\u00e9cada trala introduci\u00f3n de computadoras m\u00e1is pequenas e r\u00e1pidas nas que os programas pod\u00edan executarse en tempo real no lugar de ter que facelo en lotes. Alg\u00fans destes programas, malia ser usados para amosar as capacidades das computadoras nas que se executaban, tam\u00e9n tiveron un proposto como produtos de entretemento. Adoitaban estar creados por estudantes e empregados das universidades, entre eles no Instituto de Tecnolox\u00eda de Massachusetts (MIT) onde se lles permit\u00eda desenvolver programas para a computadora experimental TX-0. Estes xogos gr\u00e1ficos interactivos foron creados por unha comunidade de programadores, moitos deles estudantes e empregados afiliados do Tech Model Railroad Club (TMRC) liderado por Alan Kotok, Peter Samson, e Bob Saunders. Alg\u00fans destes xogos foron \"Tic-Tac-Toe\", que usaba un lapis \u00f3ptico para xogar un xogo sinxelo de tres en li\u00f1a contra a computadora, e \"Mouse in the Maze\", no que tam\u00e9n se empregaba o lapis \u00f3ptico para debuxar un labirinto que un rato virtual ti\u00f1a que atravesar.\nNo outono de 1961 o MIT adquiriu e instalou unha minicomputadora Digital Equipment Corporation (DEC) PDP-1 no seu Departamento de Enxe\u00f1er\u00eda El\u00e9ctrica para complementar \u00f3 vello TX-0, e xa antes da s\u00faa chegada un grupo de estudantes e empregados da universidade estiveran compartindo ideas de programas que puidesen demostrar as capacidades da nova computadora dunha forma interesante. Steve Russell, naquel ent\u00f3n empregado da Universidade Harvard e antigo axudante de investigaci\u00f3n no MIT, Martin Graetz, axudante de investigaci\u00f3n e antigo alumno do MIT, e Wayne Wiitanen, axudante de investigaci\u00f3n en Harvard e antigo empregado e estudante do MIT, formaron o grupo que eles mesmos chamaron o \"Hingham Institute\", xa que Graetz e Wiitanen viv\u00edan nun edificio de apartamentos en Hingham Street en Cambridge, Massachusetts. Os tres elaboraron e chegaron a idea do que ser\u00eda o xogo \"Spacewar\". Nunha entrevista a \"Rolling Stone\" no ano 1972, Russell afirmou:\nMec\u00e1nica de xogo.\nA mec\u00e1nica de xogo de \"Spacewar\" involucra d\u00faas naves espaciais monocromas chamadas \"agulla (\"needle\")\" e \"cu\u00f1a (\"wedge\")\", cada unha delas controlada por un xogador, que intentan dispararse a unha \u00e1 outra mentres te\u00f1en que manobrar nun plano bidimensional dun pozo gravitacional dunha estrela, cun fondo dun campo estelar. As naves disparan torpedos, \u00f3s que non lles afecta o pulo gravitacional da estrela. As naves pos\u00faen un n\u00famero limitado de torpedos e te\u00f1en unha cantidade limitada de combustible, que se usa cando o xogador activa os impulsores da nave. Os torpedos l\u00e1nzanse un cada vez por medio dun interruptor na computadora ou presionando un bot\u00f3n no Controlador de xogo, e hai un tempo de arrefriamento que deben esperar entre lanzamentos. As naves seguen as leis da mec\u00e1nica cl\u00e1sica, permanecendo en movemento a\u00ednda cando o xogador non acelera a nave, a\u00ednda que as naves poden rotar a unha velocidade constante sen inercia.\nCada xogador intenta disparar e derribar a nave do contrario mentres evita chocar contra a estrela. \u00d3 achegarse a esta poden utilizala como axuda gravitacional, mais co risco de errar na traxectoria e caer dentro da estrela. Se unha nave se move fora dun dos extremos do monitor, reaparece no lado contrario. Os xogadores poden empregar unha caracter\u00edstica de hiperespazo como \u00faltimo recurso para evitar os torpedos inimigos, desaparecendo uns poucos segundos e transportando a s\u00faa nave a outra posici\u00f3n da pantalla, pero a reentrada dende este hiperespazo d\u00e1se nun lugar aleatorio, e o uso desta habilidade presenta un risco de explosi\u00f3n que aumenta con cada uso.\nOs controis incl\u00faen rotaci\u00f3n no sentido do reloxo e no sentido contrario, impulso cara a adiante, disparo de torpedos e a entrada no hiperespazo. Isto fac\u00edase inicialmente empregando os interruptores frontais de proba da computadora PDP-1, con catro interruptores para cada xogador, pero isto resultaba inc\u00f3modo e daba lugar a que os xogadores accionaran accidentalmente os interruptores de control e apagado da propia computadora. A posici\u00f3n dos interruptores fac\u00eda que un dos xogadores estivese m\u00e1is lonxe do monitor CRT por mor do espazo limitado fronte a computadora, o que significaba unha desvantaxe. Para solucionar estes problemas Kotok e Saunders crearon un aparello de control externo, unha especie de gamepad primitivo. Este mando ti\u00f1a un interruptor para xirar a esquerda ou dereita, outro para o impulso ou o hiperespazo e un bot\u00f3n para disparar os torpedos. O bot\u00f3n era silencioso, para que o xogador contrario non se alertara cando se tentaba disparar un torpedo durante un per\u00edodo de arrefriamento.\nDesenvolvemento.\nNo outono de 1961, mentres compart\u00edan ideas para un programa do PDP-1, Russell rematara de ler a serie \"Lensman\" de ciencia ficci\u00f3n escrita por E. E. Smith e pensou que estas historias ser\u00edan unha boa base para o programa: \"Os seus heroes ti\u00f1an unha gran tendencia a ser perseguidos polo vil\u00e1n a trav\u00e9s da galaxia e te\u00f1en que atopar unha sa\u00edda para o problema mentres os perseguen. Esa clase de acci\u00f3n foi o que inspirou o dese\u00f1o de \"Spacewar\". Ti\u00f1a unhas descrici\u00f3ns de encontros entre naves espaciais e manobras de frotas espaciais brillantes.\" Outras influencias citadas por Martin Graetz inclu\u00edan a serie de novelas de E.E. Smith's \"Skylark\" e os filmes de ficci\u00f3n xaponeses \"tokusatsu\".\nNos primeiros meses trala instalaci\u00f3n do PDP-1 a comunidade de programaci\u00f3n do MIT centrouse en crear programas sinxelos para aprender como crear software para a computadora. O concepto de \"Spacewar\" chegou a esta comunidade, que entend\u00eda que Russell ser\u00eda quen liderase o seu desenvolvemento. Cando os membros desta comunidade comezaron a pensar que era o momento axeitado para comezar a traballar no xogo, Russell, a quen alcumaban \"Slug\" (limacha) pola s\u00faa tendencia a procrastinar, comezou a dar diversas escusas de porqu\u00e9 non pod\u00eda comezar a programar o xogo. Unha destas foi a falta de rutinas de funci\u00f3ns trigonom\u00e9tricas necesarias para calcular as traxectorias das naves. Isto levou a que Alan Kotok contactase a DEC, quen lle informou que al\u00ed xa ti\u00f1an esas rutinas escritas. Kotok achegouse en coche ata o edificio do DEC para coller unha cinta que conti\u00f1a o c\u00f3digo. De volta \u00f3 MIT, estampou a cinta diante de Russell, e preguntoulle que outras escusas ti\u00f1a. Russell explicar\u00eda posteriormente que \"Mirei \u00f3 meu arredor e non atopei unha escusa, polo que tiven que conformarme e comezar a pensar\", e comezou a escribir o c\u00f3digo en decembro do 1961. O xogo desenvolveuse seguindo tres preceptos que Russell, Graetz e Wiitanen desenvolveran para crear un programa que funcionase igual de ben como unha experiencia de entretemento para os xogadores e como unha demostraci\u00f3n para os espectadores. Estes tres eran que usar\u00edan t\u00f3dolos recursos da computadora tanto como lles fora posible, manter un interese constante e polo tanto conseguir que cada partida fose diferente, e que fose entretido e polo tanto un xogo. Russell xunto a outros programadores como Bob Saunders e Steve Piner pero sen Wiitanen que fora chamado a filas pola Reserva do Ex\u00e9rcito dos Estados Unidos, empregaron unhas 200 horas de traballo para escribir a primeira versi\u00f3n de \"Spacewar\", unhas seis semanas para desenvolver o xogo b\u00e1sico.\nRussell conseguiu un programa cun punto que se pod\u00eda mover pola pantalla en xaneiro de 1962, e un xogo operativo primitivo con naves que se pod\u00edan rotar en febreiro do mesmo ano. As d\u00faas naves estaban dese\u00f1adas para que evocasen as naves curvadas das historias de Buck Rogers e o foguete PGM-11 Redstone. Esta primeira versi\u00f3n tam\u00e9n ti\u00f1a un fondo dun campo estelar que estaba xerado de forma aleatoria, engadido por Russell xa que un fondo baleiro fac\u00eda dif\u00edcil determinar o movemento relativo das d\u00faas naves a baixas velocidades. A comunidade de programaci\u00f3n da zona, inclu\u00edndo o Hingham Institute e o TMRC, desenvolveran o que posteriormente se co\u00f1ecer\u00eda como a \"\u00e9tica hacker\", pola que t\u00f3dolos programas se compart\u00edan libremente e outros programadores pod\u00edan modificalos nunha contorna de colaboraci\u00f3n sen preocupaci\u00f3ns pola propiedade intelectual ou polos dereitos de autor\u00eda, o que levou a un esforzo de grupo para continuar o traballo inicial de Russell no xogo \"Spacewar\". O membro do TMRC Peter Samson consideraba o fondo estelar pouco realista, polo que escribiu un programa baseado en cartas estelares reais que se desprazaba lentamente a trav\u00e9s do ceo nocturno, inclu\u00edndo t\u00f3dalas estrelas na banda entre 22,5\u00b0 N e 22,5\u00b0 S visibles ata a quinta magnitude, amosadas co seu brillo relativo. Este programa chamouse \"Expensive Planetarium\", facendo referencia \u00f3 alto prezo da computadora PDP-1 en comparaci\u00f3n a un planetario anal\u00f3xico. Russell incorporou este programa en marzo, quen se encargaba da compilaci\u00f3n da versi\u00f3n primaria do xogo.\nA versi\u00f3n inicial do xogo tampouco inclu\u00eda o pozo gravitacional da estrela central ou a caracter\u00edstica do hiperespazo. Estas novas caracter\u00edsticas foron escritas polo estudante do MIT Dan Edwards e o membro do TMRC Graetz respectivamente, para engadir elementos estrat\u00e9xicos \u00f3 que inicialmente era un xogo de disparos baseado nos reflexos dos xogadores. A versi\u00f3n inicial do hiperespazo estaba limitada a tres saltos pero non ti\u00f1a riscos asociados, ag\u00e1s a posibilidade de reaparecer nunha posici\u00f3n perigosa. As versi\u00f3ns posteriores eliminaron este l\u00edmite pero engadiron un risco de que a nave se destru\u00edra no lugar de movela. A maiores, durante este per\u00edodo de desenvolvemento, Kotok e Saunders crearon os controladores de xogo. O xogo era s\u00f3 multixogador xa que \u00e1 computadora non lle quedaban recursos libres para manexar a outra nave. De forma semellante, outras melloras propostas como unhas explosi\u00f3ns m\u00e1is elaboradas e que a gravidade tam\u00e9n afectase \u00f3s torpedos tiveron que ser abandonadas xa que non ti\u00f1an os recursos computacionais suficientes para manexalas se quer\u00edan que o xogo se executase sen problemas de rendemento. Coan estas caracter\u00edsticas engadidas e novos cambios, \"Spacewar\" estivo completo a finais de abril do 1962, e Russell e outros programadores pasaron a enfocarse nas preparaci\u00f3ns para amosalo a outras persoas na \"MIT Science Open House\" de maio. O grupo engadiu un l\u00edmite de tempo e un segundo monitor m\u00e1is grande para os asistentes a demostraci\u00f3n, e nese mesmo mes Graetz presentou un traballo sobre o xogo, titulado \"SPACEWAR! Real-Time Capability of the PDP-1\", na primeira xuntanza da Digital Equipment Computer Users' Society. A demostraci\u00f3n foi exitosa, e o xogo tornouse moi popular no MIT, facendo que o laboratorio que conti\u00f1a a computadora PDP-1 tivera que prohibir o xogo en horas lectivas, permit\u00edndoo s\u00f3 durante a hora de comida e f\u00f3ra das horas de traballo.\nA comezos do ver\u00e1n de 1962 e durante os seguintes anos, os membros da comunidade de programaci\u00f3n do PDP-1 no MIT, inclu\u00edndo a Russell e os outros membros do Hingham Institute, comezaron a espallarse por outros centros educativos e empresas como a Universiade Stanford e o DEC, e desta forma foron pasando o xogo a outras instalaci\u00f3ns que posu\u00edan unha computadora PDP-1. Como resultado, \"Spacewar\" converteuse no primeiro videoxogo en estar dispo\u00f1ible f\u00f3ra dun s\u00f3 instituto de investigaci\u00f3n. Na d\u00e9cada seguinte, os programadores destas outras instituci\u00f3ns comezaron a codificar as s\u00faas propias variantes, inclu\u00edndo caracter\u00edsticas como por exemplo permitir m\u00e1is naves e xogadores \u00f3 mesmo tempo, substitu\u00edr o hiperespazo pola habilidade de facer a nave invisible, inclu\u00edr minas espaciais e incluso desenvolveron unha versi\u00f3n en perspectiva de primeira persoa a d\u00faas pantallas que simulaba a visi\u00f3n dende a cabina de cada nave. Algunhas destas instalaci\u00f3ns de \"Spacewar\" tam\u00e9n substitu\u00edron o controlador de xogo dese\u00f1ado por Kotok e Saunders. Segundo declaraci\u00f3ns de Russell, mentres estaba traballando no DEC escoitou que \"Spacewar\" estaba a ser empregado como proba de fume polos t\u00e9cnicos de DEC en novos sistemas PDP-1 antes do env\u00edo dos mesmos, xa que era o \u00fanico programa dispo\u00f1ible que empregaba t\u00f3dolos aspectos do hardware. Malia expansi\u00f3n do xogo naquela \u00e9poca, a s\u00faa distribuci\u00f3n foi limitada no tocante \u00f3 seu alcance directo. O PDP-1 ti\u00f1a un prezo de 120\u00a0000 $ e s\u00f3 se venderon 55 unidades, a maior\u00eda delas sen monitor e moitas delas destinadas a instalaci\u00f3ns militares ou laboratorios de investigaci\u00f3n sen tempo libre de computaci\u00f3n, o que imposibilitou que o \"Spacewar\" orixinal se espallase f\u00f3ra dunha audiencia acad\u00e9mica limitada.\nLegado.\n\"Spacewar\" foi moi popular na pequena comunidade de programaci\u00f3n dos anos 1960 e recreouse paralelamente noutras minicomputadoras e computadoras mainframe da \u00e9poca, antes de chegar \u00f3s primeiros sistemas de microcomputadoras dos anos 1970. O cient\u00edfico Alan Kay afirmou en 1972 que \"o xogo \"Spacewar\" florece espontaneamente al\u00ed onde hai un monitor gr\u00e1fico conectado a unha computadora\", e Graetz recordaba en 1981 que o espallamento inicial do xogo chegara a \"case calquera computadora que tivese un monitor CRT programable\". A distribuci\u00f3n do xogo tivo lugar principalmente varios anos tralo desenvolvemento inicial do xogo. A\u00ednda que existen an\u00e9cdotas de xogadores e variantes do xogo en varias localizaci\u00f3ns, principalmente preto do MIT e Stanford, as computadoras conectadas a monitores ou terminais capaces de executar \"Spacewar\" non comezaron a proliferar ata despois de 1967, permitindo ent\u00f3n que o xogo chegase a unha audiencia m\u00e1is ampla e servise de influencia para os dese\u00f1adores de videoxogos posteriores. No 1971 estim\u00e1base que exist\u00edan unhas 1000 computadoras con monitor inclu\u00eddo, en comparaci\u00f3n das poucas ducias dispo\u00f1ibles na d\u00e9cada anterior. Foi neste tempo cando se crearon a maior\u00eda das variantes do xogo para os diversos sistemas existentes, como as versi\u00f3ns posteriores do sistema PDP, e no ano 1972 o xogo acadou unha popularidade suficiente dentro da comunidade de programaci\u00f3n como para que a revista \"Rolling Stone\" promocionase as \"Olimp\u00edadas de \"SpaceWar!\"\", probablemente o primeiro torneo de videoxogos levado a cabo na historia dos mesmos.\nA comezos dos anos 1970 \"Spacewar\" pasou dos grandes sistemas de computadoras \u00f3s sistemas comerciais, formando a base para os dous primeiros videoxogos operados por moedas. Mentres xogaba a \"Spacewar\" en Stanford entre os anos 1966 e 1969, o estudante Hugh Tuck afirmou que unha versi\u00f3n do xogo operada por moedas ter\u00eda un grande \u00e9xito comercial. Mentres que o alto prezo das minicomputadoras non permit\u00edan que se levase a cabo naquel momento, en 1971 Tuck e Bill Pitts crearon un prototipo de videoxogo operado por moedas, \"Galaxy Game\", usando un PDP-11 de 20\u00a0000 $. Tam\u00e9n naquel ent\u00f3n, Nolan Bushnell e Ted Dabney desenvolveron un segundo prototipo de videoxogo operado por moedas baseado en \"Spacewar\" chamado \"Computer Space\", que ser converter\u00eda no primeiro videoxogo arcade que se vendeu comercialmente e o primeiro videoxogo dispo\u00f1ible para o p\u00fablico xeral. A\u00ednda que Tuck consideraba que \"Computer Space\" era unha imitaci\u00f3n pobre de \"Spacewar\" e que o seu xogo era unha adaptaci\u00f3n superior, moitos xogadores consideraron \u00e1mbolos dous xogos como versi\u00f3ns melloradas de \"Spacewar\".\nA revista \"Byte\" publicou unha versi\u00f3n de \"Spacewar\" en linguaxe ensambladora no ano 1977 que se executaba no Altair 8800 e outras microcomputadoras baseadas no Intel 8080, usando un osciloscopio como monitor gr\u00e1fico e unha t\u00e1boa de procura para as \u00f3rbitas, as\u00ed como unha variante en tres dimensi\u00f3ns no ano 1979 escrita en Tiny BASIC. Posteriormente desenvolv\u00e9ronse recreaci\u00f3ns m\u00e1is modernas do xogo. No 2012 publicouse en internet unha versi\u00f3n do xogo orixinal, baseada no c\u00f3digo fonte que Martin Graetz fixera p\u00fablico e execut\u00e1ndose nun emulador de PDP-1 baixo JavaScript. Os \u00fanicos sistemas PDP-1 que se co\u00f1ecen a\u00ednda en funcionamento est\u00e1n no Computer History Museum de Mountain View, California, onde se realizan demostraci\u00f3ns peri\u00f3dicas da m\u00e1quina nas que se incl\u00fae xogar a \"Spacewar\".\nA maiores de \"Galaxy Game\" e \"Computer Space\", existen moitos outros xogos que se inspiraron directamente en \"Spacewar\". Entre estes at\u00f3panse \"Orbitwar\" (1974, PLATO network computers), \"Space Wars\" (1977, arcade) e \"Space War\" (1978, Atari 2600). O dese\u00f1ador do videoxogo \"Asteroids\" (1979), Ed Logg, empregou elementos xa presentes de \"Spacewar\" no seu xogo, en particular o bot\u00f3n do hiperespazo e a forma da nave do xogador. Produtos posteriores como o videoxogo de 1990 \"Star Control\" tomaron inspiraci\u00f3n directa dende o \"Spacewar\" orixinal. Russell declarou nalgunha ocasi\u00f3n que a caracter\u00edstica do xogo que m\u00e1is lle agradaba era o n\u00famero doutros programadores \u00f3s que inspirou para escribir os seus propios xogos sen sentirse limitados a usar o propio c\u00f3digo ou dese\u00f1o de Russell.\nO 12 de marzo do 2007, \"The New York Times\" informou que \"Spacewar\" fora inclu\u00eddo nunha lista dos dez videoxogos m\u00e1is importantes de t\u00f3dolos tempos, denominada \"game canon\", que foi proposta para o seu arquivo e preservaci\u00f3n na Biblioteca do Congreso dos Estados Unidos de Am\u00e9rica. A Biblioteca do Congreso aceptou esta proposta de preservaci\u00f3n de videoxogos, e comezou inclu\u00edndo os xogos propostos nesta lista."}
{"id": "337891", "revid": "1576", "url": "https://gl.wikipedia.org/wiki?curid=337891", "title": "Spacewar!", "text": ""}
{"id": "337893", "revid": "1131", "url": "https://gl.wikipedia.org/wiki?curid=337893", "title": "Campo Municipal de F\u00fatbol Jes\u00fas Garc\u00eda Calvo", "text": "O Campo Municipal de F\u00fatbol Jes\u00fas Garc\u00eda Calvo \u00e9 unha instalaci\u00f3n dedicada \u00e1 pr\u00e1ctica do f\u00fatbol situada na vila de Negreira. Nel xoga os seus partidos como local a Sociedad Deportiva Negreira e o seu propietario \u00e9 o Concello de Negreira.\nConta cun terreo de xogo de herba natural de 106 \u00d7 65 metros e bancadas cubertas, a s\u00faa capacidade total \u00e9 de 2.000 persoas. Leva o nome de Jes\u00fas Garc\u00eda Calvo en homenaxe ao fundador e expresidente da cooperativa leiteira Feiraco, con sede no Concello."}
{"id": "337894", "revid": "106737", "url": "https://gl.wikipedia.org/wiki?curid=337894", "title": "Auguste Marmont", "text": "Auguste Fr\u00e9d\u00e9ric Louis Viesse de Marmont, nado o 20 de xullo de 1774 en Ch\u00e2tillon-sur-Seine (Reino de Francia), e finado o 2 de marzo de 1852 en Venecia (Italia), foi un militar franc\u00e9s que chegou ao grao de mariscal.\nEntrou no corpo de artiller\u00eda e co\u00f1eceu a Napole\u00f3n Bonaparte no asedio a Toulon. A partir dese momento adheriuse a el con entusiasmo e acompa\u00f1ouno en 1796 como axudante na campa\u00f1a de Italia e dous anos despois na de Exipto. Volveu con el a Francia, sendo xa xeneral (1799), e apoiou o golpe de estado de brumario e despois foi membro do Consello de Estado.\nNa campa\u00f1a de 1800, en Italia, tivo o mando da artiller\u00eda, e despois da batalla de Marengo foi ascendido a xeneral de divisi\u00f3n. Encargado da defensa da Rep\u00fablica de Ragusa contra os rusos e os montenegrinos, derrotounos o 31 de outubro de 1807 en Castelnuovo e gobernou o pa\u00eds con grande intelixencia ata 1809, conseguindo como premio o t\u00edtulo de duque de Ragusa.\nO 10 de outubro de 1809 derrotou os austr\u00edacos en Znaim. Estando a\u00ednda no campo de batalla, foi nomeado mariscal de Francia. Logo de ocupar durante ano e medio o posto de gobernador de Iliria, o emperador conferiulle en 1811 o goberno de Portugal en substituci\u00f3n de Mass\u00e9na. O 22 de xullo de 1812 Marmont enfrontouse a Wellington na batalla de Arapiles, na que unha bala o feriu no brazo dereito, e non puido impedir que o xeneral ingl\u00e9s se apoderase de Ciudad Rodrigo.\nA\u00ednda non curado por completo, en 1813 encargouse do mando do sexto corpo do ex\u00e9rcito, \u00e1 fronte do cal interv\u00e9n nas batallas de L\u00fctzen, Bautzen, Dresden e\u00a0Mockern. En 1814 defendeu con persistencia a parte oeste de Par\u00eds, mais \u00e1 fin tivo que capitular e retirouse coas s\u00faas tropas a Essonnes, preto de Fontainebleau, desde onde iniciou negociaci\u00f3ns co Goberno provisional e cos aliados, encami\u00f1adas a salvar a coroa para o rei de Roma, mediante a abdicaci\u00f3n de Napole\u00f3n. Iso foi interpretado por Napole\u00f3n e os bonapartistas como unha traiz\u00f3n.\nLu\u00eds XVIII confirmouno nos seus cargos e nas s\u00faas honras. O 16 de xullo de 1830, Carlos X d\u00e1lle o mando da primeira divisi\u00f3n militar, pero Marmont conseguiu reprimir a insurrecci\u00f3n da capital e retirouse a noite do 29 con 6.000 su\u00edzos e os poucos batall\u00f3ns que permaneceran fieis. Xunto a Carlos X marchou ao estranxeiro e viaxou por Inglaterra, Espa\u00f1a, Rusia e Turqu\u00eda. Os seus derradeiros anos pasounos o mariscal en Viena e en Venecia, e ao falecer foi enterrado na s\u00faa vila natal.\nAs s\u00faas \"Relaci\u00f3ns de viaxe\" por Hungr\u00eda, Transilvania, Rusia meridional, etc., public\u00e1ronse en seis volumes (Par\u00eds, 1837). Ademais, c\u00f3mpre citar entre os seus escritos \"Esprit des institutions militaires\" (Par\u00eds, 1845). Logo da s\u00faa morte public\u00e1ronse as s\u00faas memorias, que conte\u00f1en datos moi importantes e que ao mesmo tempo foron atacadas polas s\u00faas inexactitudes e pola desviada interpretaci\u00f3n dos feitos (Par\u00eds, 1856-1857, en 9 volumes). Contra estas memorias escribiu P. M. Laurent a s\u00faa \"R\u00e9futation\" (Par\u00eds, 1853)"}
{"id": "337895", "revid": "7802", "url": "https://gl.wikipedia.org/wiki?curid=337895", "title": "Brumario", "text": "Brumario (en franc\u00e9s \"Brumaire\") \u00e9 o nome do segundo mes do calendario republicano franc\u00e9s, o segundo tam\u00e9n da estaci\u00f3n do outono, que dura desde o 22, 23 ou 24 de outubro ata o 20, 21 ou 22 de novembro, segundo o ano. Coincide aproximadamente co paso aparente do Sol pola constelaci\u00f3n zodiacal de Escorpi\u00f3n.\nO nome do mes deriva do franc\u00e9s \"brume\" (galego: \"bruma\"\").\" Segundo o informe \u00e1 Convenci\u00f3n proposto por Fabre d'\u00c9glantine, o devandito nome ref\u00edrese \u00e1s \"br\u00e9temas e brumas baixas que son a transudaci\u00f3n da natureza de outubro en novembro\". O sufixo \"-ario\" denota que o mes pertence \u00e1 estaci\u00f3n do outono, igual que Vendimario e Frimario.\nO 18 de brumario.\nA data do 18 de brumario, por antonomasia, ref\u00edrese ao 18 de brumario do ano XVIII (o 9 de novembro de 1799), cando Napole\u00f3n Bonaparte deu o golpe de estado que terminou co Directorio e deu lugar ao Consulado. Este golpe de estado marca para os historiadores o final da Revoluci\u00f3n francesa."}
{"id": "337896", "revid": "56817", "url": "https://gl.wikipedia.org/wiki?curid=337896", "title": "Vendimario", "text": "Vendimiario (en franc\u00e9s \"Vend\u00e9miaire\") \u00e9 o nome do primeiro mes do calendario republicano franc\u00e9s, o primeiro tam\u00e9n da estaci\u00f3n do outono. Comeza o d\u00eda do equinoccio de outono, que segundo o ano cae o 22, o 23 ou o 24 de setembro, e acaba o 21, o 22 ou o 23 de outubro. Coincide aproximadamente co paso aparente do Sol pola constelaci\u00f3n zodiacal de Libra.\nO nome do mes deriva do franc\u00e9s \"vendange\" (en galego: \"vendima\"). Segundo o informe \u00e1 Convenci\u00f3n proposto por Fabre d'\u00c9glantine, o devandito nome ref\u00edrese \"\u00e1s vendimas que te\u00f1en lugar en setembro e en outubro\". O sufixo \"-ario\" denota que o mes pertence \u00e1 estaci\u00f3n do outono, igual que Brumario e Frimario.\nO 13 vendimario.\nEste primeiro mes do ano do calendario republicano franc\u00e9s \u00e9 co\u00f1ecido polo acontecemento que fixo aparecer por primeira vez a Napole\u00f3n Bonaparte nos asuntos pol\u00edticos da historia de Francia, a insurrecci\u00f3n realista do 13 vendimario do ano IV."}
{"id": "337897", "revid": "1131", "url": "https://gl.wikipedia.org/wiki?curid=337897", "title": "Casa de Correos e Tel\u00e9grafos de Pontevedra", "text": "O Pazo de Correos e Telecomunicaci\u00f3ns \u00e9 un edificio hist\u00f3rico da cidade de Pontevedra, situado entre as c\u00e9ntricas r\u00faas da Oliva e Garc\u00eda Camba, en pleno coraz\u00f3n comercial e financeiro da cidade. Dende a s\u00faa construci\u00f3n foi sede principal da compa\u00f1\u00eda estatal de Correos e Tel\u00e9grafos e alberga a Xefatura Provincial de Correos de Pontevedra. Diante da s\u00faa fachada principal at\u00f3pase unha oliveira, \u00e1rbore da que tomou o seu nome nas s\u00faas orixes \u00e1 r\u00faa da Oliva pontevedresa.\nHistoria.\nNo s\u00e9culo XIX Pontevedra necesitaba unha sede central de correos acorde coa s\u00faa condici\u00f3n de capital de provincia. En 1908, o ministro da Gobernaci\u00f3n, Juan de la Cierva Pe\u00f1afiel, anunciou a construci\u00f3n dun novo edificio de correos na cidade. En 1910 inici\u00e1ronse as xesti\u00f3ns para a procura de terreos para o edificio. En 1911, o Consello de Ministros aprobou a construci\u00f3n e elixiuse un terreo entre as r\u00faas Oliva e Garc\u00eda Camba proposto polo Marqu\u00e9s de Riestra, un pol\u00edgono irregular de seis lados cunha superficie de 800 metros cadrados.\nNo ano 1912 o concello de Pontevedra comprou os terreos ao Marqu\u00e9s de Riestra por 115 000 pesetas e cedeunos ao estado. As bases do concurso para a construci\u00f3n do edificio fix\u00e9ronse p\u00fablicas en 1913 e elixiuse o proxecto modernista do arquitecto madrile\u00f1o Carlos Gato Soldevilla (autor de edificios art nouveau como o pavill\u00f3n do Ministerio de Fomento de Madrid). A construci\u00f3n do edificio adxudicouse en 1915 ao contratista C\u00e1ndido Casalderrey por 348 967 pesetas. As obras comezaron ese mesmo ano.\nAs obras duraron varios anos e interromp\u00e9ronse en varias ocasi\u00f3ns debido \u00e1 falta de pago por parte do Estado e \u00e1 d\u00e9beda acumulada co contratista. En 1926 destin\u00e1ronse 200 000 pesetas para terminar a construci\u00f3n, que estaba paralizada desde 1923. O Pazo de Correos e Telecomunicaci\u00f3ns de Pontevedra inaugurouse en 1929, ano no que se colocaron os emblem\u00e1ticos le\u00f3ns na fachada sur do edificio como caixas de correos para o estranxeiro e Espa\u00f1a. En maio de 1930 amoblouse o edificio.\nPor mor do seu valor hist\u00f3rico, a comezos do s\u00e9culo XXI encargouse ao arquitecto tam\u00e9n madrile\u00f1o Enrique Solana de Quesada a redacci\u00f3n do proxecto de rehabilitaci\u00f3n do inmoble. Tras a s\u00faa rehabilitaci\u00f3n reabriuse ao p\u00fablico en xullo de 2003.\nConstruci\u00f3n e estilo.\nO edificio pertence ao estilo modernista que imperaba nos primeiros anos do s\u00e9culo XX. O arquitecto exp\u00faxoo inspir\u00e1ndose nos edificios do Norte de Europa. Arelaba expresamente unha descrici\u00f3n coa Renacenza flamenga, coa distinci\u00f3n galega da construci\u00f3n en pedra.\nA construci\u00f3n, do mesmo xeito que a maior\u00eda dos edificios de Correos espa\u00f1ois est\u00e1 artellada ao redor dun atrio central de operaci\u00f3ns sobre un vest\u00edbulo p\u00fablico. Existe outro atrio m\u00e1is pequeno e do redor destes atrios artic\u00falanse todas as dependencias. O \u00faltimo dos tres andares dos que consta fica baixo unha cuberta crebada con lucernarios.\nO edificio est\u00e1 realizado en granito e ten semisoto, planta terrea, dous andares e faio con lucarnas no aproveitamento baixo cuberta. Os vans do primeiro andar levan sa\u00ednte nos linteis e os do \u00faltimo te\u00f1en linteis en arco de cortina con arco de c\u00edrculo duplo. Hai un gran friso \u00e1 altura do teito da planta baixa.\nA entrada principal pres\u00e9ntase no canto a xeito de chafr\u00e1n con arcos repousando en columnas cl\u00e1sicas e escaleiras de pedra que dan acceso a un \u00e1strago de entrada elevado. Consta de decoraci\u00f3n de figuras xeom\u00e9tricas de pedra na fachada especialmente no nivel do faio, e xanelas xeom\u00e9tricas en cada un dos niveis. Coroando o nivel superior por riba da entrada principal at\u00f3pase o escudo en pedra da cidade.\nNa fachada sur hai dous le\u00f3ns de bronce (os \u00fanicos orixinais en Galicia) cuxas bocas serven de caixas para a introduci\u00f3n do correo para o estranxeiro e para Espa\u00f1a e representan a garda e a seguridade tanto do edificio como da correspondencia.\nO interior, dunha gran luminosidade, combina o uso de materiais como o vidro, a madeira e a escaiola, salientando a magn\u00edfica b\u00f3veda acristalada en cores, que conta como elemento central o escudo de Pontevedra coa s\u00faa ponte, cruceiro, antigo castelo e torre ameada. Na cuberta da sala grande na que se desenvolve a vida p\u00fablica do edificio at\u00f3pase unha fermosa vidreira que recolle mediante a t\u00e9cnica da grisalla o escudo da cidade. Son 2452 pezas de vidro que chegan a formar unha superficie de 98 m\u00b2.\nO escudo her\u00e1ldico da cidade mide 4 metros de alto por 2,52 metros de largo e vese arrodeado por un riberete con vinte roset\u00f3ns. Rehabilitado no ano 2003, recuperou grazas ao labor da firma coru\u00f1esa Azpilcueta, todo o seu esplendor. A t\u00e9cnica empregada para debuxar o escudo sobre o vidro \u00e9 a grisalla, na que se act\u00faa por extirpaci\u00f3n do pigmento, xa que a cor ach\u00e9gaa ao propio vidro. Ademais esta t\u00e9cnica procura deter a luz que atravesa o vidro creando novas sensaci\u00f3ns no espazo.\nNa decoraci\u00f3n do vest\u00edbulo central empregouse a pintura ao \u00f3leo en xeral e en imitaci\u00f3ns ao bronce, o dourado, o mosaico, a cer\u00e1mica e a vidreira art\u00edstica.\nEn 1916, o arquitecto da sede central de correos de Pontevedra, Carlos Gato Soldevilla, dese\u00f1ou tam\u00e9n o edificio da sede central de correos de Burgos."}
{"id": "337898", "revid": "23204", "url": "https://gl.wikipedia.org/wiki?curid=337898", "title": "Frimario", "text": "Frimario \u00e9 o nome do terceiro mes do calendario republicano franc\u00e9s, o terceiro tam\u00e9n da estaci\u00f3n do outono, que dura desde o 22, 23 ou 24 de novembro ata o 20, 21 ou 22 de decembro, segundo o ano. Coincide aproximadamente co paso aparente do Sol pola constelaci\u00f3n zodiacal de Saxitario.\nO nome do mes deriva de \"frimas\", que en franc\u00e9s denota poeticamente a xeada. Segundo o informe \u00e1 Convenci\u00f3n proposto por Fabre d'\u00c9glantine, o devandito nome ref\u00edrese \"ao fr\u00edo, \u00e1s veces seco, \u00e1s veces h\u00famido, que se fai sentir de novembro en decembro\". O sufixo \"-ario\" denota que o mes pertence \u00e1 estaci\u00f3n do outono, igual que Vendimario e Brumario."}
{"id": "337899", "revid": "18868", "url": "https://gl.wikipedia.org/wiki?curid=337899", "title": "Faio", "text": ""}
{"id": "337900", "revid": "56817", "url": "https://gl.wikipedia.org/wiki?curid=337900", "title": "Nivoso", "text": "Nivoso (en franc\u00e9s \"Niv\u00f4se\") \u00e9 o nome do cuarto mes do calendario republicano franc\u00e9s, o primeiro da estaci\u00f3n do inverno, que comeza o 21, 22 ou 23 de decembro e termina o 19, 20 ou 21 de xaneiro, segundo o ano. Coincide de xeito aproximado co paso aparente do Sol pola constelaci\u00f3n zodiacal de Capricornus."}
{"id": "337902", "revid": "1131", "url": "https://gl.wikipedia.org/wiki?curid=337902", "title": "Campo Municipal de F\u00fatbol da G\u00e1ndara", "text": "O Campo Municipal de F\u00fatbol da G\u00e1ndara \u00e9 unha instalaci\u00f3n destinada \u00e1 pr\u00e1ctica do f\u00fatbol na vila de Salceda de Caselas. O seu propietario \u00e9 o Concello de Salceda de Caselas e nel xoga os seus partidos como local o Caselas F\u00fatbol Club.\nTen un terreo de xogo de c\u00e9spede cunha bancada cuberta con capacidade para 433 espectadores. En 2014 acomet\u00e9ronse obras de mellora do terreo de xogo por parte da Deputaci\u00f3n de Pontevedra."}
{"id": "337903", "revid": "197", "url": "https://gl.wikipedia.org/wiki?curid=337903", "title": "Rainer M. Rilke", "text": ""}
{"id": "337904", "revid": "23204", "url": "https://gl.wikipedia.org/wiki?curid=337904", "title": "Pluvioso", "text": "Pluvioso (en franc\u00e9s: \"Pluvi\u00f4se\") \u00e9 o nome do quinto mes do calendario republicano franc\u00e9s, o segundo da estaci\u00f3n do inverno, que dura desde o 20, 21 ou 22 de xaneiro ata o 18,19 ou 20 de febreiro, segundo o ano. Coincide aproximadamente co paso aparente do Sol pola constelaci\u00f3n zodiacal de Acuario."}
{"id": "337905", "revid": "1576", "url": "https://gl.wikipedia.org/wiki?curid=337905", "title": "Pena L\u00f3pez", "text": "Os apelidos Pena L\u00f3pez poden referirse a:"}
{"id": "337906", "revid": "56817", "url": "https://gl.wikipedia.org/wiki?curid=337906", "title": "I Will Be", "text": "I Will Be \u00e9 o \u00e1lbum de estrea da banda estadounidense de indie pop Dum Dum Girls, publicado o 30 de marzo de 2010. A primeira impresi\u00f3n de HoZac Records editouse como vinilo de 12\" cunha versi\u00f3n en branco e negro da portada actual. Despois de que o grupo asinase con Sub Pop, o \u00e1lbum foi lanzado posteriormente no mesmo ano tanto en CD como en vinilo de 12\" coa portada en cor.\nDe \"I Will Be\" lanz\u00e1ronse tres sinxelos: \"Jail La La\", editado por Sub Pop en 7\" o 16 de febreiro de 2010; \"Bhang Bhang, I'm a Burnout\", ram\u00e9n como sinxelo en 7\" o 23 de novembro a trav\u00e9s de Slumberland Records; e \"It Only Takes One Night\", publicado por Sub Pop como CD-R promocional."}
{"id": "337913", "revid": "56817", "url": "https://gl.wikipedia.org/wiki?curid=337913", "title": "The Freed Man", "text": "The Freed Man \u00e9 o \u00e1lbum de estrea da banda estadounidense de indie rock Sebadoh, publicado en setembo de 1989 a trav\u00e9s do selo Homestead Records. O t\u00edtulo fai referencia ao complexo de apartamentos Friedman Complex do Smith College, onde viv\u00eda Lou Barlow coa s\u00faa moza de ent\u00f3n, Kathleen Billus. Domino Records reeditou o disco no ano 2007 con 52 temas en vez dos 31 orixinais."}
{"id": "337914", "revid": "5863", "url": "https://gl.wikipedia.org/wiki?curid=337914", "title": "Ventoso (mes)", "text": "Ventoso (en franc\u00e9s: \"Vent\u00f4se\") \u00e9 o nome do sexto mes do calendario republicano franc\u00e9s, o terceiro da estaci\u00f3n do inverno, que dura desde o 19, 20 ou 21 de febreiro ata o 19 ou 20 de marzo, segundo o ano. Coincide aproximadamente co paso aparente do Sol pola constelaci\u00f3n zodiacal de Pisces.\n\u00c9 co\u00f1ecido polos chamados \"decretos de ventoso\", tomados pola Convenci\u00f3n Monta\u00f1esa e polos que se requisaban os bens dos sospeitosos para seren repartidos entre os pobres."}
{"id": "337916", "revid": "44210", "url": "https://gl.wikipedia.org/wiki?curid=337916", "title": "\u0110ura D\u017eud\u017ear", "text": "\u0110ura D\u017eud\u017ear, nado o 22 de abril de 1954 en \u0110ur\u0111evo (Serbia), \u00e9 un bispo cat\u00f3lico bizantino serbio, dende 2003 exarca apost\u00f3lico de Serbia.\nTraxectoria.\nFoi ordenado sacerdote da eparqu\u00eda de Kri\u017eevci o 7 de setembro de 1980. O 3 de marzo de 2001 Xo\u00e1n Paulo II nomeouno bispo auxiliar da eparqu\u00eda de Mukacheve, sendo consagrado bispo polo mesmo papa. O 28 de agosto de 2003 foi nomeado exarca apost\u00f3lico de Serbia e Montenegro."}
{"id": "337926", "revid": "89787", "url": "https://gl.wikipedia.org/wiki?curid=337926", "title": "A Burela, Carballido, A Fonsagrada", "text": "A Burela \u00e9 un lugar da parroquia de Carballido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 4 habitantes (2 homes e 2 mulleres)."}
{"id": "337928", "revid": "85894", "url": "https://gl.wikipedia.org/wiki?curid=337928", "title": "Carballido, Carballido, A Fonsagrada", "text": "Carballido \u00e9 un lugar da parroquia de Carballido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 41 habitantes (23 homes e 18 mulleres). \u00c9 o lugar m\u00e1is poboado da parroquia."}
{"id": "337929", "revid": "25871", "url": "https://gl.wikipedia.org/wiki?curid=337929", "title": "A Gra\u00f1a, Carballido, A Fonsagrada", "text": "A Gra\u00f1a \u00e9 un lugar da parroquia de Carballido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 12 habitantes (7 homes e 5 mulleres)."}
{"id": "337930", "revid": "89787", "url": "https://gl.wikipedia.org/wiki?curid=337930", "title": "Gromaz, Carballido, A Fonsagrada", "text": "Gromaz \u00e9 un lugar da parroquia de Carballido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 25 habitantes (15 homes e 10 mulleres)."}
{"id": "337931", "revid": "85894", "url": "https://gl.wikipedia.org/wiki?curid=337931", "title": "Lentomil, Carballido, A Fonsagrada", "text": "Lentomil \u00e9 un lugar da parroquia de Carballido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a nove habitantes (dous homes e sete mulleres)."}
{"id": "337932", "revid": "89787", "url": "https://gl.wikipedia.org/wiki?curid=337932", "title": "Llac\u00edn, Carballido, A Fonsagrada", "text": "Llac\u00edn \u00e9 un lugar da parroquia de Carballido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 12 habitantes (4 homes e 8 mulleres)."}
{"id": "337933", "revid": "25871", "url": "https://gl.wikipedia.org/wiki?curid=337933", "title": "A Pedreira, Carballido, A Fonsagrada", "text": "A Pedreira \u00e9 un lugar da parroquia de Carballido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 5 habitantes (2 homes e 3 mulleres)."}
{"id": "337934", "revid": "5749", "url": "https://gl.wikipedia.org/wiki?curid=337934", "title": "Xerminal (mes)", "text": "Xerminal (en franc\u00e9s: \"Germinal\") \u00e9 o nome do s\u00e9timo mes do calendario republicano franc\u00e9s, o primeiro da estaci\u00f3n da primavera, que dura desde o 20 ou 21 de marzo ata o 19 ou 20 de abril, segundo o ano. Coincide de xeito aproximado co paso aparente do Sol pola constelaci\u00f3n zodiacal de Aries.\nO nome do mes deriva do lat\u00edn \"germen\", que quere dicir \"semente\". Segundo o informe \u00e1 Convenci\u00f3n proposto por Fabre d'\u00c9glantine, o devandito nome ref\u00edrese\u00a0 \"\u00e1 fermentaci\u00f3n e ao desenvolvemento do zume dos vexetais de marzo a abril\". O sufixo \"-al\" denota que o mes pertence \u00e1 estaci\u00f3n da primavera, igual que Floreal e Pradal."}
{"id": "337938", "revid": "89787", "url": "https://gl.wikipedia.org/wiki?curid=337938", "title": "A Rebordela, Carballido, A Fonsagrada", "text": "A Rebordela \u00e9 un lugar da parroquia de Carballido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 10 habitantes (5 homes e 5 mulleres)."}
{"id": "337940", "revid": "85894", "url": "https://gl.wikipedia.org/wiki?curid=337940", "title": "R\u00edo de Sabugo, Carballido, A Fonsagrada", "text": "R\u00edo de Sabugo \u00e9 un lugar da parroquia de Carballido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 10 habitantes (6 homes e 4 mulleres)."}
{"id": "337941", "revid": "89787", "url": "https://gl.wikipedia.org/wiki?curid=337941", "title": "Sequeiro, Carballido, A Fonsagrada", "text": "Sequeiro \u00e9 un lugar da parroquia de Carballido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 9 habitantes (5 homes e 4 mulleres)."}
{"id": "337942", "revid": "56817", "url": "https://gl.wikipedia.org/wiki?curid=337942", "title": "Floreal", "text": "Floreal (en franc\u00e9s: \"Flor\u00e9al\") \u00e9 o nome do oitavo mes do calendario republicano franc\u00e9s, o segundo da estaci\u00f3n da primavera, que dura desde o 20 ou 21 de abril ata o 20 ou 21 de maio, segundo o ano. Coincide de xeito aproximado co paso aparente do Sol pola constelaci\u00f3n zodiacal de Taurus.\nO nome do mes deriva do lat\u00edn \"flos\", que quere dicir \"flor\". Segundo o informe \u00e1 Convenci\u00f3n elaborado por Fabre d'\u00c9glantine, o devandito nome ref\u00edrese \"\u00e1 apertura das flores de abril a maio\". O sufixo \"-al\" denota que o mes pertence \u00e1 estaci\u00f3n da primavera, igual que Xerminal e Pradial."}
{"id": "337943", "revid": "89787", "url": "https://gl.wikipedia.org/wiki?curid=337943", "title": "A Torre, Carballido, A Fonsagrada", "text": "A Torre \u00e9 un lugar da parroquia de Carballido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 8 habitantes (4 homes e 4 mulleres)."}
{"id": "337944", "revid": "89787", "url": "https://gl.wikipedia.org/wiki?curid=337944", "title": "Torviso, Carballido, A Fonsagrada", "text": "Torviso \u00e9 un lugar da parroquia de Carballido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 22 habitantes (11 homes e 11 mulleres)."}
{"id": "337945", "revid": "25871", "url": "https://gl.wikipedia.org/wiki?curid=337945", "title": "A Vali\u00f1a das Ovellas, Carballido, A Fonsagrada", "text": "A Vali\u00f1a das Ovellas \u00e9 un lugar da parroquia de Carballido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 2 habitantes (1 home e 1 muller)."}
{"id": "337946", "revid": "25871", "url": "https://gl.wikipedia.org/wiki?curid=337946", "title": "A Veiga dos Binteiros, Carballido, A Fonsagrada", "text": "A Veiga dos Binteiros \u00e9 un lugar da parroquia de Carballido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a dous habitantes, dous homes."}
{"id": "337947", "revid": "85894", "url": "https://gl.wikipedia.org/wiki?curid=337947", "title": "Vilalba, Carballido, A Fonsagrada", "text": "Vilalba \u00e9 un lugar da parroquia de Carballido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 3 habitantes (2 homes e 1 muller)."}
{"id": "337948", "revid": "98629", "url": "https://gl.wikipedia.org/wiki?curid=337948", "title": "Pedro Miranda Su\u00e1rez de Puga", "text": "Pedro Miranda Su\u00e1rez de Puga, nado en Arag\u00f3n e finado en Baiona o 11 de novembro de 1928, foi un militar e pol\u00edtico galego. Foi alcalde de Baiona en 1915 tras o Mot\u00edn da Fari\u00f1a, e entre 1926 e 1927.\nTraxectoria.\nNaceu no s\u00e9culo XIX en Arag\u00f3n, onde estaba destinado o seu pai que era un xefe militar. Viviu moitos anos en Madrid, onde fixo carreira militar ata acadar a gradaci\u00f3n de Subcabo de distrito de Somatenes Armados da 8\u00aa rexi\u00f3n obtendo un par de condecoraci\u00f3ns, mud\u00e1ndose a Baiona en 1913. Un par de anos despois interveu como alcalde no Mot\u00edn da Fari\u00f1a. Estaba emparentado coas familias m\u00e1is adi\u00f1eiradas de Baiona, os Quiros, os Salgado ou os Pereira.\nNos seus anos en Baiona, exerceu o cargo de administrador do Hospital Sancti Spiritus, e como concelleiro en distintas ocasi\u00f3ns. Accedeu \u00e1 alcald\u00eda en 1927 trala dimisi\u00f3n de Ignacio Cordero Alonso. Estando no cargo obtivo unha subvenci\u00f3n para a compra e instalaci\u00f3n dun reloxo na torre do campanario da igrexa parroquial de Santa Cristina da Ramallosa. Dimitiu en xu\u00f1o de 1927, sendo substitu\u00eddo na alcald\u00eda por Jos\u00e9 Rodr\u00edguez de Vicente.\nEntre as s\u00faas posesi\u00f3ns estaban a actual casa do concello de Baiona que foi adquirida \u00e1 familia Y\u00e1\u00f1ez Miranda polo alcalde Ricardo Agust\u00ed. En 2011 iniciouse o expediente de expropiaci\u00f3n da que fora a s\u00faa vivenda aos seus descendentes, \"a casa de Teresina\" contigua a casa do Concello, para localizaci\u00f3n de oficinas municipais polo goberno de Jes\u00fas V\u00e1zquez Almu\u00ed\u00f1a.\nFoi o pai de Teresa e L\u00e1grimas Miranda Y\u00e1\u00f1ez.\nFaleceu repentinamente en Baiona o 11 de novembro de 1928."}
{"id": "337949", "revid": "89787", "url": "https://gl.wikipedia.org/wiki?curid=337949", "title": "Vilar de Calvos, Carballido, A Fonsagrada", "text": "Vilar de Calvos \u00e9 un lugar da parroquia de Carballido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 14 habitantes (6 homes e 8 mulleres)."}
{"id": "337950", "revid": "25871", "url": "https://gl.wikipedia.org/wiki?curid=337950", "title": "O Vilar de Carballido, Carballido, A Fonsagrada", "text": "O Vilar de Carballido \u00e9 un lugar da parroquia de Carballido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 22 habitantes (7 homes e 15 mulleres)."}
{"id": "337964", "revid": "89787", "url": "https://gl.wikipedia.org/wiki?curid=337964", "title": "Serra de Cantabria", "text": "A serra de Cantabria (en \u00e9uscaro: \"Tolo\u00f1oko mendilerroa\" ou \"Kantabriako mendilerroa\") \u00e9 un sistema monta\u00f1oso do norte da pen\u00ednsula Ib\u00e9rica, que separa a chaira arabesa da Rioxa e das veigas da Rioxa arabesa, no val do Ebro.\nEst\u00e1 formado por tres zonas: a serra de Tolo\u00f1o, entre as Conchas de Haro e Pe\u00f1acerrada, a serra de Cantabria propiamente dita e a serra de Cod\u00e9s."}
{"id": "337976", "revid": "23204", "url": "https://gl.wikipedia.org/wiki?curid=337976", "title": "Pradal", "text": "Pradal (en franc\u00e9s: \"Prairial\") \u00e9 o nome do noveno mes do calendario republicano franc\u00e9s, o terceiro dos meses da estaci\u00f3n da primavera, que comeza o 20 ou 21 de maio e termina o 18 ou 19 de xu\u00f1o, segundo o ano. Coincide de xeito aproximado co paso aparente do Sol pola constelaci\u00f3n zodiacal de X\u00e9mini.\nO nome do mes deriva do franc\u00e9s \"prairie\" (en galego: \"pradar\u00eda\"). Segundo o informe \u00e1 Convenci\u00f3n proposto por Fabre d'\u00c9glantine, o devandito nome ref\u00edrese \"\u00e1 fecundidade riseira e \u00e1 colleita das pradar\u00edas de maio a xu\u00f1o\". O sufixo \"-al\" denota que o mes pertence \u00e1 estaci\u00f3n da primavera, igual que xerminal e floreal."}
{"id": "337977", "revid": "56817", "url": "https://gl.wikipedia.org/wiki?curid=337977", "title": "Tone Soul Evolution", "text": "Tone Soul Evolution \u00e9 o segundo \u00e1lbum da banda estadounidense de indie pop The Apples in Stereo, publicado o 30 de setembro de 1997. A edici\u00f3n en vinilo do disco foi editada cun 7\" extra que inclu\u00eda os temas \"Man You Gotta Get Up\" e \"The Golden Flower\".\nListaxe de canci\u00f3ns.\nTodos os temas compostos por by Robert Schneider ag\u00e1s onde se indique."}
{"id": "337979", "revid": "56817", "url": "https://gl.wikipedia.org/wiki?curid=337979", "title": "Mesidor", "text": "Mesidor (en franc\u00e9s: \"Messidor\") \u00e9 o nome do d\u00e9cimo mes do calendario republicano franc\u00e9s, o primeiro da estaci\u00f3n do ver\u00e1n, que dura desde o 19 ou 2o de xu\u00f1o ata o 18 ou 19 de xullo, segundo o ano. Coincide de xeito aproximado co paso aparente do Sol pola constelaci\u00f3n zodiacal de C\u00e1ncer.\nO nome prov\u00e9n da cor dourada que toman as m\u00e9ses nos meses de xu\u00f1o e xullo no hemisferio norte."}
{"id": "337980", "revid": "56817", "url": "https://gl.wikipedia.org/wiki?curid=337980", "title": "Frutidor", "text": "Frutidor (en franc\u00e9s: \"Fructidor\") \u00e9 o nome do duod\u00e9cimo e \u00faltimo mes do calendario republicano franc\u00e9s, o terceiro da estaci\u00f3n do ver\u00e1n, que dura desdeo 18 ou 19 de agosto ata o 21, 22 ou 23 de setembro, segundo o ano. Coincide aproximadamente co paso aparente do Sol pola constelaci\u00f3n zodiacal de Virgo.\n18 de frutidor.\nO 18 de frutidor por antonomasia \u00e9 a data do golpe de estado que tivo lugar o 18 de frutidor do ano V (4 de setembro de 1797)."}
{"id": "337988", "revid": "98629", "url": "https://gl.wikipedia.org/wiki?curid=337988", "title": "Fabre d'\u00c9glantine", "text": "Philippe Fran\u00e7ois Nazaire Fabre, nome verdadeiro de Fabre d'\u00c9glantine, nado o 28 de xullo de 1750 en Carcasona (Francia) e finado o 5 de abril de 1795 en Par\u00eds, foi un actor teatral, dramaturgo e revolucionario franc\u00e9s.\nBiograf\u00eda.\nNado en Carcasona en xullo de 1750, fillo de Fran\u00e7ois Fabre, comerciante de tecidos, e de Anne-Catherine Fons, fixo os seus primeiros estudos en Limoux, a onde se trasladou a s\u00faa familia en 1757, e al\u00ed aprendeu grego, lat\u00edn, m\u00fasica e debuxo. En 1771 entrou na congregaci\u00f3n dos doutrinarios en Tolosa como ensinante. Nese ano participou nos xogos florais co \"Soneto \u00e1 virxe\", que foi premiado co \"lirio de prata\".\nDeixou case de s\u00fapeto a congregaci\u00f3n para se unir a unha compa\u00f1\u00eda de teatro ambulante. En 1772 actuou en Grenoble, en 1775 en Chalon-sur-Sa\u00f4ne, en 1775 en Beauvais e en 1776 en Namur. En 1777 estivo en Par\u00eds, onde lle dedicou ao Conde de Buffon a \"Histoire naturelle et son \u00e9tude dans le cours des Saisons\", e logo en Sedan, onde intentou sen \u00e9xito pasar \u00e1 direcci\u00f3n teatral, e en 1778 en Troyes e en Estrasburgo.\nO 9 de novembro de 1778 casou coa actriz Marie-Nicole Godin e o ano seguinte naceu o seu fillo Jules-Louis-Th\u00e9odore-Vincent. A parella actuou entre 1779 e 1780 en Maastricht, onde o 12 de abril de 1779 Fabre d'\u00c9glantine debutou como protagonista con \"Le Misanthrope\" de Moli\u00e8re. O 7 de febreiro de 1780 p\u00faxose en escena a obra propia \"Laure et P\u00e9trarque\", op\u00e9ra c\u00f3mica nun acto con m\u00fasica de Frans Rouwijzer (1737-1827).\nDe 1780 a 1786 constinuou a actividade da s\u00faa compa\u00f1\u00eda. O 23 de setembro de 1780, en Liexa, representou \"Le Triomphe de Gr\u00e9tri\"; en 1783, en Xenebra, compuxo o poema \"La Treille de Gen\u00e8ve\" e en Li\u00f3o representou a s\u00faa traxedia \"Augusta\". En 1785 dirixiu o teatro de N\u00eemes e o 30 de xu\u00f1o de 1786 actuou no teatro de Avi\u00f1\u00f3n. En 1787 estableceuse en Par\u00eds, decidido a obter a consagraci\u00f3n como autor dram\u00e1tico, pero ao principio as s\u00faas obras gozaron de escaso \u00e9xito: \"Les Gens de lettres ou le Po\u00e8te provincial \u00e0 Paris\", comedia en cinco actos, cunha soa representaci\u00f3n; \"Augusta\", e \"Le Pr\u00e9somptueux, ou l'Heureux imaginaire\", pola que mesmo se lle chegou a acusar de plaxio.\nA Revoluci\u00f3n.\nEn 1789 rompeu coa s\u00faa parella e foi convivir coa actriz Caroline Remy, quen, entusiasta da Revoluci\u00f3n, propagaba os seus principios ga\u00f1ando o favor do p\u00fablico. \"Le Philinte de Moli\u00e8re ou la Suite du Misanthrope, \"comedia en cinco actos representada o 22 de febreiro de 1790, obtivo un \u00e9xito importante. Fabre d'\u00c9glantine participou activamente na vida pol\u00edtica parisiense, iniciou unha colaboraci\u00f3n co xornal \"R\u00e9volutions\" \"de Paris,\" de Camille Desmoulins, e intentou sen \u00e9xito ser elixido xu\u00edz de paz en Chevreuse: un panfleto an\u00f3nimo definiuno como \"\u00e1vido de cartos, gastador e avaro, mal pai e mal marido\".\nE ao mesmo tempo continuaba a s\u00faa actividade como dramaturgo. O 20 de agosto de 1790 representouse \"Isabelle de Salisbury\", comedia heroica e l\u00edrica en tres actos con m\u00fasica de Bernardo Mengozzi; o 28 de xaneiro de 1791 a s\u00faa primeira comedia en dous actos, \"Le Convalescent de qualit\u00e9, ou l'Aristocrate\", seguida en xu\u00f1o por \"L'Intrigue \u00e9pistolaire\", e en xullo por \"L'Apothicaire\". \"L'H\u00e9riti\u00e8re, ou les Champs et la Ville\", comedia en cinco actos, foi representada o 5 de novembro de 1791, e \"Le Sot orgueilleux ou L'\u00e9cole des \u00e9lections\", p\u00faxose en escena o 7 de marzo de 1792.\nNo ver\u00e1n de 1792, pouco antes da ca\u00edda da monarqu\u00eda, Fabre d'\u00c9glantine ofrecer\u00eda a s\u00faa colaboraci\u00f3n \u00e1 Corte, a\u00ednda que s\u00f3 como engano e para obter cartos, como xa fixeran Danton e outros dantonistas. Despois do 10 de agosto de 1792, Danton, novo ministro de Xustiza, nomeouno secretario.\u00a0\nDesde finais de agosto publicou o xornal \"Compte Rendu au Peuple Souverain\". No cuarto n\u00famero apareceu un chamamento ao derramamento de sangue e no s\u00e9timo n\u00famero xustificou os masacres de setembro. Por\u00e9n, logo de ser elixido o 16 de setembro dese mesmo 1792 pola Convenci\u00f3n, chamou \u00e1 concordia nacional. Votou a favor da morte de Lu\u00eds XVI e rompeu cos Xirondinos logo da traiz\u00f3n de Dumouriez, lanzando contra el unha campa\u00f1a xornal\u00edstica desde a \"Gazette Nationale de France\".\nO 3 de xaneiro de 1793 formou parte do \"Comit\u00e9 de Guerra\" e foi enviado en misi\u00f3n a Seine-et-Oise e a Eure-et-Loir para o recrutamento de 300.000 homes. Substitu\u00eddo neste posto por Armand-Joseph Guffroy, o 26 de marzo entrou na \"Commisi\u00f3n de Sa\u00fade P\u00fablica\". Foi tam\u00e9n membro da comisi\u00f3n encargada de proxectar o novo calendario republicano franc\u00e9s e, en concreto, Fabre d'\u00c9glantine foi o creador da denominaci\u00f3n dos d\u00edas e dos meses.\u00a0\nDiversos episodios de denuncias, conspiraci\u00f3ns, traiz\u00f3ns e corrupci\u00f3n lev\u00e1rono posteriormente \u00e1 ru\u00edna econ\u00f3mica e ao descr\u00e9dito social e pol\u00edtico.\u00a0\nExpulsado do club dos Xacobinos, Fabre d'\u00c9glantine foi arrestado o 12 de xaneiro de 1794 con cargos de extorsi\u00f3n e falsidade ideol\u00f3xica, e reclu\u00eddo na cadea en Luxemburgo. No seu procesamento defendeuse presentando un \"Compendio apolox\u00e9tico\" no que negaba calquera responsabilidade. Fabre d'\u00c9glantine e outros acusados na mesma causa foron condenados a morte e posteriormente guillotinados, o d\u00eda 5 de abril de 1794. O seu corpo foi enterrado no cemiterio de Errancis."}
{"id": "337990", "revid": "98629", "url": "https://gl.wikipedia.org/wiki?curid=337990", "title": "Fallout (videoxogo)", "text": "Fallout \u00e9 un videoxogo de rol producido por Tim Cain e publicado por Interplay en 1997. A\u00ednda que o videoxogo desenv\u00f3lvese no s\u00e9culo XXII, a historia e a est\u00e9tica est\u00e1n moi fortemente influenciados pola paranoia posnuclear dos anos 1950. O videoxogo (as\u00ed como toda a saga) \u00e9 considerado por alg\u00fans como unha secuela non oficial de \"Wasteland\", a\u00ednda que non leva ese nome porque Electronic Arts posu\u00eda os dereitos sobre o mesmo, e, a\u00ednda que con algunhas referencias com\u00fans, ambos videoxogos desenv\u00f3lvense en universos diferentes.\nHistoria.\n\"Fallout\" ten lugar nun escenario no que os Estados Unidos v\u00edronse envoltos nunha guerra nuclear mundial, o que dexenerou nun mundo postapocal\u00edptico ao estilo de \"Mad Max\".\nO protagonista de \"Fallout\" \u00e9 un habitante dun dos b\u00fankeres antinucleares (co\u00f1ecidos como Vaults) constru\u00eddos por unha empresa de tecnolox\u00eda chamada Vault-Tec coa idea de preservar a vida humana ata que o inverno nuclear pasara. O xogo desenv\u00f3lvese no ano 2161 no sur de California. O \"Chip de Auga\" do b\u00fanker, que controla o bombeo e reciclado de auga, estragouse, e encom\u00e9ndase ao protagonista a misi\u00f3n de buscar un novo.\nSe o xogador consegue o novo chip antes de cumprirse 150 d\u00edas de misi\u00f3n descubrir\u00e1 que existe unha nova ameaza, e ser\u00e1 enviado a d\u00faas novas misi\u00f3ns. Un mutante co\u00f1ecido como \"O Mestre\" (anteriormente co\u00f1ecido como Richard Grey) comezou a usar un virus xeneticamente modificado para crear unha raza de \"S\u00faper-Mutantes.\" O xogador debe vencer ao \"Mestre\" e destru\u00edr a base dos \"Super-Mutantes.\" Unha vez superada esta proba, vese unha secuencia de animaci\u00f3n e o xogador retorna automaticamente ao b\u00fanker 13, pero al\u00ed d\u00edselle que cambiou demasiado e que a s\u00faa presenza pode influ\u00edr negativamente nos habitantes do b\u00fanker, xa que os m\u00e1is rapaces querer\u00e1n imitar as s\u00faas acci\u00f3ns, e como \u00fanica recompensa obt\u00e9n o exilio. \u00c9 importante aclarar que despois de 500 d\u00edas de xogo, mostrarase o final malo, no que os mutantes atopar\u00e1n e arrasar\u00e1n o b\u00fanker 13, provocando o final do xogo. O l\u00edmite red\u00facese a 400 d\u00edas se a Caravana da Auga \u00e9 enviada ao b\u00fanker (a\u00ednda que este xesto aumenta a 230 d\u00edas o l\u00edmite para atopar o Chip de Auga). O parche v1.1 eliminou este l\u00edmite, a\u00ednda que mant\u00e9n a opci\u00f3n de mandar a caravana. O v\u00eddeo que se mostra cando os mutantes arrasan o b\u00fanker 13 tam\u00e9n p\u00f3dese observar se ac\u00e9ptase ser convertido en mutante na base militar (por suposto, esta elecci\u00f3n tam\u00e9n provoca o final do xogo). Posiblemente, a imaxe m\u00e1is memorable do xogo \u00e9 o final \"bo\" (Destru\u00edndo ao Mestre e ao seu ex\u00e9rcito de Super Mutantes), c\u00f3 xogador cami\u00f1ando cara o deserto mentres s\u00f3a \"Maybe\".\nHistoria despois do xogo.\nDespois de que o xogador (co\u00f1ecido como \"Vault Dweller\") sexa expulsado do refuxio 13, comezou a vagar ata que se atopou cun grupo de habitantes do refuxio 13 que escaparon para seguilo. O seu pouco co\u00f1ecemento do mundo far\u00edaos morrer de non ser polo Vault Dweller que os guiou e protexeu ata que fundaron o pobo de Arroio, entre can\u00f3ns, lonxe do refuxio 13. \u00c9 ent\u00f3n cando o Vault Dweller qu\u00edtase o seu traxe do refuxio para nunca m\u00e1is volvelo a p\u00f3r.\n80 anos despois (en Fallout 2), Arroio est\u00e1 \u00e1 marxe da extinci\u00f3n. O personaxe a utilizar \u00e9 un descendente directo do Vault Dweller, quen \u00e9 posto a proba no templo sagrado para saber se era merecedor do lendario traxe do refuxio 13, e de sa\u00edr vitorioso encomendarlle a misi\u00f3n de buscar e traer o G.E.C.K. (Garden of Eden Creation Kit ou Kit de Creaci\u00f3n do Xard\u00edn do Ed\u00e9n) para salvar \u00e1 aldea da morte. O G.E.C.K. \u00e9 un dispositivo distribu\u00eddo a certos refuxios, para reconstru\u00edr o mundo cando a radiaci\u00f3n desaparecese. Equipado s\u00f3 co traxe orixinal do Vault Dweller, un PipBoy 2000 e algo de di\u00f1eiro, comeza o xogo, onde o mapa cambiou e agora estamos m\u00e1is ao norte dos Estados Unidos, descubrindo novas cidades e moita xente que co\u00f1eceu ao noso antepasado (personaxe de Fallout 1). No cami\u00f1o, o refuxio 13 e Arroyo son atacados polo Enclave, o sucesor do Goberno dos Estados Unidos, os do Enclave capturan alg\u00fans tribais e habitantes do refuxio 13 para probar un virus neles e ver que efecto ten, pero o xogador (chamado agora o Elixido) logra destru\u00edr a s\u00faa base, e ao final os sobreviventes usan o G.E.C.K. para reconstru\u00edr as proximidades de Arroyo.\nPersonaxe destacado: Harold.\nUn dos personaxes m\u00e1is ilustres da serie \u00e9 Harold. En Fallout, atop\u00e1molo en The Hub. Harold ten unha especie de \"\u00e1rbore\" sobre a s\u00faa cabeza, sobre o que fai unha broma recorrente: di que se chama Hebert, a\u00ednda que iso \u00e9 unha broma, pois aparentemente o verdadeiro nome da \u00e1rbore \u00e9 Bob. En Fallout 2, acharemos a Harold en Gecko, e ao parecer Bob non deixou de crecer. Pero en Fallout 3, Harold e Bob chegaron ata a Costa Leste, pero Bob creceu ao punto de inmobilizar a Harold, e provocar un milagre: facer brotar \u00e1rbores e arbustos verdes, no medio dunha pasaxe abatida (Algo que outras cidades na Costa Oeste s\u00f3 lograron por medio da ciencia), con todo, Harold est\u00e1 algo canso, e desexa que o Trotamundos Solitario o mate.\nAo ollo inexperto, Harold \u00e9 un Ghoul. Pero \u00e9 mentira. Un Ghoul \u00e9 produto da exposici\u00f3n masiva \u00e1 radiaci\u00f3n. Harold, con todo, estivo exposto ao Virus de Evoluci\u00f3n Forzada (VEF), na base Bolboreta. A diferenza da xente que estivo exposta ao VEF, Harold non se converteu nun Super Mutante. A aparencia actual de Harold e Bob, \u00e9 o resultado dunha combinaci\u00f3n \u00fanica de radiaci\u00f3n, VEF e pura sorte. Harold non \u00e9 un mutante, nin un Ghoul. Segundo Tim Cain, \"Harold \u00e9 especial\".\nA pesar da s\u00faa aparencia en certo modo fea, Harold \u00e9 bastante amigable cos nenos, e est\u00e1 dotado ademais dun curioso sentido do humor. Foi ademais, o \u00fanico personaxe en aparecer en todos os xogos de Fallout (En Fallout: Tactics \u00e9 un recruta ghoul). Co\u00f1eceu ao tres principais protagonistas: ao Vault Dweller en Fallout 1; ao seu neto, o Elixido (The Chosen One), en Fallout 2; e ao Trotamundos Solitario (Lone Wanderer) en Fallout 3. Ademais, en Fallout 3 dem\u00f3strase o seu carisma cos nenos, pois en Oasis chegou a ter a Sapling Yew como a s\u00faa segunda mellor amiga, \u00e1 parte do Trotamundos Solitario e por suposto, de Bob.\nInfluencias.\nExisten no videoxogo moitas referencias a cl\u00e1sicos da ciencia ficci\u00f3n postapocal\u00edptica. Unha das primeiras armaduras\u00a0que aparecen \u00e9 igual \u00e1 que loce Mel Gibson na saga de Mad Max. Un xogador que leve esta armadura pode atopar en Junktown a un can chamado \"Dogmeat\" (o cal \u00e9 o nome do can de Mad Max na pel\u00edcula). En \"Fallout 2\", se o xogador golpea ao can, un personaxe non xogador c\u00f3 sospeitoso nome de Mel aparecer\u00e1 para defender ao can. Moitas das referencias aparecen en encontros aleatorios, como unha pegada de Godzilla. Outras son simples citas, como un tolo en The Hub que anda en c\u00edrculos murmurando frases, unha das cales \u00e9: \"Xoguemos Guerra Termo-Nuclear Global\", en clara referencia \u00e1 pel\u00edcula de 1983 \"Xogos de Guerra.\u00a0\"Tam\u00e9n hai referencias a outras pel\u00edculas como Robin Hood.\n\"Fallout\" toma como fontes os magazines e os c\u00f3mics de ciencia ficci\u00f3n e superheroes dos anos 50. Por exemplo, as computadoras usan tubos de baleiro no canto de transistores, e existen armas de enerx\u00eda que lembran \u00e1s usadas por Flash Gordon. Os habitantes dos b\u00fankeres visten un axustado traxe azul cunha li\u00f1a horizontal amarela no peito, moi ao estilo do que na \u00e9poca consider\u00e1base unha vestimenta \"futurista.\" A interface est\u00e1 dese\u00f1ada para lembrar os anuncios e xogos da \u00e9poca. Por exemplo, os debuxos que acompa\u00f1an \u00e1 folla de caracteres son similares ao da caixa do Monopoly. A ausencia deste estilo retro-futurista foi unha das causas polas que os \"spin-offs\" do xogo foron criticados.\nA serie \"Fallout\" \u00e9 famosa polas s\u00faas chiscadelas. Mentres que o primeiro bas\u00e9ase principalmente en referencias \u00e1 cultura pop dos anos 1950 e 1960 (\"Doutor Who\", \"Godzilla\", etc), en \"Fallout 2\" hai moitas referencias a \"Star Trek\", \"Gu\u00eda do Autoestopista Gal\u00e1ctico\", ou \"Monty Phyton.\" Moitos fans de \"Fallout\" qu\u00e9ixanse de que demasiadas referencias rompen a ambientaci\u00f3n do xogo.\nFallout 3 cont\u00e9n numerosas chiscadelas ao grupo estadounidense Weezer. O androide Pinkerton, ten o mesmo nome que un disco da banda. Outro personaxe, chamado Jonas, parece ser que toma o seu nome da famosa canci\u00f3n do grupo My Name is Jonas. Outra referencia, faise c\u00f3 alimento \"Cochinillo con fabas\", en ingl\u00e9s \"Pork and beans\", nome dunha canci\u00f3n da banda. Numerosos personaxes fan referencia a letras das s\u00faas canci\u00f3ns, \"Tired of sex\", \"Island in the sun\" e \"Workers aren\u00b4t going home\" son alg\u00fans exemplos. A cidade River City pode tomar o seu nome do cantante Rivers Cuomo. Son alg\u00fans exemplos, que por si s\u00f3s non ter\u00edan sentido, pero ao ver tantas referencias, p\u00f3dese asegurar que son chiscadelas \u00e1 banda.\nEn \"Fallout\", o xogador at\u00f3pase cun personaxe chamado Tycho, que di ser \"Desert Ranger\", e nas condici\u00f3ns adecuadas, fala do seu av\u00f3, quen faloulle de \"Fat Freddy\", un personaxe das Vegas en \"Wasteland.\" A\u00ednda que a xanela de tempo en que se desenvolve Wasteland \u00e9 completamente diferente \u00e1 de Fallout, e os desenvolvedores de \"Fallout\" negan que ambos xogos te\u00f1an lugar no mesmo universo, esta \u00e9 unha das referencias polas que \"Fallout\" \u00e9 considerado por alg\u00fans como o sucesor espiritual de \"Wasteland\"."}
{"id": "337991", "revid": "48203", "url": "https://gl.wikipedia.org/wiki?curid=337991", "title": "Fallout", "text": ""}
{"id": "337997", "revid": "22570", "url": "https://gl.wikipedia.org/wiki?curid=337997", "title": "Lingua de sinais warlpiri", "text": "A lingua de sinais warlpiri \u00e9 unha lingua de sinais empregada polo pobo warlpiri, unha comunidade aborixe da rexi\u00f3n do deserto central de Australia. Tr\u00e1tase dunha das m\u00e1is elaboradas e estudadas linguas de sinais aborixes de Australia.\nContexto social.\nMentres outras linguas veci\u00f1as como o arrernte te\u00f1en linguas de sinais auxiliares, a lingua de sinais warlpiri \u00e9, xunto coa lingua de sinais warumungu, unha das m\u00e1is complexas e elaboradas de entre as linguas de sinais aborixes de Australia. De feito, \u00e9 un sistema de comunicaci\u00f3n tan completo como a propia lingua warlpiri oral.\nPode ter a s\u00faa orixe nos tab\u00fas da linguaxe propios do pobo warlpiri, posto que existe a tradici\u00f3n de que as mulleres vi\u00favas non poidan falar durante un longo per\u00edodo de loito que pode ser de meses ou mesmo anos. Durante este tempo s\u00f3 se poden comunicar mediante sinais. Nas comunidades warlpiri, as vi\u00favas tam\u00e9n adoitan vivir separadas das s\u00faas familias con outras mulleres vi\u00favas ou mozas solteiras. Por mor disto, as mulleres habitualmente te\u00f1en un mellor manexo da lingua de sinais que os homes.\nEntre as mulleres maiores da comunidade de Yuendumu, a lingua de sinais empr\u00e9gase de xeito constante sen importar se est\u00e1n baixo prohibici\u00f3n de falar ou non. Non obstante, t\u00f3dolos membros da comunidade entenden a lingua e poden utilizala en situaci\u00f3ns nas que a fala non \u00e9 axeitada, como durante a caza, na comunicaci\u00f3n privada, para comunicarse a longa distancia, cando se ten unha doenza ou en momentos nos que se require un especial respecto. Ademais, moitos empregan os sinais como acompa\u00f1amento e apoio do discurso oral."}
{"id": "338002", "revid": "4817", "url": "https://gl.wikipedia.org/wiki?curid=338002", "title": "Fotoelectricidade", "text": ""}
{"id": "338003", "revid": "23204", "url": "https://gl.wikipedia.org/wiki?curid=338003", "title": "Editorial Planeta", "text": "A Editorial Planeta foi fundada en 1949 en Barcelona, por Jos\u00e9 Manuel Lara. \u00c9 a empresa insignia do Grupo Planeta.\nDescrici\u00f3n.\nPublicou ao redor de 6\u00a0000 t\u00edtulos pertencentes a m\u00e1is de 1\u00a0500 autores, a maior\u00eda deles de fala hispana. A Editorial Planeta edita libros en Espa\u00f1a, Francia, Portugal e Am\u00e9rica Latina.\nPremios que concede.\nCada ano outorga o \"Premio Planeta de Novela\", o \"Premio de Novela Fernando Lara\", o \"Premio Azor\u00edn\", o \"Premi de les Lletres Catalanes Ramon Llull\" e o \"Premio Iberoamericano Planeta-Casa de Am\u00e9rica de Narrativa\", este \u00faltimo ata 2012."}
{"id": "338004", "revid": "98629", "url": "https://gl.wikipedia.org/wiki?curid=338004", "title": "El Otro Yo", "text": "El Otro Yo \u00e9 unha banda de rock alternativo que xurdiu en Temperley, un municipio pr\u00f3ximo \u00e1 cidade de Buenos Aires, Arxentina. A banda explorou diversos sons en cada \u00e1lbum. A banda xurdiu no fin da d\u00e9cada dos 80 e \u00e9 bastante influenciada principalmente por bandas como Nirvana, The Cure, Pixies, Sonic Youth e Smashing Pumpkins."}
{"id": "338005", "revid": "4817", "url": "https://gl.wikipedia.org/wiki?curid=338005", "title": "Cinto de radiaci\u00f3n", "text": ""}
{"id": "338007", "revid": "5863", "url": "https://gl.wikipedia.org/wiki?curid=338007", "title": "Grupo Editorial Planeta", "text": ""}
{"id": "338008", "revid": "4817", "url": "https://gl.wikipedia.org/wiki?curid=338008", "title": "Pioneer 3", "text": "Pioneer 3 foi unha misi\u00f3n espacial lanzada o 6 de decembro de 1958 mediante un foguete Juno II desde a base espacial de Cabo Ca\u00f1averal para estudar o espazo entre a Terra e a L\u00faa e achegarse a esta \u00faltima antes de entrar nunha \u00f3rbita helioc\u00e9ntrica.\nCaracter\u00edsticas.\nPioneer 3 tivo a s\u00faa orixe nas previamente fracasadas misi\u00f3ns Pioneer 0, Pioneer 1 e Pioneer 2. En calquera caso tam\u00e9n fallou en completar a s\u00faa misi\u00f3n, consistente en estudar o espazo Terra-L\u00faa e logo o espazo interplanetario, debido a un problema co foguete lanzador.\nNave.\nPioneer 3 ti\u00f1a forma de cono, con 58\u00a0cm de altura e 25\u00a0cm de di\u00e1metro, composto dunha cuberta de fibra de vidro recuberta dun ba\u00f1o de ouro para facelo electricamente condutor e pintado con bandas brancas e negras para manter a temperatura da nave a entre 10 e 50\u00a0\u00b0C. Na parte superior do cono sobresa\u00eda unha pequena antena. Na base situ\u00e1banse varias bater\u00edas de mercurio para proporcionar enerx\u00eda durante a misi\u00f3n, xa que a nave non usaba paneis solares. Do centro da base sobresa\u00eda un sensor fotoel\u00e9ctrico que deb\u00eda ser disparado pola luz da L\u00faa cando Pioneer 3 pasase a menos de 30.000 da s\u00faa superficie. No interior do cono alox\u00e1banse un tubo xerador de voltaxe e dous contadores Geiger-Mueller para detectar radiaci\u00f3n, os \u00fanicos instrumentos que Pioneer 3 levaba a bordo. As comunicaci\u00f3ns ter\u00edan lugar grazas a un transmisor de 0,5\u00a0kg que proporcionaba un sinal de 0,1 vatios de potencia a unha frecuencia de 960,05 MHz. Un mecanismo de freada consistente en dous pesos de 7 gramos que sa\u00edan da nave colgados de sendos cables de 150\u00a0cm de lonxitude baixou a rotaci\u00f3n de Pioneer 3 das 30 r.p.m. orixinais a 6 r.p.m. dez horas despois do lanzamento.\nPerfil da misi\u00f3n.\nPioneer 3 foi lanzada o 6 de decembro de 1958 desde Cabo Ca\u00f1averal e deber\u00eda ter chegado \u00e1s proximidades da L\u00faa 33,75 horas m\u00e1is tarde para logo quedar orbitando arredor do Sol, pero debido a un problema no foguete lanzador que produciu o seu apagado 3,7 segundos antes do previsto a nave non conseguiu chegar \u00e1 velocidade de escape nin foi inxectada nunha traxectoria co \u00e1ngulo previsto. Pioneer 3 alcanzou unha altura de 102.360\u00a0km antes de volver a caer e destruirse na atmosfera terrestre nun lugar sobre \u00c1frica o 7 de decembro \u00e1s 19:51 GMT, a uns 16,4 graos de latitude norte e 18,6 graos de lonxitude leste. Pioneer 3 enviou datos durante 25 horas ao longo da s\u00faa traxectoria suborbital, mostrando que a temperatura interna mant\u00edvose a cerca de 43\u00a0\u00b0C durante a maior parte da viaxe e que exist\u00edan polo menos dous cintos de radiaci\u00f3n arredor da Terra."}
{"id": "338010", "revid": "89787", "url": "https://gl.wikipedia.org/wiki?curid=338010", "title": "Pilotos de F\u00f3rmula 1 de Espa\u00f1a", "text": "Houbo quince pilotos de F\u00f3rmula 1 de Espa\u00f1a, o m\u00e1is exitoso deles Fernando Alonso ga\u00f1ou o campionato mundial de pilotos d\u00faas veces. Alonso \u00e9 o \u00fanico campi\u00f3n espa\u00f1ol e o \u00fanico piloto de Espa\u00f1a que ga\u00f1ou un Gran Premio. Pedro de la Rosa e Alfonso de Portago son os outros \u00fanicos pilotos espa\u00f1ois que lograron estar no podio, terminando ambos en segundo lugar.\nPilotos actuais.\nNo tempada de F\u00f3rmula 1 compiten dous pilotos espa\u00f1ois.\nFernando Alonso debutou na F\u00f3rmula Un con Minardi, pero o equipo tivo dificultades para lograr un coche competitivo. Trasladouse a Renault para ocupar un posto de probador e logo d\u00e9uselle un asento de carreiras co equipo en . Ga\u00f1ou o campionato de pilotos en e retivo o t\u00edtulo ao ano seguinte. No seu momento foi o ga\u00f1ador e o campi\u00f3n m\u00e1is novo, a\u00ednda que os rexistros xa foron superados por Sebastian Vettel. Trasladouse a McLaren para a tempada , pero tivo unha tensa relaci\u00f3n co equipo, volvendo a Renault nos seguintes dous anos. En converteuse no primeiro piloto de Ferrari, ga\u00f1ando cinco carreiras no cami\u00f1o ao segundo posto no campionato. Alonso terminou segundo no campionato en tanto en como en . Unha enquisa en \"Autosport\" entre 217 pilotos de F\u00f3rmula Un, Alonso foi votado como o 9\u00ba piloto m\u00e1is grande de F1 de todos os tempos, e foi etiquetado como \"o piloto m\u00e1is completo no deporte\".\nCarlos Sainz comezou a s\u00faa carreira na F\u00f3rmula Un en , pilotando para a Scuderia Toro Rosso.\nEx pilotos.\nO piloto Pedro de la Rosa tivo unha longa carreira na F\u00f3rmula Un logo de debutar en . Estivo dous anos con Arrows antes de ocupar un posto de probador en Jaguar. D\u00e9uselle un posto de carreira substitu\u00edndo a Luciano Burti logo de catro grandes premios e permaneceu co equipo para o ano seguinte. Trasladouse a McLaren como piloto de probas, volveu a competir cando Juan Pablo Montoya deixou o equipo en . Durante as oito carreiras restantes anotou 19 puntos, inclu\u00edndo un segundo posto. Perdeu o seu asento en carreira para Lewis Hamilton, pero quedou como piloto de probas ata cando asinou con BMW Sauber. Ces\u00e1rono logo de 14 carreiras e volveu ao seu posto de probador en McLaren. Unha vez m\u00e1is se asegurou un posto nas carreiras, pilotando para HRT en .\nJaime Alguersuari fixo o seu debut a metade da tempada . Converteuse no piloto m\u00e1is novo en competir nas carreiras de F\u00f3rmula Un, \u00e1 idade de 19 anos e 125 d\u00edas. Toro Rosso despediu a S\u00e9bastien Bourdais e contratou a Alguersuari que tam\u00e9n pilotou para o equipo en e . Non lle renovaron ao final da tempada e non logrou fichar por ning\u00fan outro equipo para a tempada 2012.\nMarc Gen\u00e9 comezou na F\u00f3rmula Un en e pilotou durante d\u00faas tempadas con Minardi. Asinou como o piloto de probas de Williams en e substitu\u00edu a Ralf Schumacher unha vez en e d\u00faas veces en .\nLuis P\u00e9rez-Sala foi o director do equipo espa\u00f1ol HRT, asumiu o papel en decembro de 2011. Como piloto P\u00e9rez-Sala correu con Minardi nas tempadas e , terminando menos da metade das carreiras e anotando un s\u00f3 punto por un sexto lugar no Gran Premio do Reino Unido de 1989.\nAdri\u00e1n Campos conduciu con Minardi en , pero tivo unha tempada moi pobre, debido principalmente \u00e1 falta de fiabilidade mec\u00e1nica. Terminou unha soa carreira, a s\u00faa carreira de casa, e foi cesado en logo de non poder cualificar en tres carreiras consecutivas. En 1998 fundou Campos Racing, que competiu nunha variedade de disciplinas de carreiras e logrou \u00e9xitos con Marc Gen\u00e9 e Fernando Alonso. Ga\u00f1ou un lugar para o equipo na grella de F1 de que evolucionou logo da toma de control dirixido por Jos\u00e9 Ram\u00f3n Carabante, en HRT.\nRoberto Merhi correu para Manor Marussia en .\nAlfonso de Portago competiu en seis carreiras durante e con Ferrari. terminou segundo no Gran Premio do Reino Unido de 1956, malia que deixara o seu coche para Peter Collins cuxo Ferrari sufrira un fallo mec\u00e1nico.\nEmilio de Villota participou en 14 carreiras en catro tempadas, pero s\u00f3 se clasificou para dous delas. Ambas carreiras foron con McLaren en e de Villota foi incapaz de terminar m\u00e1is arriba que do 13\u00ba lugar. A s\u00faa filla, Mar\u00eda de Villota, foi unha piloto de probas de F\u00f3rmula 1 pero non competiu nunca. En xullo de 2012 estaba probando un Marussia cando chocou contra un cami\u00f3n de apoio, sufrindo lesi\u00f3ns na cabeza que terminaron a s\u00faa carreira deportiva.\nFrancisco Godia participou en 14 carreiras con Maserati a trav\u00e9s dunha andaina que se estendeu desde ata . O seu mellor resultado produciuse en cando terminou en cuarto lugar nos Grandes Premios italiano e alem\u00e1n.\nAlex Soler-Roig fixo o seu debut en con Lotus, pero non iniciou ningunha das tres carreiras nas que se presentou. Cambiouse a March ao ano seguinte e, a\u00ednda que comezou catro grandes premios foi incapaz de terminar ning\u00fan deles, nin de completar as d\u00faas carreiras nas que comezou en BRM ao ano seguinte.\nJuan Jover (), Antonio Creus (), e Emilio Zapico (), todos participaron nun s\u00f3 un Gran Premio cada un, pero non completaron a carreira."}
{"id": "338012", "revid": "27155", "url": "https://gl.wikipedia.org/wiki?curid=338012", "title": "Fumarola submarina", "text": ""}
{"id": "338013", "revid": "18868", "url": "https://gl.wikipedia.org/wiki?curid=338013", "title": "Tom\u00e9 Becket", "text": ""}
{"id": "338014", "revid": "98629", "url": "https://gl.wikipedia.org/wiki?curid=338014", "title": "Anastacia", "text": "Anastacia Lyn Newkirk (Chicago, Illinois, 17 de setembro de 1968), co\u00f1ecida simplemente como Anastacia, \u00e9 unha cantante e compositora estadounidense. Fixo o seu debut discogr\u00e1fico no ano 1999, co seu primeiro \u00e1lbum de estudio \"Not That Kind\" tras asinar un contrato co selo Epic Records (subdivisi\u00f3n da Sony Music Entertainment). Continuou a lanzar \u00e1lbums de estudio que se situaron entre os primeiros postos e n\u00fameros un nos principais pa\u00edses de Europa e Ocean\u00eda con m\u00faltiples discos de ouro e platino. As s\u00faas canci\u00f3ns m\u00e1is representativas xest\u00e1ronse con \u00abI'm Outta Love\u00bb, \u00abPaid My Dues\u00bb, \u00abOne Day in Your Life\u00bb, \u00abLeft Outside Alone\u00bb, \u00abSick and Tired\u00bb, \u00abI Belong to You\u00bb xunto a Eros Ramazzotti e \u00abStupid Little Things\u00bb convert\u00e9ndose todos eles en \u00e9xitos de vendas e popularidade.\nSegundo acredita a Federaci\u00f3n Internacional da Industria Fonogr\u00e1fica (IPFI en ingl\u00e9s) contaba at\u00e9 2005 cunha certificaci\u00f3n de 20.000.000 \u00e1lbums en Europa, dos cales 3.300.000 \u00e1lbums corresponden ao Reino Unido e 1.900.000 \u00e1lbums a Alema\u00f1a.\nCarreira musical.\nInicios.\nAnastacia naceu o 17 de setembro de 1968 en Chicago, Illinois. S\u00faa nai Diane era actriz de Broadway e seu pai cantaba en clubs nocturnos. Aos sete anos, a s\u00faa miop\u00eda obrigouna a levar lentes, que m\u00e1is tarde se converter\u00edan nun signo distintivo na s\u00faa carreira como cantante. Ten dous irm\u00e1ns, unha moza m\u00e1is vella ca ela, Shawn, que foi a s\u00faa asesora persoal, e un mozo m\u00e1is novo, Brian, que \u00e9 autista. En 1981 diagnostic\u00e1ronlle a enfermidade de Crohn, unha doenza intestinal cr\u00f3nica pola que tivo que serlle extirpado parte do intestino. A consecuencia da intervenci\u00f3n a cantante loce unha cicatriz no seu abdome que nunca tivo reparo en amosar.\nSeu pai, que sufr\u00eda dun trastorno bipolar, abandonounos cando era cativa e criouse con s\u00faa nai e seus irm\u00e1ns. Aos 19 anos foise a vivir a un apartamento dun cuarto e graduouse na Professional Children's School de Manhattan. A\u00ednda que na s\u00faa mocidade mostrou interese pola arqueolox\u00eda traballou como recepcionista nunha barbar\u00eda, de onde a despediron. Traballou como bailarina xunto a s\u00faa irm\u00e1 en varios locais da cidade dos ra\u00f1aceos, entre eles o 1018 en 1983. Anastacia tam\u00e9n interveu no Club MTV, traballo que lle permitiu aparecer en varios v\u00eddeos musicais entre os que destacan co grupo musical Salt-N-Pepa nas canci\u00f3ns \"Get Up Everybody\" en 1988 e \"Twist and Shout\" en 1989.\nGrazas ao bo facer do seu representante, Lisa Braud\u00e9 e tras asinar un contrato con Sony Music Entertainment, permitiulle sa\u00edr nun concurso de televisi\u00f3n no ano 1998 que lle fixo saltar \u00e1 fama nos EUA. A pesar de non ga\u00f1ar o concurso Michael Jackson telefonouna despois de ouvila cantar por televisi\u00f3n para felicitala polo seu gran talento e animala a labrarse un futuro no mundo da m\u00fasica. \"D\u00edxome que gustaba da mi\u00f1a voz e a mi\u00f1a actitude como artista e prop\u00faxome que fichase para o seu selo dentro da Sony. Estaba convencido de que poder\u00eda ser unha estrela a nivel mundial\", confesou Anastacia pouco despois.\nD\u00e9cada de 2000.\nNo ver\u00e1n de 2000 publ\u00edcase a nivel internacional o seu primeiro traballo discogr\u00e1fico da cantante americana \"Not That Kind\" coa casa de discos Epic Records (subdivisi\u00f3n da multinacional Sony Music). O \u00e1lbum conv\u00e9rtese nun \u00e9xito en Europa e Ocean\u00eda situ\u00e1ndose entre os primeiros postos de listas, e con vendas de triplo platino en Reino Unido, Australia, Su\u00edza e Holanda, dobre platino en Francia, cinco discos de ouro en Alema\u00f1a ou o catro discos de platino polas vendas de 4\u00a0000\u00a0000 copias no continente europeo outorgado pola Federaci\u00f3n Internacional da Industria Fonogr\u00e1fica (IFPI en ingl\u00e9s). O seu primeiro sinxelo \u00abI'm Outta Love\u00bb conv\u00e9rtese nunha das canci\u00f3ns m\u00e1is vendidas do 2000 cunhas vendas estimadas m\u00e1is de 3\u00a0600\u00a0000 copias internacionalmente, alcanza os primeiros postos e certif\u00edcaselle con dobre platino en Australia convert\u00e9ndose as\u00ed na canci\u00f3n m\u00e1is vendida do ano, platino en Nova Zelandia ou prata no Reino Unido e Francia. S\u00e9guenlle \u00abNot That Kind (canci\u00f3n)\u00bb certificado polas s\u00faas vendas en Francia con prata, \u00abCowboys &amp; Kisses\u00bb e \u00abMade for Lovin' You\u00bb. O seu apoio na m\u00fasica out\u00f3rgase co premio ao \"Mellor artista novel internacional\" nos World Music Awards, as\u00ed como colaboraci\u00f3ns con importantes cantantes como Luciano Pavarotti, Elton John e Michael Jackson, este \u00faltimo conv\u00eddaa ao concerto ben\u00e9fico \"United We Caseta\" organizada tras os Atentados do 11 de setembro de 2001\u00a0nos\u00a0Estados Unidos e interpretando xunto a multitude de estrelas do pop a canci\u00f3n \u00abWhat More Can I Give\u00bb. A pesar de establecerse en moitos pa\u00edses, nos Estados Unidos non obtivo os mesmos resultados tanto \"Not That Kind\" 198 Billboard 200 e 9 Top Heatseekers, como \u00abI'm Outta Love\u00bb 72 Billboard Hot 100 e 2 Hot Dance Club Songs.\nA finais de 2001 publica o seu segundo \u00e1lbum de estudio \"Freak of Nature\" volvendo ao \u00e9xito establecido co seu anterior traballo discogr\u00e1fico. Sit\u00faase nos primeiros postos de lista e con vendas de triplo platino no Reino Unido e Alema\u00f1a, dobre platino en Holanda, Suecia e Noruega, cinco platinos en Su\u00edza ou tres platinos por 3\u00a0000\u00a0000 copias en Europa (IFPI). \u00abPaid My Dues\u00bb primeiro sinxelo do \u00e1lbum sit\u00faase na maior\u00eda de listas do continente europeo con vendas de ouro en B\u00e9lxica, Austria, Alema\u00f1a, Noruega e Su\u00edza, e prata en Francia e cunhas vendas estimadas de 3\u00a0100\u00a0000 copias internacionais. \u00abOne Day in Your Life\u00bb segundo sinxelo alcanza a primeira posici\u00f3n Hot Dance Club Play e 30 Pop Songs dos Estados Unidos e \u00e9 certificado con ouro en Australia e cunhas vendas estimadas de 2\u00a0300\u00a0000 copias internacionais. S\u00e9guenlle \u00abWhy'd You Lie to Me\u00bb e \u00abYou'll Never Be Alone\u00bb. \"Freak of Nature\" \u00e9 reeditado un ano m\u00e1is tarde con contido novo e salienta a colaboraci\u00f3n da cantante con Faith Evans na canci\u00f3n \u00abI Thought I Told You That\u00bb. Edita \u00e1 s\u00faa vez o seu primeiro DVD \"Anastacia V\u00eddeo Collection\", recompilaci\u00f3n de todos as s\u00faas videoclips e do que \u00e9 certificado con ouro en Alema\u00f1a. A s\u00faa popularidade l\u00e9vaa a ser a cantante oficial pola FIFA na Copa Mundial de F\u00fatbol de 2002 coa canci\u00f3n \u00abBoom\u00bb e interpretada na final no Estadio Internacional de Yokohama, Xap\u00f3n ante 70\u00a0000 persoas, ademais de participar no \"VH1 Divas As Veigas\" do cal destaca a colaboraci\u00f3n da cantante con C\u00e9line Dion na canci\u00f3n \u00abYou Shook Me All Night Long\u00bb de AC/DC e p\u00f3r voz \u00e1 banda sonora da pel\u00edcula \"Chicago\" coa canci\u00f3n \u00abLove is a Crime\u00bb e chegando ao n\u00famero un Hot Dance Music/Club Play dos Estados Unidos en 2003.\nTras sufrir un cancro de peito en 2003 que a leva a estar uns meses f\u00f3ra da actividade, regresa e act\u00faa no concerto \"46664\" para a fundaci\u00f3n de Nelson Mandela en Sur\u00e1frica xunto con outras estrelas do pop. Na primavera de 2004 lanza o seu terceiro traballo discogr\u00e1fico e primeiro hom\u00f3nimo \"Anastacia\" do cal a consagra na industria musical internacional. Sit\u00faase na maior\u00eda das listas de Europa e debutando ao primeiro posto no Reino Unido, Alema\u00f1a ou Australia convert\u00e9ndose nun dos \u00e1lbums m\u00e1is vendidos de 2004 con 4\u00a0400\u00a0000 copias estimadas a nivel internacional, con vendas de dobre platino en Australia, Austria, Italia e Espa\u00f1a, cadro platinos no Reino Unido e Alema\u00f1a convert\u00e9ndose neste \u00faltimo no \u00e1lbum m\u00e1is vendido do ano, triplo platino en Su\u00edza e Europa por 3\u00a0000\u00a0000 copias (IFPI). O seu primeiro sinxelo \u00abLeft Outside Alone\u00bb conv\u00e9rtese entre as 10 canci\u00f3ns m\u00e1is vendidas de 2004 cunha estimaci\u00f3n de 4\u00a0600\u00a0000 copias internacionais, con vendas de dobre platino en Australia convert\u00e9ndose na segunda canci\u00f3n m\u00e1is vendida do ano no pa\u00eds, prata no Reino Unido, e ouro en Austria, B\u00e9lxica, Alema\u00f1a, Noruega e Su\u00edza, e n\u00famero un en Espa\u00f1a, Australia, Austria, Italia e Su\u00edza ademais do 5 Hot Dance Club Play e 30 Adult Top 40 dos Estados Unidos. \u00abSick and Tired\u00bb segundo sinxelo do \u00e1lbum tam\u00e9n se converte nunha das canci\u00f3ns m\u00e1is vendidas do ano 2004 cunha estimaci\u00f3n m\u00e1is de 3\u00a0800\u00a0000 copias internacionalmente e con certificaci\u00f3ns de ouro en Australia, Alema\u00f1a e Noruega. S\u00e9guenlle \u00abWelcome to My Truth\u00bb e \u00abHeavy on My Heart\u00bb. Entre o 2004 e 2005 realiza a s\u00faa primeira xira \"Live at Last Tour\" percorrendo as principais cidades de Europa e do cal se lanza un DVD en concerto \"Live at Last\".\nA finais de 2005 publ\u00edcase \"Pieces of a Dream\" recompilatorio de todos os seus singles do tres \u00e1lbums anteriores, supuxo o fin coa s\u00faa casa de discos Epic Records tras 6 anos de contrato. Sit\u00faase nas principais listas de \u00e9xito de Europa con vendas de triplo platino en Italia, platino no Reino Unido, Su\u00edza, Austria, Irlanda e Rusia e ouro en Espa\u00f1a, Portugal, Holanda, Australia, B\u00e9lxica, Finlandia e Dinamarca. \u00abPieces of a Dream (canci\u00f3n)\u00bb, \u00abI Belong to You\u00bb coa colaboraci\u00f3n de Eros Ramazzotti e con vendas de ouro en Alema\u00f1a, Su\u00edza, B\u00e9lxica e Austria, e \u00abEverything Burns\u00bb coa colaboraci\u00f3n de Ben Moody e sendo banda sonora da pel\u00edcula \"Os 4 Fant\u00e1sticos.\" Foron os sinxelos promocionais do recompilatorio. En 2007 participa no concerto homenaxe polo dez aniversario da morte de \"Diana de Gales\" no Estadio de Wembley de Londres co tema \u00abJesus Christ Superstar\u00bb. A finais de 2008 publica novo \u00e1lbum de estudio \"Heavy Rotation\"\u00a0desta vez baixo Mercury Records (subdivisi\u00f3n da Universal Music). O \u00e1lbum non consegue destacar e s\u00f3 certif\u00edcaselle con vendas de ouro en Su\u00edza, Suecia e Rusia. Os seus singles \u00abI Can Feel You\u00bb, \u00abAbsolutely Positively\u00bb e \u00abDefeated\u00bb tampouco destacaron, polo que a cantante puxo punto final \u00e1 s\u00faa relaci\u00f3n profesional coa s\u00faa casa de discos. En 2009 Anastacia colabora coas cantantes Lulu e Chaka Khan nunha serie de concertos polo Reino Unido chamado \"Here Come the Girls\", semanas despois de terminar o \"Heavy Rotation Tour.\" Tam\u00e9n colabora no mesmo ano co cantante Ben's Brother na canci\u00f3n \"Stalemate\".\nD\u00e9cada de 2010.\nDurante os anos 2010 e 2011 segue a colaborar con outros cantantes como Dima Bilan na canci\u00f3n \u00abSafety\u00bb, \u00abBurning Star\u00bb con Natalia, \u00abWhat Can We Do (A deeper Love)\u00bb con Dj Testo elixida para o anuncio de Skoda, e \u00abIf I Was Your Boyfriend\u00bb con Dj Tony Mor\u00e1n. A finais de 2012 Anastacia volve con novo \u00e1lbum de estudio, esta vez de versi\u00f3ns titulado \"It's A Man's World's\" baixo BMG Rights Management (subdivisi\u00f3n de Sony Music). Tras recuperarse por segunda vez dun cancro de mama, volve a principios de 2014 con \"Resurrection\" volvendo ao seu estilo denominado \"Sprock\" e do cal se sit\u00faa entre as principais listas europeas. O seu sinxelo \u00abStupid Little Things\u00bb conv\u00e9rtese nun \u00e9xito debutando en todas as listas de \u00e9xitos e con vendas de ouro en Italia, e \u00abStaring At The Sun\u00bb e \u00abLifeline\u00bb sit\u00faanse tam\u00e9n altamente nas listas de \u00e9xitos.\nO 6 de outubro de 2015 Anastacia publica na s\u00faa conta oficial de Youtube VEVO o single \u00abTake This Chance\u00bb o cal pertence ao seu segundo \u00e1lbum recompilatorio que leva por nome Ultimate Collection. Este single conta cun v\u00eddeo musical que o acompa\u00f1a, o cal conta con imaxes da artista durante toda a s\u00faa carreira musical, e algunhas imaxes m\u00e1is \u00edntimas. Despois da publicaci\u00f3n do v\u00eddeo musical \u00abTake This Chance\u00bb, Anastacia publica o 26 de outubro de 2015 na s\u00faa conta de Youtube un segundo single, o cal \u00e9 un cover do tema \u00abArmy Of Me\u00bb da cantante Christina Aguilera.\nA cantante tam\u00e9n contribu\u00edu en 2016 con grande \u00e9xito en Espa\u00f1a no single \u00abWho's loving you\u00bb do \u00e1lbum \u00abGhost Town\u00bb da boyband espa\u00f1ola Auryn.\nReferencias art\u00edsticas.\nVoz e estilo: \"Ra\u00ed\u00f1a do Sprock\".\nAnastacia pos\u00fae unha das voces m\u00e1is caracter\u00edsticas do panorama musical actual. A s\u00faa voz caracter\u00edzase por posu\u00edr un timbre de voz nasal, rasgado ou \"crebado\" con moita forza e un amplo rexistro vocal que lle permite cantar un \u00e1mbito bastante amplo. Ademais pos\u00fae un ton moi peculiar que s\u00f3 mostra nas canci\u00f3ns \"I Do\", \"Seasons Change\" e o B-side \"Underdog\", \u00e9 un berro moi riscado t\u00edpico das voces Heavy. A s\u00faa voz foi cambiando ao longo da s\u00faa carreira, dende unha voz moi riscada e profunda at\u00e9 unha voz moito m\u00e1is limpa e fina mais cos mesmos matices. A s\u00faa voz comparouse con grandes artistas, sobre todo con Tina Turner, voces t\u00edpicas de estilo soul moi achegado ao Gospel pola s\u00faa mestura co Funk, o Blues e o Rock. En xeral, voces \"negras\", polo que se co\u00f1ece como \"The Blonde Black\" (A loura con voz de negra). Pola mestura de estilos que pos\u00fae a s\u00faa m\u00fasica ela mesma creou o seu propio estilo musical, p\u00faxolle nome \u00e1 s\u00faa m\u00fasica en 2004, rexistrouno como Sprock unha mestura entre soul, rock e pop, moi parecido ao estilo Soul rock, polo que se co\u00f1ece tam\u00e9n como A Ra\u00ed\u00f1a do Sprock.\nEstilismo e aparencia.\nAnastacia \u00e9 famosa por ter unha gran voz riscada, o seu gran corpo e a s\u00faa extravagancia \u00e1 hora de vestir. Desde un principio non tivo ning\u00fan complexo en mostrar as s\u00faas caracter\u00edsticas lentes para corrixir a s\u00faa miop\u00eda (-3 e -6 dioptr\u00edas) desde os sete anos que m\u00e1is tarde se converteu nun gran s\u00edmbolo da cantante, en 2004 comezou a usar lentes de contacto case sempre de cor, chegara a ter m\u00e1is de 1200 lentes, at\u00e9 2006, cando se operou da vista. Ademais pos\u00fae varias tatuaxes, un situado na parte inferior das costas, formado por unha cruz ansada ou cruz de Ankh\u00a0no centro dun sol, que \u00e9 o m\u00e1is famoso e s\u00edmbolo por excelencia da m\u00fasica de Anastacia que lle serviu como imaxe promocional ao principio da s\u00faa carreira, tam\u00e9n pos\u00fae unhas \u00e1s na parte superior das costas, onde ten escrito: 'Forever', e outro no pescozo formado por unha 'A' e unha 'W' entrelazadas. As s\u00faas grandes plataformas e zapatos de at\u00e9 dez cent\u00edmetros de altura para se alzar m\u00e1is (Anastacia mide 1,57 cent\u00edmetros), fix\u00e9rona famosa co nome de \"The little lady with the big voice (A pequena moza con gran voz\"), o seu alcume m\u00e1is famoso, algo co que Anastacia sempre chanceou. En 2008 decidiu cambiar totalmente de estilo, algo que non lle acabou gustando a si mesma, polo que decidiu volver ao seu anterior estilo.\nVida persoal.\n2003: Cancro de peito e \"Anastacia Found\".\nEn xaneiro de 2003 en plena promoci\u00f3n polos\u00a0Estados Unidos do seu disco Freak of Nature e preparando unha xira mundial, tras someterse a unha revisi\u00f3n m\u00e9dica previa a unha reduci\u00f3n de peito para aliviar as s\u00faas fortes dores de costas, a cantante confirmou a todo o mundo a trav\u00e9s da s\u00faa p\u00e1xina web que padec\u00eda cancro de mama. Con tan s\u00f3 34 anos diagnostic\u00e1ronlle Carcinoma ductal in situ, un tipo de cancro que se caracteriza pola formaci\u00f3n de c\u00e9lulas cancer\u00edxenas nos condutos mamarios no canto de estaren agrupadas formando un tumor. S\u00f3 un 2% deste tipo de cancro diagnost\u00edcase en persoas menores de 35 anos, xa que s\u00f3 \u00e9 detect\u00e1bel cunha mamograf\u00eda. O d\u00eda anterior a que a operasen rodou o videoclip da canci\u00f3n 'Love Is A Crime' para a banda sonora da pel\u00edcula Chicago. a operaci\u00f3n durou oito horas xa que tiveron que eliminar gran parte do peito e volvelo a reconstru\u00edr. Tras a operaci\u00f3n segu\u00edronlle seis semanas dunha intensa radioterapia\nTras a operaci\u00f3n, que resultou un \u00e9xito, na que tivo que serlle reconstru\u00eddo parte do peito, Anastacia someteuse a varias sesi\u00f3ns de radioterapia xa que a quimioterapia non foi necesaria, que a debilitou en gran medida. De feito, a cantante asocia a etapa posterior \u00e1 s\u00faa enfermidade a unha falta de concentraci\u00f3n. Esta etapa da s\u00faa vida far\u00e1 que cambie totalmente, cara ao estilo co que a maior\u00eda asocia: o Rock ou Soul rock, a tristeza e a dor desta etapa fixo que compuxese d\u00faas canci\u00f3ns relacionadas coa s\u00faa doenza do seu terceiro disco \"Heavy On My Heart\" e \"Where Do I Belong.\" Ademais Anastacia creou xunto a The Breast Cancer Research Foundation un fondo: Anastacia Fund para axudar \u00e1 detecci\u00f3n do cancro de mama en mulleres novas como ela.\nMatrimonio con Wayne Newton.\nAnastacia sempre foi moi discreta no que \u00e1 s\u00faa vida persoal ref\u00edrese, e nunca fixo declaraci\u00f3ns sobre ela a medios do coraz\u00f3n. O 21 de abril de 2007, casou por sorpresa co seu gardacostas Wayne Newton nunha cerimonia \u00edntima e privada nas praias de M\u00e9xico. Anastacia, elixiu un traxe branco adornado con bordados e con cola e veo do mesmo ton. Mentres que Wayne combinou o seu traxe cor crema cunha camisa azul. A s\u00faa l\u00faa de mel foi primeiro uns d\u00edas en Par\u00eds, e despois viaxaron a Illa Mauricio. En maio de 2010 filtrouse en internet que a cantante e Wayne separ\u00e1ronse por \"diferenzas irreconcili\u00e1beis\", unha informaci\u00f3n que m\u00e1is tarde Anastacia ratificou.\nReaparici\u00f3n do cancro de mama.\nAnastacia sempre foi unha persoa moi positiva. Pero a\u00ednda as\u00ed, o seu cancro de mama reaparece en 2013, e a cantante decide someterse a un dobre mastectomia. Anastacia, nunca perdeu as s\u00faas ganas de vivir a\u00ednda que o cancro reaparecese. Despois de someterse \u00e1 mastectom\u00eda dupla, Anastacia supera o cancro novamente, e nesta ocasi\u00f3n, para sempre."}
{"id": "338015", "revid": "98629", "url": "https://gl.wikipedia.org/wiki?curid=338015", "title": "Julieta (filme)", "text": "Julieta \u00e9 un filme espa\u00f1ol escrito e dirixido por Pedro Almod\u00f3var, baseado en tres pequenas historias do libro \"Runaway\" (2004) de Alice Munro. O filme marca a 20\u00aa pel\u00edcula de Almod\u00f3var e est\u00e1 protagonizada por Emma Su\u00e1rez e Adriana Ugarte que interpretan a versi\u00f3n nova e vella da protagonista, Julieta, xunto a Daniel Grao, Inma Cuesta, Dar\u00edo Grandinetti, Michelle Jenner e Rossy de Palma.\nA pel\u00edcula foi estreada o 6 de abril de 2016 en Espa\u00f1a.\nArgumento.\nJulieta vive en Madrid e acaba de perder ao seu marido Xo\u00e1n. A s\u00faa filla, Ant\u00eda, acaba de cumprir 18 anos e decide fuxir sen ningunha explicaci\u00f3n. Julieta busca por todos os medios para encontrala, pero o \u00fanico que descobre \u00e9 do pouco que sabe sobre a s\u00faa filla.\nEst\u00e1 filmada en parte en Galicia (Ares e Mugardos)."}
{"id": "338016", "revid": "89787", "url": "https://gl.wikipedia.org/wiki?curid=338016", "title": "Carludovica palmata", "text": "Carludovica palmata \u00e9 unha especie pertencente \u00e1 familia das ciclant\u00e1ceas.\nDescrici\u00f3n.\nNon \u00e9 unha verdadeira palma pero est\u00e1 relacionada con estas por pertencer \u00e1 mesma orde das espatifloras. En realidade \u00e9 unha planta herb\u00e1cea de 1,5 a 2,5 m de altura, sen un talo visible. Pos\u00fae follas simples, agrupadas e que conforman unha roseta, con l\u00e1minas de at\u00e9 65\u00a0cm de longo, en forma de abano, pregadas e cos bordos aserrados. As s\u00faas follas difer\u00e9ncianse das follas das verdadeiras palmas en que non contan cunha estrutura en forma de l\u00e1mina aguda localizada na uni\u00f3n do ped\u00fanculo e os fol\u00edolos.\nAs s\u00faas flores femininas, que maduran primeiro, botan estigmas caedizos con moitas flores pequeni\u00f1as de cor branca-crema e as flores masculinas, que maduran posteriormente, botan abundante pole. Multipl\u00edcase vexetativamente pois non produce sementes viables. Tam\u00e9n se diferencia claramente das palmeiras en que non desenvolve tronco le\u00f1oso. O seu froito de at\u00e9 15\u00a0cm de lonxitude \u00e9 carnoso, de cor verde e no interior, laranxa.\nCultivo e usos.\nCultivada desde Centroam\u00e9rica at\u00e9 Bolivia especialmente en Ecuador, aprov\u00e9itanse as fibras suaves, flexibles e duradeiras, con que se tecen sombreiros e outros artigos.\nTaxonom\u00eda.\n\"Carludovica palmata\" foi descrito por Ruiz &amp; Pav. e publicado en \"Systema Vegetabilium Florae Peruvianae et Chilensis\" 291\u2013292. 1798.\nCarludovica: nome xen\u00e9rico en lembranza de Carlos IV de Espa\u00f1a e a s\u00faa dona Mar\u00eda Lu\u00edsa de Parma.\npalmata: ep\u00edteto lat\u00edno que significa \"como unha palma\"."}
{"id": "338034", "revid": "56817", "url": "https://gl.wikipedia.org/wiki?curid=338034", "title": "Pianepsias", "text": "As pianepsias foi un festival da Grecia antiga na honra de Apolo, que se celebraba en Atenas o 7 do mes Pianepsi\u00f3n (outubro). O seu nome significa literalmente \"guiso de feix\u00f3ns\" en referencia \u00e1s ofrendas sacras dadas durante este tempo e der\u00edvase das palabras gregas \"\u03c0\u03cd\u03b1\u03bd\u03bf\u03c2\" - \"pyanos\": \"feix\u00f3n\" e \"\u1f15\u03c8\u03b5\u03b9\u03bd\" - \"hepsein\": \"ferver'.\"\nUn guiso de legumes prepar\u00e1base nunha pota e ofrec\u00edase a Apolo (no seu car\u00e1cter de deus do sol e madurador de froitas) e as Horas como as primicias da colleita de outono.\nOutra oferta nesta ocasi\u00f3n foi o \"eiresione\" - \"\u03b5\u1f30\u03c1\u03b5\u03c3\u03b9\u03ce\u03bd\u03b7\" (tam\u00e9n co\u00f1ecido como \"eiresin\"). Esta era unha rama de oliveira ou de loureiro, atados con la de cor p\u00farpura ou branca, ao redor do cal colgaban diversas froitas da tempada, pasteis e tarros de mel, aceite e vi\u00f1o. Foi concibido como unha ofrenda de agradecemento polos favores recibidos e ao mesmo tempo como unha oraci\u00f3n polas bendici\u00f3ns similares e protecci\u00f3n contra o mal no futuro. O nome der\u00edvase xeralmente de \"\u1f14\u03c1\u03b9\u03bf\u03bd\": la en referencia \u00e1s bandas de \"la\", pero alg\u00fans o conectan con \u03b5\u1f30\u03c1-/\u1f10\u03c1- \"falar\" (cf. \u03b5\u1f34\u03c1\u03c9 \"Eu falo\"; \u1f10\u03c1\u1ff6 \"eu direi\"), ao ser considerado o \"eiresione\" como o portavoz dos suplicantes. Foi levada en procesi\u00f3n por un neno cuxos pais viv\u00edan ambos no templo de Apolo onde se suspend\u00eda da porta. As portas das casas particulares tam\u00e9n eran adornadas. Permit\u00edase colgar a rama durante un ano, momento en que era substitu\u00edda por outro novo xa que por aquel ent\u00f3n suponse que perdera a s\u00faa virtude. Durante a procesi\u00f3n, ento\u00e1base un canto (tam\u00e9n chamado \"eiresione\") cuxo texto se conservou en Plutarco (\"Teseo\" , 22): \nA semi-personificaci\u00f3n de \"eiresin\" notarase e segundo Mannhardt, a rama da \u00e1rbore representa o esp\u00edrito concibido como o esp\u00edrito da vexetaci\u00f3n en xeral cuxa influencia vivificante e fructificante \u00e9, pois, exercidas sobre o millo en particular.\nOs etioloxistas conectaban as ofertas coa expedici\u00f3n a Creta de Teseo, que, cando chega a terra en Delos prometeu unha ofrenda de agradecemento a Apolo se mataba ao Minotauro, que posteriormente tomou a forma de \"eiresin\" e \"pianepsia\". Para explicar a orixe do guiso, d\u00edxose que os seus compa\u00f1eiros ao desembarcaren na \u00c1tica recolleron os restos das s\u00faas provisi\u00f3ns e prepararon unha comida con elas."}
{"id": "338045", "revid": "56817", "url": "https://gl.wikipedia.org/wiki?curid=338045", "title": "Dar\u00edo \u00c1lvarez", "text": "O nome de Dar\u00edo \u00c1lvarez pode referirse a:"}
{"id": "338054", "revid": "839", "url": "https://gl.wikipedia.org/wiki?curid=338054", "title": "Djura Dzudzar", "text": ""}
{"id": "338068", "revid": "5863", "url": "https://gl.wikipedia.org/wiki?curid=338068", "title": "Etc", "text": ""}
{"id": "338072", "revid": "98629", "url": "https://gl.wikipedia.org/wiki?curid=338072", "title": "Estudio", "text": "Un estudio \u00e9 un local onde traballa e estuda un profesional, en particular un pintor, escultor ou arquitecto. O termo evolucionou coas comunicaci\u00f3ns ao local onde se realizan gravaci\u00f3ns e emisi\u00f3ns de programas de radio ou televisi\u00f3n, fotograf\u00eda, animaci\u00f3n, rodaxes de filmes, dobraxes etc. Nos estudios as persoas con vontade de crear poden experimentar, manipular e producir un ou m\u00e1is tipos de arte.\nA etimolox\u00eda da palabra \"estudio\" deriba da verba do lat\u00edn \"studere\" que pode ser traducida como a \"arela de conseguir algo\".\nO termo franc\u00e9s para estudio, \"atelier\", no canto de designar un estudio art\u00edstico, util\u00edzase para caracterizar o estudio dun dese\u00f1ador de moda ou mesmo dun artes\u00e1n, o que en galego ser\u00eda un obradoiro ou taller Tam\u00e9n \u00e9 co\u00f1ecida a connotaci\u00f3n de \"atelier\" como a casa dun alquimista ou feiticeiro."}
{"id": "338073", "revid": "54336", "url": "https://gl.wikipedia.org/wiki?curid=338073", "title": "Facultade de Filolox\u00eda e Traduci\u00f3n da Universidade de Vigo", "text": "A Facultade de Filolox\u00eda e Traduci\u00f3n \u00e9 un centro da Universidade de Vigo onde se imparten estudos ling\u00fc\u00edsticos. Situada no campus das Lagoas-Marcosende, tam\u00e9n co\u00f1ecido como CUVI, ocupa o edificio hist\u00f3rico que acolleu dende os seus inicios o vello Colexio Universitario, semente da actual UVigo."}
{"id": "338074", "revid": "98629", "url": "https://gl.wikipedia.org/wiki?curid=338074", "title": "Boredoms", "text": "Boredoms \u00e9 unha banda de rock experimental xaponesa procedente de Osaka formada no ano 1986. O seu estilo acostuma a considerarse noise rock, ou \u00e1s veces Japanoise, a\u00ednda que os seus traballos m\u00e1is recentes contan con minimalismo repetitivo, m\u00fasica ambient e percusi\u00f3ns tribais.\nHistoria.\nFormaci\u00f3n e primeiros anos.\nBoredoms formouna a comezos de 1986 Yamantaka Eye, que nese momento era o l\u00edder da famosa e controvertida banda Hanatarash, localmente co\u00f1ecida polos seus concertos extremadamente perigosos onde destrozaban completamente o escenario sen ter en conta a seguridade do p\u00fablico. As insanas trasnadas de Hanatarash posteriormente ser\u00edan moi influentes na primeira encarnaci\u00f3n de Boredoms, formada polos membros que quedaban dun grupo que Eye creou co bater\u00eda de Hanatarash Ikuo Taketani, ademais do guitarista Tabata Mitsuru (co\u00f1ecido como Tabata Mara), o baixista Hosoi Hisato, e o vocalista Makki Sasarato, chamado \"Acid Makki &amp; Combi and Zombie\". O son da banda caracterizouse por violentas e ruidosas \"malleiras\" punk rock/No Wave. Gravaron un sinxelo, \"U.S.A.\", para unha cinta recompilatoria, e pouco despois da edici\u00f3n do seu primeiro tema Taketani foi substitu\u00eddo na bater\u00eda por Yoshikawa Toyohito, un amigo de Eye. A banda cambiou oficialmente o seu nome para o de Boredoms despois de que Hira substitu\u00edse a Hosoi no baixo, e Sasarato deixase o grupo debido a diferenzas creativas. O nome da banda v\u00e9n do tema de Buzzcocks \"Boredom\".\nCoa banda finalmente chegando a un certo nivel de estabilidade, Eye e Tabata gravaron o seu primeiro EP oficial, \"Anal by Anal\", a mediados de 1986. A comezos de 1987 Tabata deixou o grupo para posteriormente unirse a Zeni Geva, sendo substitu\u00eddo por Seiichi Yamamoto como guitarrista. En marzo de 1988 a banda publicou o seu primeiro \u00e1lbum, \"Osorezan no Stooges Kyo\". Debido ao descontento con Yoshikawa na bater\u00eda, ped\u00edronlle a Yoshimi P-We, do proxecto de Eye relacionado con Hanatarash UFO or Die, unirse como bater\u00eda, sendo a primeira muller en formar parte de Boredoms. Yoshikawa pasar\u00eda a actuar como percusionista. Pouco despois do cambio Yoshikawa deixar\u00eda a banda, ocupando o seu lugar Chew Hasegawa (agora na banda de funeral doom Corrupted) e posteriormente Kazuya Nishimura. O son deste per\u00edodo estivo marcado por un punk cru e disonante extensamente editado por Eye no estudio, citando a Sonic Youth e Funkadelic como influencias. Este estilo foi visto por alg\u00fans como \"inutilmente abrasivo\" sen ning\u00fan motivo subxacente, facendo Boredoms m\u00fasica absolutamente nihilista, segundo alg\u00fans cr\u00edticos; por\u00e9n, a estra\u00f1eza do disco incrementou a popularidade da banda no underground musical.\nCrecente popularidade.\nEn 1988 e 1989, Eye atopouse trabando amizade con Sonic Youth e traballando extensamente co proxecto de John Zorn Naked City, servindo como vocalista convidado. Despois da edici\u00f3n do \u00e1lbum de Boredoms \"Soul Discharge\" nos Estados Unidos, a banda foi capaz de valerse da s\u00faa crecente popularidade para asinar contratos de longa duraci\u00f3n con Warner Bros. Records no Xap\u00f3n e a s\u00faa subsidiaria Reprise Records nos Estados Unidos. Co lanzamento do aclamado \"Pop Tatari\", xeralmente visto como un dos \u00e1lbums m\u00e1is estra\u00f1os editados por un gran selo, Boredoms comezou a xirar con Sonic Youth en 1992, realizou con Nirvana oito concertos consecutivos entre outubro e novembro de 1993, e tam\u00e9n tocou con Brutal Truth ese mesmo ano. Durante este per\u00edodo Steve Albini pediulle \u00e1 banda gravar un tema para un recompilatorio que estaba preparando. Pouco despois Eye volveu colaborar con John Zorn nun EP baixo o nome de Mystic Fugu Orchestra, que foi o primeiro traballo editado no selo de Zorn, Tzadik Records.\nNo ano seguinte, na cima da s\u00faa popularidade nos Estados Unidos, ped\u00edronlle \u00e1 banda tocar no escenario principal da xira Lollapalooza de 1994 para promocionar o \u00e1lbum \"Chocolate Synthesizer\", que acababa de ser lanzado no pa\u00eds. O disco foi moi exitoso para unha banda experimental e posteriormente foi considerado un dos mellores \u00e1lbums dos 90 pola revista \"Alternative Press\". Yoshikawa uniuse \u00e1 banda por segunda vez os primeiros meses de 1994 para tocar en \"Pop Tatari\", compartindo as voces con Eye, pero marchar\u00eda novamente ese mesmo ano sendo substitu\u00eddo na percusi\u00f3n por EDA, que fora presentado ao grupo polo baixista de Pavement Mark Ibold. Boredoms foi eliminado do equipo de Reprise, distribu\u00edndo Birdman Records o seu EP \"Super Roots\" nese per\u00edodo.\nNo tempo do EP de 1998 \"Super Go!!!!!\" e o \u00e1lbum \"Super \u00e6\", a banda comezou a romper bruscamente co seu son anterior, introducindo moitos elementos da m\u00fasica electr\u00f3nica e minuciosas construci\u00f3ns de rock psicod\u00e9lico na s\u00faa m\u00fasica. As analox\u00edas percibidas coa m\u00fasica de Can foron com\u00fans nese per\u00edodo. Descrito como un \"tumultuoso espazo lameado\", \"Super \u00e6\" foi a mi\u00fado comparado cos elementos definitorios do krautrock dos 70. Pouco despois do seu lanzamento inicial no Xap\u00f3n, \"Super \u00e6\" atopouse cunha considerable aclamaci\u00f3n da prensa musical internacional, reco\u00f1ec\u00e9ndoo como un artefacto de m\u00fasica de vangarda moderno e unha obra mestra do progresivo. \"Super \u00e6\" foi considerado un dos mellores \u00e1lbum dos anos 90 pola publicaci\u00f3n Pitchfork Media.\nEn 1999 a banda publicou \"Vision Creation Newsun\" no Xap\u00f3n. Nel pode verse unha nova evoluci\u00f3n no seu son, combinando os temas envolventes de space rock do seu EP \"Super Roots\" e de \"Super \u00e6\" cunha inspiraci\u00f3n moito m\u00e1is primal e primitiva. O disco conta con paisaxes sonoras psicod\u00e9licas e \"sintetizadores c\u00f3smicos\", complexas percusi\u00f3ns tribais, \"cat\u00e1rticas celebraci\u00f3ns de noise\", e o estilo \u00fanico de Eye coa electr\u00f3nica e os xiradiscos. O \u00e1lbum adoita a considerarse o mellor da banda e foi descrito polos cr\u00edticos como unha mestura da \"m\u00e1n\u00edaca e r\u00e1pida forma de punk rock desmenuzada\" dos seus primeiros traballos cun novo son que \u00e9 \"igual de intenso e emocionante, pero m\u00e1is fermoso e rico\".\nTras a s\u00faa edici\u00f3n, Eye supervisou unha serie de \u00e1lbums de remesturas do cat\u00e1logo Boredoms por DJs convidados. Despois de que o \u00faltimo destes discos fose publicado no ano 2000, \"Rebore, vol. 0\" do propio Eye, Boredoms semellou desaparecer durante uns anos ao non editar nada ou realizar concertos, mentres os seus membros participaban noutros proxectos e bandas.\nActividades posteriores.\nComezaron a circular rumores sobre a separaci\u00f3n da banda, pero un pequeno conxunto que se fixo chamar V\u221eredoms apareceu en 2003. A formaci\u00f3n do grupo cambiara considerablemente ao seu regreso, convert\u00e9ndose nunha banda m\u00e1is pequena con Yamantaka Eye nas voces, Izumi Kiyoshi nos sintetizadores, e Yoshimi P-We, Nishimura, e EDA tocando bater\u00eda e percusi\u00f3ns.\nA pesar dos cambios a m\u00fasica do grupo a\u00ednda xiraba ao redor dos patr\u00f3ns de percusi\u00f3ns tribais escoitados en \"Vision Creation Newsun\". A banda asino con Vice Records para os seus lanzamentos nos Estados Unidos dende que foi botado de Reprise. Todas as edici\u00f3n de \"Super Roots\" foron relanzadas por Vice a principios de 2007 (coa excepci\u00f3n de \"Super Roots 2\"). A finais de 2004 Boredoms publicou o seu primeiro \u00e1lbum como grupo en catro anos, \"Seadrum/House of Sun\", a meirande parte del gravado antes do breve hiato. Este lanzamento tam\u00e9n marcou o cambio dende a discogr\u00e1fica WEA Japan ao m\u00e1is pequeno selo xapon\u00e9s Commmons. O novo disco non foi tan celebrado como os anteriores traballos, a\u00ednda que si tivo en xeral recensi\u00f3ns positivas e sacando unha puntuaci\u00f3n dun 73% en Metacritic. Tras esta edici\u00f3n EDA deixou o grupo e foi substitu\u00eddo por Yojiro Tatekawa.\nA comezos de 2007 Boredoms pubicou \"Super Roots 9\", o primeiro traballo da serie \"Super Roots\" dende 1999 e a s\u00faa priemira grande edici\u00f3n dende \"Seadrum/House of Sun\". Gravouse durante un concerto na noiteboa de 2004, sendo o seu terceiro \u00e1lbum ao vivo. Con \"Super Roots 9\" os lanzamentos f\u00f3ra do Xap\u00f3n pasaron a mans do delo estadounidense Thrill Jockey. Posteriormente, no mes de abril, o grupo (como V\u221eredoms) realizou tres concertos con Sonic Youth no Xap\u00f3n.\nA banda publicou un DVD/CD en directo chamado \"Live at Sunflancisco\" en decembro de 2007 seguido polo sinxelo de reesturas \"Voaltz / Relerer\" en agosto de 2008, mentres que Eye e Yoshimi lanzaron novos discos propios ese ano. Durante a xira polos Estados Unidos de 2008 con Iron &amp; Wine, Eye usou unha nova guitarra de sete mastros chamada \"Sevener\" ou \"Sevena\". O 28 de xaneiro de 2009 a banda publicar\u00eda un novo EP para a serie \"Super Roots\", o \"Super Roots 10."}
{"id": "338079", "revid": "839", "url": "https://gl.wikipedia.org/wiki?curid=338079", "title": "Manuel Nin", "text": "Manuel Nin i G\u00fcell, nado o 20 de agosto de 1956 en El Vendrell (Espa\u00f1a), \u00e9 un bispo cat\u00f3lico bizantino grego, dende 2016 exarca apost\u00f3lico de Grecia.\nTraxectoria.\nNaceu o 20 de agosto de 1956 en El Vendrell, no territorio da arquidiocese de Tarragona. Logo de completar os estudos, ingresou no mosteiro de Montserrat, emitindo os primeiros votos o 26 de abril de 1977 e facendo os votos solemnes en 1980. Foi ordenado sacerdote da Orde de San Bieito o 18 de abril de 1998 polo arcebispo de Tarragona Llu\u00eds Mart\u00ednez Sistach. En 1999 pasou a ser reitor do Pontificio Colexio Grego, en Roma.\nEn Roma, foi tam\u00e9n membro da Comisi\u00f3n Lit\u00farxica da Congregaci\u00f3n para as Igrexas Orientais. O 2 de febreiro de 2016 Francisco nomeouno exarca apost\u00f3lico de Grecia e bispo titular de Carcabia. Recibiu a consagraci\u00f3n episcopal o 15 de abril, de mans do seu predecesor Dimitrios Salachas, na bas\u00edlica de San Paulo Extramuros, e tivo como co-consagrantes principais ao arcebispo de Atenas Sevastianos Rossolatos e ao bispo de Lungro Donato Oliverio."}
{"id": "338086", "revid": "22795", "url": "https://gl.wikipedia.org/wiki?curid=338086", "title": "Aig\u00fcestortes", "text": ""}
{"id": "338132", "revid": "23204", "url": "https://gl.wikipedia.org/wiki?curid=338132", "title": "Sultepec", "text": "Sultepec \u00e9 un concello do sur do Estado de M\u00e9xico, en M\u00e9xico. Limita coas municipalidades de Amatepec, Zacualpan, Texcaltitl\u00e1n, Almoloya de Alquisiras, Tejupilco e co estado de Guerrero. A s\u00faa \u00e1rea \u00e9 de 564,04\u00a0km\u00b2, e a s\u00faa poboaci\u00f3n era de 25.809 habitantes no ano 2010. A cabeceira municipal \u00e9 Sultepec."}
{"id": "338134", "revid": "23204", "url": "https://gl.wikipedia.org/wiki?curid=338134", "title": "Chiconcuac", "text": "Chiconcuac \u00e9 un concello do norte do Estado de M\u00e9xico, no M\u00e9xico. Limita coa municipalidade mexicana de Tezoyuca, Atenco e co Texcoco. A s\u00faa \u00e1rea \u00e9 de 6.82\u00a0km\u00b2, e a s\u00faa poboaci\u00f3n era de 22,819 habitantes no ano 2010. A cabeceira municipal \u00e9 Chiconcuac."}
{"id": "338135", "revid": "1131", "url": "https://gl.wikipedia.org/wiki?curid=338135", "title": "Ciutat del Teatre", "text": "A Ciutat del Teatre de Barcelona (\"Cidade do Teatro de Barcelona\" en catal\u00e1n) \u00e9 un amplo complexo de instalaci\u00f3ns para a formaci\u00f3n e representaci\u00f3n teatral, que se atopa situada ao final da r\u00faa Lleida, xusto na fronteira entre o antigo barrio da Fran\u00e7a Xica (na parte norte do Poble-sec) e o parque de Montju\u00efc, na cidade de Barcelona.\nComprende o Mercat de les Flors, na praza interior chamada de Margarita Xirg\u00fa; o Teatre Lliure, no antigo Palacio da Agricultura constru\u00eddo para a Exposici\u00f3n Internacional de Barcelona de 1929, que acolle unha sala principal (Sala Fabi\u00e0 Puigserver) e unha m\u00e1is reducida (o Espai Lliure); e, finalmente, o Centre de Documentaci\u00f3 i Museu de les Arts Esc\u00e8niques.\nAs\u00ed mesmo, nun sentido m\u00e1is amplo p\u00f3dense considerar tam\u00e9n incorporados, dado a s\u00faa proximidade, o Barcelona Teatre Musical, situado no recinto do antigo Palau d'Esports de Barcelona, e o Teatre Grec, que acolle as representaci\u00f3ns teatrais da tempada de ver\u00e1n ao aire libre."}
{"id": "338136", "revid": "10599", "url": "https://gl.wikipedia.org/wiki?curid=338136", "title": "Palau d'Esports de Barcelona", "text": ""}
{"id": "338137", "revid": "23204", "url": "https://gl.wikipedia.org/wiki?curid=338137", "title": "San Mart\u00edn de las Pir\u00e1mides", "text": "San Mart\u00edn de las Pir\u00e1mides \u00e9 un concello do norte do Estado de M\u00e9xico, en M\u00e9xico. Limita coas municipalidades mexicanas de Teotihuac\u00e1n, Otumba, Tepetlaoxtoc, Temascalapa e con Axapusco. A s\u00faa \u00e1rea \u00e9 de 67,22\u00a0km\u00b2, e a s\u00faa poboaci\u00f3n era de 24.851 habitantes no ano 2010. A cabeceira municipal \u00e9 San Mart\u00edn de las Pir\u00e1mides."}
{"id": "338138", "revid": "1131", "url": "https://gl.wikipedia.org/wiki?curid=338138", "title": "Federaci\u00f3n de Asociaci\u00f3ns Culturais Galegas", "text": "A Federaci\u00f3n de Asociaci\u00f3ns Culturais Galegas, tam\u00e9n chamada Galiza Cultura, foi fundada no ano 2010 en Santiago de Compostela para actuar como unha plataforma de conexi\u00f3n entre todas as asociaci\u00f3ns que se adscriben a ela. A s\u00faa presidenta \u00e9 Pilar Garc\u00eda Negro. No campo pol\u00edtico, p\u00f3dese asociar esta federaci\u00f3n coa esquerda nacionalista.\nO Asociacionismo galego.\nO r\u00e9xime franquista, que comezou no ano 1939 ap\u00f3s a guerra civil espa\u00f1ola, tivo importantes consecuencias para a cultura, naci\u00f3n e lingua galegas. A ditadura impuxo unha forte censura no \u00e1mbito literario, de xeito que moitas obras quedaron sen ver a luz ou v\u00edronse obrigadas a publicarse no exilio. Non foi at\u00e9 a d\u00e9cada dos sesenta cando se produciu unha apertura do r\u00e9xime, e \u00e9 neste momento cando comezan a xurdir diversas asociaci\u00f3ns culturais, todas elas tendo como referente o grupo Brais Pinto (1958, Madrid). Estas asociaci\u00f3ns naceron tanto nas vilas como nas cidades e ti\u00f1an como principal obxectivo facer vis\u00edbeis os problemas do pa\u00eds e constru\u00edlo tendo en conta a lingua e a cultura propias. Para iso emprend\u00e9ronse iniciativas tales como cursos, conferencias e actividades l\u00fadicas, entre outras. As\u00ed mesmo, foment\u00e1ronse x\u00e9neros literarios como o teatro e a literatura infantil; e organiz\u00e1ronse concursos literarios, entre os que podemos destacar o Premio Teatro Castelao (concedido por O Galo).\nO Galo.\nA primeira asociaci\u00f3n destac\u00e1bel aparece no ano 1961 en Santiago de Compostela baixo o nome de Agrupaci\u00f3n Cultural O Galo. Os seus creadores, Ventura Cores, Salvador Garc\u00eda Boda\u00f1o, Carlos Maside e Mario Orjales organizaron excursi\u00f3ns, conferencias, exposici\u00f3ns e lecturas dramatizadas para o conxunto da poboaci\u00f3n.\nO Facho.\nNo mesmo ano, a Agrupaci\u00f3n Cultural O Facho dirixida por Enrique Harguindey Banet e Andr\u00e9s Salgueiro Armada conseguiron achegarse a un maior p\u00fablico mediante a creaci\u00f3n de contidos en xornais e un programa radiof\u00f3nico. Ademais, levaron a cabo un concurso de contos infant\u00eds que ti\u00f1a como obxectivo potenciar este tipo de lecturas no idioma galego.\nAsociaci\u00f3n Cultural de Vigo.\nUn par de anos m\u00e1is tarde, foi creada a Asociaci\u00f3n Cultural de Vigo por Camilo Nogueira Rom\u00e1n, Xos\u00e9 Lu\u00eds M\u00e9ndez Ferr\u00edn e X. L. Franco Grande. Ser\u00e1 neste momento cando emitan o primeiro programa de radio en lingua galega en Espa\u00f1a despois de 1936, co nome de \"Ra\u00edz e tempo\" e dirixido por Xohana Torres.\nCanto a Agrupaci\u00f3n Cultural Auriense (1967, Ourense), presidida por Ram\u00f3n Otero Pedrayo, a s\u00faa actividade organ\u00edzase arredor de actos, semanas culturais en diferentes sedes e cursos en galego. Al\u00e9n diso, funcionou como club e escola de militancia nacionalista.\nO Ateneo.\nPor \u00faltimo, O Ateneo Ferrol\u00e1n xorde no 1979 mais non ten actividade significativa at\u00e9 anos posteriores. Nesta agrupaci\u00f3n confl\u00faen tanto intelectuais como profesionais liberais. Dentro do seu programa cultural enc\u00f3ntranse actos dedicados a Castelao, conferencias e homenaxes a diversos artistas.\u00a0\nUnha das cuesti\u00f3ns m\u00e1is importantes \u00e9 a da lingua, xa que durante esta \u00e9poca o galego viuse afastado do campo do ensino. Por esta raz\u00f3n os estudantes non puideron adquirir as destrezas e co\u00f1ecementos suficientes da s\u00faa propia lingua. As\u00ed, estas asociaci\u00f3ns mencionadas previamente pretend\u00edan garantir cursos en galego para o p\u00fablico interesado, especialmente para o alumnado universitario e os mestres. \nO papel que desempe\u00f1aron entidades como o Instituto da Lingua Galega, a Real Academia Galega e editoriais galegas foi imprescind\u00edbel para o desenvolvemento do asociacionismo galego como o co\u00f1ecemos hoxe en d\u00eda.\nMotivos.\nAnteriormente existiu unha federaci\u00f3n de asociaci\u00f3ns culturais galegas formada por diversas asociaci\u00f3ns non gobernamentais con actividade e proxecci\u00f3n en moitos lugares. Galiza Cultura pretende ser a s\u00faa herdeira. As\u00ed, O Galo, A Sementeira, O Facho, a Agrupaci\u00f3n Auriense e a Asociaci\u00f3n Cultural de Vigo, entre outras, tiveron un papel fundamental na actividade cultural e no espertar de Galiza. Deste xeito, realiz\u00e1ronse recitais de poes\u00eda galega, obras de teatro e mesas redondas. A vocaci\u00f3n socializadora destas asociaci\u00f3ns \u00e9 a causa pola cal se elixiu como receptor as clases populares.\nM\u00e9todos.\nSegundo a s\u00faa presidenta, o principal presuposto sobre o que se constr\u00fae esta federaci\u00f3n \u00e9 que o pobo galego \u00e9 unha naci\u00f3n con historia e cultura espec\u00edficas, en constante proceso de creaci\u00f3n, dinamismo e mudanza. A s\u00faa vontade reside en reivindicar, sempre desde unha li\u00f1a pac\u00edfica e democr\u00e1tica, que o pobo galego siga existindo na s\u00faa expresi\u00f3n e rexeitan o seu anquilosamento.\nAxentes implicados.\nTodas aquelas asociaci\u00f3ns culturais asociadas a todas aquelas adheridas con presenza por toda a naci\u00f3n. Galiza Cultura pos\u00fae dun esp\u00edrito de colaboraci\u00f3n activa con todos aqueles elementos ou entidades (fundaci\u00f3ns como Manuel Mar\u00eda, Castelao, Vicente Risco etc.) que te\u00f1en unha vocaci\u00f3n compartida de servizo directo \u00e1 cultura galega. As m\u00e1is representativas son: \nRecursos.\nOs recursos econ\u00f3micos dos que disp\u00f3n bas\u00e9anse exclusivamente naqueles que poden achegar as asociaci\u00f3ns adscritas. Por\u00e9n, en palabras da s\u00faa presidenta, rexistrouse un retroceso brutal desde o punto de vista do cumprimento de m\u00ednimos econ\u00f3micos, financeiros e de apoios por parte da principal instancia pol\u00edtica galega, a Xunta de Galicia. Como consecuencia, as asociaci\u00f3ns culturais galegas vense na obriga de facer esforzos por enriba das s\u00faas posibilidades, pois non contan con apoios suficientes na superestrutura gobernamental."}
{"id": "338139", "revid": "89787", "url": "https://gl.wikipedia.org/wiki?curid=338139", "title": "Fallout 4", "text": "Fallout 4 \u00e9 un videoxogo de rol de acci\u00f3n desenvolvido por Bethesda Game Studios e publicado por Bethesda Softworks. \u00c9 a quinta entrega da serie \"Fallout.\" Anunciouse o 3 de xu\u00f1o de 2015 mediante a publicaci\u00f3n dun tr\u00e1iler\u00a0na p\u00e1xina oficial de Bethesda. O xogo foi estreado mundialmente o 10 de novembro de 2015 para as plataformas Xbox One, PlayStation 4 e Microsoft Windows.\n\"Fallout 4\" est\u00e1 ambientado na postapocal\u00edptica cidade estadounidense de Boston, Massachusetts no ano 2287, 210 anos despois dunha devastadora guerra nuclear, na que o personaxe do xogador emerxe dun b\u00fanker subterr\u00e1neo co\u00f1ecido como \"Vault.\" A xogabilidad \u00e9 similar \u00e1 do \"Fallout 3\". O xogador completa varias misi\u00f3ns e adquire puntos de experiencia para subir de nivel aos seus personaxes. Con perspectivas dispo\u00f1ibles en primeira\u00a0e terceira persoa, os xogadores poden explorar o mundo aberto de \"Fallout 4\" a vontade, dando paso a unha xogabilidade\u00a0non-lineal. Alg\u00fans compa\u00f1eiros poden unirse ao xogador para acompa\u00f1alo nas s\u00faas viaxes para axudarlle nas batallas e na recolecci\u00f3n de distintos obxectos. Os xogadores te\u00f1en a habilidade de constru\u00edr e desmantelar edificios e elementos, que utilizan para constru\u00edr uns asentamentos, os cales poden ser habitados por personaxes non xogables.\nHoubo m\u00faltiples rumores acerca de \"Fallout 4\" ata o seu anuncio oficial. O xogo foi anunciado o 3 de xu\u00f1o de 2015, as primeiras imaxes da mec\u00e1nica de xogo amos\u00e1ronse na propia conferencia de Bethesda no 2015 Electronic Entertainment Expo. O xogo conta coa actuaci\u00f3n de voz para o protagonista, o primeiro na serie.\nA pesar da grande acollida dalg\u00fans dos seus lanzamentos no pasado, como , Bethesda Game Studios crese que \"Fallout 4\" pode ser o maior lanzamento da s\u00faa historia. Fallout 4 post\u00falase como un dos grandes t\u00edtulos para afrontar a recta final de 2015. \"Fallout 4\" recibiu cr\u00edticas positivas, moitas encomian a profundidade do mundo, a liberdade do xogador, a gran cantidade de contido, historia, artesan\u00eda, personaxes e banda sonora. En canto \u00e1 visualizaci\u00f3n, recibiu cr\u00edticas mixtas e a presenza de problemas t\u00e9cnicos foi criticada.\nXogabilidade.\nA xogabilidade de Fallout 4 \u00e9 moi similar \u00e1 dos seus predecesores Fallout 3 e Fallout New Veigas. Onde podes volver elixir entre un modo en primeira persoa e terceira persoa, e onde podes ir con total liberdade a calquera punto do mapa. C\u00f3 engadido dun sistema de di\u00e1logos din\u00e1mico grazas a 111 000 li\u00f1as de di\u00e1logo, e un sistema de crafteo moito m\u00e1is profundo posto en funcionamento en todas as armas do xogo.\nArgumento.\nO 23 de outubro de 2077 houbo unha guerra nuclear que destru\u00edu o mundo, o xogador entra no refuxio 111 no cal o colocan en \"cryo stasis\" ata o ano 2287. O xogador sae do seu estado de conxelaci\u00f3n cara ao ermo en busca do seu fillo \"Shaun\" quen foi secuestrado."}
{"id": "338145", "revid": "6939", "url": "https://gl.wikipedia.org/wiki?curid=338145", "title": "Nova Atlantis", "text": ""}
{"id": "338146", "revid": "89787", "url": "https://gl.wikipedia.org/wiki?curid=338146", "title": "Pelecanus rufescens", "text": "Pelecanus rufescens \u00e9 unha especie de aves do x\u00e9nero dos pelicanos. Vive e reprod\u00facese nos pantanos e lagos de pouco fondo de \u00c1frica, sur da pen\u00ednsula Ar\u00e1biga, sur da India e actualmente parece que desapareceu de Madagascar.\nDescrici\u00f3n.\n\u00c9 un pelicano relativamente pequeno, pero a\u00ednda as\u00ed unha ave grande. A s\u00faa lonxitude vai de 125 a 155\u00a0cm, a envergadura de \u00e1s est\u00e1 entre 2,15 e 2,9 m e a masa corporal \u00e9 de 4 a 7\u00a0kg. O peteiro mide de 30 a 38\u00a0cm de lonxitude. A s\u00faa plumaxe \u00e9 gris e branca, con tons rosas nas costas ocasionalmente aparentes, que nunca son dun rosa tan forte coma nos flamengos, pero que lle valeron o nome que ten nalg\u00fans idiomas de pelicano rosado ou de costas rosadas e tam\u00e9n o seu nome cient\u00edfico (rufescens). A parte superior do peteiro \u00e9 amarelo e a bolsa \u00e9 xeralmente griseira. Os adultos reprodutores te\u00f1en penachos de plumas longas na cabeza.\nComparte o seu h\u00e1bitat co pelicano branco, que \u00e9 xeralmente m\u00e1is grande e ten plumaxe branca en vez de gris.\nH\u00e1bitat e reproduci\u00f3n.\nO \"P. rufescens\" vive en diversos h\u00e1bitats acu\u00e1ticos, mais prefire as augas remansadas e pouco fondas, evitando as ribeiras costentas, ou con moita vexetaci\u00f3n. Prefire lagos de augas doces, pantanos, r\u00edos grandes de correntes calmas, e pozas estacionais, pero tam\u00e9n frecuenta encoros, terras asolagadas estacionalmente e chairas asolagadas nas desembocaduras de r\u00edos. Pode aparecer en lagos e lagoas alcalinos e salinos, e \u00e1s veces ao longo da costa en ba\u00edas e estuarios (pero \u00e9 raro en costas abertas). A especie tende a descansar e reproducirse nas \u00e1rbores (por exemplo mangleiros), pero tam\u00e9n en illas areentas, acantilados, arrecifes de coral e dunas.\nAs \u00e1rbores usadas para a nidaci\u00f3n conte\u00f1en moitos ni\u00f1os constru\u00eddos pr\u00f3ximos. Estes ni\u00f1os son reutilizados todos os anos ata que as \u00e1rbores caen, a\u00ednda que, malia todo, as aves permanecen na \u00e1rea. A especie ani\u00f1a colonialmente en \u00e1rbores, xunqueiras ou arbustos baixos ao longo das ribeiras e tam\u00e9n con menos frecuencia en illas areentas e en mangleirais.\nO ni\u00f1o \u00e9 unha gran morea de poli\u00f1as e pode ter unha altura de 10 a 50\u00a0m desde o chan. A femia pon dous ou tres ovos brancos grandes. As cr\u00edas alim\u00e9ntanse metendo a cabeza dentro da bolsa do adulto para coller comida regurxitada parcialmente dixerida.\nDieta.\nO alimento \u00e9 xeralmente peixe (de peso de ata 450\u00a0g, xeralmente entre 80 e 290\u00a0g) e anfibios, e obt\u00e9\u00f1enos xeralmente pescando en grupos. Entre os peixes que depredan est\u00e1n c\u00edclidos como \"Haplochromis\" e \"Tilapia\"."}
{"id": "338147", "revid": "6939", "url": "https://gl.wikipedia.org/wiki?curid=338147", "title": "Alfonso Blanco Quintela", "text": "Jos\u00e9 Alfonso Blanco Quintela, nado en Carballo en 1969, \u00e9 un latinista, profesor e tradutor galego.\nTraxectoria.\nBlanco \u00e9 licenciado en Filolox\u00eda cl\u00e1sica pola USC. Na actualidade reside en Louro e imparte aulas no IES Fontexer\u00eda de Muros; \u00e9 profesor de lat\u00edn, grego e cultura cl\u00e1sica.\nComo tradutor traballou para editoriais como Galaxia, Hugin e Munin ou Rinoceronte.\nNa s\u00faa faceta docente, cabe destacar unha menci\u00f3n na VII Edici\u00f3n do Certame EducaCompostela, polo seu traballo \"Ad latinitaem\", do cal o xurado sinalou que:"}
{"id": "338149", "revid": "25871", "url": "https://gl.wikipedia.org/wiki?curid=338149", "title": "Guillermo Mu\u00f1oz", "text": "Guillermo Mu\u00f1oz Mu\u00f1oz, alcumado Hallulla, nado en San Felipe de Aconcagua (Valpara\u00edso) o 25 de xaneiro de 1953 e finado o 11 de abril de 2016, foi un futbolista chileno. Xogaba de dianteiro e foi internacional coa selecci\u00f3n chilena.\nTraxectoria.\nNa tempada 1973\u201374 fichou polo Deportivo da Coru\u00f1a, en Segunda Divisi\u00f3n. Debutou na oitava xornada, nun empate en Riazor fronte o H\u00e9rcules CF (1\u20131) e logrou o seu primeiro tanto como branquiazul d\u00faas xornadas despois, nunha vitoria fronte o Linares CF (3\u20130), anotando Mu\u00f1oz o segundo tanto. Ese ano o club branquiazul descendeu a Terceira Divisi\u00f3n, por \u00fanica vez na s\u00faa historia.\nNa tempada 1974/75 marcou 15 goles, sendo o terceiro m\u00e1ximo goleador do Grupo I de Terceira, s\u00f3 por detr\u00e1s de San Cayetano do Ensidesa, e do seu compa\u00f1eiro de equipo Alfonso Castro. En agosto de 1975, durante un adestramento, sufriu unha grave lesi\u00f3n de xeonllo que truncou a s\u00faa carreira. Permaneceu no club coru\u00f1\u00e9s at\u00e9 a tempada 1978\u201379, de novo en Segunda Divisi\u00f3n, mais sen xogar ning\u00fan partido nas campa\u00f1as 1975/76 e 1976/77. Conseguiu volver aos campos e xogou unha tempada e media co Fabril, ata finais de 1978.\nEn 1979 adestrou brevemente ao Berganti\u00f1os, antes de regresar a Chile, onde militou en Santiago Wanderers, Universidad Cat\u00f3lica e Uni\u00f3n San Felipe, retir\u00e1ndose neste \u00faltimo.\nFaleceu en Valpara\u00edso o 11 de abril de 2016."}
{"id": "338150", "revid": "98629", "url": "https://gl.wikipedia.org/wiki?curid=338150", "title": "Zawi ben Ziri", "text": "Zawi ben Ziri as-Sinhayi ou (en \u00e1rabe: \u0627\u0644\u0645\u0646\u0635\u0648\u0631 \u0628\u0646 \u0632\u064a\u0631\u064a \u0628\u0646 \u0627\u0644\u0632\u0627\u0648\u064a \u0645\u0627\u0646\u0627\u062f\u0648) Al-Mansur Zawi Ibn Ziri Ibn as-Manade Sanhaji, nado en Achir, foi un xefe b\u00e9rber da dinast\u00eda Zir\u00ed. Fundou a Taifa de Granada e iniciou a dinast\u00eda zirida sendo o seu primeiro rei ou emir, reinando entre os anos 1013 e 1019.\nTraxectoria.\nFillo do xeneral do califato fatim\u00ed Ziri ben Manade, naceu na antiga capital do reinado zirida de onde foi se\u00f1or tras o seu pai, Ziri ben Manade, e o seu irm\u00e1n, Buluggin ben Ziri. Logo serviu como xeneral mercenario \u00e1s ordes de Almanzor, o Hayib do Califa de C\u00f3rdoba cuxa morte, o 12 de agosto de 1002 (25 de ramad\u00e1n de 392) desatou unha guerra civil en Al-\u00c1ndalus na que participou Zawi arrasando Medina Azahara en 1011. Tras facerse en 1013 coa Cora de Elvira, cuxa capital era a cidade hom\u00f3nima Medina Elvira, fundou a taifa de Granada da que foi o seu primeiro Emir (rei).\nA cidade de Elvira atop\u00e1base nunha localizaci\u00f3n de complicada defensa polo que Zawi ben Ziri decidiu trasladar a capital do reino taifa a \"Medina Garnata\", a actual Granada. En 1019, Zawi deixou Granada coa intenci\u00f3n de facerse co goberno da rexi\u00f3n norteafricana de Ifriquiya da que era ori\u00fando, xa que o seu rei falecera e o herdeiro era menor de idade. Esta decisi\u00f3n sup\u00faxolle a perda do trono granadino a mans do seu sobri\u00f1o Hab\u00fas ben Maksan e a morte, xa que foi envelenado en Alxer polo seu rei, o tam\u00e9n zir\u00ed Mahdia.\nOs zir\u00edes foron gobernantes de reinos en Ifriquiya (Magreb), Granada e M\u00e1laga."}
{"id": "338153", "revid": "98629", "url": "https://gl.wikipedia.org/wiki?curid=338153", "title": "Pelecanus erythrorhynchos", "text": "Pelecanus erythrorhynchos, \u00e1s veces chamado pelicano branco americano, \u00e9 unha especie de ave do x\u00e9nero dos pelicanos. \u00c9 unha ave acu\u00e1tica planadora que se reproduce no interior de Norteam\u00e9rica e en inverno m\u00f3vese ao sur e \u00e1s costas ata chegar a Am\u00e9rica Central e do Sur.\nTaxonom\u00eda.\nEsta ave describiuna en 1789 o naturalista alem\u00e1n Johann Friedrich Gmelin. O seu nome cient\u00edfico significa \"pelicano de peteiro vermello\", do grego \"erythros\" (\u1f10\u03c1\u03c5\u03b8\u03c1\u03cc\u03c2, \"vermello\") + \"rhynchos\" (\u1fe5\u03cd\u03b3\u03c7\u03bf\u03c2, \"peteiro\").\nDescrici\u00f3n.\n\"P. erythrorhynchos\" \u00e9 grande e repoludo e ten unha lonxitude entre 130 e 180\u00a0cm, grazas ao seu enorme peteiro, que mide de 29 a 39\u00a0cm nos machos e de 26 a 36\u00a0cm nas femias. Ten unha envergadura de \u00e1s de 240 a 300\u00a0cm. Esta enorme envergadura de \u00e1s perm\u00edtelle planar no aire con facilidade durante as s\u00faas migraci\u00f3ns. O seu peso est\u00e1 entre 3,5 e 13,6\u00a0kg, a\u00ednda que o normal \u00e9 un peso entre 5 e 9,1\u00a0kg. Informouse dunha masa corporal media de 7\u00a0kg. Outro estudo atopou pesos medios menores do que se esperaba; os once machos medidos pesaban de media 6,34\u00a0kg e as seis femias medidas tiveron unha media de 4,97\u00a0kg. En canto \u00e1s medidas est\u00e1ndar, a corda alar mide de 51 a 68\u00a0cm e o tarso mide de 9,9 a 13,7\u00a0cm de longo. A plumaxe \u00e9 case enteiramente branca brillante, excepto as plumas r\u00e9mixes primarias e secundarias que son negras, pero que apenas se ven ag\u00e1s cando voa. Desde o inicio da primavera ata despois de finalizado o per\u00edodo de reproduci\u00f3n a mediados de ver\u00e1n, as plumas do peito te\u00f1en un ton amarelo. Despois mudan a unha plumaxe de eclipse, a parte superior da cabeza adoita ter un ton gris, crecen plumas anegradas entre a pequena crista branca e escasa.\nO peteiro \u00e9 enorme e plano na parte superior, cun saco gular grande na parte de abaixo, e, na tempada reprodutora, \u00e9 de cor laranxa viva igual que o iris, e a pel espida arredor dos ollos e p\u00e9s. Na tempada reprodutora cr\u00e9celles unha especie de \"corno\" ou excrecencia na parte superior do peteiro, situada a un terzo do peteiro desde a punta. \u00c9 a \u00fanica especie de pelicano que presenta este \"corno\". O \"corno\" cae despois de que as aves se aparearon e puxeron os ovos. F\u00f3ra da tempada reprodutora as partes espidas fanse de cor m\u00e1is clara, e a pel espida facial \u00e9 amarela e o peteiro, bolsa e p\u00e9s son de cor carne-laranxa.\nNon sendo polas diferenzas de tama\u00f1o, os machos e as femias te\u00f1en a mesma aparencia. Os paxaros inmaturos te\u00f1en plumaxe gris clara con caluga e r\u00e9mixes pardas m\u00e1is escuras. As s\u00faas partes espidas son grises p\u00e1lidas. Os piti\u00f1os est\u00e1n espidos ao naceren, despois cr\u00e9celles penuxe branca, e m\u00e1is tarde mudan \u00e1 plumaxe inmatura.\nDistribuci\u00f3n e ecolox\u00eda.\nEsta especie ani\u00f1a en colonias de varios centos de parellas en illas situadas en lagos salobres e de auga doce remotos do interior do continente norteamericano. A colonia de nidaci\u00f3n m\u00e1is ao norte at\u00f3pase nas illas dos r\u00e1pidos do R\u00edo Slave entre Fort Fitzgerald, Alberta, e Fort Smith, Territorios do Noroeste do Canad\u00e1. Entre un 10 e un 20% da poboaci\u00f3n usa a illa Gunnison no Gran Lago Salgado. As colonias m\u00e1is ao sur est\u00e1n no suroeste de Ontario e no nordeste de California. Hai colonias de nidaci\u00f3n tam\u00e9n en Albany County no sur de Wyoming.\nInvernan nas costas do Pac\u00edfico e do Golfo de M\u00e9xico desde California central e Florida ata Panam\u00e1 polo sur, e ao longo do r\u00edo Mississippi estend\u00e9ndose cara ao norte ata polo menos St. Louis, Missouri. Nos seus cuarteis de inverno, raramente se encontran en costas abertas, xa que prefiren os estuarios e lagos. Cruzan os desertos e monta\u00f1as, pero evitan o oc\u00e9ano aberto nas migraci\u00f3n. Pero atop\u00e1ronse paxaros desviados da s\u00faa ruta, \u00e1s veces arrastrados polos furac\u00e1ns, no Caribe. Rexistr\u00e1ronse no territorio colombiano por primeira vez en 1997, no illa de San Andr\u00e9s, a onde puideron chegar varridos polo furac\u00e1n Marco de 1996. Desde ent\u00f3n, foron observados tam\u00e9n en territorio continental suramericano, por exemplo en Calamar.\nO \"P. erythrorhynchos\" pode vivir m\u00e1is de 16 anos. En catividade, o r\u00e9cord na duraci\u00f3n da vida destes animais \u00e9 de 34 anos.\nAlimentaci\u00f3n.\nA diferenza do pelicano pardo (\"P. occidentalis\"), esta especie non se mergulla para procurar a s\u00faa comida, sen\u00f3n que captura as s\u00faas presas nadando. Cada individuo adoita comer case 2\u00a0kg de alimento ao d\u00eda, principalmente peixes cipriniformes, perciformes, salmoniformes, siluriformes e car\u00e1nxidos. Outras presas posibles son cangrexos de r\u00edo e anfibios, e \u00e1s veces larvas de p\u00edntegas. Os individuos que ani\u00f1an en lagos salinos, nos que escasea a comida, poden viaxar a grandes distancias para procurar mellores terreos de alimentaci\u00f3n.\n\"P. erythrorhynchos\" gosta de reunirse en grupos dunha ducia ou m\u00e1is de individuos para alimentarse, xa que as\u00ed poden cooperar e acurralar os peixes entre todos. Cando non poden facer facilmente isto, como ocorre en zonas de augas profundas, onde os peixes nadan cara ao fondo para liscar, estes pelicanos prefiren pescar en solitario. En ocasi\u00f3ns estas aves tam\u00e9n rouban a comida, unha pr\u00e1ctica chamada cleptoparasitismo. Os pelicanos brancos americanos rouban comida a outros pelicanos, a, gaivotas e corvos mari\u00f1oss cando est\u00e1n na superficie da auga, pero nun caso polo menos rexistrouse un roubo en voo a unha garza \"Ardea herodias\".\nReproduci\u00f3n.\nComo xa se dixo, reprod\u00facense en colonias de centos de parellas, que chegan a ser de ata 5.000 parellas nalg\u00fans casos. As aves chegan aos terreos reprodutores en marzo ou abril; a nidaci\u00f3n empeza entre inicios de abril e inicios de xu\u00f1o. Durante a tempada reprodutora, tanto os machos coma as femias desenvolven unha pronunciada excrecencia na parte superior dos seus peteiros. Esta rechamante excrecencia ou \"corno\" cae ao final da tempada reprodutora.\nO ni\u00f1o \u00e9 unha depresi\u00f3n pouco profunda escavada no chan na que se colocan algunhas poli\u00f1as, rami\u00f1as, xuncos ou restos similares. Despois dunha semana de cortexo e construci\u00f3n dos ni\u00f1os, a femia fai unha posta de 2 ou 3 ovos normalmente, pero \u00e1s veces s\u00f3 1 e outras veces ata 6.\nAmbos os proxenitores chocan os ovos durante aproximadamente un mes. As cr\u00edas abandonan os ni\u00f1os de 3 a 4 semanas despois da eclosi\u00f3n; nese punto, xeralmente s\u00f3 sobrevie un xove por ni\u00f1o. Pasan o seguinte mes nunha garder\u00eda, onde mudan \u00e1 plumaxe inmatura e finalmente aprenden a voar. Despois de emplumaren, os pais seguen coidando dos fillos unhas tres semanas ou m\u00e1is, ata que a familia se separa a finais do ver\u00e1n ou inicios do outono, e as aves x\u00fantanse en grandes grupos en zonas de alimentaci\u00f3n ricas en preparaci\u00f3n para a migraci\u00f3n invernal. Migran ao sur en setembro ou outubro.\nPredaci\u00f3n.\nOcasionalmente, estes pelicanos poden ani\u00f1ar en colonias en illas apartadas, o que se cre que reduce significativamente a probabilidade de predaci\u00f3n por parte de mam\u00edferos. O raposo (\"Vulpes vulpes\") e o coiote (\"Canis latrans\") predan con facilidade nas colonias \u00e1s que te\u00f1en acceso, e o coiote \u00e9 ademais a \u00fanica especie que se saiba que caza os pelicanos adultos (que son demasiado grandes para outros depredadores). Varias especies de gaivotas poden comer os ovos e cr\u00edas de pelicanos, como \"Larus smithsonianus\", \"Larus delawarensis\" e \"Larus californicus\"), e tam\u00e9n os corvos. Os pelicanos novos poden ser presas de bufos (\"Bubo virginianus\"), mi\u00f1atos (\"Buteo jamaicensis\"), e as aguias \"Haliaeetus leucocephalus\" e \"Aquila chrysaetos\". Os pelicanos reaccionan de distinta maneira ante a ameaza de mam\u00edferos que ante a de aves. A\u00ednda que \u00e9 doado aproximarse a eles cando est\u00e1n aliment\u00e1ndose os adultos poden abandonar temporalmente os seus ni\u00f1os se algunha persoa ou animal mam\u00edfero se aproxima \u00e1 colonia. Pero se a ameaza que se aproxima \u00e9 outra ave, os pelicanos non abandonan o ni\u00f1o e poden combater e repeler ao intruso pinch\u00e1ndoo cos seus considerables peteiros.\nStatus e conservaci\u00f3n.\nEsta especie est\u00e1 protexida nos Estados Unidos polo Lei do Tratado de Aves Migratorias ou \"Migratory Bird Treaty Act\" de 1918. O Departamento de Pesca e Caza de California deulles o status protector de \"especie con especial preocupaci\u00f3n en California\". Por\u00e9n, a escala global, a especie \u00e9 dabondo com\u00fan polo que se califica co status de \"pouco preocupante\" segundo a IUCN.\nA perda de h\u00e1bitat \u00e9 a principal causa do fracaso da nidaci\u00f3n, e as inundaci\u00f3ns e secas son problemas recorrentes. As perdas relacionadas con actividades humanas incl\u00faen o seu enredo en aparellos de pesca, molestias pola navegaci\u00f3n de embarcaci\u00f3ns e a caza furtiva e, en xeral, a degradaci\u00f3n do h\u00e1bitat.\nProduciuse un pronunciado declive desta especie a mediados do s\u00e9culo XX, atribu\u00edble a unha excesiva aplicaci\u00f3pn de pesticidas agr\u00edcolas como o DDT, endr\u00edn e outros organoclorados, a unha excesiva drenaxe de zonas h\u00famidas e \u00f3 aumento da poluci\u00f3n. Pero despois a poboaci\u00f3n recuperouse ben despois da aprobaci\u00f3n e aplicaci\u00f3n de leis de protecci\u00f3n ambiental estrita, e agora as poboaci\u00f3ns est\u00e1n estables ou en lixeiro incremento. Na d\u00e9cada de 1980 estim\u00e1base que exist\u00edan m\u00e1is de 100.000 adultos desta especie na natureza, e contabiliz\u00e1banse m\u00e1is de 33.000 ni\u00f1os en 50 colonias no Canad\u00e1, e 18.500 ni\u00f1os en de 14 a 17 colonias en Estados Unkidos. A erosi\u00f3n das costas nas colonias de reproduci\u00f3n \u00e9 un problema en certos casos, como tam\u00e9n o son os envelenamentos ocasionais en masa cando os pesticidas se utilizan preto das colonias ou \u00e1reas de invernaci\u00f3n."}
{"id": "338154", "revid": "98629", "url": "https://gl.wikipedia.org/wiki?curid=338154", "title": "Cianuro", "text": "O cianuro \u00e9 un ani\u00f3n monovalente de representaci\u00f3n CN-. O mesmo cont\u00e9n o grupo cianuro (:C\u2261N:), que consiste dun \u00e1tomo de carbono cun enlace triplo cun \u00e1tomo de nitr\u00f3xeno.\nOs compostos org\u00e1nicos que pos\u00faen grupo funcional -C\u2261N encostado a un residuo alquilo\u00a0son denominados nitrilos segundo a nomenclatura IUPAC. P\u00f3dese atopar como cianuro de hidr\u00f3xeno (ou \u00e1cido cianh\u00eddrico) xa sexa en fase acuosa (HCN(ac)) ou como parte de mol\u00e9culas de gas (HCN(g)), formando compostos como o cloruro de cian\u00f3xeno (CNCl) e o bromuro de cian\u00f3xeno (CNBr), ou atoparse en complexos cristalinos tetra\u00e9dricos como o cianuro de sodio (NaCN) e o cianuro de potasio (KCN). \u00c9 utilizado no \u00e1mbito industrial, mineiro, na galvanoplastia de electrodeposici\u00f3n de zinc, ouro, cobre e especialmente prata e de uso na produci\u00f3n de pl\u00e1sticos de base acr\u00edlica. \u00c9 moi t\u00f3xico, potencialmente letal.\nCaracter\u00edsticas.\nDescr\u00edbese cun cheiro forte a casta\u00f1as ou am\u00e9ndoas amargas, pero non sempre emana cheiro e non todas as persoas poden detectalo.\nToxicidade.\n\u00c9 potencialmente letal, actuando como t\u00f3xico a trav\u00e9s da inhibici\u00f3n do complexo citocromo c oxidase, e polo tanto bloqueando a cadea transportadora de electr\u00f3ns, sistema central do proceso de respiraci\u00f3n celular. A consecuencia, causa unha baixa na produci\u00f3n de ATP intracelular, impedindo a homeostasis das c\u00e9lulas. Afecta tam\u00e9n, ao estar cargado negativamente, o traspaso de electr\u00f3ns por medio de canles, creando un ambiente positivo dentro da c\u00e9lula. Isto xera unha gran cantidade de cargas que xeran suficiente enerx\u00eda como para que o AMP (Adenos\u00edn monofosfato) c\u00edclico se poida converter en ADP (Adenos\u00edn difosfato), creando unha sobreestimulaci\u00f3n en varios procesos.\nO principal efecto nocivo e letal das diversas variedades de cianuro \u00e9 impedir que o os\u00edxeno portado polos gl\u00f3bulos vermellos poida ser utilizado como aceptor de hidr\u00f3xeno no final da cadea respiratoria intramitocondrial. Nunha autopsia, o cad\u00e1ver presenta gran cantidade de os\u00edxeno nas veas e unha gran cantidade de \u00e1cido l\u00e1ctico, produto da fermentaci\u00f3n realizada polas c\u00e9lulas carentes de os\u00edxeno.\nO cianuro non \u00e9 persistente nin asfixiante, xa que na natureza destr\u00faese por acci\u00f3n da luz solar (por medio do ozono), descompo\u00f1\u00e9ndose por oxidaci\u00f3n en gases de tipo COx e NOx. Crean cloratos e nitritos moi utilizados na purificaci\u00f3n da auga contaminada con chumbo.\nA Axencia de Protecci\u00f3n do Medio Ambiente de EE. UU. (EPA) regula os niveis permitidos de cianuro na auga potable por medio de sales de potasio. O nivel m\u00e1ximo de cianuro permitido na auga potable \u00e9 0.2 partes de cianuro por mill\u00f3n de partes de auga (0.2 ppm). A Administraci\u00f3n de Seguridade e Sa\u00fade Ocupacional da\u00a0U.E. (EU-OSHA, polas s\u00faas siglas en ingl\u00e9s) estableceu un l\u00edmite para o cianuro de hidr\u00f3xeno e a maior\u00eda das sales de cianuro de 10 partes de cianuro por un mill\u00f3n de partes de aire (10 ppm) no aire do traballo.\nPara a destruci\u00f3n industrial do cianuro util\u00edzanse catro m\u00e9todos: degradaci\u00f3n natural, oxidaci\u00f3n qu\u00edmica, precipitaci\u00f3n e biodegradaci\u00f3n. Existen tecnolox\u00edas de reutilizaci\u00f3n ou reciclado. O uso industrial e mineiro do cianuro debe axustarse a normas estritas, como as que aconsella o Consello Internacional de Metais e Medio Ambiente, con sede en Ontario, Canad\u00e1 (2012).\nCianuro na natureza.\nO cianuro de hidr\u00f3xeno formouse naturalmente nas primeiras etapas do desenvolvemento da vida sobre a terra.\nA s\u00faa efectividade a baixas concentraci\u00f3ns \u00e9 fulminante e mortal. Tam\u00e9n \u00e9 co\u00f1ecido pola s\u00faa denominaci\u00f3n militar \"AN\" (para o cianuro de hidr\u00f3xeno) e CK (para o cloruro de cian\u00f3xeno).\n\u00c9 un produto que se atopa habitualmente na natureza en diversos microorganismos, insectos e no estado de crecemento de moitas plantas como un mecanismo de protecci\u00f3n, como un alcaloide com\u00fan, que os converte nunha fonte alimenticia pouco atractiva durante ese per\u00edodo, para certo tipo de animais herb\u00edvoros.\nO cianuro est\u00e1 presente en forma natural nalg\u00fans alimentos como as am\u00e9ndoas, as noces, as casta\u00f1as, a parte interna das sementes de froitas como os pexegos, as cirolas, os albaricoques, entre outros, o cazabe, a ra\u00edz de mandioca\u00a0e as pebidas de moitas outras froitas como a maz\u00e1, as peras ou a uva. Neles at\u00f3pase co nome de \"amigdalina\", un composto de glicosa, benzaldeh\u00eddo e cianuro, en concentraci\u00f3ns que oscilan entre os 377 e os 2,50\u00a0mg por kg, e que baixo a acci\u00f3n dun fermento (emulsina) descomponse, producindo \u00e1cido cianh\u00eddrico. Tam\u00e9n se d\u00e1 a xeraci\u00f3n antropox\u00e9nica, como \u00e9 o caso dos escapes dos autom\u00f3biles, o fume dos cigarros\u00a0e no sal industrial que se usa para derreter o xeo dos cami\u00f1os.\nO cianuro aparece tam\u00e9n nos produtos de combusti\u00f3n de materiais sint\u00e9ticos tales como teas e pl\u00e1sticos.\nProduci\u00f3n industrial.\n\u00c9 un subproduto da fabricaci\u00f3n de fibras acr\u00edlicas ou ben xerado pola combinaci\u00f3n de gas natural (previo proceso de eliminaci\u00f3n do metil mercaptano) con amon\u00edaco l\u00edquido. A s\u00faa fabricaci\u00f3n primaria \u00e9 de 1,4 mill\u00f3ns de toneladas e prod\u00facese en EE. UU., M\u00e9xico, Singapur, China, Inglaterra, Espa\u00f1a e Alema\u00f1a. A industria mineira e do pl\u00e1stico en xeral consome o 82% do cianuro producido no mundo, de devandita porcentaxe tan s\u00f3 un 18% \u00e9 utilizado en miner\u00eda e o outro 64% \u00e9 utilizado na industria para a fabricaci\u00f3n de pl\u00e1sticos e derivados.\nAplicaci\u00f3ns.\nO cianuro util\u00edzase industrialmente desde 1889.\nAplicaci\u00f3ns militares.\nO cianuro de hidr\u00f3xeno foi comercializado pola empresa alem\u00e1 IG Farben, baixo o nome de Zyklon B, e us\u00e1base como pesticida nos anos vinte. Despois, foi utilizado na segunda guerra mundial como arma qu\u00edmica polos nazis, nas c\u00e1maras de gas dos campos de exterminio. Con este produto asasinouse a xitanos, homosexuais, xudeus, comunistas e outras persoas consideradas inimigas.\nDeterminaci\u00f3n de cianuro total por destilaci\u00f3n e colorimetr\u00eda.\nO m\u00e9todo bas\u00e9ase na destilaci\u00f3n aceda a refluxo da mostra a fin de provocar a volatilizaci\u00f3n de todas as formas de cianuro presentes nela, como cianuro de hidr\u00f3xeno (HCN), para logo condensalas nunha soluci\u00f3n alcalina. A concentraci\u00f3n de cianuro nesta soluci\u00f3n determ\u00ednase colorim\u00e9tricamente por espectroscopia UV-VIS, mediante a conversi\u00f3n a CNCl por reacci\u00f3n con cloramina T a pH &lt; 8. Despois de que a reacci\u00f3n se completou, o CNCl forma un composto de cor vermella-azulada ao engadir \u00e1cido barbit\u00farico e piridina. O composto formado presenta unha banda de absorci\u00f3n molecular de entre 575 e 582\u00a0nm. O m\u00e9todo colorim\u00e9trico \u00e9 axeitado para concentraci\u00f3ns de cianuro at\u00e9 un l\u00edmite inferior de 20\u00a0\u00b5g/l (20ppb)."}
{"id": "338155", "revid": "23204", "url": "https://gl.wikipedia.org/wiki?curid=338155", "title": "Foca monxe", "text": "A foca monxe (\"Monachus monachus\") \u00e9 unha especie pertencente \u00e1 familia dos f\u00f3cidos.\nCaracter\u00edsticas.\nOs machos poden acadar os 3,40 metros de lonxitude, namentres as femias non pasan dos 2,50 metros. O lombo \u00e9 escuro, sendo a parte ventral m\u00e1is p\u00e1lida. Non ten orellas e pos\u00fae unhas unllas fortes nas aletas dianteiras. Habita en costas e areais do mar Mediterr\u00e1neo, en lugares de dif\u00edcil acceso. \u00c9 unha especie di\u00farna, sedentaria, que vive en pequenas colonias. Alim\u00e9ntase de peixes, luras e crust\u00e1ceos.\nDistribuci\u00f3n.\nAntigamente estend\u00edase por todo o mar Mediterr\u00e1neo e o mar Negro. Tam\u00e9n estaba presente nas costas atl\u00e1nticas de Marrocos, chegando ata as Illas Canarias e Madeira. A comezos do s\u00e9culo XXI s\u00f3 sobreviven uns 500 exemplares. Tr\u00e1tase dunha especie en grave risco de extinci\u00f3n."}
{"id": "338156", "revid": "26995", "url": "https://gl.wikipedia.org/wiki?curid=338156", "title": "Monachus monachus", "text": ""}
{"id": "338165", "revid": "54334", "url": "https://gl.wikipedia.org/wiki?curid=338165", "title": "Rita Fern\u00e1ndez Queimadelos", "text": "Rita Eugenia Benedicta Fern\u00e1ndez Queimadelos, nada na Torre (Valeixe, A Ca\u00f1iza) o 12 de abril de 1911 e finada en Barcelona o 26 de setembro de 2008, foi unha arquitecta galega, das primeiras en obter o t\u00edtulo en Espa\u00f1a.\nTraxectoria.\nEra filla de Domingo Fern\u00e1ndez Fern\u00e1ndez e de Modesta Queimadelos V\u00e1zquez, comerciantes e propietarios da mercer\u00eda La Modernista, na vila de Ourense. Rita Fern\u00e1ndez pasou a infancia na cidade das Burgas, e nos ver\u00e1ns regresaba \u00e1 aldea natal.\nInteresouse na arquitectura posiblemente por influencia do seu av\u00f3 materno, Eduardo Queimadelos Ribera, que exerc\u00eda de agrimensor na Ca\u00f1iza, as\u00ed como polos traballos de carpinter\u00eda que se levaban a cabo habitualmente na s\u00faa casa. O seu pai, non obstante, non v\u00eda ben esta inclinaci\u00f3n ao considerar que non se trataba dunha ocupaci\u00f3n propia dunha muller, e non lle gustaba que tivese que deixar a casa para estudar, pois por ent\u00f3n s\u00f3 hab\u00eda en Espa\u00f1a d\u00faas escolas de arquitectura, en Barcelona e en Madrid. Co apoio das s\u00faas d\u00faas avoas (especialmente a materna) conseguiu que o pai accedese. O status econ\u00f3mico da familia, de certo desafogo grazas ao negocio familiar, permitiu que Rita puidese abordar os estudos de arquitectura.\nEn 1928 foi vivir coa avoa materna a Santiago de Compostela, onde realizou os cursos preparatorios de Ciencias Qu\u00edmicas durante dous anos para poder acceder aos estudos de arquitectura. Cursou tam\u00e9n Debuxo na Escola Elemental de Artes e Oficios da vila (a actual Escola de Arte e Superior de Dese\u00f1o Mestre Mateo). En outubro de 1930 instalouse en Madrid, na Residencia de Se\u00f1oritas, co fin de preparar o acceso \u00e1 Escola de Arquitectura. En dous cursos acad\u00e9micos (1930-31 e 1931-32) pasou os exames das materias de debuxo que necesitaba superar para matricularse en arquitectura. Ingresou na Escola no curso 1932-33, e al\u00ed coincidiu coas integrantes da primeira xeraci\u00f3n de arquitectas espa\u00f1olas: Matilde Ucelay (que en 1936 se converteu na primeira arquitecta titulada en Espa\u00f1a), Mar\u00eda Cristina Gonzalo Pintor (que acadou o t\u00edtulo na mesma \u00e9poca ca Rita), Lali Urcola e Chini Fl\u00f3rez (que non chegaron a rematar a carreira).\nEntre 1932 e 1936 superou catro cursos acad\u00e9micos, aprobando todas as materias. Trala suspensi\u00f3n das clases por mor da Guerra Civil, retomou os estudos en 1939. Nese ano e no seguinte fixo dous cursos intensivos, con exames continuos (os denominados \"cursos patri\u00f3ticos\"), e logrou licenciarse o 26 de agosto de 1940. Ao mesmo tempo, entre novembro de 1939 e maio de 1940, realizou o servizo de Auxilio Social, actividade necesaria para poder obter o t\u00edtulo universitario).\nTras rematar a carreira, Fern\u00e1ndez Queimadelos recibiu a proposta de Modesto L\u00f3pez Otero y Bravo, catedr\u00e1tico de Proxectos Arquitect\u00f3nicos e director da Escola de Arquitectura, para se unir \u00e1 Direcci\u00f3n Xeral de Rexi\u00f3ns Devastadas. Entre 1941 (cando se colexiou) e 1946 traballou na \u00c1rea de Proxectos, Negociado de Arquitectura, da Secci\u00f3n de Reconstruci\u00f3n da DXRD. As s\u00faas actuaci\u00f3ns m\u00e1is significativas foron o proxecto para a reconstruci\u00f3n e rehabilitaci\u00f3n do refuxio da Nosa Se\u00f1ora do Pilar do Padroado de Protecci\u00f3n \u00e1 Muller (anteriormente Padroado Real para a represi\u00f3n da trata de brancas) de San Fernando de Henares (1944), que non chegou a levarse a cabo; unha ampliaci\u00f3n da colonia Tercio y Terol en Carabanchel Bajo (1946); ou a reconstruci\u00f3n da antiga casa consistorial de Fuenlabrada (1946), actual centro xuvenil. En paralelo, executou tam\u00e9n alg\u00fans traballos en exercicio libre da profesi\u00f3n.\nO 22 de maio de 1942 casou con Vicente Iranzo Rubio, licenciado pola Facultade de Ciencias da Universidade Central e fillo de Vicente Iranzo, pol\u00edtico do Partido Republicano Radical e ministro durante o bienio radical-cedista. Tiveron seis fillos: Vicente (1943), Rita (1945, tam\u00e9n arquitecta), Elena (1947), Mar\u00eda de los Dolores (1948), unha filla que morreu pouco despois de nacer (1949) e Pilar (1952). En 1945 convoc\u00e1ronse varias c\u00e1tedras de Qu\u00edmica Inorg\u00e1nica, e o seu marido obtivo a da Universidade de Murcia. A arquitecta permaneceu en Madrid, onde regresaba Vicente as fins de semana. Tras o nacemento da terceira filla en decembro de 1947, Rita interrompeu a pr\u00e1ctica profesional durante oito anos.\nEn 1955 a familia estableceuse en Murcia e Rita Fern\u00e1ndez retomou a pr\u00e1ctica profesional. De novo un antigo profesor seu, Francisco Navarro Borr\u00e1s (que fora profesor agregado das materias de Mec\u00e1nica Racional, C\u00e1lculo Integral e Topograf\u00eda e que desde 1941 era arquitecto xefe da Oficina T\u00e9cnica para Construci\u00f3n de Escolas do Ministerio de Educaci\u00f3n), propuxo o seu nomeamento como arquitecta do Distrito Escolar da Rexi\u00f3n de Murcia, cargo que ocupou entre 1960 e 1967. Entre 1962 e 1967 foi tam\u00e9n arquitecta municipal de Mula. Realizou tam\u00e9n traballos como profesional independente para a inmobiliaria Crisa en Murcia e Madrid.\nEn 1973 a familia volveuse trasladar, desta volta a Barcelona, ao acadar o seu marido a praza de catedr\u00e1tico de Qu\u00edmica Inorg\u00e1nica Aplicada na Facultade de Farmacia da Universidade Central de Barcelona. Rita Fern\u00e1ndez Queimadelos abandonou a pr\u00e1ctica profesional, e quitando alg\u00fans proxectos espor\u00e1dicos, non volveu exercer.\nEn 2004 morreron a s\u00faa filla Elena e o seu marido. Rita Fern\u00e1ndez Queimadelos finou en Barcelona o 26 de setembro de 2008."}
{"id": "338167", "revid": "1131", "url": "https://gl.wikipedia.org/wiki?curid=338167", "title": "Yelko Pino Caride", "text": ""}
{"id": "338171", "revid": "40332", "url": "https://gl.wikipedia.org/wiki?curid=338171", "title": "Calendario republicano franc\u00e9s", "text": "O calendario republicano franc\u00e9s (en franc\u00e9s: \"Calendrier r\u00e9publicain\") \u00e9 un calendario proposto durante a Revoluci\u00f3n francesa e adoptado pola Convenci\u00f3n Nacional, que o empregou entre 1792 e 1806. O dese\u00f1o intentaba adaptar o calendario ao sistema decimal e eliminar as referencias relixiosas; o ano comezaba o 22 de setembro, coincidindo co equinoccio de outono no Hemisferio Norte.\nO calendario republicano foi dese\u00f1ado polo matem\u00e1tico Charles-Gilbert Romme, membro da Convenci\u00f3n, coa axuda dos astr\u00f3nomos Joseph Jer\u00f4me de Lalande, Jean-Baptiste Joseph Delambre e Pierre-Simon Laplace, a\u00ednda que se lle adoita atribu\u00edr notable participaci\u00f3n ao actor e dramaturgo Fabre d'\u00c9glantine, quen lles deu os nomes aos meses e aos d\u00edas.\nNaceu as\u00ed por decreto da Convenci\u00f3n Nacional Francesa do 5 de outubro de 1793, e o calendario foi adoptado pola Convenci\u00f3n Nacional controlada polos xacobinos o 24 de outubro de 1793. Fixouse o seu inicio o 22 de setembro de 1792, coincidindo coa proclamaci\u00f3n da Rep\u00fablica no \"Jeu de Paume.\" Dese xeito, o calendario comezou un ano antes de ser finalmente adoptado, o d\u00eda do inicio da nova era de Francia, e o per\u00edodo de setembro de 1792 a setembro de 1793 foi denominado \"Ano 1 da Revoluci\u00f3n\".\nO calendario foi de aplicaci\u00f3n civil en Francia e nas s\u00faas colonias americanas e africanas ata que Napole\u00f3n aboliu o seu uso oficial o 1 de xaneiro de 1806 (de feito este d\u00eda correspondeu \u00e1 media noite do 10 de nivoso do ano XIV, \u00e9 dicir, o 31 de decembro de 1805, pouco m\u00e1is de 12 anos despois de ser introducido) como un xeito oportuno de eliminar os signos de democracia republicana.\nNapole\u00f3n autoproclam\u00e1rase \"Emperador dos franceses\" en decembro de 1804 e creara a nova nobreza imperial durante o ano 1805, ambos os conceptos incompatibles coa natureza deste calendario, as\u00ed como para reconciliarse cos cat\u00f3licos e co papado, dos que conseguiu unha certa tolerancia ao devolver as festividades civ\u00eds e relixiosas da igrexa cat\u00f3lica co novo calendario, ademais de cuesti\u00f3ns pr\u00e1cticas como as vantaxes de utilizar o calendario gregoriano que case todo o resto de Europa empregaba daquela.\nEste calendario volveuse implantar brevemente tras o derrocamento de Napole\u00f3n en 1814, e foi usado tam\u00e9n pola ef\u00e9mera Comuna de Par\u00eds de 1871.\nAs estaci\u00f3ns e os meses.\nNo calendario republicano, os anos sempre empezaban no equinoccio de outono, ti\u00f1a 12 meses de 30 d\u00edas cada un. Os meses div\u00eddense en tres \"d\u00e9cadas\" de 10 d\u00edas (desaparecen as semanas). Non coinciden exactamente cos meses do calendario gregoriano, ao empezar sempre a conta dos meses co inicio astron\u00f3mico das estaci\u00f3ns, tal e como se fai tam\u00e9n co zod\u00edaco grego. Os nomes dos meses adoptan denominaci\u00f3ns de fen\u00f3menos naturais e da agricultura:\nOutono.\nA denominaci\u00f3n dos meses en franc\u00e9s remata co sufixo \"-aire.\"\nInverno.\nA denominaci\u00f3n dos meses en franc\u00e9s remata co sufixo \"-\u00f4se\".\nPrimavera.\nA denominaci\u00f3n dos meses en franc\u00e9s remata co sufixo \"-al\".\nVer\u00e1n.\nA denominaci\u00f3n dos meses en franc\u00e9s remata co sufixo \"-idor\".\nA maior\u00eda dos nomes de meses son neoloxismos derivados de palabras similares en franc\u00e9s, lat\u00edn ou grego. As terminaci\u00f3ns dos nomes est\u00e1n agrupadas segundo a estaci\u00f3n. C\u00f3mpre subli\u00f1ar que, no intento de eliminar todas as influencias relixiosas do calendario para o universalizar, o calendario f\u00edxose en particular para Francia e o Hemisferio Norte, dado que os nomes dos meses eran descritivos do clima t\u00edpico dese mes e resultaban bastante imprecisos noutras partes do mundo. O exemplo m\u00e1is claro \u00e9 o dun termidor de clima fr\u00edo en partes do Hemisferio Sur ou dun nivoso c\u00e1lido nas colonias francesas.\nGravados aleg\u00f3ricos dos meses do calendario republicano franc\u00e9s.\nGravador: Salvatore Tresca (1797-1798)\nCada un dos dez d\u00edas das \"d\u00e9cadas\" ch\u00e1manse sinxelamente: \"primidi\", \"duodi\", \"tridi\", \"quartidi\", \"quintidi\", sextidi, \"septidi\", \"octidi\", \"nonidi\" e \"d\u00e9cadi\".\nO cinco d\u00edas (seis en anos bisestos) que fan falta para completar o ano empreg\u00e1banse como festas nacionais ao final de cada ano. Ao principio estes d\u00edas foron co\u00f1ecidos como os \"Sans-Culottides\", pero despois do ano III (1795) foron co\u00f1ecidos como os \"jours compl\u00e9mentaires\" (os d\u00edas complementarios):\nOs anos bisestos no calendario republicano foron un punto moi pol\u00e9mico, debido aos requisitos de comezar o ano no equinoccio de outono e de engadir un d\u00eda cada catro anos (como no calendario gregoriano). A\u00ednda que os anos III, VII e XI foron considerados anos bisestos, e os anos XV e XX tam\u00e9n se planificaron como tales, nunca se desenvolveu un algoritmo para determinar os anos bisestos despois do ano XX, porque o calendario foi abolido.\u00a0V\u00e9xase como referencia un extracto do informe e do proxecto de decreto presentados por G. Romme, o 19 de floreal do ano III:\"Unha regra de intercalaci\u00f3n levantar\u00e1 todos os inconvenientes. A que nos propo\u00f1en os astr\u00f3nomos conduce a tres correcci\u00f3ns indispensables: unha cada catro anos, a segunda cada catrocentos anos e a terceira cada trinta e seis s\u00e9culos ou por m\u00e1is conveniencia, cada catro mil anos. Chamando \"franciades\" a eses tres per\u00edodos sucesivos, todo o sistema da computaci\u00f3n francesa enc\u00e9rrase neses seis resultados: dez d\u00edas forman unha d\u00e9cada; tres d\u00e9cadas forman un mes; doce meses e cinco d\u00edas forman un ano; catro anos e un d\u00eda forman unha \"franciade\"; cen \"franciades\" simples, menos tres d\u00edas, forman unha secular; dez \"franciades\" seculares menos un d\u00eda forman un milar.\"\nDenominaci\u00f3n dos d\u00edas.\nEn lugar de asociarse un santo a cada d\u00eda, como ocorre no calendario da igrexa cat\u00f3lica, cada d\u00eda as\u00f3ciase cunha planta ou un mineral, cun animal (os d\u00edas terminados en 5) ou cunha ferramenta (os d\u00edas terminados en 0).\nAbolici\u00f3n.\nO calendario foi abolido por moitas raz\u00f3ns. Era un calendario descadrado co ciclo da L\u00faa e, ademais, a Igrexa cat\u00f3lica op\u00faxose polo seu intento de quitar a influencia cristi\u00e1 do calendario. Nos calendarios, o seu desenvolvemento ent\u00e9ndese na elecci\u00f3n dun adecuado ciclo longo (ano), que coincida co ciclo solar, e un curto (semana ou mes, dependendo do calendario), que cadre co ciclo lunar. Nesta li\u00f1a, o seu gran problema era o seu completo desacompasamento co lunar: semanas de 10 e meses de 30 d\u00edas ga\u00f1an dous d\u00edas por cada ciclo lunar. Por exemplo, este calendario era incompatible cos ritmos seculares de sementeiras, das feiras e dos mercado agr\u00edcolas e gandeiros, que se rexen principalmente por unha combinaci\u00f3n dos equinoccios (rexidos polo ciclo solar) e os ciclos lunares. O concepto de semana de sete d\u00edas \u00e9 de orixe lunar (catro semanas \u00e9 un ciclo lunar) e est\u00e1 presente xa no calendario babil\u00f3nico (s\u00e9culo VI a.C.).\nA semana laboral de dez d\u00edas era tam\u00e9n impopular porque deixaba menos d\u00edas de descanso aos traballadores, ao ser un de cada dez (en lugar dun de cada sete).\nConversi\u00f3n ao calendario gregoriano.\nNo cadro seguinte refl\u00edctense as datas en calendario gregoriano correspondnetes aos anos en que estivo en vigor o calendario republicano:\nO calendario foi abolido desde o 1 de xaneiro de 1805. Despois desta data, as opini\u00f3ns parecen diferir no m\u00e9todo polo que os anos bisestos se ter\u00edan determinado se o calendario seguise en vigor. Hai varias hip\u00f3teses para converter as datas do calendario gregoriano, das cales estas tres parecen ser as m\u00e1is significativas:\nA seguinte t\u00e1boa amosa a relaci\u00f3n entre varios anos republicanos e gregorianos segundo o m\u00e9todo:\nExisten varias t\u00e1boas de conversi\u00f3n e programas, creados sobre todo polos xenealoxistas. Alg\u00fans entusiastas en Francia seguen a empregar este calendario, m\u00e1is por nostalxia hist\u00f3rica que pola s\u00faa funcionalidade.\nOs textos legais que foron adoptados mentres o calendario republicano era oficial e seguen en vigor en Francia mantiveron as datas orixinais."}
{"id": "338172", "revid": "98629", "url": "https://gl.wikipedia.org/wiki?curid=338172", "title": "Estadio Municipal San Paio de Refoxos", "text": "O Estadio Municipal de San Paio de Refoxos, anteriormente co\u00f1ecido como Novo Ra\u00edces, \u00e9 unha instalaci\u00f3n polideportiva situada en Xallas (Cee). O seu propietario \u00e9 o Concello de Cee e nel xoga os seus partidos como local a Uni\u00f3n Club Cee.\nHistoria.\nFoi inaugurado na d\u00e9cada de 1990 co nome de Novo Ra\u00edces en alusi\u00f3n \u00e1 historia da Uni\u00f3n Club Cee. Por\u00e9n, a finais de 2009, aproveitando o cambio da superficie do terreo de xogo de herba natural a artificial, o alcalde Ram\u00f3n Vigo Sambade decidiu mudar o nome da instalaci\u00f3n argumentando que o nome na nova localizaci\u00f3n carec\u00eda de sentido e que por outra banda o lugar Sampaio de Refoxo merec\u00eda un reco\u00f1ecemento xa que foran os seus veci\u00f1os os que cederan os terreos para a construci\u00f3n do novo campo.\nEn marzo de 2017 a Deputaci\u00f3n da Coru\u00f1a, a trav\u00e9s do seu Plan de Acci\u00f3n Social, financiou con 60.034 euros as obras de retirada das cubertas, danadas pola acci\u00f3n climatol\u00f3xica, e a construci\u00f3n dunha nova bancada en formig\u00f3n prefabricado de tres fileiras con cuberta de chapa. Estes traballos incl\u00faen a impermeabilizaci\u00f3n do pavimento da vella bancada para illar os vestiarios -situados baixo dela- dos efectos da humidade e a substituci\u00f3n dos port\u00f3ns de acceso por uns de chapa perforada.\nV\u00e9xase tam\u00e9n.\nLigaz\u00f3ns externas.\nFicha do Estadio Municipal de San Paio de Refoxos na web oficial do Concello de Cee"}
{"id": "338173", "revid": "23204", "url": "https://gl.wikipedia.org/wiki?curid=338173", "title": "Papa Calisto II", "text": ""}
{"id": "338176", "revid": "22570", "url": "https://gl.wikipedia.org/wiki?curid=338176", "title": "Apaturias", "text": "Apaturias ou Apaturia eran as festas gregas que se celebraban na honra de Atenea ou de Afrodita; ou, segundo outros, de Zeus e de Dioniso.\nAtrib\u00faese a estas festas distintos orixes.\nPrimeira orixe.\nA primeira non \u00e9 moi honor\u00edfica. Tras declararse a guerra entre os beocios e os atenienses con motivo dun territorio que estes pobos se disputaban. Xanto, xefe dos beocios, propuxo terminar a contenda por medio dun combate singular. Timeto, rei de Atenas, que rexeitou o desaf\u00edo, foi deposto sendo substitu\u00eddo por Melanto que o aceptou. Este, cando tivo ao seu inimigo preto, afeoulle que fose acompa\u00f1ado dun home cuberto cunha pel de cabra negra. Sorprendido Xanto, volve a cabeza e aproveit\u00e1ndose Melanto deste momento, pasouno dun lado a outro coa s\u00faa espada. De aqu\u00ed provi\u00f1eron as Apaturias. Fraude, andr\u00f3mena e en memoria deste combate deuse a Zeus o sobrenome de \"Apatenor\", o enga\u00f1ador, e a Baco, o de \"Melan\u00e6gis\", \"cuberto dunha pel de cabra negra\".\nSegunda orixe.\nNo primeiro d\u00eda desta festa, que duraba tres, celebr\u00e1base un banquete, no segundo ofrec\u00edanse sacrificios e no terceiro inscrib\u00edanse os mozos de cada tribo que deb\u00edan ser admitidos \u00e1 clase de cidad\u00e1ns. Pero non os recib\u00eda sen\u00f3n despois de xurar os seus pais que eran verdadeiramente fillos seus, mesmo cando eran considerados como sen pais; \"apatores.\"\nOrixe segundo Xenofonte.\nXenofonte atrib\u00fae a estas festas outra orixe. Cando os parentes, amigos e deudos eran chamados para celebrar esta cerimonia, reun\u00edanse aos pais dos mozos que deb\u00edan recibirse; apaturia, de a- colectiva e non de a- privativa. Estrab\u00f3n fala dun templo consagrado a Afrodita Apaturiana. Celebr\u00e1base esta festa no mes Pianepsi\u00f3n e duraba tres d\u00edas. "}
{"id": "338178", "revid": "98629", "url": "https://gl.wikipedia.org/wiki?curid=338178", "title": "Spa\u0142a", "text": "Spa\u0142a \u00e9 unha aldea no distrito administrativo de Gmina Inow\u0142\u00f3dz, dentro do Condado de Tomasz\u00f3w Mazowiecki, na Polonia central. Situada \u00e1s beiras do R\u00edo Pilica, aproximadamente 6 quil\u00f3metros ao oeste de Inow\u0142\u00f3dz, 9\u00a0km\u00a0km ao leste de Tomasz\u00f3w Mazowiecki, e 54\u00a0km\u00a0do sur-leste da capital rexional \u0141\u00f3d\u017a. A aldea ten unha poboaci\u00f3n de 400 habitantes.\nHistoria.\nOrixes.\nAs orixes de Spa\u0142a rem\u00f3ntanse a finais do s\u00e9culo XVI. A poboaci\u00f3n da aldea adicouse principalmente \u00e1 explotaci\u00f3n dos recursos forestais, empregando a madeira obtida da talla das \u00e1rbores para producir carb\u00f3n e alcatr\u00e1n que se empregaba para a fundici\u00f3n de ferro na achegada f\u00e1brica de Tomasz\u00f3w Maz.\nResidencia dos tsares.\nA importancia do asentamento aumentou no s\u00e9culo XIX\u00a0cando os tsar de Rusia Alexandre III mandou constru\u00edr unha residencia de caza na aldea. En 1885 edificouse un palacio de madeira que servir\u00eda de aloxamento aos tsares nas s\u00faas visitas a Spala ata a 1912. En 1912 a familia de Nicolao II\u00a0estaba pasando uns d\u00edas no palacio de madeira, cando o tsar\u00e9vich Alexei sufriu un ataque de hemofilia que case lle custa a vida. Este suceso provocou que a tsarina Alexandra Feodorovna se negase a volver ao palacio de Spa\u0142a.\nGuerras Mundiais.\nDurante a primeira guerra mundial Spa\u0142a situ\u00e1base dentro da zona de ocupaci\u00f3n alem\u00e1, servindo como base de operaci\u00f3ns militares ata a retirada das tropas alem\u00e1s en 1918.\nNo per\u00edodo de entreguerras e, acadada a independencia de Polonia, Spa\u0142a viviu uns anos de prosperidade como centro de caza ao que acud\u00edan toda clase de autoridades civ\u00eds, recibindo en varias ocasi\u00f3ns a visita do Presidente Ignacy Moscicki. En 1935\u00a0celebrouse o rally dos Boy Scouts para conmemorar o seu 35 aniversario.\nCo estoupido da segunda guerra mundial e a ocupaci\u00f3n de Polonia por parte do ex\u00e9rcito do Terceiro Reich, estableceuse en Spa\u0142a o Alto Mando Militar alem\u00e1n."}
{"id": "338179", "revid": "7802", "url": "https://gl.wikipedia.org/wiki?curid=338179", "title": "Spala", "text": ""}
{"id": "338181", "revid": "1576", "url": "https://gl.wikipedia.org/wiki?curid=338181", "title": "Cabeiro (molusco)", "text": ""}
{"id": "338188", "revid": "98629", "url": "https://gl.wikipedia.org/wiki?curid=338188", "title": "Panateneas", "text": "As Panateneas (en grego antigo \u03a0\u03b1\u03bd\u03b1\u03b8\u03ae\u03bd\u03b1\u03b9\u03b1/Panat\u1ebfnaia) eran unhas festas relixiosas que celebraban todos os anos en Atenas dedicadas a Atenea, deusa \"Poliada\" (protectora da cidade), e que ti\u00f1an lugar entre o 23 e o 30 do mes de \"hecatombe\u00f3n\" (primeiro mes no calendario \u00e1tico) equivalente \u00e1 segunda metade do noso mes de xullo actual. Eran as celebraci\u00f3ns relixiosas m\u00e1is antigas e importantes de Atenas.\nPor outra banda, e cada catro anos, celebr\u00e1banse as Grandes Panateneas que duraban catro d\u00edas m\u00e1is que as anuais e que eran as m\u00e1is prestixiosas e apreciadas polos cidad\u00e1ns de Atenas, similares, en importancia, aos Xogos Ol\u00edmpicos ou os Xogos Panhel\u00e9nicos. Ademais hab\u00eda desfiles militares desde o Cer\u00e1mico at\u00e9 a Acr\u00f3pole pasando pola \u00c1gora.\nAs primeiras Grandes Panateneas instaurounas Pis\u00edstrato en -566\u00a0inspir\u00e1ndose nos Xogos Ol\u00edmpicos, pero engadiulles certames de poes\u00eda e m\u00fasica (presentes nos Xogos Nemeos). Os xogos propiamente ditos divid\u00edanse en dous: uns para os atenienses, que comprend\u00edan as artes, e outros abertos para todos os gregos. Estes \u00faltimos eran parecidos aos Xogos Ol\u00edmpicos, inclu\u00edndo boxeo, loita, pancracio (forma de loita grega), p\u00e9ntatlon e carreiras de cuadrigas, sendo estas as probas de m\u00e1is prestixio. O vencedor das carreiras era premiado cunha coroa de follas de oliveira e 140 \u00e1nforas panatenaicas de aceite de oliva procedentes das oliveiras sacras de Atenas. As \u00e1nforas estaban cinceladas por unha banda coa imaxe da deusa e polo outro cun gravado do vencedor da proba.\nOs xogos reservados aos atenienses eran algo diferentes. Inclu\u00edan unha carreira con fachos desde o santuario da Academia, nos arredores da muralla, onde no seu altar se acend\u00edan as mesmas, at\u00e9 o Parten\u00f3n (predecesoras das substituci\u00f3ns de facho dos Xogos Ol\u00edmpicos modernos), batallas de infantar\u00eda e cabalar\u00eda, un lanceiro de xavelina dacabalo, os \"apobotai\" (unha carreira de cuadrigas, na que o condutor deb\u00eda saltar do carro, correr \u00e1 beira do mesmo e despois volver incorporarse ao carro), a \"pyrriche\" (aparentemente exercicios militares con m\u00fasica) e o \"euandrion\" (un concurso de beleza entre os atletas).\nO Estadio Panatenaico, xunto ao Leoforos Olgas, lev\u00e1ntase nunha depresi\u00f3n e nel desenvolv\u00edanse os concursos ximn\u00e1sticos das Panateneas.\nOs vencedores dos certames art\u00edsticos eran premiados cunha coroa de ouro. As probas e os concursos estaban supervisados por uns maxistrados especiais que se elix\u00edan cada catro anos, os \"athlot\u00e9tes\"\nA procesi\u00f3n do peplo.\nA procesi\u00f3n do peplo (vestidura ampla e sen mangas, con pregues graduados), como rito oficial, pu\u00f1a o punto final \u00e1s Grandes Panateneas. Este era tecido, durante todo o ano, polas mulleres da \u00c1tica e ofrecido \u00e1 deusa o d\u00eda 28. O peplo era portado polas can\u00e9foras nunha solemne procesi\u00f3n que percorr\u00eda toda a cidade at\u00e9 a Acr\u00f3pole onde se achaba instalada a estatua de Atenea Poliada. A participaci\u00f3n nesta procesi\u00f3n significaba unha gran honra. Na procesi\u00f3n \u00edan sacerdotes, can\u00e9foras que levaban os \u00fatiles do sacrificio, anci\u00e1ns con ramas de oliveira, mozas con armadura hoplita, os vencedores dos xogos e embaixadores das colonias atenienses. Os forasteiros residentes en Atenas tam\u00e9n participaban na cerimonia, pero detr\u00e1s dos cidad\u00e1ns atenienses. Na Panatenea anual os fastos e cerimonias eran menores.\nO festexo terminaba cun gran sacrificio a Atenea, a hecatombe (sacrificio relixioso de cen bois) e a carne dos animais sacrificados com\u00edase durante un gran banquete que pechaba pola noite o festival.\nAs cerimonias aos premiados inclu\u00edan a entrega de \u00e1nforas panatenaicas, grandes vasos de cer\u00e1mica que conti\u00f1an o aceite dado como premio. O ga\u00f1ador da carreira de carros recib\u00eda como premio cento corenta \u00e1nforas panatenaicas cheas de aceite de oliva.\nFriso do Parten\u00f3n.\nNo friso d\u00f3rico do Parten\u00f3n que coroa o pronao e opist\u00f3domo e os muros laterais das naves, estaba representada a procesi\u00f3n das Panateneas na que Fidias reproduciu maxistralmente a mesma orde do seu desfile real. Med\u00eda 160 metros, contaba con m\u00e1is de 350 figuras e foi esculpida por Fidias entre os anos -447 e -438. A procesi\u00f3n das Panateneas, que se inicia na fachada occidental, avanza en d\u00faas filas, \u00e1 vez polo norte e polo sur, e termina ante a asemblea dos deuses, na fachada oriental. No lado occidental, figuran os preparativos, con personaxes que se calzan as sandalias e preparan os cabalos. Polos costados vese avanzar \u00e1 cabalar\u00eda xa formada, precedida por carros con parellas de guerreiros e polos que cami\u00f1an a p\u00e9: anci\u00e1ns con talos de oliveira, m\u00fasicos tocando a lira e o aulos ou dobre frauta, mozas que levan vituallas e, diante de todos, as raparigas atenienses (ergastinas) portadoras do peplos que regalan aos sacerdotes para que vistan a Atenea, a cal se achega \u00e1 asemblea dos deuses sentados."}
{"id": "338196", "revid": "6939", "url": "https://gl.wikipedia.org/wiki?curid=338196", "title": "Premio San Clemente", "text": ""}
{"id": "338197", "revid": "6939", "url": "https://gl.wikipedia.org/wiki?curid=338197", "title": "Xulia Alonso", "text": ""}
{"id": "338198", "revid": "23204", "url": "https://gl.wikipedia.org/wiki?curid=338198", "title": "Jakub Su\u0161a", "text": "Jakub Su\u0161a (en , en , en ), nado en Minsk arredor de 1610 e finado en Che\u0142m o 4 de setembro de 1687, foi un relixioso basiliano greco-cat\u00f3lico, bispo de Che\u0142m dende 1652 at\u00e9 o seu pasamento.\nTraxectoria.\nEn 1626 entrou na Orde de San Basilio Magno, e foi educado no colexio pontificio de Braniewo (Prusia) at\u00e9 1632, e posteriormente en Pu\u0142tusk, en Olomouc (Moravia) at\u00e9 1636, onde se doutorou en Teolox\u00eda, e en Roma.\nA partir de 1639 pasou a ser o superior do mosteiro basiliano de Che\u0142m. En 1649 pasou a ser administrador apost\u00f3lico da eparqu\u00eda de Che\u0142m, e en 1652 foi nomeado bispo de dita diocese.\nDurante o seu pontificado defendeu e promoveu a idea da uni\u00f3n entre a Igrexa ortodoxa e a Igrexa cat\u00f3lica. Entre 1664 e 1666 exerceu de procurador da Igrexa rutena ante a Santa S\u00e9, onde contribu\u00edu a solucionar disensi\u00f3ns na orde basiliana e logrou un acordo que impedise o cambio de rito para os cat\u00f3licos.\nParticipou en Lublin no \"colloquium amicabile\", un intento infrutuoso de reconciliaci\u00f3n entre greco-cat\u00f3licos e ortodoxos da metr\u00f3pole de K\u00ediv. Na d\u00e9cada de 1680 convocou seis s\u00ednodos diocesanos que contribu\u00edron ao renacemento da vida relixiosa, \u00e1 reforma do clero, e ao fortalecemento das instituci\u00f3ns eclesi\u00e1sticas.\nFoi tam\u00e9n un promotor do culto \u00e1 icona da Nai de Deus de Che\u0142m, o que contribu\u00edu a facer de dita cidade un destino mariano de importancia nacional. Deixou varias obras escritas, que son unha importante fonte de informaci\u00f3n sobre a historia de Che\u0142m e da Igrexa Rutena en Polonia, como a historia da icona da Nai de Deus e as vidas de san Xosafat e Meletii Smotrytskyi, e foi tam\u00e9n impulsor da beatificaci\u00f3n do primeiro."}
{"id": "338204", "revid": "23204", "url": "https://gl.wikipedia.org/wiki?curid=338204", "title": "Pelecanus thagus", "text": "Pelecanus thagus, xeralmente chamado pelicano peruano, \u00e9 unha especie de aves mari\u00f1as do x\u00e9nero dos pelicanos que habita nas costas do Pac\u00edfico de Am\u00e9rica do Sur. Actualmente consid\u00e9rase que constit\u00fae unha especie e que non \u00e9 unha subespecie do \"Pelecanus occidentalis\" como se considerou anteriormente.\nDistribuci\u00f3n.\nO pelicano peruano habita as costas do Pac\u00edfico do Per\u00fa e Chile, e chega polo sur ata o Canal de Beagle fronte \u00e1 illa Picton; na Arxentina \u00e9 accidental, en especial en lagos da cordilleira: Lago Puelo, e Lago Fagnano.\nDescrici\u00f3n.\nMide de 1,1 a 1,5 metros de longo e a s\u00faa envergadura alar pode superar lixeiramente os 2,28 m. Pos\u00faen un gran peteiro de cor amarela cunha bolsa na parte inferior (chamada bolsa gular) que utiliza para capturar e gardar os peixes cos que se alimenta. Captura os peixes mergull\u00e1ndose na auga desde a altura cando vai en voo, no que se parece a \"P. occidentalis\", pero no que se diferencia do resto dos pelicanos, que pescan nadando pola superficie. Ten un aspecto m\u00e1is ben escuro, xa que a s\u00faa plumaxe \u00e9 de cor parda escura no dorso, mentres que a s\u00faa fronte, peito e laterais do pescozo son de cor branca. A parte dorsal do pescozo, se torna parda durante o per\u00edodo reprodutivo. Ten un penacho de plumas na cabeza. En tama\u00f1o \u00e9 case o dobre que o \"P. occidentalis\", cun peso medio de 7\u00a0kg.\nReproduci\u00f3n.\nA principal tempada reprodutora \u00e9 entre setembro e marzo. O tama\u00f1o da posta \u00e9 xeralmente de dous a tres ovos. Os ovos son incubados durante unha 4 ou 5 semanas, e a crianza dos piti\u00f1os dura uns 3 meses.\nStatus.\nDesde 2008 o seu status est\u00e1 avaliado como \"case ameazada\" (NT) na Lista vermella da IUCN."}
{"id": "338208", "revid": "98629", "url": "https://gl.wikipedia.org/wiki?curid=338208", "title": "F\u00e9rvedes", "text": "O top\u00f3nimo F\u00e9rvedes pode referirse a:"}
{"id": "338209", "revid": "98629", "url": "https://gl.wikipedia.org/wiki?curid=338209", "title": "Kirsch", "text": "O kirsch (do alem\u00e1n: \"Kirsche\" \u2013 \"cereixa\") \u00e9 un licor extra\u00eddo das guindas. Tr\u00e1tase dunha bebida incolora orixinaria de Alema\u00f1a, que se obt\u00e9n por destilaci\u00f3n do zume fermentado dunha especie de guindas bravas da Selva Negra alem\u00e1, cunha graduaci\u00f3n alc\u00f3lica alta, superior a 30\u00b0.\nEste licor \u00e9 moi popular nas rexi\u00f3ns francesas de Alsacia, Franco Condado e Lorena, e en Alema\u00f1a, Austria e Su\u00edza."}
{"id": "338213", "revid": "98629", "url": "https://gl.wikipedia.org/wiki?curid=338213", "title": "Pelecanus occidentalis", "text": "Pelecanus occidentalis, xeralmente chamado pelicano pardo, \u00e9 unha especie de pequeno pelicano (a\u00ednda as\u00ed pode pasar de 5\u00a0kg) que vive en Am\u00e9rica, en zonas costeiras. \u00c9 unha das tres especies de pelicanos do continente americano. Pesca mergull\u00e1ndose desde as alturas cando vai en voo, igual que \"Pelecanus thagus\", polo que se diferencia do resto dos pelicanos, que se alimentan nadando pola superficie.\nTaxonom\u00eda.\nA especie subdiv\u00eddese, segundo o ITIS, en cinco subespecies, que son:\nDurante alg\u00fan tempo considerouse que \"P. thagus\" era unha subespecie de \"P. occidentalis\", pero actualmente \"P. thagus\" clasif\u00edcase nunha especie propia.\nDescrici\u00f3n.\nO pelicano pardo \u00e9 a especie de pelicano de menor tama\u00f1o, a\u00ednda que non deixa de ser unha ave grande. A s\u00faa lonxitude est\u00e1 entre 106 e 137\u00a0cm, pesa de 2,75 a 5,5\u00a0kg e ten unha envergadura de \u00e1s de 1,83 a 2,5 m. Na maior\u00eda da s\u00faa \u00e1rea de distribuci\u00f3n, o pelicano pardo \u00e9 unha ave inconfundible. Como todos os pelicanos, esta especie ten un gran peteiro, de 28 a 34,8\u00a0cm de lonxitude, cunha bolsa gular na parte inferior coa que recolle auga coas presas, que despois drena e traga as presas. A cabeza \u00e9 branca a mi\u00fado con tons amarelos nos adultos. O peteiro \u00e9 principalmente griseiro na maior\u00eda dos exemplares, a\u00ednda que en \u00e9poca reprodutora ponse avermellado na parte inferior da gorxa. As costas, cadr\u00eds e cola te\u00f1en bandas grises e pardas escuras, \u00e1s veces cun ton cor de \u00f3xido. Nos pelicanos adultos, o peito e o ventre son de cor marr\u00f3n anegrado e as patas e p\u00e9s son negros. Os xuven\u00eds son similares pero te\u00f1en un pescozo gris acasta\u00f1ado, e branco nas partes inferiores.\nEsta ave dist\u00ednguese doadamente do \"Pelecanus erythrorhynchos\" por non ter a plumaxe branca daquel, ser de menor tama\u00f1o e ter o h\u00e1bito de mergullarse en picado desde o aire para pescar, e non pesca cooperativamente nadando pola superficie. O \"Pelecanus thagus\" (pelicano do Per\u00fa), que antes foi considerado unha subespecie do pelicano pardo, agora consid\u00e9rase unha especie \u00e1 parte, e, a\u00ednda que ten unha plumaxe parecida, \u00e9 bastante m\u00e1is grande. Os pelicanos pardo e peruano poden solapar as s\u00faas \u00e1reas de distribuci\u00f3n nalgunhas zonas da costa do Pac\u00edfico de Suram\u00e9rica.\nDistribuci\u00f3n e h\u00e1bitat.\n\"P. occidentalis\" vive nas costas pac\u00edficas e atl\u00e1nticas de Am\u00e9rica. Nas costas do Atl\u00e1ntico e do Golfo de M\u00e9xico est\u00e1 distribu\u00eddo desde Nova Escocia a Venezuela, e m\u00e1is ao sur ata a desembocadura do r\u00edo Amazonas. Ao longo do Atl\u00e1ntico, son normalmente menos com\u00fans ao norte de Carolina do Norte, cunha considerable poboaci\u00f3n na maior\u00eda do Golfo de M\u00e9xico. No oc\u00e9ano Pac\u00edfico enc\u00f3ntrase desde a Columbia Brit\u00e1nica ata o centro de Chile, inclu\u00edndo as illas Gal\u00e1pagos. No Pac\u00edfico, son bastante com\u00fans ao longo da costa de California, M\u00e9xico e Am\u00e9rica Central. Algunhas aves inmaturas poden desviarse ao interior e chegar a lagos continentais de auga doce. Despois de ani\u00f1ar, as aves norteamericanas migran en bandadas m\u00e1is ao norte seguindo a costa, volvendo despois a augas c\u00e1lidas para invernar. Son tam\u00e9n com\u00fans en mangleirais.\nComportamento.\nOs pelicanos son aves gregarias; viven en bandadas de ambos os sexos todo o ano. Te\u00f1en unha gran flotabilidade cando nadan debido aos seus sacos a\u00e9reos internos situados baixo a pel e nos \u00f3sos, e te\u00f1en un voo gr\u00e1cil pero son moi torpes en terra. Voan en grupos, coas cabezas botadas para atr\u00e1s sobre os ombreiros, e os peteiros apoiados sobre os seus pescozos dobrados. Poden voar en formaci\u00f3n en V, pero xeralmente fano en varias ringleiras un nunha soa, a mi\u00fado preto da superficie da auga.\nCando se alimentan, merg\u00fallase en picado de cabeza, xeralmente desde pouca altura, a mi\u00fado mergull\u00e1ndose totalmente dentro da auga para apa\u00f1ar as presas. Unha vez de novo na superficie verten a auga que lles entrou na bolsa antes de tragar as s\u00faas presas. S\u00f3 o pelicano do Per\u00fa comparte este estilo tan activo de pescar, mentres que os outros pelicanos alim\u00e9ntanse nadando pola superficie e acurralando en grupos os peixes. Por\u00e9n, observ\u00e1ronse individuos inmaturos de pelicano pardo aliment\u00e1ndose nadando pola superficie. Ocasionalmente son v\u00edtimas de cleptoparasitismo (roubo da comida) por parte de gaivotas, papamerdas e fragatas.\nA\u00ednda que \"P. occidentalis\" come principalmente peixes, suplementan a s\u00faa dieta ocasionalmente con anfibios ou crust\u00e1ceos. Localmente os peixes clupeidos \"Brevoortia\" e \"Ethmidium\", poden supo\u00f1er o 90\u201395% do seu alimento. \u00c9 moi importante a dispo\u00f1ibilidade de anchoas para o \u00e9xito da nidaci\u00f3n desta especie. Por\u00e9n, as s\u00faas presas preferidas son xeralmene especies de peixes non comercializadas pola industria pesqueira. Outros peixes que depredan con regularidade poden ser os Congiopodidae, \"Lagodon rhomboides\", arenques, \"Archosargus\", Atheriniformes, muxos, e outros pequenos peixes, e \u00e1s veces tam\u00e9n crust\u00e1ceos como gambas. Un s\u00f3 adulto pode comer uns 1,8\u00a0kg de alimento ao d\u00eda. Hoxe, en moitas \u00e1reas costeiras, os pelicanos pardos esperan nos portos pesqueiros e peiraos coa esperanza de ser alimentados ou roubar restos das capturas pesqueiras dos barcos, especialmente se foron condicionados a facelo.\nReproduci\u00f3n.\nEstas aves ani\u00f1an en colonias, a mi\u00fado en illas ou mangleirais. Os pelicanos machos escollen os sitios de nidaci\u00f3n e realizan unha exhibici\u00f3n que atrae \u00e1s femias. unha vez que se forma a parella, a comunicaci\u00f3n aparente entre eles \u00e9 m\u00ednima. A nidaci\u00f3n dos pelicanos \u00e9 m\u00e1xima en marzo e abril; os ni\u00f1os das colonias constr\u00faense nas \u00e1rbores, arbustos ou no chan (este \u00faltimo caso xeralmente en illas \u00e1s que non poden acceder os predadores terrestres). Os ni\u00f1os situados en \u00e1rbores son bastante lixeiros e feitos con xuncos, herbas, palla, e paus; os feitos no chan consisten nun burato pouco fondo forrado de plumas e un bordo de solo constru\u00eddo de 10 a 26\u00a0cm de altura desde o chan. Os seus xoves eclosionan en ni\u00f1adas de 2 a 3 cr\u00edas e est\u00e1n espidos e indefensos inicialmente. A incubaci\u00f3n dura de 28 a 30 d\u00edas. Ambos os proxenitores coidan activamente das cr\u00edas. Os xoves pelicanos empezan a andar independentemente aos 35 d\u00edas de idade nos ni\u00f1os feitos no chan, pero non deixan os ni\u00f1os nas \u00e1rbores ata que te\u00f1en de 68 a 88 d\u00edas. No per\u00edodo que vai dos 8 aos 10 meses son coidados polos pais, que os alimentan por regurxitaci\u00f3n cuns 70\u00a0kg de peixes. Estes paxaros chegan \u00e1 madureza sexual (e adquiren a plumaxe adulta) aos cinco anos de idade. A predaci\u00f3n \u00e9 ocasional nas colonias e os predadores dos ovos e das cr\u00edas e m\u00e1is raramente de adultos poden ser gaivotas, aves de presa (especialmente aguias \"Haliaeetus leucocephalus\"), raposos, mofetas e gatos bravos. Nas \u00e1reas onde hai caim\u00e1ns (aligatores), estes poden \u00e1s veces capturar pelicanos inmaturos. A predaci\u00f3n probablemente se reduce se a colonia est\u00e1 nunha illa, especialmente a de predadores terrestres. Como todos os pelicanos, os pelicanos pardos son moi sensibles \u00e1s molestias causadas polos humanos (como turistas ou pescadores) nos seus ni\u00f1os e poden abandonar os seus ni\u00f1os se se ven estresados. Debido ao seu tama\u00f1o grande, os adultos que non est\u00e1n nidificacndo raramente son predados.\nStatus de conservaci\u00f3n.\nOs pesticidas como o DDT e a dieldr\u00edna ameazaron o futuro do \"P. occidentalis\" no sur dos Estados Unidos e California a inicios da d\u00e9cada de 1970 e a especie foi inclu\u00edda na lista da Lei de Especies en Perigo dos Estados Unidos entre 1970 e 2009. Un grupo de investigaci\u00f3n da Universidade de Tampa encabezado polo Dr. Ralph Schreiber realizou investigaci\u00f3ns na \u00e1rea de Tampa Bay/St Petersburg e atopou que era o DDT o que causaba que as cascas dos ovos fosen demasiado finas e incapaces de soportaren o embri\u00f3n ata a s\u00faa madureza. Como resultado desta investigaci\u00f3n, o uso do DDT foi eliminado en Florida, e despois en todo EUA. O goberno dos Estados Unidos prohibiu o uso do DDT en 1972, e desde ent\u00f3n a poboaci\u00f3n do pelicano pardo foise incrementando. Actualmente est\u00edmase que a poboaci\u00f3n destas aves \u00e9 de 650.000 individuos. Xunto co \"P. erythrorhynchos\", o \"P. occidentalis\" est\u00e1 protexido pola Lei do Tratado de Aves Migratorias de 1918.\nA IUCN clasificou o pelicano pardo na s\u00faa lista vermella co status de \"Pouco preocupante\" desde 1988.\nNa cultura.\nO pelicano pardo \u00e9 agora un elemento b\u00e1sico das rexi\u00f3ns costeiras moi poboadas e \u00e9 tolerado en diverso grao polos pescadores e navegantes. \u00c9 a ave nacional de San Marteen, Barbados, Saint Kitts e Nevis e as illas Turcas e Caicos, e a ave oficial do estado de Luisiana, EUA e aparece na s\u00faa bandeira e escudo (o estado \u00e9 co\u00f1ecido como \"estado pelicano\", e desde 1966 a lei especifica que a especie de pelicano representada \u00e9 \"P. occidentalis\"). \u00c9 tam\u00e9n a mascota da Universidade de Tulane e \u00e9 un dos selos das universidades de Tulane, Universidade do Estado de Luisiana e a de Luisiana en Lafayette. \u00c9 tam\u00e9n a figura da escarapela da Universidade das Indias occidentais.\nNa pel\u00edcula \"Finding Nemo\" aparece o personaxe Nigel, que \u00e9 un pelicano pardo (a\u00ednda que a acci\u00f3n transcorre preto de Australia, onde esta especie de pelicano non vive).\nO equipo de baloncesto estadounidense da National Basketball Association New Orleans Pelicans ch\u00e1mase as\u00ed en honor \u00e1 ave oficial do estado de Luisiana, que \u00e9 o pelicano pardo."}
{"id": "338214", "revid": "75439", "url": "https://gl.wikipedia.org/wiki?curid=338214", "title": "Expocoru\u00f1a", "text": "O Recinto Feiral Expocoru\u00f1a \u00e9 a instituci\u00f3n feiral da Coru\u00f1a, que organiza sal\u00f3ns relacionados cos diferentes sectores econ\u00f3micos. Est\u00e1 situado en Someso.\nLegalmente estrut\u00farase como a Fundaci\u00f3n Instituto Ferial de A Coru\u00f1a (IFECO) con car\u00e1cter de entidade p\u00fablica, conformada pola Xunta de Galicia, a Deputaci\u00f3n da Coru\u00f1a, o Concello da Coru\u00f1a, a Confederaci\u00f3n de Empresarios da Coru\u00f1a e Abanca.\nHistoria.\nO proxecto do recinto feiral comezou o ano 2003. Por\u00e9n, sufriu atrasos e aumentos de custos que elevaron o orzamento ata 37 mill\u00f3ns de euros, un 75% m\u00e1is do presupostado. O edificio, dese\u00f1ado por Luis Collarte, inaugurouse o 19 de febreiro de 2008.\nRecinto.\nConta con 19 000 m2 cubertos e 8000 ao aire libre. Disp\u00f3n tam\u00e9n de salas multi\u00fasos, aulas e despachos, ademais de aparcadoiro.\nFeiras e outras actividades.\nAlg\u00fans dos eventos organizados en Expocoru\u00f1a son Expotaku, a Feira de Aut\u00f3nomos de Galicia ou o Sal\u00f3n do Veh\u00edculo de Ocasi\u00f3n.\nNas instalaci\u00f3ns real\u00edzanse tam\u00e9n espect\u00e1culos musicais como o S\u00f3nar 2010, presentaci\u00f3ns, congresos e mitins pol\u00edticos. Entre o 16 de outubro e o 13 de novembro de 2012 tivo lugar no recinto o xu\u00edzo pola cat\u00e1strofe do Prestige.\nEn abril de 2020 habilitouse no recinto un hospital de campa\u00f1a para empregar durante a pandemia por coronavirus."}
{"id": "338215", "revid": "47401", "url": "https://gl.wikipedia.org/wiki?curid=338215", "title": "ExpoCoru\u00f1a", "text": ""}
{"id": "338216", "revid": "47401", "url": "https://gl.wikipedia.org/wiki?curid=338216", "title": "EXPOCoru\u00f1a", "text": ""}
{"id": "338219", "revid": "18868", "url": "https://gl.wikipedia.org/wiki?curid=338219", "title": "Cuba libre", "text": ""}
{"id": "338225", "revid": "89787", "url": "https://gl.wikipedia.org/wiki?curid=338225", "title": "Los \u00c1lamos, Novo M\u00e9xico", "text": "Los \u00c1lamos \u00e9 un lugar designado polo censo situado no condado de Los \u00c1lamos no estado estadounidense de Novo M\u00e9xico. No censo de 2010 ti\u00f1a unha poboaci\u00f3n de 12\u00a0019 habitantes e unha densidade de poboaci\u00f3n de 416,34 persoas por km\u00b2.\nXeograf\u00eda.\nLos \u00c1lamos at\u00f3pase situado nas coordenadas . Segundo a Oficina do Censo dos Estados Unidos, Los \u00c1lamos ten unha superficie total de 28.87\u00a0km\u00b2, da cal 28.86 km\u00b2 corresponden a terra firme e (0.04%) 0.01 km\u00b2 \u00e9 auga.\nDemograf\u00eda.\nSegundo o censo de 2010, hab\u00eda 12\u00a0019 persoas residindo en Los \u00c1lamos. A densidade de poboaci\u00f3n era de 416,34 hab./km\u00b2. Dos 12\u00a0019 habitantes, Los \u00c1lamos estaba composto polo 85.91% brancos, o 0.62% eran afroamericanos, o 0.85% eran amerindios, o 7.17% eran asi\u00e1ticos, o 0.07% eran insulares do Pac\u00edfico, o 2.52% eran doutras razas e o 2.85% pertenc\u00edan a dous ou m\u00e1is razas. Do total da poboaci\u00f3n o 14.62% eran hispanos ou latinos de calquera raza."}
{"id": "338226", "revid": "27155", "url": "https://gl.wikipedia.org/wiki?curid=338226", "title": "Pelec\u00e1nidos", "text": ""}
{"id": "338227", "revid": "27155", "url": "https://gl.wikipedia.org/wiki?curid=338227", "title": "Pelec\u00e1nido", "text": ""}
{"id": "338231", "revid": "15490", "url": "https://gl.wikipedia.org/wiki?curid=338231", "title": "Pena Grande de F\u00e9rvedes", "text": "A Pena Grande de F\u00e9rvedes \u00e9 un penedo situado nos contrafortes da serra da Carba, na parroquia de Lousada (Xermade), no que hai unha cavidade natural entre rochas que serviron de morada e refuxio aos primeiros habitantes do lugar..\nArqueolox\u00eda.\nF\u00e9rvedes II.\nNesta pena hai un conxunto arqueol\u00f3xico do paleol\u00edtico superior, ao aire libre, que foi descuberto no ano 1971 polo m\u00e9dico e arque\u00f3logo vilalb\u00e9s Jos\u00e9 Ramil Soneira, que \u00e9 denominado como F\u00e9rvedes II. \nNeste sitio recuper\u00e1ronse \u00fatiles de s\u00edlex, cuarzo e cristal de rocha, e localizouse, tam\u00e9n, un colgante p\u00e9treo de forma ovoidal cun orificio de forma circular e en ambas as d\u00faas caras un profundo suco horizontal datado en hai uns 17 000 anos, denominado \"colgante de pedra decorado de F\u00e9rvedes\", que foi a manifestaci\u00f3n art\u00edstica m\u00e1is antiga co\u00f1ecida at\u00e9 hoxe en Galicia. \nTam\u00e9n se atopou unha azagaia de \u00f3so decorada cunha inscrici\u00f3n horizontal. Pouco despois, en 1983, Ramil Soneira e V\u00e1zquez Varela deron a co\u00f1ecer a primeira noticia de arte m\u00f3bel en Galicia, unha peza de pedra de forma oval perforada e decorada con sucos que interpretan como un colgante."}
{"id": "338233", "revid": "89787", "url": "https://gl.wikipedia.org/wiki?curid=338233", "title": "O Pando, Cereixido, A Fonsagrada", "text": "O Pando \u00e9 un lugar da parroquia de Cereixido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 4 habitantes (2 homes e 2 mulleres)."}
{"id": "338234", "revid": "25871", "url": "https://gl.wikipedia.org/wiki?curid=338234", "title": "O Vao, Cereixido, A Fonsagrada", "text": "O Vao \u00e9 un lugar da parroquia de Cereixido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 4 habitantes (3 homes e 1 muller)."}
{"id": "338235", "revid": "89787", "url": "https://gl.wikipedia.org/wiki?curid=338235", "title": "O Vilar\u00f3n, Cereixido, A Fonsagrada", "text": "O Vilar\u00f3n \u00e9 un lugar da parroquia de Cereixido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 5 habitantes (3 homes e 2 mulleres)."}
{"id": "338236", "revid": "89787", "url": "https://gl.wikipedia.org/wiki?curid=338236", "title": "O Touceiro, Cereixido, A Fonsagrada", "text": "O Touceiro \u00e9 un lugar da parroquia de Cereixido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 contaba cun habitante, un home."}
{"id": "338237", "revid": "1131", "url": "https://gl.wikipedia.org/wiki?curid=338237", "title": "O Taboeiro, Cereixido, A Fonsagrada", "text": "O Taboeiro \u00e9 un lugar da parroquia de Cereixido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 estaba deshabitado."}
{"id": "338238", "revid": "85894", "url": "https://gl.wikipedia.org/wiki?curid=338238", "title": "Souto, Cereixido, A Fonsagrada", "text": "Souto \u00e9 un lugar da parroquia de Cereixido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 23 habitantes (14 homes e 9 mulleres). \u00c9 o lugar m\u00e1is poboado da parroquia."}
{"id": "338239", "revid": "89787", "url": "https://gl.wikipedia.org/wiki?curid=338239", "title": "Santiso, Cereixido, A Fonsagrada", "text": "Santiso \u00e9 un lugar da parroquia de Cereixido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 5 habitantes (2 homes e 3 mulleres)."}
{"id": "338240", "revid": "89787", "url": "https://gl.wikipedia.org/wiki?curid=338240", "title": "Santa Xui\u00e1, Cereixido, A Fonsagrada", "text": "Santa Xui\u00e1 \u00e9 un lugar da parroquia de Cereixido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 16 habitantes (9 homes e 7 mulleres)."}
{"id": "338241", "revid": "85894", "url": "https://gl.wikipedia.org/wiki?curid=338241", "title": "Cereixido, Cereixido, A Fonsagrada", "text": "Cereixido \u00e9 un lugar da parroquia de Cereixido, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 21 habitantes (10 homes e 11 mulleres)."}
{"id": "338242", "revid": "23204", "url": "https://gl.wikipedia.org/wiki?curid=338242", "title": "Pando", "text": "O top\u00f3nimo Pando p\u00f3dese referir a:\nAmais, como apelido pode referirse a:"}
{"id": "338243", "revid": "98629", "url": "https://gl.wikipedia.org/wiki?curid=338243", "title": "Pilotos de F\u00f3rmula 1 do Brasil", "text": "Houbo 30 pilotos de F\u00f3rmula Un do Brasil inclu\u00edndo tres campi\u00f3ns do mundo. Ayrton Senna, ga\u00f1ador do t\u00edtulo en tres ocasiones, \u00e9 considerado por moitos como o mellor piloto da historia da F\u00f3rmula Un. Nelson Piquet tam\u00e9n ga\u00f1ou o t\u00edtulo tres veces e Emerson Fittipaldi que foi o ga\u00f1ador en d\u00faas ocasi\u00f3ns. Rubens Barrichello ten o r\u00e9cord de m\u00e1is carreiras disputadas e acabou como subcampi\u00f3n en d\u00faas tempadas.\nCampi\u00f3ns do mundo e ga\u00f1adores de carreiras.\nO Brasil produciu tres campi\u00f3ns do mundo, todos ga\u00f1aron m\u00e1is dunha vez. Emerson Fittipaldi foi o primeiro brasileiro en lograr o campionato de pilotos, ga\u00f1ando en e . Nelson Piquet logrou un m\u00e1is, ga\u00f1ando o campionato tres veces na d\u00e9cada de 1980 e converteuse no primeiro triplo campi\u00f3n brasileiro mundo. en 1991, aos 31 anos de idade, Ayrton Senna ga\u00f1ou o seu terceiro t\u00edtulo, convert\u00e9ndose no m\u00e1is novo no tricampi\u00f3n do mundo nese momento.\nSeis pilotos brasileiros ga\u00f1aron polo menos un Gran Premio, cun total combinado de 101 vitorias. Ayrton Senna ga\u00f1ou m\u00e1is carreiras con 41 vitorias, mentres que Nelson Piquet ga\u00f1ou 23 das s\u00faas 204 carreiras. Fittipaldi, Rubens Barrichello e Felipe Massa lograron m\u00e1is de dez vitorias. Carlos Pace logrou a s\u00faa \u00fanica vitoria no Gran Premio do Brasil de 1975. Emerson Fittipaldi foi o primeiro brasileiro en ga\u00f1ar un Gran Premio de F\u00f3rmula Un, o Gran Premio dos Estados Unidos de 1970 no Circu\u00edto de Watkins Glen.\nPilotos actuais.\nFelipe Massa debutou en e pilotou para Ferrari, de a . Nas s\u00faas primeiras tres tempadas co equipo terminou terceiro, cuarto e, a continuaci\u00f3n, en segundo lugar no campionato de pilotos. Once das s\u00faas vitorias sucederon durante esas tres tempadas. Foi o piloto n\u00famero dous no equipo en varias ocasi\u00f3ns, en primeiro lugar con Michael Schumacher e logo con Fernando Alonso, tivo que ceder o liderado e deixar que os pilotos veteranos lograran as vitorias. Massa estivo moi preto de ga\u00f1ar a tempada , perdendo con Lewis Hamilton por un s\u00f3 punto. Perdeuno na \u00faltima volta da \u00faltima carreira da tempada, cando Hamilton logrou pasar a Timo Glock pola quinta posici\u00f3n e asegurou os suficientes puntos para ga\u00f1ar o campionato. O equipo Ferrari, sen darse conta nos \u00faltimos adiantamentos de Hamilton, celebrouno na crenza de que Massa ga\u00f1ara o t\u00edtulo. Cando a situaci\u00f3n f\u00edxose evidente comunic\u00e1ronllo a un Massa moi decepcionado. en , Massa pilotou para Williams.\nFelipe Nasr comezou a s\u00faa carreira na F\u00f3rmula Un en , pilotando para Sauber.\nEx pilotos.\nEx pilotos notables.\nAyrton Senna \u00e9 a mi\u00fado considerado como un dos mellores pilotos de todos os tempos. Nunha enquisa de \"Autosport\", preguntouse aos pilotos para que votaran ao mellor piloto da historia, e Senna foi elixido como n\u00famero un. Terminou no podio 80 veces, case a metade das carreiras nas que competiu e ga\u00f1ou 41 carreiras. Era un mestre do Gran Premio de M\u00f3naco, ga\u00f1\u00e1ndoo cinco veces de forma consecutiva, unha faza\u00f1a xamais alcanzada por ning\u00fan outro piloto en ning\u00fan outro circu\u00edto.\nNelson Piquet ga\u00f1ou tres t\u00edtulos nunha carreira que abarcou 14 tempadas. Fixo o seu debut na F\u00f3rmula Un en como piloto privado antes de conseguir unha unidade con Brabham. Durante as seguintes sete tempadas co equipo, ga\u00f1ou o campionato de pilotos en e antes de pasar a Williams en 1986. Piquet batallou co seu compa\u00f1eiro de equipo Nigel Mansell, tanto dentro como f\u00f3ra da pista. Piquet chamou publicamente a Mansell \"bobo sen educaci\u00f3n\", con Mansell respondendo que \"Piquet \u00e9 s\u00f3 un home vil\". No seu primeiro ano xuntos Piquet estaba convencido de que Williams favorec\u00eda ao piloto brit\u00e1nico e a s\u00faa inimizade persoal axudou a Alain Prost a conseguir o t\u00edtulo. Ao ano seguinte Piquet conseguiu o liderado e, malia que ti\u00f1a a metade dos triunfos que Mansell, a s\u00faa consistencia deulle o seu terceiro t\u00edtulo. Piquet trasladouse a Lotus durante d\u00faas tempadas antes de terminar a s\u00faa carreira na F1 con Benetton co que logrou tres vitorias. Logo da s\u00faa retirada Piquet desenvolveu unha exitosa empresa de navegaci\u00f3n por sat\u00e9lite, que lle axudou a financiar a carreira do seu fillo, Nelson Piquet Jr. e agora financia a carreira de Pedro Piquet.\nEmerson Fittipaldi estivo dez anos na F\u00f3rmula Un e ga\u00f1ou o t\u00edtulo en e . A enquisa entre pilotos de \"Autosport\" coloca a Fittipaldi no 12\u00ba posto, un por diante de Piquet. Fittipaldi uniuse \u00e1 F\u00f3rmula Un en con Lotus e logrou unha vitoria nos dous primeiros anos. Ga\u00f1ou cinco carreiras no seu terceiro ano para conseguir o seu primeiro t\u00edtulo de campionato, quedou en segundo lugar detr\u00e1s de Jackie Stewart un ano despois. Cambiouse a McLaren en e ga\u00f1ou o seu segundo t\u00edtulo, quedando subcampi\u00f3n o ano seguinte. Fittipaldi deixou McLaren para fundar Fittipaldi Automotive xunto co seu irm\u00e1n m\u00e1is vello Wilson, un equipo financiado por Copersucar, a empresa estatal de comercializaci\u00f3n de azucre brasileira. Permaneceron na competici\u00f3n durante varios anos con s\u00f3 dous podios nos seguintes cinco anos. Cando det\u00edvose o financiamento Emerson retirouse da pilotaxe para centrarse na xesti\u00f3n do equipo. F\u00edxoo durante dous anos antes de abandonar en , e regresou ao Brasil. Fittipaldi chegou a alcanzar o \u00e9xito na IndyCar.\nRubens Barrichello participou en 322 carreiras. Terminou entre os catro primeiros do campionato de pilotos en cinco tempadas consecutivas con Ferrari entre e . Durante este tempo Barrichello, do mesmo xeito que posteriormente Massa, result\u00e1balle dif\u00edcil ser o segundo piloto de Michael Schumacher. Foise de Ferrari para unirse a Honda e soportou tres tempadas dif\u00edciles antes de que Brawn GP comprara o equipo e producira un coche para que lle axudou a terminar terceiro no campionato. Ao principio da s\u00faa carreira Barrichello foi apadri\u00f1ado por Ayrton Senna, e os pilotos fix\u00e9ronse bos amigos. A morte de Senna, xusto un ano despois do debut de Barrichello, desgustou profundamente ao mozo brasileiro que resultara ferido nun accidente no inicio do mesmo Gran Premio. Cando Barrichello ga\u00f1ou a s\u00faa primeira carreira seis anos m\u00e1is tarde sentiuse abrumado pola emoci\u00f3n de ser o primeiro piloto brasileiro, desde Senna, en chegar \u00e1 cima do podio.\nLista de todos os pilotos brasileiros.\n "}
{"id": "338244", "revid": "23204", "url": "https://gl.wikipedia.org/wiki?curid=338244", "title": "Jos\u00e9 Mar\u00eda Ramil Soneira", "text": "Jos\u00e9 Mar\u00eda Ramil Soneira, finado o 27 de abril de 2014 en Vilalba, foi un m\u00e9dico e arque\u00f3logo galego que fundou e dirixiu o Museo de Prehistoria e Arqueolox\u00eda de Vilalba.\nTraxectoria.\nO doutor Ramil exerceu a medicina en Vilalba. Durante uns anos estivo vinculado ao Servizo de Radiolox\u00eda da Seguridade Social en Lugo.\nTraballos en arqueolox\u00eda.\nAs prospecci\u00f3ns levadas a cabo por Jos\u00e9 Ramil Soneira nos municipios de Vilalba, Xermade e Muras representaron unha absoluta novidade no panorama da prehistoria do noroeste da pen\u00ednsula Ib\u00e9rica. Definitivamente quedara aberto o cami\u00f1o ao co\u00f1ecemento do poboamento Galicia no plistoceno, rompendo coas vellas concepci\u00f3ns historiogr\u00e1ficas grazas \u00e1 s\u00faa investigaci\u00f3n arqueol\u00f3xica sistem\u00e1tica aplicada \u00e1 busca e estudo de dep\u00f3sitos ao aire libre. Este meritorio labor foi reco\u00f1ecido en 1971 coa concesi\u00f3n, pola Real Academia Galega, do premio Federico Maci\u00f1eira. En adiante, compartiu os seus traballos cos profesores Carlos Alonso del Real e Jos\u00e9 Manuel V\u00e1zquez Varela.\nDisipada a d\u00fabida sobre a presenza do home no paleol\u00edtico superior en Galicia, os problemas vanse centrar agora nas espec\u00edficas caracter\u00edsticas dunha realidade conformada por dep\u00f3sitos ao aire libre con secuencia estratigr\u00e1fica ed\u00e1fica, ausencia de restos \u00f3seos e dominio de minerais do grupo do cuarzo distintos ao s\u00edlex entre as materias primas l\u00edticas utilizadas. Cuesti\u00f3ns que haber\u00edan de ocupar aos investigadores durante un tempo. Pena Grande, Vidal I, Pena Grande de F\u00e9rvedes ou D\u00faas Nenas son alg\u00fans deses primeiros dep\u00f3sitos ao aire libre con industrias \u00e1s que se reco\u00f1ece a s\u00faa relaci\u00f3n coas fases m\u00e1is avanzadas do magdaleniano cant\u00e1brico ou cos complexos industriais adscritos ao aziliano nesa rexi\u00f3n.\nAlgunhas publicaci\u00f3ns.\nPublicaci\u00f3n p\u00f3stuma.\nNo Museo de Prehistoria e Arqueolox\u00eda de Vilalba, que Jos\u00e9 Ramil fundara, presentouse o 13 de abril de 2016 o libro \"Louselas (Ribadeo, Lugo). Los inicios del poblamiento humano en la regi\u00f3n cant\u00e1brica\", un estudo que comezara tres d\u00e9cadas atr\u00e1s coas investigaci\u00f3ns do m\u00e9dico e gran investigador, ademais de promotor do museo vilalb\u00e9s, e que continuou o seu fillo, Eduardo Ramil Rego, actual director do centro, que constit\u00fae a Monograf\u00eda n\u00aa 6 das que publica o devandito Museo."}
{"id": "338245", "revid": "22795", "url": "https://gl.wikipedia.org/wiki?curid=338245", "title": "Jos\u00e9 Ramil Soneira", "text": ""}
{"id": "338257", "revid": "89787", "url": "https://gl.wikipedia.org/wiki?curid=338257", "title": "Campo Municipal de F\u00fatbol Ara Solis", "text": "O Campo Municipal de F\u00fatbol Ara Solis \u00e9 unha instalaci\u00f3n dedicada \u00e1 pr\u00e1ctica do f\u00fatbol, localizada no lugar de San Marti\u00f1o de Abaixo, na parroquia de San Marti\u00f1o de Duio. O seu propietario \u00e9 o Concello de Fisterra e nel xoga os seus partidos como local a Sociedad Deportiva Fisterra.\nO seu terreo de xogo \u00e9 de c\u00e9spede artificial e conta cunha bancada cuberta con capacidade para unhas 200 persoas&lt;ref&gt;"}
{"id": "338260", "revid": "54334", "url": "https://gl.wikipedia.org/wiki?curid=338260", "title": "Secretar\u00eda Xeral de Pol\u00edtica de Defensa", "text": "A Secretar\u00eda Xeral de Pol\u00edtica de Defensa (SEGENPOL) \u00e9 unha secretar\u00eda xeral de Espa\u00f1a dependente do Ministerio de Defensa.\nTitular.\nO actual titular da Secretar\u00eda Xeral de Pol\u00edtica de Defensa \u00e9 Alejandro Enrique Alvargonz\u00e1lez San Mart\u00edn, desde 2012.\nFunci\u00f3ns e estrutura.\nX Lexislatura.\nA Secretar\u00eda Xeral de Pol\u00edtica de Defensa \u00e9 o \u00f3rgano directivo do Ministerio ao que lle corresponde o desenvolvemento e execuci\u00f3n da pol\u00edtica de defensa, as relaci\u00f3ns neste \u00e1mbito con outros departamentos ministeriais, en especial co Ministerio de Asuntos Exteriores e de Cooperaci\u00f3n, as relaci\u00f3ns bilaterais con outros estados e coas organizaci\u00f3ns internacionais de seguridade e defensa, baixo o principio de unidade de acci\u00f3n exterior do Estado, as\u00ed como o desenvolvemento da diplomacia de defensa e a contribuci\u00f3n \u00e1 conduci\u00f3n de crise e emerxencias.\nCorresponde, en particular, \u00e1 Secretar\u00eda Xeral de Pol\u00edtica de Defensa:\nO Secretario Xeral de Pol\u00edtica de Defensa ostenta a representaci\u00f3n do Ministerio, por delegaci\u00f3n do Ministro, nos casos en que este se a encomende e, en especial, ante as organizaci\u00f3ns internacionais de seguridade e defensa das que Espa\u00f1a forme parte.\nAs\u00ed mesmo, corresponde ao Secretario Xeral de Pol\u00edtica de Defensa:\nO Secretario Xeral de Pol\u00edtica de Defensa disp\u00f3n dun Gabinete T\u00e9cnico, como \u00f3rgano de apoio, asesoramento e asistencia inmediata.\nDa Secretar\u00eda Xeral de Pol\u00edtica de Defensa depende a Direcci\u00f3n Xeral de Pol\u00edtica de Defensa (DIGENPOL).\nTam\u00e9n depende do Secretario Xeral de Pol\u00edtica de Defensa a Divisi\u00f3n de Coordinaci\u00f3n e Estudos de Seguridade e Defensa (DICOES), \u00e1 que lle corresponde a coordinaci\u00f3n da actividade dos centros e Institutos de estudos dependentes do Ministerio encami\u00f1ada \u00e1 difusi\u00f3n da cultura de seguridade e defensa, as\u00ed como o impulso dos estudos neste \u00e1mbito.\nAs\u00ed mesmo, est\u00e1n adscritas \u00e1 Secretar\u00eda Xeral de Pol\u00edtica de Defensa:\nDependen da Secretar\u00eda Xeral de Pol\u00edtica de Defensa as agregar\u00edas de defensa nas de Espa\u00f1a no exterior e os conselleiros de defensa nas representaci\u00f3ns permanentes ante as organizaci\u00f3ns internacionais, nos termos regulados na s\u00faa normativa espec\u00edfica.\nNo exercicio das s\u00faas competencias de difusi\u00f3n da cultura de seguridade e defensa, o Instituto Espa\u00f1ol de Estudos Estrat\u00e9xicos depende funcionalmente do Secretario Xeral de Pol\u00edtica de Defensa."}
{"id": "338263", "revid": "56817", "url": "https://gl.wikipedia.org/wiki?curid=338263", "title": "\u00c1cido h\u00famico", "text": "Os \u00e1cidos h\u00famicos son uns dos principais compo\u00f1entes das substancias h\u00famicas, as cales son os constitu\u00edntes principais do humus, materia org\u00e1nica do solo. Contrib\u00faen \u00e1 calidade f\u00edsico-qu\u00edmicas do mesmo e tam\u00e9n son precursores de combust\u00edbeis f\u00f3siles.\nDefinici\u00f3n.\nAs substancias h\u00famicas son unha parte importante de materia escura do humus e consisten en mesturas heterox\u00e9neas de mol\u00e9culas de pequeno tama\u00f1o que se forman a partir da transformaci\u00f3n biol\u00f3xica de c\u00e9lulas mortas e as\u00f3cianse mutuamente en estruturas supramoleculares, que poden separarse nos seus compo\u00f1entes de menor tama\u00f1o por fraccionamiento qu\u00edmico. As mol\u00e9culas h\u00famicas as\u00f3cianse entre elas en conformaci\u00f3ns supramoleculares mediante interacci\u00f3ns hidrofobicas febles a pH alcalino ou neutro e tam\u00e9n mediante pontes de hidr\u00f3xeno a pH baixos.\nDende fins do s\u00e9culo XVIII, \u00e1s substancias h\u00famicas clasific\u00e1ronse como \u00e1cidos h\u00famicos, \u00e1cidos f\u00falvicos ou huminas. Estas fracci\u00f3ns def\u00ednense base\u00e1ndose estritamente na s\u00faa solubilidade xa sexa en \u00e1cido ou \u00e1lcali, describindo estes materiais operacionalmente e polo tanto impartindo pouca informaci\u00f3n qu\u00edmica acerca dos materiais extra\u00eddos. O termo \u2018substancias h\u00famicas\u2018 util\u00edzase nun sentido xeral para distinguir os materiais extra\u00eddos que son chamados \u00e1cidos h\u00famicos e f\u00falvicos, os cales son definidos \u201coperacionalmente\u201d base\u00e1ndose nas s\u00faas solubilidades en soluci\u00f3ns de \u00e1cidos ou \u00e1lcalis. \u00c9 importante destacar que non existen l\u00edmites definidos entre os \u00e1cidos h\u00famicos, f\u00falvicos e as huminas. Todos eles son parte dun sistema supramolecular extremadamente heterox\u00e9neo e as diferenzas entre estas subdivisiones son debidas a variaci\u00f3ns na acidez, grao de hidrofobicidade (contido de restos arom\u00e1ticos e alqu\u00edlicos de cadea longa) e a autoasociaci\u00f3n de mol\u00e9culas por efectos entr\u00f3picos. Para caracterizar as substancias h\u00famicas pola s\u00faa estrutura molecular d\u00e9bese levar a cabo unha separaci\u00f3n cromatogr\u00e1fica e/ou qu\u00edmica do seu gran n\u00famero de mol\u00e9culas bioorg\u00e1nicas diferentes.\nAlg\u00fans dos primeiros traballos no fraccionamiento da materia org\u00e1nica foron levados a cabo por Carl Sprengel e a\u00ednda hoxe forman a base dos m\u00e9todos en uso. Estes m\u00e9todos utilizan unha soluci\u00f3n dilu\u00edda de hidr\u00f3xido de sodio (ao 2%) para separar o humus como unha dispersi\u00f3n coloidal dos residuos de plantas insol\u00fabeis en \u00e1lcali. Desta dispersi\u00f3n, a fracci\u00f3n h\u00famica precip\u00edtase polo agregado do \u00e1cido, o que deixa un sobrenadante amarelo, a fracci\u00f3n f\u00falvica. \u00c1 porci\u00f3n sol\u00fabel en alcol da fracci\u00f3n h\u00famica xeralmente ch\u00e1mase \u00e1cido \u00falmico. Os \u00e1cidos h\u00famicos grises son sol\u00fabeis en medios alcalinos de baixa forza i\u00f3nica, os \u00e1cidos h\u00famicos pardos son sol\u00fabeis en soluci\u00f3ns alcalinas independentemente da s\u00faa forza i\u00f3nica, e os \u00e1cidos f\u00falvicos mant\u00e9\u00f1ense en soluci\u00f3n independentemente do pH e a forza i\u00f3nica.\nFormaci\u00f3n de substancias h\u00famicas no ambiente.\nAs substancias h\u00famicas son a fracci\u00f3n m\u00e1is est\u00e1bel da materia org\u00e1nica dos solos e pode persistir por milleiros de anos. Orix\u00ednanse da degradaci\u00f3n microbiana de biomol\u00e9culas de plantas (e posibelmente tam\u00e9n de animais), por exemplo lignina, dispersados no ambiente logo da morte das c\u00e9lulas. A materia h\u00famica \u00e9 unha estrutura supramolecular de mol\u00e9culas bio-org\u00e1nicas de tama\u00f1o relativamente pequeno (cunha masa molecular &lt;1000) que se autoensambla principalmente mediante interacci\u00f3ns feble tales como as forzas de Van der Waals, \u03c0-\u03c0, e interacci\u00f3ns CH-\u03c0, aparentemente en estruturas de gran tama\u00f1o. A s\u00faa cor escura d\u00e9bese, parcialmente, a estruturas quinoides e parcialmente \u00e1 absorci\u00f3n aumentada da luz por cromoforos asociados."}
{"id": "338279", "revid": "98629", "url": "https://gl.wikipedia.org/wiki?curid=338279", "title": "Hiparco de Atenas", "text": "Hiparco (gr.: \u1f39\u03c0\u03c0\u03ac\u03c1\u03c7\u03bf\u03c2), nado en Atenas e finado na mesma cidade en -514, foi un dos Pisistr\u00e1tidas e tirano de Atenas.\nTraxectoria.\nFillo m\u00e1is novo de Pis\u00edstrato, Hiparco subiu ao poder xunto co seu irm\u00e1n Hipias tras o falecemento do pai. Pouco se sabe da vida de Hiparco, pero segundo Tuc\u00eddides, non era m\u00e1is que un \"fantoche\" e o verdadeiro poder sustent\u00e1bao o seu irm\u00e1n Hipias. Mecenas dos artistas, Hiparco protexeu aos poetas Sim\u00f3nides de Ceos, Laso de Herm\u00edone e Anacreonte, fixo constru\u00edr unha importante biblioteca, apoiou os cultos mist\u00e9ricos de Eleusis, e mandou recompilar os poemas de Homero.\nEn -514, foi asasinado polos tiranicidas Harmodio e Aristoxit\u00f3n. Segundo Her\u00f3doto e Tucidides, Harmodio rexeitar\u00eda as propostas amorosas de Hiparco. Outras fontes sinalan que Hiparco impediu que a irm\u00e1 de Harmodio participase na procesi\u00f3n das can\u00e9foras nas Panateneas, insinuando que non era virxe. Furioso, Harmodio, planeou a conxura contra Hiparco e Hipias, conxura que acabar\u00eda coa vida de Hiparco que foi apu\u00f1alado durante as Panateneas."}
{"id": "338285", "revid": "1576", "url": "https://gl.wikipedia.org/wiki?curid=338285", "title": "Ciencias", "text": ""}
{"id": "338303", "revid": "98629", "url": "https://gl.wikipedia.org/wiki?curid=338303", "title": "Alexandre I de Serbia", "text": "\"Non confundir con\" \"Alexandre I de Iugoslavia\"\nAlexandre I ou Alexandre Obrenovi\u0107 (en cir\u00edlico serbio: \"\u0410\u043b\u0435\u043a\u0441\u0430\u043d\u0434\u0430\u0440 \u041e\u0431\u0440\u0435\u043d\u043e\u0432\u0438\u045b\"), nado en Belgrado o 14 de agosto de 1876 e finado na mesma cidade o 11 de xu\u00f1o de 1903, foi o \u00faltimo rei de Serbia da dinast\u00eda Obrenovi\u0107. Reinou entre a abdicaci\u00f3n do seu pai en 1889 e o seu asasinato, cometido en 1903.\nTraxectoria.\nInfancia.\nAlexandre era o fillo m\u00e1is vello do rei Milan I de Serbia e da s\u00faa esposa, Natalija Obrenovi\u0107. O seu pai pertenc\u00eda \u00e1 dinast\u00eda Obrenovi\u0107, que gobernara Serbia con grandes dificultades, debido principalmente \u00e1 oposici\u00f3n dun clan rival, os Karageorgevic.\nReinado.\nAlexandre ascendeu ao trono serbio trala inesperada abdicaci\u00f3n do seu pai, Milan I en 1889. A s\u00faa nai, a ra\u00ed\u00f1a Natalija asumiu a rexencia durante a minor\u00eda de idade do seu fillo, que en 1893 autoproclamouse maior de idade asumindo a coroa, e ao ano seguinte decidiu abolir arbitrariamente a Constituci\u00f3n liberal de 1889 promulgada polo seu pai, e restaurou a de 1869.\nDurante a guerra greco-turca de 1897 mantivo unha estrita neutralidade. Ese mesmo ano chamou a Serbia ao seu pai, que se atopaba no exilio, e en 1898 nomeouno comandante en xefe do Ex\u00e9rcito serbio. Durante esta \u00e9poca, Milan foi considerado o gobernante \"de facto\" do pa\u00eds.\nMatrimonio e colapso da monarqu\u00eda.\nO 5 de agosto de 1900 Alexandre I contraeu matrimonio con Draga Ma\u0161in, antiga dama de compa\u00f1\u00eda da s\u00faa nai, a ra\u00ed\u00f1a Natalija, afrontando a oposici\u00f3n dos seus pais e do seu gabinete de goberno. A ra\u00ed\u00f1a nai Natalija op\u00faxose firmemente a aquel matrimonio entre o seu fillo e unha prevexa, e por ese motivo tivo que exiliarse. O rei Milan pola s\u00faa banda, que no momento do compromiso atop\u00e1base en Carlsbad (actual Karlovy Vary) facendo xesti\u00f3ns para casar ao seu fillo cunha princesa alem\u00e1, e o primeiro ministro, Vladan \u0110or\u0111evi\u0107, que estaba a visitar a Exposici\u00f3n Universal de Par\u00eds, expresaron a s\u00faa oposici\u00f3n dimitindo dos seus cargos respectivos. Desde ese momento, Alexandre tivo grandes dificultades para formar un novo goberno. A oposici\u00f3n contra a voda s\u00f3 se tranquilizou un tanto cando o tsar Nicolao II de Rusia enviou as s\u00faas felicitaci\u00f3ns ao rei de Serbia, aceptando ser a principal testemu\u00f1a da s\u00faa voda.\nA pesar de todo, o matrimonio debilitou a posici\u00f3n do rei ante o Ex\u00e9rcito e o pobo. Desde o momento no que se anunciou a voda, a opini\u00f3n p\u00fablica volveuse na s\u00faa contra. Percib\u00edase a Alexandre como un mozo totalmente seducido por unha muller moito maior que el. Moitas persoas xulgaron que gran parte dos erros do rei Alexandre deb\u00edanse \u00e1 nefasta influencia da s\u00faa esposa. Houbo mesmo rumores de que Alexandre, que non ti\u00f1a fillos, nomear\u00eda sucesor ao trono ao seu cu\u00f1ado, o irm\u00e1n da ra\u00ed\u00f1a Draga.\nEste \u00faltimo xesto foi a pinga que colmou o vaso. O 10 de xu\u00f1o de 1903 tivo lugar un golpe de estado en Belgrado, e \u00e1s d\u00faas da ma\u00f1\u00e1 do d\u00eda 11 o palacio real foi asaltado por un grupo de oficiais do ex\u00e9rcito. Curiosamente, o l\u00edder dos insurrectos era o irm\u00e1n do defunto primeiro marido da ra\u00ed\u00f1a Draga. Tras pasar horas escondidos no vestidor da ra\u00ed\u00f1a, os asaltantes, un grupo de conspiradores suntuosamente pertencentes ao grupo Unificaci\u00f3n ou Morte capturaron \u00e1 parella real, que foi brutalmente asasinada. Os seus corpos mutilados foron guindados polo balc\u00f3n. O golpe fora planificado durante dous anos por oficiais do Ex\u00e9rcito e contaba co benepl\u00e1cito dos principais pol\u00edticos e da opini\u00f3n p\u00fablica en xeral.\nTras o sanguento fin da dinast\u00eda Obrenovi\u0107, a dinast\u00eda rival, os Kara\u0111or\u0111evi\u0107, ascenderon ao trono serbio.\nDevanceiros.\nDevanceiros de Alexandre I de Serbia"}
{"id": "338312", "revid": "1576", "url": "https://gl.wikipedia.org/wiki?curid=338312", "title": "Estradas", "text": ""}
{"id": "338346", "revid": "1576", "url": "https://gl.wikipedia.org/wiki?curid=338346", "title": "Parroquias da Coru\u00f1a", "text": ""}
{"id": "338350", "revid": "1576", "url": "https://gl.wikipedia.org/wiki?curid=338350", "title": "Parroquias de Lugo", "text": ""}
{"id": "338354", "revid": "1576", "url": "https://gl.wikipedia.org/wiki?curid=338354", "title": "Parroquias de Ourense", "text": ""}
{"id": "338355", "revid": "1576", "url": "https://gl.wikipedia.org/wiki?curid=338355", "title": "Parroquias de Pontevedra", "text": ""}
{"id": "338361", "revid": "32891", "url": "https://gl.wikipedia.org/wiki?curid=338361", "title": "Voivodato de Po\u0142ock", "text": "O voivodato de Po\u0142ock (en ) foi unha divisi\u00f3n administrativa do Gran Ducado de Lituania (dende 1504), que perdurou at\u00e9 as partici\u00f3ns de Polonia. A s\u00faa capital foi a cidade de Po\u0142ock ."}
{"id": "338362", "revid": "839", "url": "https://gl.wikipedia.org/wiki?curid=338362", "title": "Voivodato de Po\u0142ock (1504-1793)", "text": ""}
{"id": "338363", "revid": "89787", "url": "https://gl.wikipedia.org/wiki?curid=338363", "title": "A Arqueira, Cu\u00ed\u00f1as, A Fonsagrada", "text": "A Arqueira \u00e9 un lugar da parroquia de Cu\u00ed\u00f1as, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 7 habitantes (5 homes e 2 mulleres)."}
{"id": "338364", "revid": "89787", "url": "https://gl.wikipedia.org/wiki?curid=338364", "title": "O Fito, Cu\u00ed\u00f1as, A Fonsagrada", "text": "O Fito \u00e9 un lugar da parroquia de Cu\u00ed\u00f1as, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 10 habitantes (5 homes e 5 mulleres)."}
{"id": "338366", "revid": "89787", "url": "https://gl.wikipedia.org/wiki?curid=338366", "title": "Aldom\u00e1n, Cu\u00ed\u00f1as, A Fonsagrada", "text": "Aldom\u00e1n \u00e9 un lugar da parroquia de Cu\u00ed\u00f1as, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 10 habitantes (6 homes e 4 mulleres)."}
{"id": "338367", "revid": "85894", "url": "https://gl.wikipedia.org/wiki?curid=338367", "title": "Castro, Cu\u00ed\u00f1as, A Fonsagrada", "text": "Castro \u00e9 un lugar da parroquia de Cu\u00ed\u00f1as, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 22 habitantes (12 homes e 10 mulleres). \u00c9 o lugar m\u00e1is poboado da parroquia."}
{"id": "338368", "revid": "85894", "url": "https://gl.wikipedia.org/wiki?curid=338368", "title": "Cu\u00ed\u00f1as, Cu\u00ed\u00f1as, A Fonsagrada", "text": "Cu\u00ed\u00f1as \u00e9 un lugar da parroquia de Cu\u00ed\u00f1as, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 9 habitantes (5 homes e 4 mulleres)."}
{"id": "338369", "revid": "25871", "url": "https://gl.wikipedia.org/wiki?curid=338369", "title": "O Pando de Cu\u00ed\u00f1as, Cu\u00ed\u00f1as, A Fonsagrada", "text": "O Pando de Cu\u00ed\u00f1as \u00e9 un lugar da parroquia de Cu\u00ed\u00f1as, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 4 habitantes (3 homes e 1 muller)."}
{"id": "338371", "revid": "89787", "url": "https://gl.wikipedia.org/wiki?curid=338371", "title": "Fumaior, Cu\u00ed\u00f1as, A Fonsagrada", "text": "Fumaior \u00e9 un lugar da parroquia de Cu\u00ed\u00f1as, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 13 habitantes (7 homes e 6 mulleres)."}
{"id": "338372", "revid": "89787", "url": "https://gl.wikipedia.org/wiki?curid=338372", "title": "Lladairo, Cu\u00ed\u00f1as, A Fonsagrada", "text": "Lladairo \u00e9 un lugar da parroquia de Cu\u00ed\u00f1as, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 12 habitantes (9 homes e 3 mulleres)."}
{"id": "338373", "revid": "1131", "url": "https://gl.wikipedia.org/wiki?curid=338373", "title": "Vales, Cu\u00ed\u00f1as, A Fonsagrada", "text": "Vales \u00e9 un lugar da parroquia de Cu\u00ed\u00f1as, no concello lugu\u00e9s da Fonsagrada, na comarca da Fonsagrada. Segundo o IGE, en 2015 estaba deshabitado.\nToponimia.\nO nome do lugar prov\u00e9n do plural do termo en lat\u00edn , co significado de \"val\"."}
{"id": "338374", "revid": "89787", "url": "https://gl.wikipedia.org/wiki?curid=338374", "title": "San Cristovo, Cu\u00ed\u00f1as, A Fonsagrada", "text": "San Cristovo \u00e9 un lugar da parroquia de Cu\u00ed\u00f1as, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 6 habitantes (5 homes e 1 muller)."}
{"id": "338375", "revid": "25871", "url": "https://gl.wikipedia.org/wiki?curid=338375", "title": "A Porteli\u00f1a, Cu\u00ed\u00f1as, A Fonsagrada", "text": "A Porteli\u00f1a \u00e9 un lugar da parroquia de Cu\u00ed\u00f1as, no concello lugu\u00e9s da Fonsagrada, na comarca da Fonsagrada. Segundo o IGE, en 2015 ti\u00f1a 10 habitantes (4 homes e 6 mulleres)."}
{"id": "338376", "revid": "89787", "url": "https://gl.wikipedia.org/wiki?curid=338376", "title": "A Pasada Seca, Cu\u00ed\u00f1as, A Fonsagrada", "text": "A Pasada Seca \u00e9 un lugar da parroquia de Cu\u00ed\u00f1as, no concello lugu\u00e9s da Fonsagrada, na comarca da Fonsagrada. Segundo o IGE, en 2015 contaba cun habitante, unha muller."}
{"id": "338407", "revid": "22570", "url": "https://gl.wikipedia.org/wiki?curid=338407", "title": "Rak\u0131", "text": "Rak\u0131 (ou \"raki\") \u00e9 un licor anisado sonado en Turqu\u00eda (en turco rak\u0131, en turco otom\u00e1n \"\u0631\u0627\u0642\u0649\" [\u027ea\u02c8k\u026f]), pero no estranxeiro aparece a mi\u00fado grafado coma raki. \u00c9 semellante a varias bebidas alc\u00f3licas que se poden atopar no Mediterr\u00e1neo e zonas dos Balc\u00e1ns como: pastis, sambuca, arak, ouzo, tsikoudia, tsipouro e mastika. Elaborado a partir de varias froitas, pero polo xeral empr\u00e9ganse uvas e uvas pasas na s\u00faa produci\u00f3n.\nCaracter\u00edsticas.\nEn Turqu\u00eda dita bebida \u00e9 considerada o licor nacional (\u00e9 moi t\u00edpico bebela xunto a uns entrantes turcos ou \"meze\"). Xeralmente t\u00f3mase mesturado cunha parte igual de auga. Cando se engade a auga, a mestura adquire unha cor esbrancuxada, que \u00e9 onde a bebida consegue o seu co\u00f1ecido sobrenome, \"Aslan S\u00fct\u00fc\", que significa o \"leite do le\u00f3n\".\nAdemais do \"rak\u0131\", que se mestura con auga no seu propio vaso, ad\u00f3itase beber \"rak\u0131\" cunha bebida separada (auga neste caso) pero complementaria. Para o bebedor ocasional de rak\u0131, \u00e9 conveniente tomar tam\u00e9n un vaso de auga fr\u00eda.\nHistoria.\nNo Imperio otom\u00e1n, at\u00e9 o S\u00e9culo XIX, os \"meyhanes\" (restaurantes tradicionais turcos) dirixidos por turcos e albaneses dedic\u00e1banse principalmente a servir vi\u00f1o, xunto con Meze, debido \u00e1s restrici\u00f3ns relixiosas impostas por varios sult\u00e1ns. A\u00ednda que hab\u00eda moitos musulm\u00e1ns entre os asistentes aos \"meyhanes\", as autoridades da xaria \u00e1s veces impu\u00f1an penas. Coa atmosfera relativamente liberal da \u00e9poca Tanzimat (1839-1876), a asistencia aos \"meyhanes\" entre os musulm\u00e1ns aumentou considerabelmente, e o \"rak\u0131\" converteuse nunha bebida favorita entre os clientes. A finais de s\u00e9culo, o \"rak\u0131\" tomou a s\u00faa forma est\u00e1ndar actual e o seu consumo superou ao do vi\u00f1o.\nDurante este per\u00edodo, o \"rak\u0131\" era producido pola destilaci\u00f3n do follo das uvas (cibre) obtido durante a fermentaci\u00f3n do vi\u00f1o. Cando a cantidade de bagazo non era de abondo, \u00edanse agregando bebidas alc\u00f3licas importadas de Europa. Se non se engad\u00eda\u00a0an\u00eds, tomaba o nome de \"Duz Rak\u0131 \"(\"raki\"), mentres que o \"rak\u0131\" preparado coa adici\u00f3n de xarope de goma foi denominado \"Sakiz Rak\u0131s\u0131\" (\"Raki\" de goma) ou \"Mastika\", especialmente se se produc\u00eda na illa de Tenedos.\nCo colapso do Imperio otom\u00e1n e a creaci\u00f3n da moderna Rep\u00fablica de Turqu\u00eda, o \"Rak\u0131\" de uva comezou a ser destilado pola empresa estatal de monopolio dos alcois Tekel (que literalmente significa \"unha soa man\" ou \"Monopolio\"), coa primeira f\u00e1brica inaugurada en 1944 en Esmirna. Ao aumentar a produci\u00f3n de azucre de beterraba, Tekel tam\u00e9n empezou a destilar o alcol de melaza e introduciuse unha nova marca de rak\u0131, feito a base de azucre-alcol de beterraba, co nome de \"Yeni Rak\u0131\" (literalmente, \"Novo Rak\u0131\"). A melaza deu a este rak\u0131 novo un sabor amargo distintivo e contribu\u00edu a que se popularizase m\u00e1is esta bebida.\nHoxe en d\u00eda, co incremento da competencia do sector privado e a privatizaci\u00f3n de Tekel en 2004, xurdiron novas marcas e tipos de \"rak\u0131,\" con cadans\u00faa composici\u00f3n e m\u00e9todo de produci\u00f3n, a pesar de que as calidades xerais da bebida en xeral mantiv\u00e9ronse coherentes, tales como \"Efe Rak\u0131\", \"Cilingir Rak\u0131\", \"Mercan Rak\u0131\", \"Fasil Rak\u0131\", \"Burgaz Rak\u0131\", \"Ata Rak\u0131\" e \"Anadolu Rak\u0131.\" \"Sar\u0131 Zeybek Rak\u0131s\u0131\", outra marca recente, \u00e9 unha bebida envellecida en barricas de carballo, o cal lle d\u00e1 unha cor dourada distintiva.\nTipos de Rak\u0131.\nO \"rak\u0131\"\u00a0est\u00e1ndar \u00e9 un produto de uva, a\u00ednda que pode ser producido tam\u00e9n a partir de figos. O \"rak\u0131 \"obtido a base de figos \u00e9 especialmente popular nas provincias do sur de Turqu\u00eda, ch\u00e1maselle \"incir bo\u011fmais\u0131\", \"incir rak\u0131s\u0131\" (rak\u0131 de figos), ou en \u00e1rabe, Tini. Tekel deixou de producir o Rak\u0131 de figos en 1947.\nSuma Raki, \u00e9 dicir, o \"rak\u0131\" destilado antes da adici\u00f3n do an\u00eds, \u00e9 producido xeralmente a partir de uvas pasas, por\u00e9n as f\u00e1bricas de \"rak\u0131\" de vi\u00f1o establecidas en zonas de produci\u00f3n de vi\u00f1o, como Tekirda\u011f, Nevsehir e Esmirna, tam\u00e9n poden utilizar as uvas frescas para obter \"rak\u0131\" de alta calidade. Recentemente, o \"Yas Uzum rak\u0131s\u0131\" (\"rak\u0131\" de uva fresca) volveuse m\u00e1is popular en Turqu\u00eda. Unha marca recente, \"Efe rak\u0131\", foi a primeira compa\u00f1\u00eda en producir \"raki\" exclusivamente do zume de uva fresca, chamado \"Efe Yas Uzum Rak\u0131s\u0131\" (Rak\u0131 Efe de uva fresca). \"Tekirda\u011f Alt\u0131n Seri\" (Tekirda\u011f Etiqueta Dourada) seguiu a tendencia e moitos outros foron producidos por outras empresas.\nAs m\u00e1is co\u00f1ecidas e populares marcas de raki, con todo, seguen a ser\u00a0\"Yeni Raki\", producido orixinalmente por Tekel, que transferiu os dereitos de produci\u00f3n a Mey Alkol coa privatizaci\u00f3n en 2004 de Tekel e \"Tekirda\u011f Rak\u0131s\u0131\" da rexi\u00f3n de Tekirda\u011f, que \u00e9 sonado polo seu sabor caracter\u00edstico, que disque se debe \u00e1 auga das fontes artesianas de \u00c7orlu utilizadas na s\u00faa produci\u00f3n. \"Yeni Rak\u0131\" ten un contido de alcol de 45% e 1,5 gramos por litro de an\u00eds; \"Tekirda\u011f Rak\u0131s\u0131\" \u00e9 de 45% ABV e ten 1,7 gramos por litro de an\u00eds. Hai tam\u00e9n d\u00faas marcas de alta calidade chamadas \"Kul\u00fcp Rak\u0131s\u0131\" e \"Alt\u0131nba\u015f\", cun 50% de alcol.\n\"Dip rak\u0131s\u0131\" (\"rak\u0131 \"de abaixo) \u00e9 o\" rak\u0131 \"que ficou no fondo dos tanques durante a produci\u00f3n. O\" rak\u0131\" de fondo p\u00e9nsase que captura mellor o recendo mesto e o sabor, e ch\u00e1maselle \"\u00f6zel Rak\u0131\" (\"rak\u0131\" especial). Polo xeral non se conseguen comercialmente, pois as f\u00e1bricas de \"rak\u0131\" res\u00e9rvanos como un agasallo de prestixio para os grandes clientes."}
{"id": "338410", "revid": "56817", "url": "https://gl.wikipedia.org/wiki?curid=338410", "title": "Later...When the TV Turns to Static", "text": "Later...When The TV Turns To Static \u00e9 o terceiro \u00e1lbum da banda escocesa de indie rock Glasvegas, publicado o 2 de setembro de 2013 a trav\u00e9s do selo BMG Records. O disco foi producido polo vocalista James Allan. En xeral recibiu cr\u00edticas favorables, pero non pasou do n\u00famero 41 das listas brit\u00e1nicas; tr\u00e1tase do primeiro \u00e1lbum do grupo que non entrou no \"top 10\"."}
{"id": "338411", "revid": "56817", "url": "https://gl.wikipedia.org/wiki?curid=338411", "title": "Atomic", "text": "Atomic \u00e9 o noveno \u00e1lbum da banda escocesa de post-rock Mogwai, publicado o 1 de abril de 2016 a trav\u00e9s do selo Rock Action Records. O disco \u00e9 unha banda sonora orixinal para o documental de Mark Cousins \"\"."}
{"id": "338412", "revid": "89787", "url": "https://gl.wikipedia.org/wiki?curid=338412", "title": "Verm\u00fa", "text": "O verm\u00fa\u00a0(do franc\u00e9s \"vermout \"ou \"vermouth\" e estes do alem\u00e1n \"wermut\", \u2018asente\u2019) \u00e9 unha bebida alc\u00f3lica que se toma antes do xantar, e que adoita acompa\u00f1arse dunha comida lixeira ou petisco. Elab\u00f3rase con vi\u00f1o e aromat\u00edzase con substancias vexetais maceradas do x\u00e9nero \"Artemisia\", cunha graduaci\u00f3n alc\u00f3lica comprendida entre 15\u00b0 e 20\u00b0. Adoita comporse de vi\u00f1o branco, asente e outras substancias amargas. Estes vi\u00f1os son tipicamente europeos, cun aroma caracter\u00edstico que lles d\u00e1 unha elegancia particular para un c\u00f3ctel ou aperitivo. Xeralmente p\u00f3dese atopar dous tipos: vermello e branco.\nO verm\u00fa vermello (italiano) \u00e9 doce; en tanto que o branco (franc\u00e9s) \u00e9 seco, con maior grao alc\u00f3lico.\nHistoria.\nSegundo un relato, estas bebidas foron inventadas por Hip\u00f3crates, sonado m\u00e9dico e fil\u00f3sofo da antig\u00fcidade, nacido o 460\u00a0a.\u00a0C. Puxo a macerar en vi\u00f1o flores de asente e follas de fraxinela (\"Dictamnus albus\") e obtivo o que na Idade Media foi chamado \u00abvi\u00f1o hipocr\u00e1tico\u00bb ou, sinxelamente, \u00abvi\u00f1o de herbas\u00bb.\nA partir de finais do s\u00e9culo XVIII, coa chegada de nova tecnolox\u00eda, o vi\u00f1o aromatizado entrou nunha nova dimensi\u00f3n de produtividade, na que destacou a experiencia dos pioneiros piemonteses, mais foi en 1838, cando por m\u00e9rito dos irm\u00e1ns Luigi e Giuseppe Cora, a preparaci\u00f3n do verm\u00fa adquiriu un car\u00e1cter industrial.\nCo paso do tempo a palabra adquiriu tam\u00e9n un sentido xen\u00e9rico para definir o aperitivo \u2013calquera bebida cuns petiscos\u2013 previo \u00e1 comida. De aqu\u00ed prov\u00e9n a expresi\u00f3n \u00abquedamos para tomar o verm\u00fa?\u00bb.\nComposici\u00f3n e elaboraci\u00f3n.\nO verm\u00fa vermello est\u00e1 composto por m\u00e1is de 40 extractos de herbas, ra\u00edces, flores, especias e froitas. Todas estas esencias mest\u00faranse cun pouco \u00a0alcol no tamburo, un recipiente que d\u00e1 d\u00faas voltas ao d\u00eda durante d\u00faas semanas. Tras este proceso eng\u00e1dese o vi\u00f1o e o azucre e d\u00e9ixase repousar. A composici\u00f3n m\u00e1is com\u00fan incl\u00fae:"}
{"id": "338414", "revid": "22795", "url": "https://gl.wikipedia.org/wiki?curid=338414", "title": "Arte mobiliar", "text": ""}
{"id": "338417", "revid": "25871", "url": "https://gl.wikipedia.org/wiki?curid=338417", "title": "Arte m\u00f3bel", "text": "A locuci\u00f3n arte m\u00f3bel, arte moble e tam\u00e9n, \u00e1s veces, arte mobiliar, empr\u00e9gase dentro do campo de estudo da arte prehist\u00f3rica para designar a calquera obra de arte (en sentido amplo) realizada sobre un obxecto de dimensi\u00f3ns limitadas e manex\u00e1beis, \u00e9 dicir, que poden ser transportadas polo ser humano.\nHistoria e caracter\u00edsticas.\nO concepto de arte m\u00f3bel est\u00e1 relacionado, por tanto, co de arte parietal, pero non \u00e9 o mesmo concepto, xa que este non se pode trasladar porque est\u00e1 realizado sobre os muros ou as rochas (arte rupestre). Tampouco debe considerarse arte m\u00f3bel as pezas de grandes proporci\u00f3ns como as estelas ou as estatuas-menhir do Neol\u00edtico e da Idade dos Metais.\nNa arte m\u00f3bel util\u00edzanse as pedras, os \u00f3sos ou o marfil.\nConsecuentemente, a arte m\u00f3bel \u00e9 moi diversa, xa que non s\u00f3 comprende creaci\u00f3ns exclusivamente art\u00edsticas (como estatui\u00f1as ou ornamentos), sen\u00f3n tam\u00e9n obxectos funcionais, ferramentas e \u00fatiles decorados. As\u00ed, podemos encontrar a arte moble paleol\u00edtica que incl\u00fae plaquetas gravadas, Venus paleol\u00edticas, adornos, arp\u00f3ns, azagaias, bast\u00f3ns perforados ou propulsores decorados, por exemplo. No Epipaleol\u00edtico europeo son moi caracter\u00edsticos tam\u00e9n os cantos pintados Azilienses.\nNo Neol\u00edtico aparecen, ademais, obxectos de barro cocido (\u00e9 dicir, vasillas decoradas, figuri\u00f1as de cer\u00e1mica...), \u00eddolos, tecidos, esteiras con motivos xeom\u00e9tricos ou figurativos etc.\nNa Idade dos Metais a todos estes elementos engad\u00edronse obxectos met\u00e1licos, pezas suntuarias e rituais, broches e armas; todo elaborado con t\u00e9cnicas decorativas enormemente sofisticadas como a do nielo en prata, as filigranas, o repuxado, o damasquinado, o moldeo \u00e1 cera perdida e outras."}
{"id": "338418", "revid": "23204", "url": "https://gl.wikipedia.org/wiki?curid=338418", "title": "Lilium", "text": "Lilium, \u00e9 un x\u00e9nero de plantas comunmente co\u00f1ecidas coma\u00a0azucenas, existen unhas 110 especies no x\u00e9nero, que se incl\u00fae dentro da familia das lili\u00e1ceas.\nO nome com\u00fan galego \"azucena\" adoita, por\u00e9n, reservarse \u00e1 especie do x\u00e9nero: \"Lilium candidum\", planta ornamental con bulbo, de talo alto, estreitas follas longas e flores en acio, olorosas e brancas, vermellas ou amarelas.\nDescrici\u00f3n.\nAs azucenas son xeralmente herbas de talos frondosos que forman bulbos subterr\u00e1neos, escamosos ou espidos, os cales utilizan para sobrevivir no inverno. Nalgunhas especies norteamericanas a base do bulbo desenvolveuse en rizomas sobre os que se atopan numerosas ceboli\u00f1as pequenas. Outras desenvolven estol\u00f3ns. A maior\u00eda dos bulbos est\u00e1n profundamente enterrados, con todo uns cantos f\u00f3rmanse preto da superficie do chan.\nMoitas especies desenvolven ra\u00edces no talo, con elas, o bulbo medra de forma natural a certa profundidade e cada ano o novo talo, a medida que emerxe do chan, emite ra\u00edces adventicias por riba do bulbo. Estas son adicionais \u00e1s ra\u00edces basais.\nA maior\u00eda de especies son caducas, ag\u00e1s unhas cantas (como \"Lilium candidum\", \"Lilium catesbaei\") que mante\u00f1en unha roseta de follas basais durante o per\u00edodo de inactividade invernal.\nAs grandes flores, que exhalan un forte cheiro, sobre todo \u00e1 noite, te\u00f1en seis p\u00e9talos nunha variedade de cores que abarca o branco, amarelo, alaranxado, rosado e p\u00farpura. Os motivos incl\u00faen tacas, pinceladas e puntillas. A floraci\u00f3n d\u00e1se no ver\u00e1n.\nAs sementes, que madurecen a finais do ver\u00e1n, amosan diferentes e a mi\u00fado complexos padr\u00f3ns de xerminaci\u00f3n adaptados aos climas que habitan.\nAlgunhas especies inclu\u00eddas antes dentro deste x\u00e9nero foron transferidas a outros, como \"Cardiocrinum\" e \"Nomocharis\".\nHai 13 tipos de cultivares: entre eles:\u00a0New York e Am\u00e9lie.\nDistribuci\u00f3n e h\u00e1bitat.\nNativo das rexi\u00f3ns temperadas do hemisferio norte. No Vello Mundo est\u00e9ndese pola maior parte de Europa desde o norte at\u00e9 a costa do Mediterr\u00e1neo, a maior parte de Asia, Xap\u00f3n, sur dos montes Nilgiri na India, e sur de Filipinas. No Novo Mundo est\u00e9ndese desde o sur do Canad\u00e1 e a maior parte dos\u00a0Estados Unidos.\nEst\u00e1n comunmente adaptadas a h\u00e1bitats boscosos, a mi\u00fado monta\u00f1osos ou \u00e1s veces pradar\u00edas. Algunhas das especies poden sobrevivir en pantanos, lamagueiros e as ep\u00edfitas at\u00f3panse no sueste asi\u00e1tico (como \"L. arboricola\"). En xeral prefiren solos moderadamente acedos e libres de cal.\nEspecies.\nO x\u00e9nero \"Lilium\" incl\u00fae as especies a seguir:"}
{"id": "338419", "revid": "22795", "url": "https://gl.wikipedia.org/wiki?curid=338419", "title": "Arte moble", "text": ""}
{"id": "338421", "revid": "18868", "url": "https://gl.wikipedia.org/wiki?curid=338421", "title": "Azucena", "text": ""}
{"id": "338424", "revid": "23204", "url": "https://gl.wikipedia.org/wiki?curid=338424", "title": "Unha noite no Monte Pelado", "text": "Unha noite no Monte Pelado (, \"Noch na lysoi gore\"), unha serie de composici\u00f3ns de Modest Musorgskii (1839\u20131881). Inspiradas en obras e lendas da literatura rusa, Musorgskii compuxo \"poemas sinf\u00f3nicos\", (, \"Ivanova noch na lysoi gore\") sobre o tema dun aquelarre na Noite de San Xo\u00e1n, que rematou esa mesma noite, o 23 de xu\u00f1o de 1867. Xunto con \"Sadko\" de Nikolai Rimskii-Korsakov (1867), \u00e9 un dos primeiros poemas feito por un compositor ruso.\nMalia que Musorgskii estaba orgulloso do seu traballo xuvenil, o seu mentor, Milii Balakirev, rexeitou interpretalo. Para salvar o que el consideraba como material de valor, Musorgskii intentou engadir m\u00fasica, reformulou as parte de solos, coros e orquestra, en dous proxectos de \u00f3pera-ballet \"Mlada\" (1872), e a \u00f3pera \"A feira de Sorochyntsi\" (1880). Por\u00e9n, \"Unha noite no Monte Pelado\" xamais foi interpretado durante a vida de Musorgskii."}
{"id": "338426", "revid": "89787", "url": "https://gl.wikipedia.org/wiki?curid=338426", "title": "Jos\u00e9 Manuel V\u00e1zquez Varela", "text": "Jos\u00e9 Manuel V\u00e1zquez Varela, nado na Coru\u00f1a o 21 de decembro de 1946, \u00e9 un historiador galego.\nTraxectoria.\nDoutor en Filosof\u00eda e Letras (secci\u00f3n de Historia), foi catedr\u00e1tico de Prehistoria e Etnolox\u00eda na Universidade de Santiago de Compostela, en cuxa Facultade de Xeograf\u00eda e Historia (Departamento de Historia I) impartiu clases de Fundamentos da Etnolox\u00eda e de Prehistoria do Novo Mundo. Estudoso dos aspectos econ\u00f3micos, sociais, ideol\u00f3xicos e relixiosos da Prehistoria en Galicia, escribiu numerosos traballos sobre estes temas. Est\u00e1 xubilado."}
{"id": "338427", "revid": "5749", "url": "https://gl.wikipedia.org/wiki?curid=338427", "title": "\u00c9mile Bougnol", "text": ""}
{"id": "338429", "revid": "13293", "url": "https://gl.wikipedia.org/wiki?curid=338429", "title": "Rego da Xesta", "text": ""}
{"id": "338430", "revid": "13293", "url": "https://gl.wikipedia.org/wiki?curid=338430", "title": "Rego de Gont\u00e1n", "text": ""}
{"id": "338431", "revid": "13293", "url": "https://gl.wikipedia.org/wiki?curid=338431", "title": "Rego de Abad\u00edn", "text": ""}
{"id": "338434", "revid": "23204", "url": "https://gl.wikipedia.org/wiki?curid=338434", "title": "San Felipe del Progreso", "text": "San Felipe del Progreso \u00e9 un concello do Estado de M\u00e9xico, en M\u00e9xico. Limita coas municipalidades de Tlalpujahua, El Oro, Jocotitl\u00e1n, San Jos\u00e9 del Rinc\u00f3n, Villa de Allende, Ixtlahuaca, Almoloya de Ju\u00e1rez e Villa Victoria. A s\u00faa \u00e1rea \u00e9 de 368,15\u00a0km\u00b2, e a s\u00faa poboaci\u00f3n era de 121.396 habitantes no ano 2010. A cabeceira municipal \u00e9 San Felipe del Progreso."}
{"id": "338438", "revid": "1131", "url": "https://gl.wikipedia.org/wiki?curid=338438", "title": "Empar Moliner", "text": "Empar Moliner i Ballesteros, nada en Santa Eul\u00e0lia de Ron\u00e7ana o 16 de decembro de 1966, \u00e9 unha escritora e xornalista catal\u00e1, que escribe en lingua catal\u00e1 e castel\u00e1. A s\u00faa literatura caracter\u00edzase polo sentido do humor e por unha visi\u00f3n cr\u00edtica da sociedade contempor\u00e1nea e as s\u00faas contradici\u00f3ns."}
{"id": "338439", "revid": "23204", "url": "https://gl.wikipedia.org/wiki?curid=338439", "title": "Empar Moliner i Ballesteros", "text": ""}
{"id": "338440", "revid": "89787", "url": "https://gl.wikipedia.org/wiki?curid=338440", "title": "Killswitch Engage", "text": "Killswitch Engage \u00e9 un grupo estadounidense de metalcore con orixe en Westfield, Massachusetts, formado no ano 1999 trala separaci\u00f3n dos grupos Overcast e Aftershock. Os membros de Killswitch Engage son o vocalista Jesse Leach, os guitarristas Joel Stroetzel e Adam Dutkiewicz, o baixista Mike D'Antonio e o bater\u00eda Justin Foley. O grupo publicou sete \u00e1lbums de estudio e un DVD. O seu \u00faltimo \u00e1lbum, \"Incarnate\", publicouse o 11 de marzo do 2016.\nKillswitch Engage acadou certa fama trala publicaci\u00f3n do seu \u00e1lbum de 2004 titulado \"The End of Heartache\", que acadou o n\u00famero 21 da lista \"Billboard\" 200 e foi certificado como disco de ouro pola RIAA en decembro do 2007 \u00f3 acadar 500\u00a0000 exemplares vendidos nos Estados Unidos. O tema hom\u00f3nimo deste disco, \"The End of Heartache\", foi nomeado a un Premios Grammy no 2005 na categor\u00eda de \"Mellor Actuaci\u00f3n de Metal\". O grupo actuou en varios festivais internacionais como o Soundwave Festival, Wacken Open Air, Ozzfest, Download Festival, Rock Am Ring e Mayhem Festival entre outros, e leva m\u00e1is de catro mill\u00f3ns de discos vendidos s\u00f3 nos Estados Unidos, estando considerado como un dos grupos notable dentro da escena musical do \"New Wave of American Heavy Metal\".\nHistoria.\nPrimeiros anos e \u00e1lbum de estrea (1999\u20132001).\nKillswitch Engage formouse trala separaci\u00f3n dos grupos de metalcore Overcast e Aftershock en 1999. Trala separaci\u00f3n de Overcast o baixista Mike D'Antonio comezou a ensaiar co guitarrista de Aftershock Adam Dutkiewicz, agora na bater\u00eda, quen a s\u00faa vez trouxo \u00f3 guitarrista Joel Stroetzel dende Aftershock e \u00f3 vocalista Jesse Leach do grupo Nothing Stays Gold para formar o que ser\u00eda o novo grupo musical. O nome do grupo deriva dun episodio da serie de televisi\u00f3n \"The X-Files\" titulado \"Kill Switch\", escrito por William Gibson, quen lle deu este t\u00edtulo tras co\u00f1ecer o grupo de m\u00fasica industrial Kill Switch...Klick.\nEn 1999 Killswitch Engage gravou unha demo de catro canci\u00f3ns, inclu\u00edndo \"Soilborn\", o primeiro tema escrito polo grupo. Esta demo publicouse trala primeira actuaci\u00f3n do grupo en novembro do 1999 como abreconcertos do grupo de death metal mel\u00f3dico In Flames. O seu \u00e1lbum de estrea hom\u00f3nimo publicouse \u00f3 seguinte ano. Malia non ser un \u00e9xito comercial nos seus comezos e non acadar ningunha lista de vendas, o \u00e1lbum atraeu o interese de Carl Severson, quen traballaba para Roadrunner Records naquel momento, e comentouno con varios dos representantes do selo discogr\u00e1fico. Mike Gitter, un dos axentes da compa\u00f1\u00eda, p\u00faxose en contacto con D'Antonio e asistiu a varias actuaci\u00f3ns do grupo, ofrec\u00e9ndolles un contrato con Roadrunner. O grupo aceptou esta oferta, rexeitando outras de diversos selos m\u00e1is pequenos.\n\"Alive or Just Breathing\" (2001\u20132004).\nDurante un breve per\u00edodo de tempo entre 2000 e 2001 o ex-guitarrista de Overcast Pete Cortese uniuse o grupo, pero deixouno posteriormente cando se converteu en pai. Killswitch Engage comezou a escribir novos temas para o seu segundo \u00e1lbum en novembro de 2001. Editado en xaneiro nos Backstage Studios polo produtor Andy Sneap, o disco titulouse \"Alive or Just Breathing\" pola letra do tema \"Just Barely Breathing\". A exposici\u00f3n do grupo incrementouse trala publicaci\u00f3n dun v\u00eddeo musical do sinxelo \"My Last Serenade\", e o \u00e1lbum acadou o posto 37 da lista Top Heatseekers.\nTrala publicaci\u00f3n de \"Alive or Just Breathing\" o grupo decidiu inclu\u00edr a un quinto membro. Dutkiewicz pasou a tocar a guitarra e o ex-bater\u00eda de Aftershock Tom Gomes pasou a ser o novo membro do grupo. Tras casar o 20 de abril de 2002 e comezar unha nova xira co grupo, Leach caeu nunha depresi\u00f3n. Deixou o grupo uns poucos d\u00edas antes dunha actuaci\u00f3n programada envi\u00e1ndolles un correo electr\u00f3nico \u00f3s seus compa\u00f1eiros no que lles dic\u00eda que ti\u00f1a que deixar o grupo. D'Antonio declarou nunha entrevista que \"despois de tres anos xuntos, e consider\u00e1ndoo como un irm\u00e1n, recibir s\u00f3 un correo electr\u00f3nico foi un pouco duro.\"\nO grupo comezou a buscar un novo vocalista de inmediato, que finalmente foi Howard Jones, naquel ent\u00f3n membro de Blood Has Been Shed. Jones declarou que non lle gustara o son do grupo a primeira vez que o escoitara. Comentou que o son de Killswitch Engage \"soaba moi limpo, pero canto m\u00e1is o escoitei, dinme conta de que hai canci\u00f3ns realmente moi boas aqu\u00ed\". Tras saber dos problemas de Leach, Jones p\u00faxose en contacto c\u00f3 grupo e foi aceptado como o seu substituto. Philip Labonte de All That Remains tam\u00e9n fixo probas como vocalista do grupo, pero finalmente foi Jones o elixido, quen tivo que memorizar sete temas para a s\u00faa actuaci\u00f3n de estrea no Hellfest de 2002.\nO grupo actuou na xira Road Rage polo Reino Unido e os Pa\u00edses Baixos no 2002 xunto a 36 Crazyfists e Five Point O. No 2003, o primeiro tema que inclu\u00edu a Jones titulado \"When Darkness Falls\" foi inclu\u00eddo na banda sonora do filme de 2003 \"Freddy vs. Jason\". Despois do Ozzfest de 2003, o bater\u00eda Gomes deixou o grupo para pasar m\u00e1is tempo coa s\u00faa familia e para continuar co seu proxecto persoal co grupo Something of a Silhouette. O seu substituto foi Justin Foley, anteriormente no grupo Blood Has Been Shed, e a primeira xira de Foley co grupo foi a Headbangers Ball da MTV de 2003.&lt;ref name=\"Billboard Bits: EMI/WMG, Liza/VH1, 'Headbanger's Ball'\"&gt;&lt;/ref&gt;\n\"The End of Heartache\" (2004\u20132006).\n\"The End of Heartache\" publicouse o 11 de maio do 2004, chegando \u00f3 n\u00famero 21 da lista \"Billboard\" 200 con 38\u00a0000 exemplares vendidos na s\u00faa primeira semana de publicaci\u00f3n, e \u00f3 n\u00famero 39 da lista Australian Albums Chart. O disco acadar\u00eda posteriormente as 500\u00a0000 copias vendidas nos Estados Unidos, e foi certificado como disco de ouro o 7 de decembro de 2007. O \u00e1lbum recibiu cr\u00edticas positivas na s\u00faa maior\u00eda. Jon Caramanica de \"Rolling Stone\" cualificouno como \"unha colecci\u00f3n abraiante, retendo gran parte da s\u00faa brutalidade musical caracter\u00edstica\". Eduardo Rivadavia de AllMusic afirmou que \"son os inesperados cambios de ritmos empregados para engadir e liberar a presi\u00f3n interna o que alimentan a fonte de enerx\u00eda de Killswitch Engage\".\n\"The End of Heartache\" foi o sinxelo principal para a banda sonora do filme \"\", e no 2005 a canci\u00f3n foi nomeada a un Grammy na categor\u00eda de \"Mellor Actuaci\u00f3n de Metal\". A finais de 2004, \"The End of Heartache\" publicouse nunha nova edici\u00f3n especial, cun segundo disco que inclu\u00eda varias actuaci\u00f3ns en directo, unha canci\u00f3n adicional para a edici\u00f3n do Xap\u00f3n e unha versi\u00f3n remasterizada de \"Irreversal\". No ver\u00e1n do 2005 o grupo participou no Ozzfest, e o 1 de novembro dese mesmo ano \"Alive or Just Breathing\" foi publicado de novo como parte do 25\u00ba aniversario de Roadrunner Records. O 22 de novembro de 2005 publicouse o DVD de directos \"(Set This) World Ablaze\", que conti\u00f1a unha gravaci\u00f3n dun concerto en directo no Palladium de Worcester, Massachusetts, un documental dunha hora de duraci\u00f3n e t\u00f3dolos v\u00eddeos musicais do grupo. O DVD recibiu a certificaci\u00f3n de ouro nos Estados Unidos o 8 de abril de 2006.\n\"As Daylight Dies\" (2006\u20132007).\nKillswitch Engage actuou no Reading and Leeds Festivals en agosto do 2006, tras unha serie de actuaci\u00f3ns en Australia sen Dutkiewicz que sufr\u00eda de problemas nas costas e precisou de cirurx\u00eda correctiva. O 23 de maio do 2006 o tema \"This Fire Burns\" publicouse como parte do \u00e1lbum \"WWE Wreckless Intent\". Este tema \u00eda ser a nova canci\u00f3n tem\u00e1tica do loitador da WWE Randy Orton, pero foi desbotado e pasou a ser o tema principal do evento de pago por visi\u00f3n WWE Judgment Day 2006. \"This Fire Burns\" usouse como o tema de entrada do loitador da WWE CM Punk dende 2006 ata 2011, e publicouse de novo baixo o t\u00edtulo \"This Fire\" na edici\u00f3n especial de \"As Daylight Dies\".\nGravado en tres meses, \"As Daylight Dies\" publicouse o 21 de novembro de 2006 e acadou o n\u00famero 32 da lista \"Billboard\" 200 con 60\u00a0000 copias vendidas na s\u00faa primeira semana. Tam\u00e9n entrou na lista Australian Albums Chart na posici\u00f3n n\u00famero 29. Mesturado por Dutkiewicz, o \u00e1lbum recibiu cr\u00edticas na s\u00faa maior\u00eda positivas. Thom Jurek de Allmusic cualificouno \"un dos cinco candidatos a mellor \u00e1lbum de metal do 2006\". Nick Terry de \"Decibel Magazine\" afirmou que \"chamar adictivo a \"As Daylight Dies\" ser\u00eda dicir pouco. Poder\u00eda case obviarse dicir que sobrepasa \u00f3 seu xa en si mesmo impresionante predecesor\". Cosmo Lee de \"Stylus Magazine\" afirmou que \"o \u00e1lbum est\u00e1 asombrosamente mal secuenciado\", pero valorouno positivamente como \"menos pesado emocionalmente, e moito m\u00e1is divertido\". A data de 27 de novembro de 2007, \"As Daylight Dies\" levaba vendidas m\u00e1is de 500\u00a0000 unidades nos Estados Unidos.\nO primeiro sinxelo deste \u00e1lbum, \"My Curse\", acadou o n\u00famero 21 na lista Hot Mainstream Rock Tracks, e inclu\u00eduse na banda sonora dos videoxogos \"Sleeping Dogs\", \"\", \"Burnout Dominator\" e \"Burnout Paradise\", ademais de estar dispo\u00f1ible como contido de descarga para a serie \"Rock Band\". \"The Arms of Sorrow\" acadou o n\u00famero 31 nesta mesma lista. Pola s\u00faa banda, a versi\u00f3n do tema \"Holy Diver\" de Dio, gravado orixinalmente para un \u00e1lbum recompilatorio de \"Kerrang!\" titulado \"High Voltage\", chegou a posici\u00f3n n\u00famero 12 na lista Mainstream Rock. A comezos do 2007 o grupo viuse obrigado a cancelar tres datas da s\u00faa xira por Europa xunto a The Haunted por mor dos problemas nas costas de Dutkiewicz. Este tivo que ser sometido a unha operaci\u00f3n de emerxencia, e foi substitu\u00eddo na xira polo guitarrista Peter Wichers do grupo Soilwork.\nDebido os problemas de sa\u00fade de Dutkiewicz, este foi substitu\u00eddo por Patrick Lachman de Damageplan durante a xira No Fear Tour. Dutkiewicz recuperouse posteriormente e puido participar no final da xira, e o grupo comezou a gravar un v\u00eddeo musical para o segundo sinxelo do \u00e1lbum \"As Daylight Dies\" titulado \"The Arms of Sorrow\". O 6 de agosto de 2007 Dutkiewicz tivo que deixar forzosamente a xira Warped Tour para que puidese recuperarse por completo da s\u00faa operaci\u00f3n de cirurx\u00eda e continuar unha terapia f\u00edsica diaria. Foi substitu\u00eddo polo t\u00e9cnico de guitarras grupo Josh Mihlek, ata que retornou o 14 de agosto do 2007.\nSegundo \u00e1lbum hom\u00f3nimo (2007\u20132011).\nKillswitch Engage comezou a gravaci\u00f3n do seu seguinte \u00e1lbum en outubro de 2008 con Dutkiewicz e Brendan O'Brien como produtores. A mediados de febreiro, o baixista Mike D'Antonio confirmou nunha entrevista con Metal Hammer que \"a bater\u00eda estaba rematada\", e que el \"rematara cos \u00faltimos arranxos de baixo\". Tam\u00e9n afirmou que Jones estaba en Atlanta rematando as voces, e que \"non deber\u00eda levarlles moito m\u00e1is tempo rematar [o \u00e1lbum]\". De marzo a maio Killswitch Engage formou parte do festival de Disturbed Music as a Weapon IV, xunto con outros grupos como Lacuna Coil, Chimaira, Suicide Silence e Bury Your Dead. O 14 de abril o grupo anunciou que o t\u00edtulo do seu novo disco ser\u00eda \"Killswitch Engage\", o segundo \u00e1lbum hom\u00f3nimo do grupo. Publicouse o 30 de xu\u00f1o de 2009, estre\u00e1ndose no n\u00famero 7 da lista Billboard 200, o posto m\u00e1is alto de t\u00f3dolos \u00e1lbums que publicou o grupo. En xullo e agosto Killswitch Engage participou no Mayhem Festival xunto a Marilyn Manson, Slayer, Bullet for My Valentine e outros. Posteriormente, en febreiro de 2010, o grupo anunciou que o seu vocalista Howard Jones non actuar\u00eda co grupo durante a xira de inverno con The Devil Wears Prada e Dark Tranquillity por problemas de sa\u00fade. O vocalista Philip Labonte de All That Remains substitu\u00edu a Jones nesta xira ata que este puidese retornar \u00f3s escenarios. O 18 de marzo de 2010, o vocalista orixinal do grupo Jesse Leach retornou para unha serie de temas. Dende ese momento tanto Leach como Labonte actuaron como substitutos de Jones ata o remate da xira.\nNo 2010 o grupo colaborou na banda sonora \"\" co tema \"My Obsession\". O grupo pasou a formar parte do Download Festival en xu\u00f1o de 2010 substitu\u00edndo a Wolfmother. Tras este festival o grupo fixo unha pausa nas s\u00faas xiras, e os seus membros enfoc\u00e1ronse noutros proxectos. Adam Dutkiewicz formou o grupo Times of Grace xunto con Leach publicando o \u00e1lbum titulado \"The Hymn of a Broken Man\" o 18 de xaneiro do 2011, e Joel Stroetzel uniuse a eles para formar parte do grupo durante a s\u00faa xira. Justin Foley participou como bater\u00eda do grupo Unearth no seu \u00e1lbum \"Darkness in the Light\", publicado o 5 de xullo de 2011, e viaxou co grupo na s\u00faa xira de ver\u00e1n dese mesmo ano. D'Antonio fundo o grupo Death Ray Vision xunto co vocalista de Shadows Fall Brian Fair e o anterior guitarrista de Killswitch Engage Pete Cortese.\nSa\u00edda de Jones e \"Disarm the Descent\" (2011\u20132015).\nNunha entrevista de 2011, Mike D'Antonio afirmou que o grupo estaba traballando nun sexto \u00e1lbum de estudio: \"...estamos todos escribindo demos para o seguinte disco de Killswitch Engage. Non hai data de publicaci\u00f3n a\u00ednda, pero supo\u00f1o que ser\u00e1 a comezos do 2012\". Adam Dutkiewicz confirmou pouco despois no Facebook de Killswitch Engage que estaban a piques de comezar a traballar no seu seguinte \u00e1lbum. O 1 de decembro de 2011 D'Antonio declarou que o grupo \u00eda comezar a gravar no estudio en febreiro/marzo do 2012 e que esperaban ter o novo disco listo para o ver\u00e1n de 2012. Tam\u00e9n indicou que o grupo ti\u00f1a oito demos xa rematadas para este novo \u00e1lbum.\nO 4 de xaneiro de 2012 o grupo anunciou na s\u00faa p\u00e1xina web oficial e noutras fontes que Howard Jones deixara o grupo tras nove anos formando parte del. Nesta declaraci\u00f3n o grupo non revelou o motivo desta decisi\u00f3n como forma de respecto cara a Jones, e soamente lle agradeceron os seus nove anos co grupo desex\u00e1ndolle o mellor para o futuro, ademais de darlle as grazas \u00f3s seus fans polo seu apoio mentres comezaban a procurar un novo vocalista. Pouco despois deste anuncio, comezaron a aparecer os rumores de que Phil Labonte de All That Remains pasar\u00eda a ser oficialmente o novo vocalista por mor das s\u00faas colaboraci\u00f3ns anteriores co grupo, pero Labonte desmentiu rapidamente estes rumores. A procura dun novo vocalista rematou en febreiro cando o grupo anunciou que Jesse Leach retornar\u00eda como membro do grupo para ser o vocalista de novo. Tras esta reuni\u00f3n, o grupo continuou o proceso de gravaci\u00f3n e volveu a sa\u00edr de xira. O 22 de abril dese ano tivo lugar a primeira actuaci\u00f3n de Leach co grupo dende que sa\u00edra no 2002, no New England Metal and Hardcore Fest.\nO 20 de xu\u00f1o de 2012 filtrouse en YouTube unha versi\u00f3n demo dun novo tema do grupo chamado \"This Is Confrontation\", pero o v\u00eddeo eliminouse \u00f3 pouco tempo de aparecer na web. Ese mesmo ano o grupo participou no \"Trespass America Festival\" de Metal Hammer, con Five Finger Death Punch \u00e1 fronte xunto \u00f3s grupos God Forbid, Emmure, Pop Evil, Trivium e Battlecross. O grupo tocou este novo tema en directo, confirmando que o t\u00edtulo do tema era \"No End in Sight\". En outubro de 2012 Killswitch Engage anunciou que celebrar\u00edan o d\u00e9cimo aniversario do seu \u00e1lbum \"Alive or Just Breathing\" cunha xira polos Estados Unidos entre novembro e decembro dese ano na que tocar\u00edan t\u00f3dolos temas deste disco en directo, acompa\u00f1ados dos grupos Shadows Fall e Acaro.\nO \u00e1lbum \"Disarm the Descent\" publicouse o 1 de abril de 2013, debutando no posto n\u00famero 15 das listas do Reino Unido e no n\u00famero 7 na lista Billboard 200. O primeiro sinxelo deste disco foi \"In Due Time\", publicado o 5 de febreiro de 2013. En decembro de 2013 anunciouse que \"In Due Time\" estaba nomeado \u00f3 Grammy de \"Mellor Actuaci\u00f3n de Metal\" de 2014, pero finalmente perder\u00eda perante \"God Is Dead?\" do grupo Black Sabbath. En maio de 2013 fixeron unha xira de promoci\u00f3n do novo \u00e1lbum xunto a Miss May I, Darkest Hour, The Word Alive e Affiance, e en outubro dese mesmo ano embarcaron nunha nova xira, nesta ocasi\u00f3n xunto a Lamb of God, Testament e Huntress.\n\"Incarnate\" (2015\u2013).\nA finais de 2014 Jesse Leach anunciou nunha entrevista que o grupo \u00eda comezar a probar novos temas nos meses seguintes, O 25 de febreiro de 2015 o grupo publicou un adianto de 40 segundos dun novo sinxelo titulado \"Loyalty\", tema inclu\u00eddo no \u00e1lbum \"Catch The Throne: The Mixtape Volume 2\" para promocionar a serie da HBO \"Game of Thrones\". O 30 de marzo D'Antonio declarou que o grupo xa ti\u00f1a rematadas t\u00f3dalas demos que formar\u00edan parte do seu seguinte \u00e1lbum de estudio. Posteriormente, en xullo de 2015 Killswitch Engage formou parte dunha xira de ver\u00e1n xunto a Rise Against e letlive. O 10 de decembro de 2015 o grupo publicou en exclusiva en Revolver un novo tema titulado \"Strength of the Mind\".\nA comezos de 2016 f\u00edxose p\u00fablico que o seguinte \u00e1lbum do grupo levar\u00eda o t\u00edtulo \"Incarnate\", e que o grupo participar\u00eda nunha xira durante o mes de marzo xunto a Memphis May Fire e 36 Crazyfists. O \u00e1lbum publicouse o 11 de marzo dese ano, acadando o n\u00famero 6 da lista Billboard 200 con 35\u00a0000 exemplares vendidos nos Estados Unidos na s\u00faa primeira semana. O 16 de abril o grupo publicou un sinxelo previamente in\u00e9dito, titulado \"Define Love\".\nEstilo musical e letras.\nO estilo musical de Killswitch Engage def\u00ednese dentro do metalcore, combinando sons doutros x\u00e9neros de extreme metal e hardcore punk. De forma semellante a outros grupos contempor\u00e1neos seus, Killswitch Engage combina voces cantadas con gritos e voces guturais. Os medios especializados definen a s\u00faa m\u00fasica como unha mestura de \"riffs\" \"abafantes\", padr\u00f3ns de dobre bombo, \"power chords\", e harmon\u00edas de d\u00faas guitarras. Tam\u00e9n consideran que a s\u00faa m\u00fasica presenta claras influencias da escena do death metal sueco de Gotemburgo. No 2009 a MTV nun artigo titulado \"The Greatest Metal Bands of All Time\", declarou que Killswitch Engage eran \"un dos fundadores do metalcore\". Jason D. Taylor de Allmusic afirmou que \"Alive or Just Breathing\" \u00e9 \"un \u00e1lbum de puro metal que semella ignorar calquera tendencia de moda e no seu lugar bas\u00e9ase soamente na habilidade e experiencia para esculpir un dos heavy metal con m\u00e1is substancia dende os d\u00edas de gloria de Metallica e Slayer.\"\nTanto Jesse Leach como o anterior vocalista Howard Jones escribiron letras consideradas \"positivas\". Jesse Leach afirmou sobre o \u00e1lbum \"(Set This) World Ablaze\" que as letras conti\u00f1an \"unidade, positividade e amor.\" En relaci\u00f3n os temas das letras do \u00e1lbum \"Killswitch Engage\", Amy Sciarretto de Ultimate Guitar valorou de forma positiva as voces e escribiu \"Howard Jones acadou o seu potencial dende \"The End of Heartache\"\". En relaci\u00f3n a este mesmo disco, Howard Jones afirmou que se dera un cambio nos temas das letras en relaci\u00f3n os anteriores, declarando: \"Te\u00f1o suficiente onde sacar para escribir algunhas cousas que poden ser escuras. Pode que a\u00ednda haxa unha pequena parte de positividade nelas, pero hai algunhas canci\u00f3ns que non son positivas en absoluto.\""}
{"id": "338441", "revid": "18868", "url": "https://gl.wikipedia.org/wiki?curid=338441", "title": "Raki", "text": ""}
{"id": "338442", "revid": "98629", "url": "https://gl.wikipedia.org/wiki?curid=338442", "title": "An\u00eds (licor)", "text": "O an\u00eds \u00e9 un licor fabricado coa semente da planta do mesmo nome (\"Pimpinella anisum\"). \u00c9 unha bebida espirituosa de alta graduaci\u00f3n que recibe o seu nome do froito desa planta.\nO termo galego anisete, \u00e1s veces usado coma sin\u00f3nimo desta bebida, ref\u00edrese concretamente \u00e1 que se obt\u00e9n por maceraci\u00f3n e destilaci\u00f3n de an\u00eds ou os seus extractos, cun contido en azucre superior a 400 g/l e unha graduaci\u00f3n alc\u00f3lica comprendida entre 25\u00b0 e 30\u00b0.\nO concepto de An\u00eds como licor \u00e9 legalmente moi restrinxido na Uni\u00f3n Europea onde \u00e1 gran maior\u00eda das bebidas deste tipo non se lles considera unha augardente; ademais cambia dunha cultura e \u00e9poca a outra. En Hispanoam\u00e9rica existen gran variedade de bebidas compostas con an\u00eds as cales nalg\u00fans pa\u00edses son consideradas como augardentes. Sen ter en conta ditas restrici\u00f3ns sem\u00e1nticas, as bebidas alcoh\u00f3licas a base de An\u00eds dist\u00ednguense universalmente sen ambig\u00fcidade no \u00e1mbito da bromatolog\u00eda.\nDefinici\u00f3n.\nNa elaboraci\u00f3n deste licor non s\u00f3 se usa a \"Pimpinella anisum\" L., sen\u00f3n tam\u00e9n o an\u00eds estrelado, o fi\u00fancho\u00a0e mesmo outros froitos e sementes, con anetol. A lexislaci\u00f3n comunitaria da Uni\u00f3n Europea distingue at\u00e9 cinco \"denominaci\u00f3ns de venda\" de bebidas espirituosas de alta gradaci\u00f3n baseadas no \"anetol\": \u201cbebidas espirituosas anisadas\u201d, \u201cpastis\u201d, \u201cpast\u00eds de Marsella\u201d, \u201can\u00eds\u201d e \u201can\u00eds destilado\u201d. Para cada unha desas denominaci\u00f3ns establ\u00e9cense uns requisitos e esixencias. S\u00f3 se se cumpren poder\u00e1n levar a correspondente denominaci\u00f3n na s\u00faa designaci\u00f3n, presentaci\u00f3n e etiquetaxe, pois o que comunica o sabor \u00e1 bebida non \u00e9 un fermentado alc\u00f3lico, sen\u00f3n o \"anetol\" (respons\u00e1bel do efecto leitoso ao engadir a auga).\nHai que distinguir dous conceptos de \u201can\u00eds\u201d: o legal e o potol\u00f3xico. Moitas bebidas te\u00f1en a consideraci\u00f3n potol\u00f3xica de \u201can\u00eds\u201d, sen que poidan presentarse na etiquetaxe con tal \"denominaci\u00f3n\" nun determinado pa\u00eds. Ter\u00e1n que facelo con outros nomes. O mencionado concepto legal de an\u00eds comunitario s\u00f3 \u00e9 aplic\u00e1bel a Europa. Os pa\u00edses hispano americanos tam\u00e9n son consumidores e produtores de anises. En varios deles elab\u00f3ranse de gran calidade, nas s\u00faas variantes de seco e doce. En moitos casos non lles afectan esas normas comunitarias \u2014polo demais cambiantes\u2014 nin na s\u00faa designaci\u00f3n, nin na s\u00faa presentaci\u00f3n nin na s\u00faa etiquetaxe, a\u00ednda que as presenten \u00e1 venda en Europa. Non debe, polo tanto, confundirse o concepto legal de an\u00eds \u2014moi restrinxido no caso de Europa\u2014 co concepto potol\u00f3gico de \u201can\u00eds\u201d. O concepto legal de an\u00eds \u00e9 cambiante de pa\u00eds a pa\u00eds e dunha \u00e9poca a outra e os seus exactos l\u00edmites poden acabar nos tribunais de xustiza. \nNo tocante \u00e1 etimolox\u00eda\u00a0\"an\u00eds\" \u00e9 palabra equ\u00edvoca, pois serve para designar tanto ao an\u00eds verde (\"Pimpinella anisum\" L.) coma ao estrelado (\"Illicium verum\" Hooker). \"Matalah\u00faga\" \u00e9 palabra castel\u00e1 de etimolox\u00eda \u00e1rabe co significado de \"gran doce\". Sierve para designar exclusivamente o an\u00eds verde, chamado por Linn\u00e9: \"Pimpinella anisum\". As casas comerciais que elaboran o seu produto exclusivamente con \"matalah\u00faga\" as\u00ed o fan constar. A\u00ednda que comercialmente estea autorizado o uso doutros elementos que conte\u00f1en anetol, para vender algo como \"an\u00eds\", non cabe d\u00fabida de que os anises feitos exclusivamente con \"matalah\u00faga \"son magn\u00edficos.\nMaterias primas.\nAn\u00eds.\n\u00c9 palabra de orixe grega, que etimoloxicamente significa desigual. En grego e en lat\u00edn cl\u00e1sicos \"anisos\" e \"anisus\" serv\u00edan para designar a planta co\u00f1ecida cientificamente como \"Pimpinella anisum\" L. Ten unha aparencia exterior parecida ao aipo, o perexil, o aneto, e outras umbel\u00edferas dese mesmo tipo. \u00c9 orixinaria de Asia Menor. Foi moi cultivada xa dous mil anos antes de Cristo polos exipcios; segue a ser moi cultivada e actualmente \u00e9 pouco menos que impos\u00edbel atopala brava.\nAn\u00eds estrelado.\nO an\u00eds estrelado \u00e9 unha \u00e1rbore tipo magnolia, de at\u00e9 seis metros, cuxo froito recibe o mesmo nome. . O badi\u00e1n \u00e9 orixinario da China e a Conchinchina, onde se cultivaba dende tempos inmemoriais, especialmente para usar os seus froitos en repostar\u00eda. Est\u00e1n clasificadas at\u00e9 corenta especies no\u00a0x\u00e9nero\u00a0\"Illicium\" L. , todas semellantes ao verdadeiro an\u00eds estrelado (a\u00ednda que existe unha especie t\u00f3xica), os paxaros gustan de comer o seu froito. A especie foi\u00a0trasplantada a Europa dende Filipinas por Sir Thomas Cavendish en 1588. At\u00e9 o s\u00e9culo XVIII non se xeneralizou en Europa o seu uso.\nFi\u00fancho.\nO seu nome cient\u00edfico \u00e9 \"Foeniculum vulgare\", Miller . O seu sabor \u00e9 moi semellante ao do an\u00eds, at\u00e9 o punto de que a lexislaci\u00f3n comunitaria permite o seu uso para a elaboraci\u00f3n da \u201cdenominaci\u00f3n de venda\u201d chamada \u201can\u00eds\u201d. Do lat\u00edn \"foeniculum\" , diminutivo de feo, derivan as palabras \"fonoll\" catal\u00e1, \"hinojo\" castel\u00e1, \"fi\u00fancho\" galega, \"funcho\" portuguesa, \"fenouil\" francesa, \"finocchio\" italiana, \"fennel\" inglesa e \"Fenchel\" alem\u00e1. Pero moitas palabras con esa ra\u00edz sem\u00e1ntica serven nos diversos idiomas para designar plantas umbil\u00edferas s\u00f3 semellantes ao fi\u00fancho.\nA esencia dos anises estrelados cont\u00e9n, como a do an\u00eds verde, sobre todo \"anetol\" . Tam\u00e9n o cont\u00e9n a esencia dalg\u00fans fi\u00fanchos. Ese parece ser o compo\u00f1ente de maior interese na elaboraci\u00f3n de bebidas alc\u00f3licas chamadas de an\u00eds. En perfumar\u00eda e en farmacia as respectivas esencias te\u00f1en outro interese en raz\u00f3n doutros compo\u00f1entes. As plantas cuxas esencias conte\u00f1en anetol at\u00e9 certo punto son potoloxicamente intercambi\u00e1beis.\nUn xeito de preparar as augardentes anisadas \u00e9 destilar a partir de vi\u00f1o anisado. Outro \u00e9 macerar an\u00eds en augardente e destilar. Outro sistema consiste en utilizar esencia de an\u00eds, no canto de an\u00eds, nesas operaci\u00f3ns. Outro \u00e9 destilar augardentes, facendo pasar o vapor por entre o an\u00eds. Cada fabricante ten o seu sistema, que \u00e1s veces \u00e9 mixto. En Espa\u00f1a decaeu o costume de anisar as augardentes (con aceite de an\u00eds). Se se desexar obter unha bebida con sabor a an\u00eds, empr\u00e9gase alcol puro e ins\u00edpido.\nO mencionado regulamento da Uni\u00f3n Europea establece que na bebida con denominaci\u00f3n de venda \u201can\u00eds\u201d o licor s\u00f3 pode estar feito con an\u00eds verde, an\u00eds estrelado e fi\u00fancho. Caben outras bebidas espirituosas anisadas con outros compo\u00f1entes, pero te\u00f1en que levar outra denominaci\u00f3n de venda.\nLicores con an\u00eds.\nOutros licores baseados no an\u00eds, expresamente contemplados polo mencionado regulamento comunitario, e con denominaci\u00f3n de venda son: \u201co pastis\u201d, o \u201cpastis de Marsella\u201d e o \u201can\u00eds destilado\u201d.\nEntre os anises coa denominaci\u00f3n de venda \"anises destilados\" e que ademais ten \u201cdenominaci\u00f3n xeogr\u00e1fica\u201d, sobresae o \u201couzo\u201d. Para que unha bebida poida ser denominada ouzo deber\u00e1 ser producida en Grecia e estar feita con an\u00eds \u2014ou eventualmente fi\u00fancho\u2014 e un m\u00e1stique procedente da illa de Ch\u00edos, cuxo nome bot\u00e1nico \u00e9 \"Pistacia atlantica Desf.\", planta end\u00e9mica do nord\u00e9s de Grecia, Turqu\u00eda e Crimea. \u00c9 planta sativa que pode cultivarse en moitos lugares. A Illa de Ch\u00edos \u00e9 gran produtora desa resina, que tam\u00e9n se emprega en perfumes e vernices. En galego esa resina \u00e9 denominada de \u201cm\u00e1stique\u201d.\nEn turco a palabra \"Rak\u0131\", que \u00e9 moi xen\u00e9rica, serve para designar calquera augardente pero preferentemente serve para designar o que se considera a bebida nacional: un bagazo ou brandy anisados.\u00a0\nEn Bordeos\u00a0era costume usar porci\u00f3n dupla de an\u00eds verde en relaci\u00f3n co an\u00eds estrelado; mentres ca en Holanda era m\u00e1is frecuente usalos a partes iguais. Tam\u00e9n \u00e9 costume engadir outros elementos \u2014esencia de am\u00e9ndoas amargas, esencia de ra\u00edz de lirio, de anx\u00e9lica, etc.\u2014, at\u00e9 conseguir o gusto desexado, especialmente se o anisado \u00e9 doce. Os gustos do home moderno tenden cada vez m\u00e1is aos sabores puros, tanto en comida como en bebida.\nAs casas adoitan producir un an\u00eds seco e outro doce. \"Anisetta\", \"anisette\" e \"anisete\" suxiren actualmente an\u00eds doce. En ingl\u00e9s tam\u00e9n pode utilizarse \"anisette\". Outro nome italiano para o licor de an\u00eds \u00e9 \"mistr\u00e0\".\nO an\u00eds seco de Chinch\u00f3n, de Alcoholera S.A., \u00e9 moi seco non s\u00f3 no sentido de carecer de dozura, sen\u00f3n tam\u00e9n no sentido de non estar mesturado con outras substancias e aromas. Chinch\u00f3n \u00e9 unha alde\u00ed\u00f1a achegada a Madrid, que desde 1777 deb\u00eda servir enormes cantidades de an\u00eds \u00e1 corte espa\u00f1ola. En 1910 constitu\u00edronse en cooperativa, e en 1945 en sociedade an\u00f3nima. O Chinch\u00f3n seco especial ten 74% Vol. \u00c9, con moito, o licor de graduaci\u00f3n alc\u00f3lica m\u00e1is alta de Espa\u00f1a, por non dicir do mundo, co que se fai unha excepci\u00f3n \u00e1 prohibici\u00f3n xeral de tan alta graduaci\u00f3n, en obsequio \u00e1 s\u00faa antig\u00fcidade. O seco 48% e o doce 38%. \"A Asturiana\", \"Altamirano\", \"Raza\", \"Arruza\", \"O Trasgo\", \"Castel\u00e1\" e \"O Mono\" son tam\u00e9n casas de an\u00eds acreditadas en Espa\u00f1a.\nFix\u00e9ronse famosas polos seus anisados e anises Bordeos, Oj\u00e9n, Cazalla, Rute e outras poboaci\u00f3ns. Estas d\u00faas \u00faltimas suxiren o an\u00eds, mentres a primeira, o vi\u00f1o tinto. Os pa\u00edses hispano americanos tam\u00e9n son bos elaboradores de an\u00eds.\nNomes do an\u00eds.\nNo resto do mundo.\nNoutros pa\u00edses, principalmente da conca mediterr\u00e1nea, cons\u00f3mense tradicionalmente licores a base de an\u00eds, entre os que se atopan:"}
{"id": "338443", "revid": "18868", "url": "https://gl.wikipedia.org/wiki?curid=338443", "title": "Anisete", "text": ""}
{"id": "338444", "revid": "98629", "url": "https://gl.wikipedia.org/wiki?curid=338444", "title": "Sambuca", "text": "\"Este artigo trata sobre unha bebida, para a arma v\u00e9xase sambuca (arma).\"\nA sambuca \u00e9 un licor doce e forte baseado no an\u00eds, t\u00edpico de Italia e m\u00e1is concretamente do Lacio. A \u201csambuca\u201d tam\u00e9n recibe o cari\u00f1oso diminutivo de \u201csambuchina\u201d. A lexislaci\u00f3n comunitaria reg\u00falao outorg\u00e1ndolle unha \u201cdenominaci\u00f3n de venda\u201d. Entre os requisitos esixidos para que este licor poida ser expedido como \u201csambuca\u201d es\u00edxese que estea feito con an\u00eds, tanto verde como estrelado, e mesmo con outras herbas arom\u00e1ticas; pero non se esixe a presenza de sabugueiro no licor.\n\u201cSambuco\u201d significa \u201csabugueiro\u00a0ou sabugo\u201d; \u00e9 dicir, o arbusto co\u00f1ecido como \"Sambucus nigra\" L. Segundo Zingarelli, etimoloxicamente o licor chamado \u201csambuca\u201d deriva de \u201csambuco\u201d no sentido de sabugueiro, o mencionado \"Sambucus nigra\" L. Emmanuel &amp; Madelene Greenberg descr\u00edbeno como un licor aromatizado con bagas de sabugo. Tales afirmaci\u00f3ns expo\u00f1en o problema de explicar como \u00e9 pos\u00edbel que, nun licor de sabugueiro, o sabugueiro poida estar ausente. De feito non o cont\u00e9n. Non parece que o sabugo sexa moi necesario para o resultado do licor.\nProp\u00faxose outra etimolox\u00eda. Gordon Brown, a\u00ednda que non \u00e9 fil\u00f3logo, sen\u00f3n especialista en bebidas alh\u00f3licas, propuxo que deriva etimoloxicamente de \u201czambur\u201d, que \u00e1 s\u00faa vez deriva de \u201czummu\u201d. Tratar\u00edase dunha bebida de orixe \u00e1rabe, proveniente da s\u00faa influencia tras a conquista de Sicilia. Ningu\u00e9n pola contra atribu\u00edulle provir da embarcaci\u00f3n chamada \u201csambuco\u201d, nin da m\u00e1quina de guerra chamada \u201csambuca\u201d.\nMarcas co\u00f1ecidas son Ramazzoti, Molinari, Romana e Vaccari. O xeito m\u00e1is t\u00edpico de servilo \u00e9 flamexalo en presenza de grans de caf\u00e9, \"con mosca\", coma se caesen e afogasen algunhas moscas na infusi\u00f3n de caf\u00e9. Se se tomar sen flamexar, o caf\u00e9 non chega a impregnar o l\u00edquido. Por iso tam\u00e9n existen sambucas que xa conte\u00f1en a infusi\u00f3n de caf\u00e9. Opal Nera \u00e9 unha marca moi co\u00f1ecida desta clase de sambuca. Un resultado moi parecido cons\u00e9guese botando un pouco caf\u00e9 \u00e1 sambuca. As bagas do sabugueiro \u2014 as boli\u00f1as negras, sonadas por seren boas para a reuma\u2014 te\u00f1en bastante semellanza cos grans de caf\u00e9. Quizais o caf\u00e9 acabou substitu\u00edndo o sabugo. Explicar\u00edase as\u00ed a conexi\u00f3n da sambuca co sabugueiro; mais ter\u00eda que ser demostrado.\nPreparaci\u00f3n.\nA base da sambuca est\u00e1 constitu\u00edda por aceites esenciais obtidos da destilaci\u00f3n ao vapor de sementes de an\u00eds estrelado, o cal confire ao licor un forte recendo de an\u00eds, sol\u00fabel\u00a0no alcol en estado puro, ao cal se engadiu unha disoluci\u00f3n concentrada de azucre e outros aromas naturais.\n\u00c9 semellante ao anisete,\u00a0augardente de an\u00eds.\nPura.\nA sambuca pode servirse pura, despois do caf\u00e9 ou simplemente para tomar un grolo. Como adorno, p\u00f3dense engadir un ou dous grans de caf\u00e9, a chamada \u201cmosca\u201d, que realza o gusto ao mastigala mentres se bebe. Tam\u00e9n se pode servir con xeo, cun gran de caf\u00e9 torrado, engadida ao caf\u00e9, con auga, ou flamexada (au estilo da queimada galega).\nLicores semellantes.\nA sambuca \u00e9 s\u00f3 un de tantos licores a base de an\u00eds que se producen especialmente na \u00e1rea mediterr\u00e1nea.\nOs m\u00e1is sonados son:"}
{"id": "338446", "revid": "1131", "url": "https://gl.wikipedia.org/wiki?curid=338446", "title": "Campo Municipal de F\u00fatbol do Beco", "text": "O Campo Municipal de F\u00fatbol do Beco \u00e9 unha instalaci\u00f3n dedicada \u00e1 pr\u00e1ctica do f\u00fatbol localizada na vila de Cedeira. Nel xoga os seus partidos como local o Cedeira Sociedad Deportiva e o seu propietario \u00e9 o Concello de Cedeira.\nConta cun terreo de xogo de herba artificial de 100 x 60 metros e unha bancada cuberta con capacidade para 750 espectadores. Foi inaugurado en 1983 cun campo de herba natural at\u00e9 que en 2009 se mudou a herba artificial."}
{"id": "338447", "revid": "56817", "url": "https://gl.wikipedia.org/wiki?curid=338447", "title": "Fading Frontier", "text": "Fading Frontier \u00e9 o s\u00e9timo \u00e1lbum da banda estadounidense de indie rock Deerhunter, publicado o 16 de outubro de 2015 a trav\u00e9s do selo 4AD. Foi producido por Ben H. Allen, que xa traballara co grupo en \"Halcyon Digest\" (2010), e pola propia banda e estivo precedeido polos sinxelos \"Snakeskin\", \"Breaker\" e \"Living My Life\".\n\"Currents\" foi situado no posto n\u00famero 30 da lista de Pitchfork Media dos 50 mellores \u00e1lbums do ano 2015."}
{"id": "338448", "revid": "85894", "url": "https://gl.wikipedia.org/wiki?curid=338448", "title": "Lar Gallego de Chile", "text": "A Corporaci\u00f3n Lar Gallego de Chile \u00e9 unha asociaci\u00f3n da di\u00e1spora galega en Chile.\nHistoria.\nFundouse o 10 de novembro de 1967, dedic\u00e1ndose \u201cesencialmente a reunir emigrantes e fillos e netos de emigrantes galegos residentes en Chile para realizaren diversas actividades de \u00edndole social e cultural\u201d. Esta corporaci\u00f3n conta coa colaboraci\u00f3n da Xunta de Galicia.\nA iniciativa empeza como unha simple xuntanza de amigos galegos que gustaban de practicar danzas populares galegas e tocar a gaita, co obxectivo de lembrarse da terra que ficaba tan lonxe. Posteriormente, a popularidade destas actividades levou \u00e1 institucionalizaci\u00f3n da asociaci\u00f3n e \u00e1 participaci\u00f3n de 300 familias galegas.\nConta cun coro, o grupo de danzas e gaitas Terra Meiga, e o grupo de percusi\u00f3n Beira do Mar."}
{"id": "338452", "revid": "56817", "url": "https://gl.wikipedia.org/wiki?curid=338452", "title": "Glasvegas (\u00e1lbum)", "text": "Glasvegas \u00e9 o \u00e1lbum de estrea da banda escocesa de indie rock Glasvegas, publicado o 8 de setembro de 2008 a trav\u00e9s do selo Columbia Records. O disco foi producido polo vocalista James Allan e Rich Costey (Muse, Franz Ferdinand). \"Glasvegas\" vendeu 56 000 copias na s\u00faa primeira semana e acadou o n\u00famero 2 na lista de \u00e1lbums brit\u00e1nica.\nListaxe de canci\u00f3ns.\nTodos os teas compostos por James Allan, ag\u00e1s onde se indique."}
{"id": "338453", "revid": "56817", "url": "https://gl.wikipedia.org/wiki?curid=338453", "title": "Darklands", "text": "Darklands \u00e9 o segundo \u00e1lbum da banda escocesa de rock alternativo The Jesus and Mary Chain, publicado o 31 de agosto de 1987 a trav\u00e9s do selo Blanco y Negro Records. A diferenza do seu predecesor, neste traballo us\u00e1ronse caixas de ritmos en lugar do bater\u00eda Bobby Gillespie, que deixara a banda para seguir unha exitosa carreira como l\u00edder de Primal Scream. O \u00e1lbum \u00e9 un punto de inflexi\u00f3n na m\u00fasica da banda, indo do noise pop de \"Psychocandy\" a un son alternativo m\u00e1is mel\u00f3dico.\nListaxe de canci\u00f3ns.\nTodos os temas compostos por Jim Reid e William Reid.\n\"Cara 1\"\n\"Cara 2\""}
{"id": "338454", "revid": "56817", "url": "https://gl.wikipedia.org/wiki?curid=338454", "title": "Love (\u00e1lbum de The Cult)", "text": "Love \u00e9 o segundo \u00e1lbum da banda inglesa de post-punk The Cult, publicado o 18 de outubro de 1985 a trav\u00e9s do selo Beggars Banquet Records. O disco foi lanzado en preto de 30 pa\u00edses de todo o mundo, vendendo ao redor dos 2,5 mill\u00f3ns de copias. \"Love\" foi gravado nos Jacob's Studios en Farnham, Surrey, entre xullo e agosto de 1985.\nListaxe de canci\u00f3ns.\nTodos sos temas compostos por Ian Astbury e Billy Duffy."}
{"id": "338459", "revid": "56817", "url": "https://gl.wikipedia.org/wiki?curid=338459", "title": "Revelations (\u00e1lbum)", "text": "Revelations \u00e9 o terceiro \u00e1lbum da banda inglesa de post-punk Killing Joke, publicado en maio de 1982 a trav\u00e9s do selo E.G. Records."}
{"id": "338461", "revid": "56817", "url": "https://gl.wikipedia.org/wiki?curid=338461", "title": "Floodland", "text": "Floodland \u00e9 o segundo \u00e1lbum da banda inglesa de rock g\u00f3tico The Sisters of Mercy, publicado o 13 de novembro de 1987 a trav\u00e9s dos selos Merciful Release e Warner Music Group. A gravaci\u00f3n do disco comezou en xaneiro de 1987, aproximadamente dous anos despois de que a banda se separase tras a marcha de Craig Adams e Wayne Hussey. Foi producido por Larry Alexander, o l\u00edder da banda Andrew Eldritch, e Jim Steinman while.\nListaxe de canci\u00f3ns.\nProducido por Larry Alexander e Andrew Eldritch, ag\u00e1s \"Dominion/Mother Russia\", producida por Alexander, Eldritch e Jim Steinman, \"This Corrosion\", por Jim Steinman, \"Torch\", por Eldritch, e \"Emma\", por Hugh Jones.\nReedici\u00f3n de 2006.\nXunto coas d\u00faas edici\u00f3ns anteriores da banda, \"Floodland\" foi reeditado en novembro de 2006 coas seguintes canci\u00f3ns extra:"}
{"id": "338505", "revid": "1131", "url": "https://gl.wikipedia.org/wiki?curid=338505", "title": "Ruta elite masculina no Campionato do Mundo de ciclismo en ruta", "text": ""}
{"id": "338506", "revid": "1131", "url": "https://gl.wikipedia.org/wiki?curid=338506", "title": "Campionato do Mundo de Ciclismo de Monta\u00f1a e Trial 2014", "text": ""}
{"id": "338507", "revid": "1131", "url": "https://gl.wikipedia.org/wiki?curid=338507", "title": "Campionato do Mundo de Ciclismo de Monta\u00f1a e Trial 2015", "text": ""}
{"id": "338514", "revid": "5863", "url": "https://gl.wikipedia.org/wiki?curid=338514", "title": "Tirso G\u00f3mez Freijido", "text": "Tirso Servando Justino G\u00f3mez Freijido, nado en Ribadavia o 1 de febreiro de 1887 e finado en Vigo o 31 de outubro de 1936, foi un pol\u00edtico galego.\nTraxectoria.\nLatoeiro de profesi\u00f3n, militante socialista, foi presidente da Casa do Pobo da Ca\u00f1iza. Co golpe de Estado do 18 de xullo de 1936 foi detido na Ca\u00f1iza o 21 de xullo. Trasladado \u00e1 prisi\u00f3n de Vigo, foi xulgado en Consello de guerra por rebeli\u00f3n militar con Mar\u00eda G\u00f3mez Gonz\u00e1lez, Jes\u00fas Eugenio P\u00e9rez P\u00e9rez, Antonio Moj\u00f3n V\u00e1zquez e Justo Moure Gir\u00e1ldez. Condenado a pena de morte, foi executado, \u00e1s 16 horas do 31 de outubro de 1936, nas inmediaci\u00f3ns do castelo do Castro.\nVida persoal.\nCasou con Contemplaci\u00f3n Mosquera Mari\u00f1o. A dramaturga, directora e actriz Marta P\u00e9rez \u00e9 a s\u00faa bisneta.\nEn 2022, a compa\u00f1\u00eda de P\u00e9rez, Inversa Teatro, estreou unha peza no Auditorio de Vigo sobre a detenci\u00f3n e fusilamento de Tirso G\u00f3mez e os seus compa\u00f1eiros: \"O P\u00e9ndulo\", escrita xunto ao dramaturgo Ernesto Is."}
{"id": "338516", "revid": "18868", "url": "https://gl.wikipedia.org/wiki?curid=338516", "title": "Herba do rato", "text": "Herba do rato \u00e9 o nome vulgar galego de diferentes especies bot\u00e1nicas:"}
{"id": "338517", "revid": "18868", "url": "https://gl.wikipedia.org/wiki?curid=338517", "title": "Herba de Santa Mar\u00eda", "text": ""}
{"id": "338518", "revid": "18868", "url": "https://gl.wikipedia.org/wiki?curid=338518", "title": "Artemex\u00f3n", "text": ""}
{"id": "338519", "revid": "18868", "url": "https://gl.wikipedia.org/wiki?curid=338519", "title": "Herba madroa", "text": ""}
{"id": "338520", "revid": "89787", "url": "https://gl.wikipedia.org/wiki?curid=338520", "title": "Herba lombrigueira", "text": "A herba lombrigueira (Tanacetum vulgare) \u00e9 unha planta aster\u00e1cea herb\u00e1cea perenne. \u00c9 natural de Europa e de Asia, cada vez m\u00e1is rara cando se avanza cara ao sur.\nCaracter\u00edsticas.\n\u00c9 unha planta herb\u00e1cea perenne moi robusta que pos\u00fae un talo ergueito de 60 a 90 cm de altura. As follas son pinnadas con numerosos fol\u00edolos profundamente dentados, son de cor verde escura e arom\u00e1ticas. As flores son pequenas de cor amarela dourada agrupadas en cap\u00edtulos formando un corimbo denso e aplanado, florecen en ver\u00e1n.\nHistoria.\nO uso medicinal da herba lombrigueira \u00e9 antigo, como o demostra a s\u00faa presenza na Capitulare de villis vel curtis imperii, unha orde emitida por Carlomagno que reclama que se cultiven nos seus campos unha serie de herbas e condimentos inclu\u00edndo as \"tanazitam\", identificadas actualmente como \"Tanacetum vulgare\".\nPropiedades.\nToxicidade.\nMoitas especies de \"Tanacetum\" conte\u00f1en un aceitre vol\u00e1til que pode causar dermatite de contacto en individuos sensibles. Se se toma internamente, orix\u00ednanse metabolitos t\u00f3xicos a medida que o aceite se degrada no tracto dixestivo e no f\u00edgado. \u00c9 moi t\u00f3xica para os parasitos internos e por iso durante s\u00e9culos foi prescrita polos herboristas para expulsar os vermes. \u00c9 un insecticida efectivo e moi t\u00f3xico para artr\u00f3podos. Como cont\u00e9n tuiona, nalg\u00fans pa\u00edses como EUA lim\u00edtase o seu uso a bebidas alcoh\u00f3licas e o produto final debe estar libre de tuiona. \"Tanacetum annuum\" conf\u00fandese \u00e1s veces con \"Tanacetum vulgare\", pero a primeira produce un aceite esencial que \u00e9 completamente diferfente quimicamente, xa que non cont\u00e9n tuiona e si altas cantidades de chamazuleno, facendo que o aceite sexa de cor azul escura, a\u00ednda que \u00e1s veces se venden mesturados os aceites das d\u00faas plantas, o que \u00e9 unha adulteraci\u00f3n. O aceite de \"Tanacetum vulgare\" nunca \u00e9 azul porque non cont\u00e9n chamazuleno.\nOs compo\u00f1entes activos do aceite vol\u00e1til de \"T, vulgare\" son 1,8-cineola, \"trans\"-tuiona, canfor e mirtenol, e as cantidades e proporci\u00f3ns de cada un var\u00edan estacionalmente e de planta a planta.\nA 1,8-cineola \u00e9 unha toxina que se cre defende as follas da planta contra os ataques dos herb\u00edvoros.\nUso en medicina popular.\nDurante moitos anos utilizouse como unha herba medicinal malia a s\u00faa toxicidade. No folclore irland\u00e9s do s\u00e9culo XIX, sux\u00edrese ba\u00f1arse nunha soluci\u00f3n desta planta e sal como unha cura para a dor articular. Un t\u00e9 amargo feito con flores de \"T. vulgare\" utilizouse durante s\u00e9culos como antihelm\u00edntico para tratar as infestaci\u00f3ns parasitarias, e as tortas desta planta com\u00edanse tradicionalmente durante a Coresma, xa que se cr\u00eda que o consumo de pescado durante a Coresma causaba vermes intestinais. Varias especies de \"Tanacetum\" util\u00edzanse etnomedicamente para tratar a migra\u00f1a, neuralxia e o reumatismo e como antihelm\u00ednticos. Tradicionalmente, foi utilizada a mi\u00fado polos seus efectos emenagogos para provocar a menstruaci\u00f3n ou terminar un embarazo non desexado (aborto), e recom\u00e9ndase que as mulleres embarazadas non utilicen esta herba. Unha investigaci\u00f3n publicada en 2011 identificou a presenza nesta planta de 3,5- \u00e1cido dicafeoilqu\u00ednico (3,5- DCQA) e axilarina como compostos antivirais que son activos contra o virus do Herpes simplex.\nTaxonom\u00eda.\n\"Tanacetum vulgare\" describiuna Linn\u00e9 e publicouna en \"Species Plantarum\" 2: 844\u2013845. 1753. \nTanacetum: nome xen\u00e9rico derivado do lat\u00edn medieval \"tanazita\" que \u00e1 s\u00faa vez prov\u00e9n do grego \"athanasia\" (= inmortal, a longo prazo), que probablemente indica a longa duraci\u00f3n da inflorescencia desta planta; noutros textos ind\u00edcase que deriva da crenza de que as bebidas a base das follas desta planta confiren a vida eterna.\nvulgare: ep\u00edteto latino que significa 'vulgar, com\u00fan'."}
{"id": "338521", "revid": "18868", "url": "https://gl.wikipedia.org/wiki?curid=338521", "title": "Artemisia abrotanum", "text": ""}
{"id": "338522", "revid": "89787", "url": "https://gl.wikipedia.org/wiki?curid=338522", "title": "Artemisia", "text": "Artemisia \u00e9 un extenso x\u00e9nero de plantas herb\u00e1ceas ou arbustivas da familia das compostas ou aster\u00e1ceas (Asteraceae). Comporta 1449 especies descritas, das que se aceptaron 474 at\u00e9 a data. A este x\u00e9nero pertencen distintas plantas medicinais ben co\u00f1ecidas coma o estrag\u00f3n, o asente, a artemisa, o abr\u00f3tano, a madroa ou a sant\u00f3nica.\nDescrici\u00f3n.\nSon gamallos, xeralmente arom\u00e1ticos, anem\u00f3filos. Pos\u00faen follas de subenteiras a divididas. Cap\u00edtulos pequenos, con 3-7 flores, sentados ou subsentados, axilares formando inflorescencias parciais espiciformes. Involucro de menos de 6x4\u00a0mm. Br\u00e1cteas involucrais en 2-3 fileiras, con marxe escarioso. Recept\u00e1culo xeralmente convexo. Cap\u00edtulos discoideos e hom\u00f3gamos, con todas as flores flosculosas e hermafroditas ou disciformes e heter\u00f3gamas, coas flores m\u00e1is externas filiformes e femininas e as internas flosculosas e masculinas. Aquenios ovoides ou piriformes, con pericarpo membranoso, finamente estriados, \u00e1s veces con 2 costelas membranosas. Tarrelo formado por unha corona mi\u00fada e escariosa, ou ausente.\nTaxonom\u00eda.\nO x\u00e9nero \"Artemisia\" foi descrito por Carl von Linn\u00e9 e publicado en \"Species Plantarum\" 2: 845\u2013850. 1753. A especie tipo \u00e9 \"Artemisia vulgaris\" L. (Herba de Nosa Se\u00f1ora.\nEspecies.\nO x\u00e9nero \"Artemisia\" comprende 1449 especies descritas, das que se aceptaron 474 at\u00e9 a data.\nEspecies m\u00e1is com\u00fans en Galiza.\nA seguir figuran as especies que te\u00f1en nome vulgar en galego por atoparse bravas ou ser usadas medicinalmente:\nEtimolox\u00eda.\nArtemisia: nome xen\u00e9rico dedicado a Artemisia, dona de Mausolo, rei de Caria, e tam\u00e9n, segundo outras etimolox\u00edas, pode derivarse da deusa da caza (Artemis), ou dunha palabra do grego \"artemes\" (= san) en alusi\u00f3n \u00e1s propiedades medicinais das plantas do x\u00e9nero \"Artemisa\"."}
{"id": "338524", "revid": "89787", "url": "https://gl.wikipedia.org/wiki?curid=338524", "title": "Sant\u00f3nica", "text": "A sant\u00f3nica (Artemisia cina) \u00e9 unha especie arbustiva pertencente \u00e1 familia Asteraceae, recendente e amarga, de talo ergueito, follas alternas e abrancazadas e flores ovoides en cabezolo, da cal se extrae a santonina, unha substancia verm\u00edfuga.\nDescrici\u00f3n.\n\u00c9 un arbusto con cheiro arom\u00e1tico de 40\u201360\u00a0cm, ten os talos ergueitos cotonosos e le\u00f1osos na s\u00faa base. As follas son pequenas, con pec\u00edolos curtos nas follas basais e s\u00e9siles nas follas superiores, son espatuladas coas puntas arredondadas. Florea en xullo-agosto, as flores tubulares son amarelentas e agr\u00fapanse en pan\u00edculas de 3 a 5 flores mi\u00fadas.\nDistribuci\u00f3n e h\u00e1bitat.\nPlanta orixinaria da Asia central, preferentemente das estepas salobres de Turquest\u00e1n\nTaxonom\u00eda.\n\"Artemisia cina\" foi descrita por O.Berg &amp; C.F.Schmidt ex Poljakov e publicado en \"Darstellung und Beschreibung samtlicher in der Pharmacopoea borussica aufgefuhrten offizinellen Gewachse\" 4: , pl. 29. 1863. \nHai d\u00faas teor\u00edas na etimolox\u00eda de Artemisia: segundo a primeira, debe o seu nome a Artemisa, irm\u00e1 xemelga de Apolo e deusa grega da caza e das virtudes curativas, especialmente da gravidez e os partos. Segundo a segunda teor\u00eda, o x\u00e9nero foi outorgado en honra a Artemisia II, irm\u00e1 e dona de Mausolo, rei da Caria, 353-352\u00a0a.\u00a0C., que reinou despois da morte do soberano. Na s\u00faa homenaxe erixiuse o Mausoleo de Halicarnaso, unha das antigas sete marabillas do mundo. Era experta en bot\u00e1nica e medicina.\ncina: ep\u00edteto latino que significa \"cinsa\"."}
{"id": "338525", "revid": "18868", "url": "https://gl.wikipedia.org/wiki?curid=338525", "title": "Artemisia cina", "text": ""}
{"id": "338526", "revid": "18868", "url": "https://gl.wikipedia.org/wiki?curid=338526", "title": "Sant\u00f3nico", "text": ""}
{"id": "338527", "revid": "22795", "url": "https://gl.wikipedia.org/wiki?curid=338527", "title": "Xe\u00f3logo", "text": ""}
{"id": "338529", "revid": "23204", "url": "https://gl.wikipedia.org/wiki?curid=338529", "title": "Heinrich Georg Bronn", "text": "Heinrich Georg Bronn, nado en Ziegelhausen, preto de Heidelberg, o 3 de marzo de 1800 e finado en Heidelberg o 5 de xullo de 1862, foi un m\u00e9dico, xe\u00f3logo, paleont\u00f3logo e naturalista alem\u00e1n.\nTraxectoria.\nEstudou na Universidade de Heidelberg, dutor\u00e1ndose en medicina en 1821. Ao ano seguinte foi nomeado profesor de Historia natural. A partir de ent\u00f3n dedicouse ao estudo da paleontolox\u00eda e ao traballo de campo en varios lugares de Alema\u00f1a, Italia e Francia.\nEntre 1830 e 1862 colaborou na edici\u00f3n do \"Jahrbuch f\u00fcr Mineralogie\", continuado como \"Neues Jahrbuch\". A s\u00faa obra principal, \"Letkaea Geognostica\" (2 vol., Stuttgart, 1834-1838; 3\u00aa ed. con F. Romer, 3 vol., 1851-1856), consid\u00e9rase unha das fundadoras da estratigraf\u00eda alem\u00e1.\nNo seu \"Handbuch einer Geschichte der Natur\", cuxa primeira parte apareceu en 1841, daba conta da historia f\u00edsica da Terra; a segunda parte trataba da historia org\u00e1nica, considerando as especies como actos directos da creaci\u00f3n; a terceira inclu\u00eda o \"Index Palaeontologicus\", que apareceu en 3 volumes (1848-1849) coa colaboraci\u00f3n de Hermann von Meyer e H. R. G\u00f6ppert.\nBronn comezou tam\u00e9n un importante traballo sobre zoolox\u00eda actual e f\u00f3sil (\"Die Klassen und Ordnungen des Thier-Reichs\") que foi continuado por outros naturalistas. Bronn escribiu os volumes dedicados aos \"Amorphozoa\", os \"Actinozoa\" e os \"Malacozoa\" (1859-1862).\nEn 1861 foi galardoado coa medalla Wollaston pola \"Geological Society of London\" (Sociedade Xeol\u00f3gica de Londres)."}
{"id": "338530", "revid": "89787", "url": "https://gl.wikipedia.org/wiki?curid=338530", "title": "D\u00eda Internacional do Bico", "text": "O D\u00eda Internacional do Bico cel\u00e9brase o 13 de abril de cada ano, unha data que xurdiu grazas ao bico m\u00e1is longo da historia, que durou 58 horas e que fora protagonizado por unha parella tailandesa durante un certame. A parella, desta forma, romp\u00eda a s\u00faa propia marca de 46 horas consecutivas, logrado o 13 de abril do ano anterior. En moitas cidades, diversos tipos de concursos organ\u00edzanse este d\u00eda no que os participantes deben establecer rexistros de bicos.\nDoutra banda, o 6 de xullo \u00e9 o D\u00eda Internacional do Bico Roubado, que \u00e9 unha celebraci\u00f3n diferente.\nA idea detr\u00e1s do D\u00eda Internacional do Bico \u00e9 lembrar \u00e1s persoas o simple pracer asociado co bico polo bico mesmo, a diferenza do bicarse como mera formalidade social ou como preludio das relaci\u00f3ns sexuais ou doutras actividades. O bicarse pode ser unha experiencia gozosa e pracenteira por si mesma. \u00c9 unha expresi\u00f3n da intimidade."}
{"id": "338531", "revid": "22795", "url": "https://gl.wikipedia.org/wiki?curid=338531", "title": "Gadilida", "text": ""}
{"id": "338532", "revid": "53322", "url": "https://gl.wikipedia.org/wiki?curid=338532", "title": "Erguer. Estudantes da Galiza", "text": ""}
{"id": "338534", "revid": "89787", "url": "https://gl.wikipedia.org/wiki?curid=338534", "title": "Gad\u00edlidos", "text": "O dos gad\u00edlidos (\"Gadilida\") \u00e9 unha orde de moi pequenos moluscos mari\u00f1os, unha das d\u00faas que comprende o clase dos escaf\u00f3podos.\nAs especies desta orde son semellantes, pero xeralmente moito m\u00e1is pequenas que as da outra orde dos escaf\u00f3podos, a dos \"Dentaliida.\"\nTaxonom\u00eda.\nDescrici\u00f3n.\nA orde foi descrita en 1974 polo bi\u00f3logo ruso Yaroslav Ig\u00f3revich Starobogatov, na s\u00faa obra \"Xenochonchias and their bearing on the phylogeny and systematics of some molluscan classes\". \"Palaeontologicheskij Zhurnal\" 14 (1): 3-18.\nClasificaci\u00f3n.\nOrde \"Gadilida\""}
{"id": "338535", "revid": "12452", "url": "https://gl.wikipedia.org/wiki?curid=338535", "title": "Yaroslav Ig\u00f3revich Starobogatov", "text": ""}
{"id": "338536", "revid": "13293", "url": "https://gl.wikipedia.org/wiki?curid=338536", "title": "R\u00edo Santa Baia", "text": ""}
{"id": "338537", "revid": "13293", "url": "https://gl.wikipedia.org/wiki?curid=338537", "title": "Rego de Santa Baia", "text": ""}
{"id": "338538", "revid": "23204", "url": "https://gl.wikipedia.org/wiki?curid=338538", "title": "Iaroslav Starobogatov", "text": "Iaroslav Igorevich Starobogatov (en ), nado o 13 de xullo de 1932 e finado o 3 de decembro de 2004, foi un zo\u00f3logo ruso.\nTraxectoria.\nFoi profesor e director cient\u00edfico do Instituto Zool\u00f3xico da Academia Rusa de Ciencias.\nAs s\u00faas investigaci\u00f3ns centr\u00e1ronse na zoolox\u00eda dos invertebrados, principalmente nos moluscos (malacolox\u00eda) e nos crust\u00e1ceos (carcinolox\u00eda).\nTam\u00e9n foi moi importante a s\u00faa achega \u00e1 sistem\u00e1tica dos organismos vivos, \u00e1 micro e macroevoluci\u00f3n e \u00e1 bioxeograf\u00eda da Uni\u00f3n Sovi\u00e9tica e de todo o mundo.\nDescribiu un gran n\u00famero de novas especies animais."}
{"id": "338544", "revid": "89787", "url": "https://gl.wikipedia.org/wiki?curid=338544", "title": "Lingua tiwi", "text": "O tiwi \u00e9 unha lingua aborixe de Australia clasificada como lingua illada e que \u00e9 falada polo pobo tiwi que habita nas illas Melville e Bathurst, no Territorio do Norte. Ten arredor de 2\u00a0040 falantes e forma parte do 10% de linguas aborixes de Australia que a\u00ednda segue a ser aprendida por nenos."}
{"id": "338546", "revid": "23204", "url": "https://gl.wikipedia.org/wiki?curid=338546", "title": "As Quintas de San Trocado, San Trocado, Allariz", "text": "As Quintas de San Trocado \u00e9 un lugar da parroquia de San Trocado, no concello ourens\u00e1n de Allariz, na comarca de Allariz - Maceda. Segundo o IGE, en 2022 ti\u00f1a 21 habitantes (12 homes e 9 mulleres)."}
{"id": "338547", "revid": "98629", "url": "https://gl.wikipedia.org/wiki?curid=338547", "title": "Penuxe", "text": "A penuxe das aves \u00e9 unha capa de plumas finas que se encontran por debaixo das plumas exteriores grandes. As cr\u00edas pequenas est\u00e1n cubertas s\u00f3 de penuxe. O chamado penuxe de po (pulviplumas) \u00e9 un tipo especial de penuxe que se encontra s\u00f3 nuns poucos grupos de aves, que se desfai soltando po. A penuxe \u00e9 un fino e lixeiro illante t\u00e9rmico e material de recheo, usado en artigos como chaquetas, roupa de cama (edred\u00f3ns), almofadas e sacos de durmir. O descubrimento de plumas que quedaron atrapadas en \u00e1mbar antigo suxire que algunhas especies de dinosauros pod\u00edan ter xa plumas de tipo penuxe.\nDescrici\u00f3n.\nA penuxe consid\u00e9rase o tipo de pluma \"m\u00e1is simple\". Ten un raque curto ou vestixial, poucas barbas, e b\u00e1rbulas que carecen de ganchos. Hai tres tipos de penuxe: a natal, a corporal e a de po. A penuxe natal \u00e9 a capa de penuxe que cobre a maior\u00eda das aves nalg\u00fan momento do seu desenvolvemento inicial. As cr\u00edas das especies precoces est\u00e1n xa cubertas cunha capa de penuxe cando eclosionan; as cr\u00edas altriciais nacen espidas e desenvolven a s\u00faa capa de penuxe uns d\u00edas ou semanas despois de eclosionaren. As cr\u00edas de meg\u00e1podo son a \u00fanica excepci\u00f3n; est\u00e1n xa cubertas de plumas penn\u00e1ceas de contorno cando nacen. A penuxe corporal \u00e9 unha capa de pequenas plumas suaves que se encontran debaixo das plumas externas de contorno no corpo da ave adulta.\nPulviplumas (penuxe de po).\nAs pulviplumas ou penuxe de po, son un tipo especial de penuxe que aparece nuns poucos grupos de aves aparentemente non relacionados. Nalgunhas especies, as puntas das b\u00e1rbulas neste penuxe disint\u00e9granse, formando finas part\u00edculas de queratina, que te\u00f1en o aspecto de po, ou \"po de plumas\", depositadas entre as plumas. Estas plumas crecen continuamente e non se mudan. Noutras especies, os grans de po proceden de c\u00e9lulas que rodean as b\u00e1rbulas das plumas en crecemento. Estas plumas especializadas est\u00e1n normalmente diseminadas entre as plumas de penuxe ordinarias, a\u00ednda que nalgunhas especies, aparecen reunidas en grupos. Todos os papagaios te\u00f1en pulviplumas, e algunhas especies como \"Amazona farinosa\" producen grandes cantidades. Tam\u00e9n se encontran nos tinam\u00fas e nas garzas. O po producido a partir destas plumas \u00e9 un co\u00f1ecido al\u00e9rxeno para os humanos.\nFunci\u00f3n.\nA estrutura frouxa da penuxe atrapa ao aire, o que contrib\u00fae ao illamento da ave para que non perda calor e favorece a flotabilidade das aves acu\u00e1ticas. As especies que experimentan flutuaci\u00f3ns na temperatura anual ambiental normalmente te\u00f1en m\u00e1is penuxe despois da s\u00faa muda de outono. Hai algunhas evidencias de que a penuxe pode tam\u00e9n axudar a diminu\u00edr a incidencia do canibalismo de cr\u00edas entre algunhas especies con nidaci\u00f3n colonial, xa que a rixidez das plumas fai que as cr\u00edas sexan m\u00e1is dif\u00edciles de tragar. Os contaminantes poden reducir a eficiencia destas funci\u00f3ns. Cando as aves est\u00e1n petroleadas, por exemplo, a penuxe comp\u00e1ctase, o que fai que a ave perda o seu illamento e que a auga poida chegar \u00e1 pel.\nAs femias de an\u00e1tidas usan a penuxe que arrancan do seu propio peito para forrar os seus ni\u00f1os. Este proceso realiza unha funci\u00f3n dual ao axudar a illar os ovos e expo\u00f1er a \u00e1rea da bolsa de incubaci\u00f3n da femia, que \u00e9 unha \u00e1rea de pel espida, con moitos vasos sangu\u00edneos, que transmite a calor moi eficientemente. Das diversas cousas que as aves utilizan para illar os seus ni\u00f1os, a penuxe \u00e9 a que proporciona un illamento m\u00e1is efectivo, pero s\u00f3 cando est\u00e1 seca, porque a penuxe mollada \u00e9 o illamento menos efectivo. A penuxe pode tam\u00e9n contribu\u00edr \u00e1 camuflaxe dos ovos cando a femia est\u00e1 lonxe do ni\u00f1o, especialmente porque a mi\u00fado a femia bota as plumas sobre os ovos antes de partir.\nEstudos medioambientais.\nComo as aves poden eliminar metais pesados nas s\u00faas plumas e como as plumas poden ser recollidas non invasivamente e almacenadas indefinidamente, a penuxe pode usarse para comprobar a contaminaci\u00f3n por metais no ambiente onde vive a ave. Varios estudos atoparon unha alta correlaci\u00f3n entre os niveis de contaminaci\u00f3n por metais pesados na dieta das aves e o nivel atopado nas s\u00faas plumas, e a proporci\u00f3n de compostos qu\u00edmicos atopado nas s\u00faas plumas permanec\u00eda relativamente constante (e relativamente alta para alg\u00fans metais).\nMutaci\u00f3n.\nRexistr\u00e1ronse mutaci\u00f3ns nos xenes que controlan a formaci\u00f3n de penuxe nun grupo de gali\u00f1as White Leghorn alem\u00e1s. A\u00ednda que presentan os elementos dunha penuxe normal, unha hiperqueratose das va\u00ed\u00f1as c\u00f3rneas das plumas aos 16\u201317\u00a0d\u00edas de incubaci\u00f3n orixina que a va\u00ed\u00f1a dentro da cal est\u00e1 a pluma incipiente non se abra como deber\u00eda durante as fases finais do crecemento da pluma. Debido a esta apertura anormal da va\u00ed\u00f1a, a penuxe destas aves parece estar compactada; e os polos con esta condici\u00f3n parecen ourizados e chamuscados e tenden a pesar menos que os polos normais.\nDinosauros non aviarios.\nAs plumas que se encontraron conservadas en \u00e1mbar no oeste de Francia, o Canad\u00e1 e noroeste da China parecen indicar que alg\u00fans dinosauros non aviarios puideron ter xa primitivas plumas de tipo penuxe.\nUso humano.\nDurante s\u00e9culos os humanos utilizaron a penuxe para o illamento t\u00e9rmico. Documentos rusos do s\u00e9culo XVII incl\u00faen a \"penuxe de aves\" entre as mercanc\u00edas vendidas a mercadores holandeses, e as comunidades do norte de Noruega empezaron a protexer os ni\u00f1os de \u00e9ider xa en 1890. Os \u00e9ideres son a\u00ednda \"criados\" pola xente en Islandia, Escandinavia e Siberia, onde se proporciona \u00e1s aves sitios de nidaci\u00f3n e prot\u00e9xenas dos depredadores, e a penuxe rec\u00f3llese intermitentemente durante a estaci\u00f3n de nidaci\u00f3n sen danar os ni\u00f1os nin as femias. A primeira recolecci\u00f3n faise aproximadamente a mediados do per\u00edodo de incubaci\u00f3n, momento en que se retiran uns 21 g de penuxe de alta calidade de cada ni\u00f1o. Cando os ovos eclosionaron e os xoves abandonan a \u00e1rea, rec\u00f3llese o resto da penuxe e plumas do peito, o que adoita supo\u00f1er outros 21 g de plumas de menor calidade por ni\u00f1o. En xeral, para reunir 1\u00a0kg de penuxe c\u00f3mpren de 50 a 60\u00a0ni\u00f1os. Isto significa que s\u00f3 e recollen uns poucos miles de kg de penuxe de \u00e9ider de ni\u00f1os silvestres cada ano.\nEn Islandia e Escandinavia, as colonias de m\u00e1is de 5.000\u00a0aves \u00e1s veces expl\u00f3tanse como \u00e1reas de \"crianza\", a\u00ednda que nalgunhas zonas protexidas do arquip\u00e9lago siberiano de Novaya Zemlya, a densidade de ni\u00f1os supera os 13.000\u00a0por hect\u00e1rea. Por outra parte, os pobos ind\u00edxenas de h\u00e1bitos m\u00e1is n\u00f3mades do \u00c1rtico canadense non consideran a produci\u00f3n de penuxe como unha fonte razoable de ingresos e tenden a [sobreexplotar os ni\u00f1os de \u00e9ider facendo unha recolecci\u00f3n indiscriminada de penuxe nos ni\u00f1os.\nA\u00ednda que tam\u00e9n se usou historicamente a penuxe de varias especies de aves silvestres, gaivotas e outras aves mari\u00f1as para o illamento t\u00e9rmico, a maior\u00eda dos usados hoxe proceden do ganso dom\u00e9stico. Un 70 % da subministraci\u00f3n mundial procede da China, normalmente de gansos sacrificados para comer a s\u00faa carne. A maior\u00eda do resto procede de Europa e o Canad\u00e1, procedente de gansos criados para comer a s\u00faa carne ou facer pat\u00e9.\nA penuxe \u00e9 c\u00e1lida, lixeira e empaquetable. Se se coida debidamente, mant\u00e9n o seu illamento durante un tempo tres veces maior que a maior\u00eda das fibras sint\u00e9ticas. Por\u00e9n, cando est\u00e1 mollado, as propiedades t\u00e9rmicas da penuxe quedan virtualmente eliminadas. A penuxe forma aglomerados se se exp\u00f3n \u00e1 humidade, e nel pode crecer mofo se se deixa un tempo h\u00edumido. Ademais, absorbe e ret\u00e9n os olores.\nA penuxe tende a facerse m\u00e1is alerx\u00e9nica co tempo, xa que se vai contaminando con mofos e \u00e1caros do po. As almofadas son a principal fonte de exposici\u00f3n a estes al\u00e9rxenos, pero tam\u00e9n os colch\u00f3ns, edred\u00f3ns, roupas de abrigo e tapizados poden causar problemas. Un estudo finland\u00e9s atopou que as verdadeiras alerxias \u00e1s plumas son raras, xa que a maior\u00eda dos episodios al\u00e9rxicos deste tipo son causados por \u00e1caros do po.\nA penuxe tivo tam\u00e9n un uso simb\u00f3lico. Xa a utilizaban os ind\u00edxenas norteamericanos nas s\u00faas cerimonias relixiosas como s\u00edmbolos poderosos. Nas historias dalgunhas culturas, a penuxe de aguia era un regalo importante que lle daba a aguia ao heroe da historia ou lenda. Na Danza do esp\u00edrito, un movemento relixioso que se estendeu moito especialmente entre os Indios das Planicies, cada danzante levaba unha pluma pintada que ti\u00f1a na punta penuxe pintada doutra cor; as plumas eran xeralmente de corvo, que era sagrado para os practicantes da Danza do Esp\u00edrito, ou de aguia, que era sagrada para todas as tribos. O bast\u00f3n de oraci\u00f3n dos zuni fac\u00edase tam\u00e9n utilizando penuxe de aguia. A\u00ednda que as plumas de aguia pertenc\u00edan ao Sacerdote do Sol, que o plantaba ao sol, outros sacerdotes pod\u00edan usalo se era necesario que chovese, xa que a penuxe dic\u00edase que fac\u00eda que \"as nubes de algod\u00f3n se xuntasen no horizonte antes da chuvia\". Os hopi fretaban penuxe de aguia sobre unha serpe crotalina capturada para as s\u00faas Danzas da Serpe, para tratar de tranquilizar e calmar aos r\u00e9ptiles.\nCrueldade cos animais.\nUnha certa porcentaxe da penuxe que se comercializa \u00e9 arrancada de aves vivas, unha pr\u00e1ctica que os grupos protectores dos animais consideran cruel. As estimaci\u00f3ns da penuxe obtida as\u00ed van desde o 1% mundial en 2011, a cantidades moito maiores. A\u00ednda que esta pr\u00e1ctica \u00e9 ilegal en Europa s\u00e1bese que ocorre en Polonia, Hungr\u00eda e a China. Algunhas cadeas de mobles e roupa como IKEA e Patagonia alteraron a s\u00faa li\u00f1a de produtos para evitar o posible uso de penuxe desa procedencia.\nTipos de penuxe na industria.\nO illamento que proporciona a penuxe pode medirse polo seu \"poder de recheo\", que mide as unidades c\u00fabicas de volume desprazadas por un determinado peso de penuxe. A penuxe de \u00e9ider ten o maior \"poder de recheo\", cun valor de 690\u00a0cm3/g. Por\u00e9n, mesmo a penuxe cun \"poder de recheo\" de s\u00f3 316\u00a0cm3/g proporciona un illamento razoablemente bo. Os valores nos produtos comercializados adoitan ir de 230 a 520\u00a0cm3/g segundo as calidades e o uso para o que est\u00e1n pensados."}
{"id": "338549", "revid": "98629", "url": "https://gl.wikipedia.org/wiki?curid=338549", "title": "Torta de cenoria", "text": "A\u00a0torta de cenoria, pastel de cenoria\u00a0ou bolo de cenoura\u00a0\u00e9 un pastel doce con cenoria\u00a0machucada mesturada na masa. A cenoria amolece no proceso de cocedura, e o bolo adoita ter unha textura mesta e lene. As cenorias melloran o sabor, textura e aparencia do pastel.\nHistoria.\nAs cenorias t\u00e9\u00f1ense usado en pasteis doces dende a Idade Media, \u00e9poca na que os adozantes eran escasos e caros, mentres a cenoria, que cont\u00e9n m\u00e1is azucre que calquera outra verdura f\u00f3ra da remolacha azucreira, era moito m\u00e1is doada de atopar, polo que se usaba para elaborar sobremesas doces. A popularidade do pastel de cenoria rexurdiu probabelmente no Reino Unido grazas ao racionamento durante a segunda guerra mundial.\nOs pasteis de cenoria estiveron amplamente dispo\u00f1\u00edbeis en restaurantes e cafetar\u00edas estadounidenses a principios dos anos 1960. Ao principio eran un artigo novo, pero a moitas persoas gustoulles tanto que pasou a ser unha sobremesa corrente.\nOs doces de cenoria son tam\u00e9n frecuentes en Portugal. Hoxe \u00e9 cada vez m\u00e1is frecuente en Galiza atopar tortas de cenoria.\nIngredientes e preparaci\u00f3n.\nMalia o seu nome, a torta de cenoria asem\u00e9llase m\u00e1is a un biscoito na preparaci\u00f3n (todos os ingredientes h\u00famidos, como os ovos e o azucre, mest\u00faranse por unha banda, todos os secos por outra, e despois eng\u00e1denselles os h\u00famidos) e a consistencia definitiva (que \u00e9 normalmente m\u00e1is mesto ca un pastel tradicional e ten unhas faragullas m\u00e1is grosas).\nMoitas receitas de pastel de cenoria incl\u00faen ingredientes opcionais, tales como froitos secos\u00a0(especialmente noces), pasas, anan\u00e1s\u00a0ou coco.\nEste pastel prep\u00e1rase nun forno sen realmente un tempo definido sobre o cal deber manterse dentro del. Recom\u00e9ndase deixar arrefriar ao sacar o do forno e antes de poder comer.\nPresentaci\u00f3n.\nO pastel de cenoria pode comerse sen m\u00e1is engadidos, mais a mi\u00fado gl\u00e1sase\u00a0ou rec\u00f3brese cunha camada cristalizada de crema de\u00a0queixo e noz\u00a0picada. Con frecuencia dec\u00f3ranse con enfeites semellando cenorias. A torta de cenoria \u00e1s veces aparece a xeito de\u00a0\"cupcakes.\""}
{"id": "338550", "revid": "18868", "url": "https://gl.wikipedia.org/wiki?curid=338550", "title": "Pastel de cenoria", "text": ""}
{"id": "338551", "revid": "18868", "url": "https://gl.wikipedia.org/wiki?curid=338551", "title": "Bolo de cenoria", "text": ""}
{"id": "338559", "revid": "98629", "url": "https://gl.wikipedia.org/wiki?curid=338559", "title": "Gallicano nel Lazio", "text": "Gallicano nel Lazio \u00e9 unha vila e comuna italiana da provincia de Roma, na rexi\u00f3n do Lacio. En xu\u00f1o de 2015 ti\u00f1a 6\u00a0341 habitantes."}
{"id": "338561", "revid": "27155", "url": "https://gl.wikipedia.org/wiki?curid=338561", "title": "Penuxe de po", "text": ""}
{"id": "338562", "revid": "98629", "url": "https://gl.wikipedia.org/wiki?curid=338562", "title": "Eddie Irvine", "text": "Edmund \"Eddie\" Irvine, Jr. (nado o 10 de novembro de 1965) \u00e9 un piloto de carreiras retirado brit\u00e1nico de Irlanda do Norte. Foi o subcampi\u00f3n na tempada de pilotando para Ferrari.\nIrvine foi influenciado polos seus pais para participar nas carreiras de coches. Comezou a s\u00faa carreira \u00e1 idade de dezasete anos cando participou no Campionato de F\u00f3rmula Ford logrando pronto o \u00e9xito, antes de pasar aos campionatos de F\u00f3rmula Tres e \u00e1 F\u00f3rmula 3000. A primeira vez que pilotou un F\u00f3rmula Un foi co equipo Jordan en , onde alcanzou temper\u00e1 notoriedade pola s\u00faa participaci\u00f3n en incidentes m\u00faltiples ocasi\u00f3ns durante a s\u00faa carreira. Conseguiu o seu primeiro podio en antes de trasladarse a Ferrari en .\nA s\u00faa tempada m\u00e1is exitosa foi en cando logrou catro vitorias e desafiou ao piloto de McLaren Mika H\u00e4kkinen para o Campionato Mundial, terminando en segundo lugar. Trasladouse a Jaguar en e soportou os malos resultados, pero logrou facerse co primeiro podio para o seu equipo en e logrou outro podio en . Irvine deixou Jaguar debido \u00e1s fricci\u00f3ns dentro do seu equipo e anunciou a s\u00faa retirada do automobilismo de competici\u00f3n cando non conseguiu un asento para a tempada .\nDesde que abandonou os deportes de motor, Irvine converteuse nunha personalidade dos medios en Gran Breta\u00f1a. Tam\u00e9n vincul\u00f3uselle coa adquisici\u00f3n dos equipos Jordan e Minardi en , a\u00ednda que as conversaci\u00f3ns non chegaron a nada. Irvine tam\u00e9n ampliou os seus intereses ao mercado inmobiliario, acumulando un bo investimento durante a s\u00faa carreira deportiva.\nPrimeiros anos e carreira.\nIrvine naceu o 10 de novembro de 1965, en Newtownards, Condado de Down en Irlanda do Norte, fillo de Edmund e Kathleen. Pasou a s\u00faa infancia na vila de Conlig. Ten unha irm\u00e1 m\u00e1is vella, Sonia, que actuou como fisioterapeuta de Irvine ata 1999. Cursou estudos na escola secundaria de Regent House, sen sobresa\u00edr nunca nos resultados. O seu primeiro contacto co automobilismo foi cando a s\u00faa familia estando de vacaci\u00f3ns asistiu ao Gran Premio do Reino Unido. O seu pai tam\u00e9n correu en monoprazas por diversi\u00f3n. Irvine expresou inicialmente interese nas motocicletas pero o seu pai pensaba que eran demasiado perigosas. Irvine traballou sen remuneraci\u00f3n na chatarrer\u00eda da s\u00faa familia, a cambio de que o seu pai financiara a s\u00faa paix\u00f3n polas carreiras.. M\u00e1is tarde apareceu John Watson como o heroe da s\u00faa infancia .\nIrvine comezou a competir cos coches de carreiras en 1983, animado polo seu pai; Inicialmente interesouse polas carreiras de motos, pero os seus pais pensaron que o deporte era demasiado perigoso e as\u00ed se viu obrigado a participar na F\u00f3rmula Ford. Logo de participar nalgunhas carreiras, en 1984 ga\u00f1ou a s\u00faa primeira carreira en Brands Hatch, motivo polo que tam\u00e9n ga\u00f1ou o premio ao mellor piloto. En 1987, asinou un contrato co equipo Van Diemen e nese ano ama\u00f1ouse para ga\u00f1ar o t\u00edtulo da categor\u00eda, a Formula Ford Festival e a serie RAC Formula Ford.\nAo final da tempada, participou, durante o inverno, nunha proba organizada por Marlboro no que o ga\u00f1ador obter\u00eda un lugar na F\u00f3rmula 3 brit\u00e1nica; Irvine marcou o mellor tempo e asegurouse a participaci\u00f3n na serie do campionato antes mencionado. Durante esa tempada non logrou ning\u00fan \u00e9xito e terminou no quinto lugar. Tam\u00e9n participou no Gran Premio de Macau, que forma parte do calendario da liga de F\u00f3rmula Tres, en substituci\u00f3n do pole position, pero non ga\u00f1ou a carreira. Grazas a Marlboro tam\u00e9n puido participar, ao ano seguinte, no campionato de F3000 co equipo de Pacific Racing. Flanqueado por JJ Lehto, considerado ent\u00f3n unha nova promesa do automobilismo, logrou terminar na novena posici\u00f3n por diante do seu compa\u00f1eiro de equipo, 13\u00ba.\nEn 1990 asinou un contrato para competir na F\u00f3rmula 3000 co equipo Jordan. Durante a tempada, obtivo unha vitoria en Alema\u00f1a e terminou a tempada en terceiro lugar, con mellores resultados que os seus compa\u00f1eiros de equipo Heinz-Harald Frentzen e Emanuele Naspetti. A finais de ano, participou de novo no Gran Premio de Macau e na \"Copa Fuji F3\", terminando no podio nas d\u00faas carreiras. O final da tempada coincidiu, con todo, co fin da relaci\u00f3n co equipo e Irvine trasladouse ao Xap\u00f3n para competir na F\u00f3rmula Nippon. Durante 1991, Irvine correu para Cerumo Racing onde logrou unha vitoria anotou 17 puntos para terminar s\u00e9timo no campionato de pilotos.\nIrvine participou por primeira vez nas 24 Horas de Le Mans en 1992 co equipo SARD pilotando un autom\u00f3bil Toyota Grupo C xunto con Roland Ratzenberger e Eje Elgh. O equipo acabou noveno na xeral e ocupou o segundo lugar na clase Grupo C.\nCarreira na F\u00f3rmula Un.\nJordan (1993-1995).\n1993.\nIrvine entrou na F\u00f3rmula Un, a categor\u00eda m\u00e1is alta das carreiras de circu\u00edto, co equipo Jordan, como compa\u00f1eiro de equipo de Rubens Barrichello. Facendo o seu debut no Gran Premio do Xap\u00f3n, Irvine terminou nos puntos no sexto lugar. De inmediato alcanzou a fama ao impedir adiantar ao piloto de McLaren Ayrton Senna durante varias voltas. Logo da carreira, Senna entrou na casa rodante de Jordan e golpeou na cara a Irvine. Irvine retirouse no final da carreira en Australia, cando sufriu un accidente. Na xeral, Irvine acabou 22\u00ba no campionato de pilotos logrando un punto.\n1994.\nIrvine continuou en Jordan na tempada de novo acompa\u00f1ando a Barrichello. Na primeira rolda en Brasil, Irvine estivo involucrado nun choque en cadea de catro coches. M\u00e1is tarde recibiu unha sanci\u00f3n dunha carreira e unha multa de 10,000 $. Irvine recorreu a decisi\u00f3n da FIA, que decidiu rexeitar o recurso o 6 de abril e aumentou a pena a unha prohibici\u00f3n de tres carreiras. O seu asento foi ocupado por Aguri Suzuki no seguinte Gran Premio do Pac\u00edfico e Andrea de Cesaris para as carreiras en San Marino e M\u00f3naco. Irvine volveu no Gran Premio espa\u00f1ol no que anotou os seus primeiros puntos da tempada co sexto lugar, logo sufriu retiradas consecutivas nas cinco carreiras seguintes. Non foi capaz de terminar o Gran Premio de B\u00e9lxica debido a unha falla no alternador, malia que se clasificou 13\u00ba debido a completar m\u00e1is do 90% da distancia da carreira, non terminou a carreira celebrada en Italia debido a un fallo de motor e m\u00e1is tarde foi suspendido por tres carreiras por un incidente na primeira volta co piloto de Lotus Johnny Herbert durante a carreira.\nIrvine tivo unha pol\u00e9mica adicional durante a primeira sesi\u00f3n de clasificaci\u00f3n do Gran Premio de Portugal cando lle pegou ao piloto de Williams Damon Hill. Irvine foi advertido de que se volv\u00eda a provocar un incidente similar ver\u00eda revogada a s\u00faa S\u00faper Licenza terminou s\u00e9timo na carreira e logrou puntuar consecutivamente na seguintes d\u00faas carreiras, foi cuarto no Gran Premio de Europa e quinto no Gran Premio do Xap\u00f3n. Irvine retirouse da \u00faltima carreira da tempada en Australia logo de trompear. Terminou o ano 16\u00ba no campionato de pilotos, con 6 puntos. F\u00f3ra da F\u00f3rmula Un, Irvine participou na s\u00faa terceira carreira consecutiva nas 24 Horas de Le Mans pilotando para ADRS xunto con Mauro Martini e Jeff Krosnoff. O equipo terminou segundo na xeral e levouse a vitoria na clase LMP1 / C90 lideraron durante 90 minutos e v\u00edronse obrigados a reducir a velocidade debido a un problema na caixa de cambios.\n1995.\nIrvine continuou en Jordan en de novo xunto a Barrichello. Soportou un mal comezo: Irvine viuse obrigado a retirarse na primeira carreira celebrada en Brasil debido a un problema na caixa de cambios, e na seguinte carreira en Arxentina, entrou en contacto co pneum\u00e1tico traseiro esquerdo do piloto de McLaren Mika H\u00e4kkinen e retirouse cun fallo de motor logo de seis voltas. Terminou oitavo no GP de San Marino e logrou os seus primeiros puntos ao alzarse coa quinta posici\u00f3n en Espa\u00f1a. Logo de retirarse do Gran Premio de M\u00f3naco, Irvine conseguiu o primeiro podio da s\u00faa carreira na F\u00f3rmula Un co terceiro posto en Canad\u00e1. Malia este \u00e9xito, Irvine non anotou puntos nas seguintes sete carreiras. No Gran Premio de B\u00e9lxica, o coche de Irvine incendiouse durante unha parada en boxes cando a v\u00e1lvula de combustible atascouse aberta e viuse obrigado a retirarse.\nNa semana antes do Gran Premio de Europa, Jordan anunciou que Irvine siguir\u00eda por dous anos m\u00e1is. Con todo, Ferrari anunciou que contratara a Irvine, e que ser\u00eda o compa\u00f1eiro de equipo de Michael Schumacher para 1996. Tivo un bo resultado na carreira terminando sexto, malia que terminou f\u00f3ra dos puntos no Gran Premio do Pac\u00edfico. Irvine anotou os seus \u00faltimos puntos da tempada cun quinto lugar no Xap\u00f3n e terminou a tempada cunha retirada debido \u00e1 presi\u00f3n dos pneum\u00e1ticos en Australia. Terminou 12\u00ba no campionato de pilotos con 10 puntos.\nFerrari (1996-1999).\n1996.\nNa primeira carreira en Australia, Irvine logrou a terceira posici\u00f3n; na seguinte rolda disputada no Brasil, terminou f\u00f3ra dos puntos en s\u00e9tima posici\u00f3n e quedou en quinto lugar en Arxentina. No Gran Premio de Europa, tivo problemas co manexo do seu coche e viuse involucrado nun incidente con Olivier Panis obrigando aos dous pilotos a retirarse. Irvine logrou o cuarto lugar no GP de San Marino. Con todo, Irvine soportou a falta de fiabilidade do seu coche e viuse obrigado a retirarse nas seguintes oito carreiras consecutivas, xa fora por verse involucrado en incidentes ou por problemas co seu coche. A racha terminou cando Irvine acabou quinto no Gran Premio de Portugal malia que sufriu outra retirada na carreira de peche de tempada en Xap\u00f3n. Irvine terminou d\u00e9cimo no campionato de pilotos con 11 puntos.\n1997.\nA primeira carreira da tempada en Australia viu a Irvine involucrado nun accidente co piloto de Williams Jacques Villeneuve. O incidente creou pol\u00e9mica, xa que provocou un distanciamento con Irvine que se prolongou durante toda a tempada. Irvine logrou o 16\u00ba posto na seguinte carreira celebrada no Brasil, logo de atopar o seu coche dif\u00edcil de conducir, e acadar\u00eda o segundo posto en Arxentina d\u00faas semanas m\u00e1is tarde, onde Irvine desafiou a Villeneuve pola vitoria que sufr\u00eda unha doencia estomacal e ti\u00f1a problemas de freos no seu coche. O resultado terminou coa demanda da prensa italiana para que Irvine fora despedido. Mantivo a s\u00faa forma logrando dous terceiros postos consecutivos nas d\u00faas carreiras seguintes. Isto viuse interrompido cando Irvine retirouse do Gran Premio espa\u00f1ol onde cosechou cr\u00edticas por parte de Panis e Jean Alesi.\nNa seguinte carreira celebrada no Canad\u00e1 Irvine estivo involucrado nun incidente xunto ao piloto de McLaren Mika H\u00e4kkinen na primeira volta. Ama\u00f1ouse para recuperarse e lograr un novo podio en Francia, a partir deste momento a forma de Irvine desplomouse e terminou f\u00f3ra dos puntos nas seguintes sete carreiras. Durante o ver\u00e1n, anunciouse que Irvine permanecer\u00eda en Ferrari para . A s\u00faa racha de malos resultados terminou cun terceiro posto no Gran Premio do Xap\u00f3n, e conclu\u00edu a tempada cun quinto lugar no Gran Premio de Europa. Irvine terminou s\u00e9timo no campionato de pilotos con 24 puntos.\n1998.\nIrvine mant\u00edvose en Ferrari en de novo como compa\u00f1eiro de Schumacher. O nivel da condici\u00f3n f\u00edsica de Irvine foi posta en d\u00fabida cando sufriu de dor de costas. Para combater o problema, instalouse un novo asento no seu coche. Irvine fixera moi poucas probas co coche do seu equipo, o Ferrari F300, durante a pretempada e resultou afectado pola guerra de pneum\u00e1ticos entre Bridgestone e Goodyear, pero mostrouse confiado sobre as s\u00faas posibilidades na tempada. Na primeira carreira da tempada en Australia, Irvine terminou cuarto e na seguinte carreira celebrada no Brasil quedou na oitava posici\u00f3n. Tras estes resultados, Irvine fixo unha boa primeira parte da tempada, nas seguintes oito carreiras terminou no podio seis veces retirouse en Espa\u00f1a cando se viu involucrado nunha colisi\u00f3n co piloto de Benetton Giancarlo Fisichella, creando outra pol\u00e9mica e terminou en segundo lugar en Francia detr\u00e1s do seu compa\u00f1eiro Schumacher, foi o primeiro dobrete de Ferrari en oito anos.\nEn xullo, anunciouse que Irvine asinara unha extensi\u00f3n de dous anos do seu contrato. O contrato estipulaba que Irvine pod\u00eda elixir a s\u00faa propia estratexia e configuraci\u00f3n, malia que manter\u00eda un papel de apoio a Schumacher. Logo de dous abandonos nas seguintes tres carreiras, Irvine recuperouse para terminar segundo en Italia e na cuarta posici\u00f3n no Gran Premio de Luxemburgo. Pechou a tempada cun segundo posto no Xap\u00f3n. Irvine terminou a tempada no cuarto lugar do campionato de pilotos e anotou 47 puntos.\n1999.\nPara a tempada , Irvine mostrouse confiado de cara \u00e1 tempada, dicindo: \"Logo dos resultados do ano pasado, onde obtiven o meu mellor resultado da historia do campionato coa cuarta posici\u00f3n da xeneral, agora, para este ano, quero facelo a\u00ednda mellor\". A s\u00faa tempada tivo un bo comezo: Irvine conseguiu a s\u00faa primeira vitoria na F\u00f3rmula Un na carreira de apertura da tempada en Australia; e na seguinte carreira no Brasil, obtivo a quinta posici\u00f3n malia unha parada en boxes non programada. Tres semanas m\u00e1is tarde retirouse no GP de San Marino, o coche de Irvine sufriu un fallo de motor logo de 46 voltas e perdeu o liderado do Campionato Mundial de Pilotos co seu compa\u00f1eiro de equipo Schumacher. Conseguiu o seu segundo podio da tempada na seguinte rolda en M\u00f3naco. Irvine alzouse co terceiro lugar no Canad\u00e1 malia unha colisi\u00f3n co piloto de McLaren David Coulthard logrando a volta r\u00e1pida.\nNo Gran Premio do Reino Unido. Onde Irvine logrou o segundo lugar, Schumacher chocou tras sa\u00edrse da curva de alta velocidade \"Stowe Corner\" cando fallou o freo traseiro do seu coche, o resultado foi unha perna rota. Irvine asumiu o papel de l\u00edder do seu equipo e tivo como compa\u00f1eiro ao piloto finland\u00e9s Mika Salo nas seguintes seis carreiras. Irvine logrou d\u00faas vitorias consecutivas en Austria e Alema\u00f1a recuperando o liderado do Campionato de Pilotos e asegurou un podio m\u00e1is en Hungr\u00eda no que tivo problemas co sobreviraxe no seu coche. Con todo, Irvine e Salo queix\u00e1ronse da falta de desenvolvemento co coche e Irvine ameazou con abandonar Ferrari se a s\u00faa candidatura ao campionato non era apoiada plenamente. Con todo, Irvine puntuou consecutivamente nas d\u00faas carreiras seguintes, foi cuarto en B\u00e9lxica e sexto en Italia. En setembro, anunciouse que Irvine fichara co equipo Jaguar que adquirira o equipo Stewart en xu\u00f1o e ser\u00eda compa\u00f1eiro de Johnny Herbert. Irvine terminou s\u00e9timo no Gran Premio de Europa logo de facer unha parada de 48 segundos cando un dos seus pneum\u00e1ticos de auga quedou mal posto e quedou detr\u00e1s seu rival Mika H\u00e4kkinen.\nNa pen\u00faltima rolda en Malaisia, Irvine conseguiu a s\u00faa cuarta vitoria da tempada, a\u00ednda que el e Schumacher foron posteriormente descualificados cando se descubriu que os bargeboards dos seus coches non cumpr\u00eda cos regulamentos t\u00e9cnicos da F\u00f3rmula Un. Ferrari fixo unha reclamaci\u00f3n \u00e1 FIA que se escoitou o 22 de outubro. Ao d\u00eda seguinte, anunciouse que o Tribunal de Apelaci\u00f3n anulara a decisi\u00f3n asegurando un \u00faltimo enfrontamento. Na rolda de pechadura da tempada no Xap\u00f3n, Irvine caeuse da cualificaci\u00f3n e s\u00f3 logrou terminar terceiro na carreira e perder o campionato de pilotos con H\u00e4kkinen por 2 puntos. Non obstante os esforzos de Irvine durante a tempada axudaron a Ferrari para facerse co primeiro campionato de construtores en 16 anos. Irvine foi galardoado co Hawthorn Memorial Trophy, un premio anual outorgado ao piloto brit\u00e1nico ou da Commonwealth m\u00e1is exitoso na F\u00f3rmula un no transcurso dunha tempada. foi tam\u00e9n nomeado por Autosport como o mellor piloto brit\u00e1nico de competici\u00f3n do no 1999.\nJaguar (2000-2002).\n2000.\nO expiloto de carreiras brit\u00e1nico Stirling Moss expresou as s\u00faas d\u00fabidas sobre as esperanzas de Irvine para ser un aspirante ao t\u00edtulo con Jaguar durante a seguinte tempada. Os ex Campi\u00f3n Mundial de Pilotos brit\u00e1nico Jackie Stewart, dixo: \"... realmente volve de novo. Estivo baixo a sombra dun gran piloto en Ferrari. Creo que \u00e9 o momento que abandonar esa sombra e pasar a correr para se mesmo\". Irvine tivo un mal comezo, nas d\u00faas primeiras carreiras celebradas en Australia e Brasil, Irvine sufriu retiradas consecutivas debido a trompos. Posteriormente logrou terminar nas seguintes tres carreiras, a\u00ednda que f\u00f3ra das posici\u00f3ns dos puntos. Retirouse do Gran Premio de Europa logo dunha colisi\u00f3n co piloto de Williams Ralf Schumacher despois de trompear e ser superado polo piloto de Arrows Jos Verstappen. Na seguinte carreira en M\u00f3naco Irvine anotou os primeiros puntos co cuarto lugar.\nViuse obrigado a retirarse no Gran Premio de Austria debido a dores abdominais causados por un ataque de apendicite malia que participou na primeira sesi\u00f3n de adestramentos libres do evento. Foi substitu\u00eddo polo piloto de probas do equipo Luciano Burti. Irvine foi considerado apto para participar no Gran Premio de Alema\u00f1a, onde se asegurou a d\u00e9cima posici\u00f3n malia un trompo. Non foi capaz de anotar m\u00e1is puntos nas seguintes cinco carreiras, que inclu\u00edron unha retirada en Italia cando chocou con Salo na primeira volta. Terminou a tempada chegando \u00e1 meta nas tres \u00faltimas carreiras, puntuando na carreira que pechaba a tempada, o Gran Premio de Malaisia onde terminou sexto. Irvine terminou a tempada 13\u00ba no campionato de pilotos e anotou catro puntos. F\u00f3ra da F\u00f3rmula Un, Irvine participou no Belfast City Open e o Direct Millennium Motorsport Festival pilotando un coche deportivo de Jaguar para celebrar a participaci\u00f3n da marca no Tourist Trophy.\n2001.\nIrvine mant\u00edvose en Jaguar na tempada e foi compa\u00f1eiro de Luciano Burti. Malia as s\u00faas cr\u00edticas, o director do equipo Jaguar Bobby Rahal apoiou a Irvine para a seguinte tempada, a\u00ednda que non confiaba en Irvine debido as s\u00faas d\u00fabidas sobre que o seu equipo chegara a ser competitivo. Rahal preocupouse pola actitude de Irvine cando o coche do equipo, o Jaguar R2, deu un baixo rendemento durante as probas de pretempada. Irvine apoiou a opini\u00f3n de ser despedido ao final da tempada se as s\u00faas actuaci\u00f3ns non satisfac\u00edan ao equipo. Irvine logrou o 11\u00ba posto na primeira rolda en Australia e non puido terminar as seguintes catro carreiras consecutivas. Antes do Gran Premio espa\u00f1ol, Burti deixou Jaguar para unirse ao equipo Prost e o equipo contratou como compa\u00f1eiro de Irvine a Pedro de la Rosa. Irvine logrou terminar o Gran Premio de Austria na s\u00e9tima posici\u00f3n e logrou o primeiro podio de Jaguar co terceiro lugar na seguinte rolda en M\u00f3naco. En xu\u00f1o, confirmouse que Irvine e de la Rosa ser\u00edan retidos por Jaguar para .\nMalia este \u00e9xito, Irvine non puido terminar seis das seguintes oito carreiras. Sufriu unha tensi\u00f3n no pescozo nunha sesi\u00f3n de probas en Silverstone e tomouse o tempo de descanso durante as vacaci\u00f3ns de ver\u00e1n Durante este per\u00edodo, Rahal intentou vender a Irvine ao equipo Jordan cun salario adicional de 10 $ mill\u00f3ns de d\u00f3lares para Irvine. Irvine rexeitou o contrato xa que quer\u00eda axudar a Jaguar a ser m\u00e1is competitivo. O contrato, concibido orixinalmente por Rahal como unha broma, conduciu ao seu despedimento e foi substitu\u00eddo polo austr\u00edaco campi\u00f3n do mundo Niki Lauda. No Gran Premio de B\u00e9lxica, Irvine estivo involucrado nunha colisi\u00f3n con Burti que trataba de alcanzalo. Burti estrelouse a m\u00e1is de 240 kph e absolveu calquera culpa posta sobre Irvine. Irvine logrou facerse cuns puntos ao final da tempada co quinto lugar nos Estados Unidos e terminou a tempada cunha retirada no Gran Premio do Xap\u00f3n. Irvine terminou a tempada 12\u00ba no campionato de pilotos logo de anotar seis puntos.\n2002.\nIrvine continuou en Jaguar na tempada de novo como compa\u00f1eiro de Pedro de la Rosa. Na preparaci\u00f3n para a tempada, Irvine fixo un exame f\u00edsico e rexistrou unha alta puntuaci\u00f3n. Con todo, mostrouse cauteloso sobre as perspectivas do seu equipo cara ao pr\u00f3ximo ano, dicindo: \"S\u00f3 temos que esperar e ver o que sucede con este coche, \u00e9 un interrogante\". Na primeira rolda en Australia, Irvine terminou cuarto, e na seguinte carreira en Malaisia, viuse obrigado a retirarse por un problema hidr\u00e1ulico. Posteriormente Irvine logrou facerse coa s\u00e9tima posici\u00f3n no Gran Premio do Brasil, antes de sufrir tres retiradas consecutivas nas seguintes carreiras. M\u00e1is tarde no Gran Premio de M\u00f3naco terminou en novena posici\u00f3n, que foi seguido con seis retiradas consecutivas nas seguintes sete carreiras. Con todo, isto marcou un punto de inflexi\u00f3n e Irvine logrou terminar todas as carreiras restantes. Puntuando en d\u00faas ocasi\u00f3ns, cun sexto lugar en B\u00e9lxica e o seu \u00faltimo podio co terceiro lugar en Italia. Terminou a tempada noveno no campionato de pilotos, con oito puntos.\nDurante a tempada, houbo unha gran fricci\u00f3n entre Irvine e o seu equipo debido \u00e1 s\u00faas cr\u00edticas pola falta de desenvolvemento do coche. Nun esforzo por reter a Irvine, Jaguar ofreceulle 6 $ mill\u00f3ns de d\u00f3lares de salario, con todo, non se alcanzou un acordo. Considerou volver ao seu antigo equipo Jordan para a tempada , pero non alcanzaron un acordo debido aos problemas financeiros do equipo. Polo que finalmente retirouse da competici\u00f3n.\nLogo da F\u00f3rmula Un (2003-presente).\nO 24 de xullo de 2003, Irvine foi detido tras ser sorprendido conducindo unha moto de m\u00e1is de 50\u00a0km/h por Hyde Park sen licenza nin seguro. Deb\u00eda ser condenado nos xulgados de Bow Street, pero Irvine non asistiu. Emitiuse unha orde de arresto con fianza.\nEn maio de 2005, rumoreouse que Irvine dirix\u00eda un consorcio para comprar o equipo Jordan e o seu interese en correr co equipo. M\u00e1is tarde vincul\u00e1rono a unha posible venda do equipo Minardi e conversaci\u00f3ns co director do equipo Paul Stoddart.\nF\u00edxose millonario a trav\u00e9s de investimentos inmobiliarios antes de chegar \u00e1 F\u00f3rmula Un. F\u00f3ra da F1, dise que Irvine ten unha carteira de propiedades multimillonaria, pos\u00fae m\u00e1is de corenta propiedades en todo o mundo. De acordo coa Sunday Times Rich List, publicada en abril de 2006, Irvine era a quinta persoa m\u00e1is rica de Irlanda do Norte nese momento, logo de aumentar a s\u00faa fortuna persoal a aproximadamente 160 mill\u00f3ns de libras. Tam\u00e9n \u00e9 o propietario de \"Eddie Irvine Sports\", unha instalaci\u00f3n con mesas de snooker e billares, pista de carreiras de karts, paintball, e campos de f\u00fatbol en Bangor, preto da s\u00faa nativa Conlig.\nO 9 de xaneiro de 2014, Irvine foi condenado a seis meses de prisi\u00f3n tras ser declarado culpable de \"dano mutuo\" tras unha pelexa nun club nocturno en Mil\u00e1n, Italia, con Gabriele Moratti, fillo da ex alcalde de Mil\u00e1n Letizia Moratti. O avogado de Moratti, Vincenzo Saponara, dixo aos medios que a sentenza era susceptible de ser suspendida e que ning\u00fan dos dous ir\u00eda ao c\u00e1rcere.\nNacionalidade.\nComo naceu en Irlanda do Norte, un pa\u00eds constitu\u00ednte do Reino Unido, Irvine foi cidad\u00e1n brit\u00e1nico durante toda a s\u00faa carreira. Tam\u00e9n tivo unha licenza de carreiras emitida pola Autoridade Deportiva Nacional da Rep\u00fablica de Irlanda. (Os pilotos non est\u00e1n obrigados a obter a s\u00faa licenza no seu pa\u00eds de orixe.) As normas deportivas internacionais da FIA din que os pilotos que compiten no Campionato Mundial da FIA deber\u00e1n competir baixo a nacionalidade do seu pasaporte, en lugar da da Autoridade Deportiva Nacional que emitiu a s\u00faa licenza de competici\u00f3n, como \u00e9 o caso noutras carreiras de serie.\nEsta situaci\u00f3n creou certa confusi\u00f3n en canto \u00e1 nacionalidade de Irvine, na cerimonia do podio do Campionato Mundial de F\u00f3rmula 1. No seu terceiro podio, un segundo lugar para Ferrari no Gran Premio da Arxentina de 1997, a bandeira tricolor irlandesa izouse por erro polos organizadores da carreira. Isto levou \u00e1 s\u00faa familia a recibir ameazas telef\u00f3nicas. Irvine pediu ent\u00f3n que nas carreiras posteriores, poder izar unha bandeira politicamente neutral o trevo, e que soara a canci\u00f3n Londonderry Air en vez do himno para marcar unha vitoria. Un portavoz da FIA dixo:\nIrvine auto-identificouse como irland\u00e9s:\nVida persoal.\nF\u00edxose co\u00f1ecido polos seus flirteos con varias mulleres, inclu\u00edndo Pamela Anderson.\nIrvine nomea a s\u00faa ex noiva Mar\u00eda Drummond como a s\u00faa maior influencia, a co\u00f1eceu no Gran Premio de Macau en 1988. O par mantiv\u00e9ronse como amigos durante un ano, permanecendo en contacto regular, a relaci\u00f3n f\u00edxose m\u00e1is profunda cando Drummond separouse do seu noivo. desta relaci\u00f3n Irvine ten unha filla, Zoe. Dixo que o nacemento da s\u00faa filla foi o mellor momento da s\u00faa vida malia non ser un amante natural dos beb\u00e9s.\nIrvine \u00e9 visto por moitos como un playboy tipo James Hunt, en contraste coas estrelas modernas deste deporte, que son vistos como sobrios e menos extravagantes. Irvine tam\u00e9n \u00e9 recordado pola s\u00faa tendencia a dicir o que pensa, a mi\u00fado irritando a moitos. Malia isto, Irvine non se considera a se mesmo como un playboy e indica a s\u00faa vida \u00e9 \"un 90% de traballo\". Foi alcumado \"Irv the Swerve\" (Irv o trompos) e m\u00e1is tarde \"Fast Eddie\" (Eddie o r\u00e1pido).\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2020 O piloto non terminou o Gran Premio, pero se clasificou ao completar m\u00e1is do 90% da distancia de carreira."}
{"id": "338563", "revid": "12452", "url": "https://gl.wikipedia.org/wiki?curid=338563", "title": "Vespa Velutina", "text": ""}
{"id": "338564", "revid": "22570", "url": "https://gl.wikipedia.org/wiki?curid=338564", "title": "Pioneer 4", "text": "Pioneer 4 foi unha misi\u00f3n espacial lanzada o 3 de marzo de 1959 mediante un foguete Juno II desde a base espacial de Cabo Ca\u00f1averal para estudar o espazo entre a Terra e a L\u00faa e achegarse a esta \u00faltima antes de entrar nunha \u00f3rbita helioc\u00e9ntrica.\nCaracter\u00edsticas.\nPioneer 4 tivo a s\u00faa orixe nas previamente fracasadas misi\u00f3ns Pioneer 0, Pioneer 1 e Pioneer 2. Uns meses antes lanz\u00e1rase a Pioneer 3, que debido a unha potencia insuficiente do foguete portador reentrou na atmosfera terrestre unhas horas despois do lanzamento. Pioneer 4 foi lanzada con \u00e9xito e converteuse na primeira nave estadounidense en escapar da gravedade terrestre e entrar en \u00f3rbita helioc\u00e9ntrica.\nNave.\nPioneer 4 estabiliz\u00e1base mediante xiro e ti\u00f1a forma de cono, con 51\u00a0cm de altura e 23\u00a0cm de di\u00e1metro, composto dunha cuberta de fibra de vidro recuberta dun ba\u00f1o de ouro para facelo electricamente condutor e pintado con bandas brancas e negras para manter a temperatura da nave a entre 10 e 50\u00a0\u00b0C. Na parte superior do cono sobresa\u00eda unha pequena antena. Na base situ\u00e1banse varias bater\u00edas de mercurio para proporcionar enerx\u00eda durante a misi\u00f3n, xa que a nave non usaba paneis solares. Do centro da base sobresa\u00eda un sensor fotoel\u00e9ctrico que deb\u00eda ser disparado pola luz da L\u00faa cando Pioneer 3 pasase a menos de 30.000 da s\u00faa superficie. No interior do cono alox\u00e1banse un tubo xerador de voltaxe e dous contadores Geiger-Mueller para detectar radiaci\u00f3n, os \u00fanicos instrumentos que Pioneer 3 levaba a bordo. As comunicaci\u00f3ns ter\u00edan lugar grazas a un transmisor de 0,5\u00a0kg que proporcionaba un sinal de 0,1 vatios de potencia a unha frecuencia de 960,05 MHz. Un mecanismo de freada consistente en dous pesos de 7 gramos que sa\u00edan da nave colgados de sendos cables de 150\u00a0cm de lonxitude baixou a rotaci\u00f3n de Pioneer 4 das 30 r.p.m. orixinais a 6 r.p.m. dez horas despois do lanzamento.\nPerfil da misi\u00f3n.\nPioneer 4 foi lanzada o 3 de marzo de 1959 desde Cabo Ca\u00f1averal nunha traxectoria que a levou a pasar a uns 60.000\u00a0km da superficie lunar o 4 de marzo \u00e1s 22:25 GMT e a unha velocidade de 7230\u00a0km/h, enviando datos da radiaci\u00f3n \u00f3 longo da traxectoria e servindo para adquirir experiencia no seguimento de naves a grandes distancias. A distancia \u00e1 que pasou da L\u00faa foi demasiada como para disparar o sensor fotoel\u00e9ctrico. A nave foi seguida durante 82 horas ata unha distancia de 655.000\u00a0km. Chegou ao perihelio o 18 de marzo \u00e1s 1:00 GMT e segue en \u00f3rbita solar."}
{"id": "338572", "revid": "1410", "url": "https://gl.wikipedia.org/wiki?curid=338572", "title": "Romeo e Xulieta (Chaikovskii)", "text": "Romeo e Xulieta \u00e9 unha obra musical de Petr Ilich Chaikovskii, subtitulada \"Abertura-Fantas\u00eda\", baseada na obra hom\u00f3nima de Shakespeare escrita (na s\u00faa primeira versi\u00f3n) en 1869. A diferenza doutras obras maiores de Chaikovskii, o compositor non lle adxudicou un n\u00famero a \"Romeo e Xulieta\", a\u00ednda que figura noutros cat\u00e1logos alternativos numerada como TH 42 e \u010cW 39.\n\u00d3 igual que outros compositores como Berlioz e Prokofev, Chaikovskii estivo fondamente inspirado por Shakespeare e ademais escribiu obras sobre \"A tormenta\" e \"Hamlet\".\nA idea de compo\u00f1er esta \"Abertura-Fantas\u00eda\" con tema shakesperiano foi inicialmente de Mili Bal\u00e1kirev, o l\u00edder do Grupo dos Cinco, e a\u00ednda que a obra estaba rematada en 1869, a versi\u00f3n que co\u00f1ecemos hoxe en d\u00eda data do ano 1880. O feito de que a tonalidade do \"tema do amor\" na s\u00faa primeira aparici\u00f3n (comp\u00e1s 183) sexa a de Re bemol Maior, que en alem\u00e1n se abrevia como \"Des\", pode estar relacionado coa decepci\u00f3n amorosa que sufriu Chaikovskii coa cantante belga D\u00e9sir\u00e9e Art\u00f4t."}
{"id": "338574", "revid": "89787", "url": "https://gl.wikipedia.org/wiki?curid=338574", "title": "Cristina Otero", "text": "Cristina Otero Pascual, nada o 29 de novembro de 1995 en Pontevedra, \u00e9 unha artista e fot\u00f3grafa galega principalmente co\u00f1ecida polos seus autorretratos.\nTraxectoria.\n\u00c9 a m\u00e1is nova dos tres fillos de Noemi Pascual e Luis Otero. Desenvolveu a s\u00faa paix\u00f3n pola fotograf\u00eda a unha idade moi temper\u00e1. Cando ti\u00f1a 13 anos descubriu o programa de televisi\u00f3n \"America's Next Top Model\" e ficou abraiada pola maquillaxe, as poses e o estilismo, polo que decidiu facer as s\u00faas propias composici\u00f3ns de xeito autodidacta.\nPara tirar as s\u00faas fotograf\u00edas emprega unha c\u00e1mara Pentax K-5. As m\u00e1is das veces retr\u00e1tase a si mesma. Fixo a s\u00faa primeira exposici\u00f3n individual cando ti\u00f1a s\u00f3 15 anos, feito que a converte na artista m\u00e1is nova en expo\u00f1er nunha galer\u00eda de arte en Espa\u00f1a.\nA s\u00faa obra foi exposta na Kir Royal Gallery de Valencia dende o 15 de outubro de 2011 at\u00e9 o 15 de xaneiro de 2012; e de novo entre o 7 e 10 de xu\u00f1o de 2012 coa participaci\u00f3n de MadridFoto.\nTam\u00e9n expuxo no Fnac Parquesur de Madrid entre o 1 e o 31 de marzo de 2012, e no Fnac L'illa de Barcelona entre o 25 de xullo e o 10 de setembro dese mesmo ano. Outras exposici\u00f3ns tiveron lugar na \"Fundaci\u00f3n Caixa\" en Carlet (Valencia, 2012), no Fnac de Marbella (2013), \u00c1msterdam (2012), Berl\u00edn (2012) e Alxer (2013). Unha das s\u00faas fotograf\u00edas formou parte dunha campa\u00f1a de publicidade de Renfe entre 2012 e 2013."}
{"id": "338577", "revid": "25871", "url": "https://gl.wikipedia.org/wiki?curid=338577", "title": "Cristina Otero Pascual", "text": ""}
{"id": "338588", "revid": "22570", "url": "https://gl.wikipedia.org/wiki?curid=338588", "title": "Sinfon\u00eda n.\u00ba 9 (Beethoven)", "text": "A Sinfon\u00eda n.\u00ba 9 en re menor, op. 125, co\u00f1ecida tam\u00e9n como \"Coral\", \u00e9 a derradeira sinfon\u00eda completa do compositor alem\u00e1n Ludwig van Beethoven. \u00c9 unha das obras m\u00e1is trascendentais, salientables e populares da m\u00fasica e a arte. O seu \u00faltimo movemento \u00e9 un final coral sorprendentemente infrecuente na s\u00faa \u00e9poca que se converteu en s\u00edmbolo da liberdade. Precisamente, unha adaptaci\u00f3n da sinfon\u00eda, realizada por Herbert von Karajan \u00e9, dende 1972, o himno da Uni\u00f3n Europea (UE). En 2001, a partitura orixinal da sinfon\u00eda inscribiuse no Rexistro da Memoria do Mundo da UNESCO, onde forma parte, xunto con outros sobresalientes monumentos, da herdanza espiritual da humanidade.\nHistoria.\nBeethoven \u00e9 o principal referente na transici\u00f3n do estilo cl\u00e1sico \u00f3 estilo rom\u00e1ntico, o responsable de facer evolucionar o esquema m\u00e1is tradicional das formas musicais do clasicismo para adaptalas a esta incipiente liberdade individual do romanticismo. Para entender a s\u00faa capacidade innovadora no campo da composici\u00f3n compre ter presente que Beethoven \u00e9 o primeiro m\u00fasico que vive do que comp\u00f3n e as\u00ed crea un precedente no oficio de compositor, ceib\u00e1ndose de cargos dentro da corte ou da Igrexa \u00f3s que estaban sometidos outros m\u00fasicos como Bach, Haydn e Mozart.\nA Novena sinfon\u00eda, que foi contempor\u00e1nea da \"Missa Solemnis\" op. 123, das \"33 Variaci\u00f3ns sobre un valse de Diabelli\" op. 120 e da \"Consagraci\u00f3n da casa\" op. 124, \u00e9 a m\u00e1xima expresi\u00f3n do \u00faltimo per\u00edodo creador de Beethoven. Esta obra tivo unha x\u00e9nese moi complexa, da cal a s\u00faa comprensi\u00f3n require remontarse \u00e1 xuventude do compositor.\nProxectos de xuventude.\nXa dende mozo, cando a\u00ednda viv\u00eda en Bonn, Beethoven manifestou un gusto salientable pola lectura de Goethe e de Friedrich Schiller, cos cales coincid\u00eda en determinados ideais que m\u00e1is tarde estar\u00e1n presentes na s\u00faa obra: a natureza, a amizade e a alegr\u00eda. E aqu\u00ed compre sinalar o entusiasmo pola \"Oda \u00e1 alegria\" de Schiller, publicada en 1785 en Dresden. En 1792, con vinte e dous anos, o m\u00fasico non escribira m\u00e1is que obras menores das cales a maior\u00eda son desco\u00f1ecidas no presente. Por\u00e9n, o seu estilo xa se desenvolvera de abondo como para que fose valorado por entendidos como Waldstein ou Haydn.\nA finais de 1792, pouco antes de deixar Bonn para ir a Viena, o compositor f\u00edxose amigo dun profesor de dereito, Ludwig Fischenich, amigo persoal do poeta Friedrich von Schiller, e am\u00f3salle un poema que puxera en m\u00fasica: \"Feuerfarbe de Sophie Mereau\". Fischenich amosou a s\u00faa admiraci\u00f3n \u00e1 esposa de Schiller nunha carta onde anunciaba, como unha profec\u00eda, o futuro himno \u00e1 alegr\u00eda:\nEstrea.\nO 7 de maio de 1824, dez anos despois da \"Sinfon\u00eda n.\u00ba 8\", Beethoven d\u00e1 a co\u00f1ecer \u00f3 mundo a s\u00faa Novena Sinfon\u00eda en re menor, posteriormente co\u00f1ecida como \"Sinfon\u00eda Coral\". A presentaci\u00f3n tivo lugar no Teatro da Corte Imperial de Viena (\"K\u00e4rntnertortheater\"), cheo de celebridades, arist\u00f3cratas, nobreza e sangue real. Ningu\u00e9n quer\u00eda perder a estrea da sinfon\u00eda agardada e da que se presum\u00eda que ser\u00eda a derradeira aparici\u00f3n p\u00fablica do xenio alem\u00e1n, como efectivamente as\u00ed foi: nos tres anos seguintes, reclu\u00eduse na casa afectado por diversas doenzas que finalmente o levar\u00edan \u00e1 morte.\nBeethoven subiu \u00e1 tarima de costas \u00f3 p\u00fablico, e non xirou nin cando rematou o concerto. A s\u00faa xordeira era total, non pod\u00eda escoitar absolutamente nada do que creara. Cando a sinfon\u00eda conclu\u00edu, o teatro estoupou en aplausos, e unha solista ergueu o brazo do mestre e axudouna a xirar para que vise, entre b\u00e1goas, como todo o p\u00fablico se po\u00f1\u00eda de p\u00e9 e o homenaxeaba entusiasmada. \u00d3s 54 anos, Beethoven creara a s\u00faa obra m\u00e1i grandiosa e eterna."}
{"id": "338589", "revid": "92340", "url": "https://gl.wikipedia.org/wiki?curid=338589", "title": "Alonso de Castro", "text": "Alonso de Castro e Ponce de Le\u00f3n, foi un nobre galego,\u00a0se\u00f1or de Castroverde. Foi\u00a0fillo de Alvar Peres de Castro, primeiro conde de Arraiolos (vila portuguesa no Distrito de \u00c9vora), primeiro conde de Viana da Foz do Lima e primeiro condest\u00e1bel de Portugal, e da s\u00faa dona\u00a0Mar\u00eda Ponce de Le\u00f3n. \u00c1 s\u00faa vez, era neto, por li\u00f1a paterna, de Pedro Fern\u00e1ndez de Castro, \"o da guerra\", se\u00f1or da Casa de Lemos (finado en 1343) e da dama portuguesa\u00a0Aldon\u00e7a Loren\u00e7o de Valadares (nada contra o 1270). Por li\u00f1a materna os seus av\u00f3s foron don Pedro Ponce de Le\u00f3n, \"o vello\", se\u00f1or de Marchena e Bail\u00e9n, e da s\u00faa dona Beatriz de J\u00e9rica e Lauria (1305-1372). Polo tanto, Alonso de Castro descend\u00eda por v\u00eda paterna, da Casa Real de Castela, sendo bisneto de Sancho IV, \"o Bravo\", rei de Castela e Le\u00f3n. Por v\u00eda materna, era descendente directo de Xaime I o conquistador, rei de Arag\u00f3n.\nForon irm\u00e1ns de don Alonso de Castro:\n-Pedro de Castro \"o Vesgo\", se\u00f1or de Cadaval, que casou con Leonor Tellez de Meneses, cuxa descendencia deu continuidade \u00e1 casa de Cadaval;\n-Beatriz de Castro, casada con Pedro N\u00fa\u00f1ez de Lara, conde de Mayorga, matrimonio que non tivo descendencia;\n-Sabela de Castro, casada con Pedro Enr\u00edquez, conde de Lemos, cuxa descendencia deu continuidade \u00e1 casa de Lemos.\nNupcias.\nAlonso de Castro, se\u00f1or de Castroverde, contraeu matrimonio con Mar\u00eda Ram\u00edrez de Guzm\u00e1n, filla de Garc\u00eda Fern\u00e1ndez, primeiro se\u00f1or de Vilagarc\u00eda, e da s\u00faa dona Mar\u00eda Ram\u00edrez de Guzm\u00e1n.\nDescendencia.\nForon fillos de Alonso de Castro e Mar\u00eda Ram\u00edrez de Guzm\u00e1n:\n-Garc\u00eda de Castro e Guzm\u00e1n, que sucedeu a seu pai no se\u00f1or\u00edo de Castroverde; casou con Menc\u00eda de Guzm\u00e1n, de quen non tivo descendencia;\n-Fernando de Castro e Guzm\u00e1n, que sucedeu ao seu irm\u00e1n Garc\u00eda no se\u00f1or\u00edo de Castroverde en 1435, data da morte deste.\u00a0Fernando casou con Xoana de Baz\u00e1n e Bracamonte, matrimonio do que naceron Carlos, Alvaro, Alonso e Isabel de Castro e Guzm\u00e1n, sucesivos herdeiros do se\u00f1or\u00edo de Castroverde;\n-Leonor de Castro, casada con Pedro Berm\u00fadez de Montaos \"o vello\", uni\u00f3n da que proceden os sucesores da casa de Montaos;\n-In\u00e9s de Castro e Guzm\u00e1n, quen contraeu primeiras nupcias con Pedro de Baz\u00e1n, se\u00f1or de Valduerna, volv\u00e9ndose a casar posteriormente con Lope S\u00e1nchez de Ulloa, se\u00f1or de Ulloa, sendo pais do primeiro Condado de Monterrei, Sancho de Ulloa, e do polo menos outros tres fillos, Gonzalo, Mar\u00eda e Mayor de Ulloa, todos eles con descendencia;\n-Xoana de Castro e Guzm\u00e1n, casada con Rodrigo de Moscoso, se\u00f1or de Altamira, de cuxa descendencia proceden os Casa de Altamira."}
{"id": "338590", "revid": "23204", "url": "https://gl.wikipedia.org/wiki?curid=338590", "title": "Sinfon\u00eda n.\u00ba 9 en re menor, op. 125", "text": ""}
{"id": "338595", "revid": "89787", "url": "https://gl.wikipedia.org/wiki?curid=338595", "title": "Tirso Cons", "text": "Tirso Cons, nado en Pontevedra o 30 de marzo de 1979, \u00e9 un debuxante de banda dese\u00f1ada galego. Traballa principalmente para o mercado franc\u00e9s.\nTraxectoria.\nEstudou Publicidade e Relaci\u00f3ns P\u00fablicas en Madrid, onde traballou na axencia de publicidade Contrapunto. No Expocomic de 2003 redescubriu o c\u00f3mic, e axi\u00f1a obtivo os seus primeiros encargos no mercado franc\u00e9s."}
{"id": "338597", "revid": "1131", "url": "https://gl.wikipedia.org/wiki?curid=338597", "title": "David Fern\u00e1ndez Rivera", "text": "David Fern\u00e1ndez Rivera, nado en Vigo o 29 de xaneiro de 1986, \u00e9 un poeta, dramaturgo, m\u00fasico e director teatral galego. A\u00ednda que ten escrito algunha peza en galego (\"Al\u00e9n do mar\"), publica principalmente en castel\u00e1n.\nTraxectoria.\nDe familia humilde, d\u00e1 os seus primeiros pasos no mundo da poes\u00eda para posteriormente axuntala coa s\u00faa dedicaci\u00f3n teatral.\nPublicou diversos libros de poes\u00eda, obras de teatro e organizado a s\u00faa propia compa\u00f1\u00eda teatral. Ademais de pola s\u00faa poes\u00eda e teatro, reco\u00f1\u00e9ceselle especialmente polo uso destas como veh\u00edculo para a denuncia e o activismo social.\nEntre as s\u00faas queixas e reinvindicaciones, m\u00f3strase unha clara alternativa de renovaci\u00f3n, non exclusivamente humana, sen\u00f3n de todas as s\u00faas manifestaci\u00f3ns art\u00edsticas, que considera desenvolvidas maioritariamente en catividade.\nTraxectoria po\u00e9tica.\nDavid Fern\u00e1ndez Rivera iniciou a s\u00faa andaina literaria con gran precocidad. Publicou o seu primeiro poemario con dezaoito anos baixo o t\u00edtulo \"Caminando entre brumas\", un libro que sa\u00edu \u00e1 luz de mans da editorial \"Toro de Hierro\", que dirix\u00eda o poeta \u00c1ngel Padilla, quen declarar\u00f3 no pr\u00f3logo do mesmo, que o seu autor era un xenio da poes\u00eda.\nNo 2005 chegaron os poemarios \"Sentimiento y luz\" (acompa\u00f1ando as fotograf\u00edas de Lu\u00eds Lorenzo) e \"Canciones de mi ausencia\". Estes dous libros re\u00fanen moitos dos poemas que o acompa\u00f1aron ao longo dos anos nos escenarios, aos cales puxo m\u00fasica e voz no disco e espect\u00e1culo po\u00e9tico \"Ecos de la noche\", como \u00e9 o caso dos poemas \"Al Alba\", \"Mili\" ou \"Al\u00e9n do mar\".\nEntre o 2005 e o 2008, o seu carrea literaria se vi\u00f3 truncada por unha dura depresi\u00f3n ao ser consciente de que a poes\u00eda non ti\u00f1a calado social, polo menos non o que desexase, o mundo non era aquel polo que anhelaba a s\u00faa poes\u00eda. Nesas datas s\u00f3 aparece a antolox\u00eda \"C\u00f3rceles\", con alg\u00fans poemas novos. Case tres anos despois, aos vinte e dous anos de idade, regresou co poemario \"Entre la sombra y el grito\", cunha nova intenci\u00f3n tem\u00e1tica centrada nas cidades como proxecci\u00f3n do ser humano, as\u00ed como a escisi\u00f3n de leste coa s\u00faa propia natureza.\n Con este libro d\u00e1 comezo a poes\u00eda m\u00e1is filos\u00f3fica do autor.\nEn 2009 publica 'Calipso', un libro que recompila \"Entre la sombra y el grito\" e \"Canciones de mi ausencia\". Ese mesmo ano escribe xunto ao poeta valenciano \u00c1ngel Padilla o \"Manifesto do retorno e a liberaci\u00f3n\". Un texto que sit\u00faa ao home moderno como hacinado nunha sociedade constru\u00edda artificialmente, e que por tanto, non fai m\u00e1is que darlle unha identidade artificial. No texto soste\u00f1en que a poes\u00eda, como outras moitas manifestaci\u00f3ns art\u00edsticas, caeron no delito de non emerxer desde as s\u00faas verdadeiras ra\u00edces.\nO 2009 foi tam\u00e9n o ano de lanzamento de \"Alambradas\", o inicio dunha trilox\u00eda que explica todo este pensamento, ademais de tratarse dun poemario con imaxes moi fortes e un substrato extremadamente visionario.\nO 2010 publica \"Sahara\", un tratado de filosof\u00eda en verso. Extremadamente herm\u00e9tico e expresivo. Nel poeta fotografa cunha \"c\u00e1mara de versos\" todo aquilo que lle rodea, penetr\u00e1ndose nos labirintos m\u00e1is sanguentos do ser humano, da tolemia, da inquietudes baleiras, a etiolox\u00eda da dor, etc.\nNesta etapa as s\u00faas influencias estiveron marcadas por artistas da psicodelia como Syd Barrett.\nA pesar de caer nunha nova depresi\u00f3n, en 2014 publicou o final da trilox\u00eda po\u00e9tica con \"\u00c1gata\", un poemario que reclama un achegamento afastado das regras da raz\u00f3n.\nCarreira teatral.\nDavid Fern\u00e1ndez Rivera foi co\u00f1ecido ao longo de toda a s\u00faa traxectoria como un poeta que levaba a poes\u00eda aos m\u00e1is diversos \u00e1mbitos. Fixo teatro como materializaci\u00f3n da s\u00faa poes\u00eda, pero tam\u00e9n fixo teatro coa perspectiva de levar a s\u00faa mensaxe a trav\u00e9s das artes esc\u00e9nicas.\nPracticamente todo o seu teatro caracter\u00edzase pola inclusi\u00f3n de elementos, figuras ou imaxes tanto f\u00edsicas como textuais, tomadas directamente da poes\u00eda.\nNo campo teatral ha traballado desde t\u00e9cnico de luces, axudante de montaxe, actor, core\u00f3grafo ou director.\nEscribe con quince anos de idade o texto teatral \"Vermello sobre Negro\", ambientado na guerra civil.\nEn 2009 crea a \"Compa\u00f1\u00eda de David Fern\u00e1ndez Rivera\", agrupaci\u00f3n coa que trata de levar poes\u00eda, m\u00fasica e teatro, non s\u00f3 \u00e1s cidades, sen\u00f3n tam\u00e9n \u00e1 contorna rural. Para ela escribiu e dirixiu, entre outros, o espect\u00e1culo \"Alambradas V.L.\" (2010).\nEn 2012 publicou o texto teatral \"Hipnosis\"/ \"La Colonia\", libro no cal se reflexiona sobre o teatro, os seus espazos, as\u00ed como a cr\u00edtica a unha sociedade que proxecta e p\u00e9chase a un tipo de teatro que David non considera natural.. No 2015 publicou unha selecci\u00f3n de obras do compilatorio \"Esferas\", unha ruptura coa s\u00faa anterior concepci\u00f3n po\u00e9tica e teatral.\nCarreira musical.\nCon dezaseis anos iniciouse como director musical para facerse cargo de diversas interpretaci\u00f3ns e composici\u00f3ns musicais como acompa\u00f1amento principal da s\u00faa poes\u00eda\nNa banda sonora do espect\u00e1culo teatral \"Alambradas V.L\" aposta polo \"ru\u00eddo\" como elemento musical significativo, o uso de cacofon\u00edas significativas, m\u00fasica t\u00edmbrica e atonal, utilizando diferentes utensilios, ao non considerar aos instrumentos musicais como m\u00e1is musicais que calquera outro elemento capaz de producir vibraci\u00f3ns.\nA pesar de todo isto, lanzou en 2011 e novamente en 2013, o disco \"Ecos de la noche\", acompa\u00f1ado case na s\u00faa totalidade por guitarra en harmon\u00eda moderna, co fin de recrear os seus recitais anteriores ao 2005, cando a\u00ednda non desenvolvera uns principios musicais m\u00e1is apoiados en figuras como John Cage.\nNo 2011 publicou o disco \"Romancero Gitano. Poemas Selectos\" de Federico Garc\u00eda Lorca e en 2012 \"Miguel Hern\u00e1ndez. Poemas Selectos\", unha homenaxe ao poeta oriolano.\nEducador.\nRealizou estudos de Maxisterio en Educaci\u00f3n Primaria na Facultade de Ciencias da Educaci\u00f3n no Campus de Pontevedra da Universidade de Vigo.\nNo marco da investigaci\u00f3n pedag\u00f3xica desenvolveu en 2008 o \"Proxecto Caligrama 2000\", a trav\u00e9s do cal levou a poes\u00eda visual \u00e1s aulas, tanto en Galicia como no estranxeiro.\nRadio.\nAos dezasete anos comezou o seu labor de divulgaci\u00f3n po\u00e9tica e cultural como locutor. Colaborou na emisora galega Radio Voz e foi director e presentador do espazo \"Literoterapia\" dentro do programa \"O Balneario\" de Radio ECCA e a s\u00faa posterior emisi\u00f3n desde Cadena 100."}
{"id": "338600", "revid": "23204", "url": "https://gl.wikipedia.org/wiki?curid=338600", "title": "Merit Ptah", "text": "Merit Ptah (circa. -2700) foi unha m\u00e9dica do Antigo Exipto. \u00c9 a primeira muller co\u00f1ecida polo seu nome na historia da medicina e posiblemente, tam\u00e9n a primeira muller mencionada en toda a historia da ciencia. A s\u00faa imaxe pode verse nunha tumba na necr\u00f3pole achegada \u00e1 Pir\u00e1mide de Zoser en Saqqara. O seu fillo, que era sumo sacerdote, describiuna \"a m\u00e9dica cap\".\nNa s\u00faa honra, a Uni\u00f3n Astron\u00f3mica Internacional nomeou un cr\u00e1ter de impacto en Venus como \"Merit Ptah\"."}
{"id": "338605", "revid": "111586", "url": "https://gl.wikipedia.org/wiki?curid=338605", "title": "Cr\u00f3nica de Sampiro", "text": "A Cr\u00f3nica de Sampiro \u00e9 un texto escrito en lat\u00edn polo bispo de Astorga, Sampiro, a comezos do s\u00e9culo XI. O texto abrangue dende o ano 866 at\u00e9 o 999, \u00e9 dicir, os \u00faltimos anos do reinado de Afonso III de Asturias e os dos seus sucesores at\u00e9 Afonso V.\nO texto ten importancia debido a que a \"Cr\u00f3nica albeldense\" remata o seu relato no ano 883."}
{"id": "338614", "revid": "23204", "url": "https://gl.wikipedia.org/wiki?curid=338614", "title": "Emanuel Mendez da Costa", "text": "Emanuel Mendez da Costa, nado en Londres o 5 de xu\u00f1o de 1917 e finado na mesma cidade o 31 de maio de 1791, foi un bot\u00e1nico, naturalista e fil\u00f3sofo brit\u00e1nico, e colector de valiosas notas, manuscritos e an\u00e9cdotas dos escritores.\nTraxectoria.\nNaceu no seo dunha familia sefard\u00ed orixinaria de Portugal. Foi un dos primeiros xudeus membros (\"Fellows\") da Royal Society, da que foi bibliotecario. Tam\u00e9n foi membro da \"Royal Antiquarian Society of London\", da \"Aurelian Society\", da \"Spalding Gentlemen's Society\", da \"Societ\u00e0 botanica italiana\" de Florencia, e doutras sociedades cient\u00edficas.\nPublicaci\u00f3ns.\nFoi o autor de diferentes obras, entre elas:\nAdemais de numerosos importantes artigos publicados sobre todo nas \"Philosophical Transactions of the Royal Society\".\nAbreviatura.\nA abreviatura da Costa (\u00e1s veces escrita Da Costa) empr\u00e9gase pare reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "338615", "revid": "23204", "url": "https://gl.wikipedia.org/wiki?curid=338615", "title": "Henry Adams (zo\u00f3logo)", "text": "Henry Adams, nado en 1813 e finado en 1877, foi un naturalista e conquili\u00f3logo ingl\u00e9s.\nTraballou co seu irm\u00e1n Arthur Adams (1813\u20131877) e entre \u00e1mbolos dous escribiron \"The genera of recent mollusca: arranged according to their organization\", en tres volumes publicados en 1858.\nAbreviatura.\nA abreviatura H. Adams empr\u00e9gase para reco\u00f1ecer a Henry Adams como autoridade na descrici\u00f3n e taxonom\u00eda en zoolox\u00eda."}
{"id": "338617", "revid": "92340", "url": "https://gl.wikipedia.org/wiki?curid=338617", "title": "Mariano Mores", "text": "Mariano Mart\u00ednez, co\u00f1ecido polo nome art\u00edstico Mariano Mores, nado o 18 de febreiro de 1918 e finado o 13 de abril de 2016, foi un famoso compositor e pianista arxentino relacionado co x\u00e9nero musical do tango."}
{"id": "338618", "revid": "98629", "url": "https://gl.wikipedia.org/wiki?curid=338618", "title": "Arthur Adams", "text": "Arthur Adams, nado en 1820 en Gosport, Hampshire, e finado en 1878, foi un m\u00e9dico e naturalista ingl\u00e9s.\nTraxectoria.\nAdams foi cirurxi\u00e1n na \"Royal Navy\" a bordo do \"H.M.S. Samarang\", que levaou a cabo a exploraci\u00f3n do arquip\u00e9lago Malaio, os mares do Xap\u00f3n, Corea e a China, desde 1843 a 1846. En 1850 publicou o libro \"Zoology of the voyage of H.M.S. Samarang\", no que o zo\u00f3logo Adam White colaborou con el nas descrici\u00f3ns dos crust\u00e1ceos emcontrados na viaxe.\nEn 1857, durante a Segunda Guerra do Opio, serviu como cirurxi\u00e1n no \"H.M.S. Actaeon\", estivo presente na toma de Cant\u00f3n e foi condecorado.\nEn 1870 retirouse como cirurxi\u00e1n cando serv\u00eda a bordo do buque insignia \"H.M.S. Royal Adelaide\", en Plymouth.\nFoi un prol\u00edfico malac\u00f3logo que describiu \"centos de novas especies, a maior\u00eda delas non ilustradas e insuficientemente diagnosticadas\".\nTraballou co seu irm\u00e1n Henry Adams (1813\u20131877) e entre \u00e1mbolos dous escribiron \"The genera of recent mollusca: arranged according to their organization\", en tres volumes publicados en 1858.\nAs\u00ed mesmo escribiu \"Travels of a naturalist in Japan and Manchuria\" (1870), e un artigo dsobre as ara\u00f1as interesantes vistas nas s\u00faas viaxes."}
{"id": "338622", "revid": "89787", "url": "https://gl.wikipedia.org/wiki?curid=338622", "title": "Test de primalidade", "text": "A cuesti\u00f3n da determinaci\u00f3n de se un n\u00famero n dado \u00e9 primo \u00e9 co\u00f1ecida como o problema da primalidade. Un test de primalidade (ou reco\u00f1ecemento da primalidade) \u00e9 un algoritmo que, dado un n\u00famero de entrada \"n\", non consegue verificar a hip\u00f3tese dun teorema cuxa conclusi\u00f3n \u00e9 que \"n\" \u00e9 composto.\nIsto \u00e9, un test de primalidade s\u00f3 conxectura que \u201cante a falta de certificaci\u00f3n sobre a hip\u00f3tese de que \"n\" \u00e9 composto podemos ter certa confianza en que se trata dun n\u00famero primo\u201d. Esta definici\u00f3n sup\u00f3n un grao menor de confianza que o que se denomina proba de primalidade (ou test verdadeiro de primalidade), que ofrece unha seguridade matem\u00e1tica respecto diso.\nIntroduci\u00f3n.\nOs problemas que implican \u00e1s matem\u00e1ticas discretas est\u00e1n entre os m\u00e1is dif\u00edciles das matem\u00e1ticas. Concretamente o da factorizaci\u00f3n \u00e9 un problema para o que a\u00ednda non se atopou unha soluci\u00f3n que se poida acoutar en tempo polin\u00f3mico\nPor outra banda, algunhas aplicaci\u00f3ns das matem\u00e1ticas que utilizan o problema da factorizaci\u00f3n precisan dunha serie de n\u00fameros primos moi grandes escollidos de forma aleatoria. O algoritmo para obter un n\u00famero primo aleatorio moi grande ser\u00eda algo as\u00ed:\n algoritmo baseado no postulado de Bertrand \u00e9\n entrada: Un n\u00famero natural \"n\"\n sa\u00edda: \"P\", o primo aleatorio buscado\n formula_1N\u00famero aleatorio do intervalo formula_2\n mentres formula_3non primo \n formula_4\n se formula_5ent\u00f3n formula_6\n retorna \"formula_3\"\nO tempo de finalizaci\u00f3n deste algoritmo non \u00e9 determinado, pero existe unha alta probabilidade de que finalice en tempo polin\u00f3mico a condici\u00f3n de que haxa suficientes n\u00fameros primos e estes estean distribu\u00eddos de forma m\u00e1is ou menos uniforme. Afortunadamente para as aplicaci\u00f3ns que precisan n\u00fameros primos aleatorios, isto \u00e9 as\u00ed. Vexamos por que.\nO primeiro que podemos establecer \u00e9 que o cardinal do conxunto de\u00a0primos no conxunto dos n\u00fameros naturais formula_8\u00e9 infinito (isto \u00e9, que hai infinitos n\u00fameros primos). O teorema de Dirichlet (1837) di que se mcd(a, \"n\") = 1 ent\u00f3n hai infinitos primos congruentes con \"a\" m\u00f3dulo \"n\". Noutras palabras (e utilizando un corolario de Dirichlet), os n\u00fameros primos est\u00e1n uniformemente distribu\u00eddos nas clases congruentes coa funci\u00f3n \u03c6 de Euler en formula_9 para calquera valor de \"n\".\nClaro que, se os n\u00fameros primos est\u00e1n uniformemente distribu\u00eddos, pero hai un n\u00famero pequeno deles, a procura poder\u00eda ser imposible na pr\u00e1ctica. Para resolver este segundo problema podemos acudir ao teorema de Hadamard (1896) que establece que a cardinalidade do conxunto de n\u00fameros primos no intervalo [2..n] \u00e9 asint\u00f3tico a .formula_10 Este n\u00famero tende a infinito moi suavemente, o que implica que a\u00ednda para valores grandes de n existe unha probabilidade suficientemente alta de dar cun n\u00famero primo de forma aleatoria.\nDo visto at\u00e9 aqu\u00ed podemos co\"n\"clu\u00edr que o algoritmo anterior pode obter unha resposta en tempo polinomico se existe un algoritmo polinomial para comprobar que un n\u00famero n arbitrariamente grande \u00e9 primo. O que nos devolve ao problema da primalidade.\nEn calquera caso, unha modificaci\u00f3n moi frecuente para facer o algoritmo determinista \u00e9 partir dunha semente aleatoria e logo facer unha procura secuencial da cota inferior do conxunto de primos maiores que a semente de partida.\nDe Euclides a Lucas.\nAntes de entrar a tratar as t\u00e9cnicas modernas que se aplican ao problema da primalidade non est\u00e1 de m\u00e1is facer un breve repaso \u00e1 historia do problema e \u00e1s soluci\u00f3ns achegadas ao longo dos s\u00e9culos.\nOs problemas da factorizaci\u00f3n dun n\u00famero dado e a determinaci\u00f3n de n\u00fameros primos son moi antigos. Os rexistros hist\u00f3ricos sobre o estudo de n\u00fameros primos rem\u00f3ntanse a Euclides (s\u00e9culo III\u00a0a.\u00a0C.) a\u00ednda que hai evidencias de que o co\u00f1ecemento da existencia destes n\u00fameros tan particulares poder\u00edase remontar a Pit\u00e1goras (s\u00e9culo VI\u00a0a.\u00a0C.).\nCon todo, o primeiro procedemento matem\u00e1tico co\u00f1ecido concernente estes n\u00fameros rem\u00f3ntase a Erat\u00f3stenes (s\u00e9culo II\u00a0a.\u00a0C.) e \u00e9 a co\u00f1ecida criba de Erat\u00f3stenes, que a\u00ednda se estuda nos centros\u00a0de educaci\u00f3n primaria. O m\u00e9todo \u00e9 sinxelo: para obter os n\u00fameros primos menores que un dado, primeiro colocamos os n\u00fameros de 1 a n nunha lista e empezamos tachando todas as posici\u00f3ns pares. Logo, sobre a lista que queda tachamos todos os que son m\u00faltiplo de tres (o seguinte n\u00famero da lista despois do 2). Logo sobre os que quedan todos os que son m\u00faltiplos de cinco (o seguinte n\u00famero da lista despois do 3).\nHoxe en d\u00eda, este algoritmo ten un valor m\u00e1is hist\u00f3rico que pr\u00e1ctico. Funciona ben, pero \u00e9 moi ineficiente.\nA mellora m\u00e1is obvia\u00a0at\u00e9n \u00e1 forma na que o algoritmo termina (curiosamente Erat\u00f3stenes non tivo en conta este feito e foi o matem\u00e1tico \u00e1rabe ibn ao-Banna quen a propuxo s\u00e9culos despois): \u00e9 suficiente con iterar at\u00e9 os divisores primos de n\u00a0menores que formula_11.\nOutro problema da criba \u00e9 que non responde o problema da simple determinaci\u00f3n de primalidade dun n\u00famero dado, sen\u00f3n que ofrece unha lista (potencialmente infinita) de n\u00fameros primos.\nO problema, m\u00e1is concreto, de determinar se un n\u00famero n dado \u00e9 primo pode derivarse do anterior, simplemente sim\u00falase a criba para n-1\u00a0e compr\u00f3base se permanece nela. A cuesti\u00f3n \u00e9 que o custo de seguir este procedemento \u00e9 moi grande.\nComo moitas outras achegas matem\u00e1ticas, o problema da primalidade chegou \u00e1 Europa moderna a trav\u00e9s dos \u00e1rabes, pero non foi at\u00e9 moitos s\u00e9culos despois que apareceron os primeiros rexistros escritos sobre a primalidade e a s\u00faa soluci\u00f3n. Estes corresponden ao matem\u00e1tico italiano Leonardo de Pisa (Fibonacci) quen presentou un algoritmo moi simple para determinar se un n\u00famero n dado \u00e9 primo consistente en comprobar que ning\u00fan outro n\u00famero primo inferior \u00e1 ra\u00edz cadrada de n divide a formula_12. Este algoritmo ten a caracter\u00edstica de ser determinista (sempre obt\u00e9n unha soluci\u00f3n) a\u00ednda que tremendamente ineficiente. En realidade, Fibonacci \u00e9 m\u00e1is co\u00f1ecido pola sucesi\u00f3n que leva o seu nome e que tam\u00e9n ten o seu papel no problema que nos ocupa. Logo veremos algo m\u00e1is sobre a famosa sucesi\u00f3n de Fibonacci.\nO primeiro en utilizar relaci\u00f3ns observadas entre os n\u00fameros para determinar a primalidade foi o bolo\u00f1\u00e9s Pietro Antonio Cataldi co seu traballo sobre os n\u00fameros perfectos.\nUn n\u00famero perfecto \u00e9 aquel que \u00e9 igual \u00e1 suma dos seus divisores propios. Por exemplo 6 \u00e9 perfecto, xa que a suma dos seus divisores (1+2+3) \u00e9 igual ao mesmo. O sete primeiros n\u00fameros perfectos son 6, 28, 496, 8128, 33550336, 8589869056 e 137438691328.\nCataldi determinou que se \u00e9 primo ent\u00f3n ha de ser primo e ha de ser perfecto.formula_13formula_12formula_15 Este teorema introd\u00facenos unha familia de n\u00fameros especialmente importante para a historia da primalidade: os chamados n\u00fameros de Mersenne en honra do fil\u00f3sofo Marin Mersenne (1588-1665), que son n\u00fameros da forma onde p \u00e9 un n\u00famero primo.formula_16 Mersenne comprobou que dos 257 primeiros n\u00fameros da familia que leva o seu nome, s\u00f3 11 son primos (son os para p = 2, 3, 5, 7, 13, 17, 19, 31, 67, 127 e 257).formula_17\nEn realidade Mersenne cometeu alg\u00fans erros xa que\u00a0 M_p non \u00e9 primo para p = 67 nin 257 e se o \u00e9 para p = 61, 89 e 107; no entanto o seu traballo sobre estes n\u00fameros quedou reflectido no feito de que levan o seu nome.\nContempor\u00e1neo de Mersenne e moito m\u00e1is importante para a historia e a estado da arte actual do problema que estamos a tratar foi o importante matem\u00e1tico Pierre de Fermat (1607-1665). Fermat \u00e9 posiblemente o te\u00f3rico num\u00e9rico m\u00e1is renomeado da historia e \u00e9 moi co\u00f1ecido por un teorema que esencialmente estivo sen demostraci\u00f3n durante m\u00e1is de trescentos anos. Con referencia \u00e1 primalidade, Fermat tivo correspondencia con Mersenne e, de feito, estableceu un resultado sobre os n\u00fameros primos que \u00e9 esencial para as t\u00e9cnicas modernas de determinaci\u00f3n da primalidade.\nFermat buscaba n\u00fameros n&gt;1 que lle axudasen a comprobar a primalidade dos n\u00fameros de Mersenne.Na s\u00faa procura viu que o teorema antes exposto era \u00fatil para detectar posibles primos q\u00a0tales que formula_18 .Fermat tam\u00e9\"n\" suxeriu que os n\u00fameros\u00a0denominados n\u00fameros de Fermat deb\u00edan ser primos e comprobouno para todos os n menores que 4. Non puido demostralo para 5\u00a0e hoxe s\u00e1bese que iso\u00a0\u00e9 composto, como o son todos os restantes at\u00e9 n=24 (e posiblemente todos os demais, a\u00ednda que este \u00faltimo extremo \u00e9 a\u00ednda unha conxectura).\nOutro eminente matem\u00e1tico que estivo interesado no problema da primalidade foi o su\u00edzo Leonhard Euler. Euler sentiu atra\u00eddo polos resultados de Fermat.\nHoubo outros matem\u00e1ticos tam\u00e9n moi eminentes que traballaron no campo da factorizaci\u00f3n de n\u00fameros, por exemplo Legendre e Gauss, e que tam\u00e9n fixeron algunhas contribuci\u00f3ns ao problema da primalidade; pero o \u00faltimo dos matem\u00e1ticos cl\u00e1sicos do que falaremos que obtivo notables resultados sobre a cuesti\u00f3n foi o franc\u00e9s Fran\u00e7ois \u00c9duard Anatole Lucas. Lucas traballou sobre os n\u00fameros de Fibonacci e de Mersenne, obtivo resultados sobre a divisibilidad dos primeiros e determinou unha proba de primalidade para os n\u00fameros de Mersenne (que aplicou \u00e1 comprobaci\u00f3n de primalidade de M127) que veremos a continuaci\u00f3n.\nTests verdadeiros de primalidade.\nNos apartados anteriores falouse de dous problemas relacionados (factorizaci\u00f3n e primalidade) que dalgunha maneira son complementarios. Con todo, as d\u00faas cuesti\u00f3ns son de natureza moi distinta. Para convencer a algu\u00e9n de que un n\u00famero foi factorizado \u00e9 suficiente con mostrar os factores e o resultado queda claro. Con todo convencer a esa mesma persoa de que un n\u00famero dado \u00e9 primo pode ser moito m\u00e1is dif\u00edcil. Como o matem\u00e1tico parisiense do s\u00e9culo XIX Fortun\u00e9 Landry sinalou, a menos que a outra parte co\u00f1eza os m\u00e9todos de comprobaci\u00f3n da primalidade e realice por se mesma os c\u00e1lculos, a sinxela resposta \u201c\u00e9 primo\u201d \u00e9 s\u00f3 cuesti\u00f3n de fe. Un test (ou reco\u00f1ecemento) de primalidade \u00e9 un algoritmo que, dado un n\u00famero de entrada n, non consegue verificar a hip\u00f3tese dun teorema cuxa conclusi\u00f3n \u00e9 que n \u00e9 composto.\nEsta \u00e9 a visi\u00f3n do matem\u00e1tico; desde o punto de vista do enxe\u00f1eiro as cousas non son brancas ou negras. Por iso, convimos en diferenciar os tests (ou reco\u00f1ecementos) das probas. Antes de proseguir, chegou o momento de definir formalmente ambos os conceptos.\nIsto \u00e9, u\"n\" test de primalidade s\u00f3 conxectura que \u201cante a falta de certificaci\u00f3n sobre a hip\u00f3tese de que n \u00e9 composto podemos ter certa confianza en que se trata dun n\u00famero primo\u201d. Esta definici\u00f3n sup\u00f3n un grao menor de confianza que o que se denomina proba de primalidade (ou test verdadeiro de primalidade) que ofrece unha seguridade matem\u00e1tica respecto diso.\nAs\u00ed pois p\u00f3dese falar de dous graos de certidumbre: as probas de primalidade (existe certidumbre matem\u00e1tica) e os tests de primalidade (existe certidumbre pr\u00e1ctica).\nO interese, fundamentalmente, \u00e9 a aplicaci\u00f3n pr\u00e1ctica das t\u00e9cnicas. Con todo, \u00e9 interesante ver algo sobre as probas. Nesta primeira secci\u00f3n oc\u00fapase destas e dalg\u00fans do test cl\u00e1sicos de primalidade, deixando para un apartado posterior unha discusi\u00f3n sobre o grupo de algoritmos complementario que, a\u00ednda que non proban a primalidade con certidumbre matem\u00e1tica resultan moito m\u00e1is interesantes ao ser computablemente m\u00e1is estables e predicibles.\nPara empezar, o exemplo cl\u00e1sico de test verdadeiro de primalidade: o Test de Lucas-Lehmer. A proba LL apl\u00edcase aos n\u00fameros de Mersenne (a entrada \u00e9 o \u00edndice p do n\u00famero de Mersenne do que se quere comprobar a primalidade). A definici\u00f3n do algoritmo \u00e9 a seguinte:\nEste resultado \u00e9 importante, xa que presenta a proba como unha secuencia sinxela de pasos lineal en n onde todas as operaci\u00f3ns b\u00e1sicas (produtos, restas, m\u00f3dulos, comparaci\u00f3ns) son computables en tempo polin\u00f3mico.\nO problema obvio que ten esta proba \u00e9 a xeneralidade, xa que s\u00f3 se pode aplicar aos n\u00fameros de Mersenne.\nO segundo algoritmo de proba de primalidade apl\u00edcase a n\u00fameros n xen\u00e9ricos e sup\u00f3n que se co\u00f1ece unha factorizaci\u00f3n parcial de n\u20131. Bas\u00e9ase no teorema de Pocklington.\nO algoritmo \u00e9 sinxelo. Lim\u00edtase a realizar unha serie de c\u00e1lculos con aritm\u00e9tica modular e comprobar o resultado. A contrapartida \u00e9 que necesitase unha factorizaci\u00f3n parcial de n.\nExiste un resultado menos xeral que o de Pocklington que \u00e9 debido a outro matem\u00e1tico do s\u00e9culo XIX (o teorema de Proth). Pero como se dixo \u00e9 menos xeral e ten a mesma aplicaci\u00f3n, polo que non entraremos en detalles.\nA \u00faltima proba neste apartado d\u00e9bese a Pepin (1877). O teorema de P\u00e9pin en\u00fanciase como segue:\nA constante 3 en realidade p\u00f3dese substitu\u00edr por calquera enteiro positivo para o que un operador chamado s\u00edmbolo de Jacobi sexa igual a\u20131. Isto incl\u00fae aos valores 3, 5 e 10.\nAs\u00ed como a proba LKL s\u00f3 se pode aplicar aos n\u00fameros de Mersenne, a proba de Pepin s\u00f3 se pode aplicar aos n\u00fameros de Fermat, polo que o seu uso (como no caso de LKL) queda bastante restrinxido.\nTests probabil\u00edsticos.\nOs tests probabil\u00edsticos est\u00e1n baseados na idea de relaxar a correcci\u00f3n da proba para conseguir un comportamento de resposta polinomial ou subpolinomial. Bas\u00e9anse ben no uso PTF (que acabamos de comentar), ben no uso do que se co\u00f1ecen como verificadores e falsadores de Euler.\nO primeiro exemplo de test probabil\u00edstico que veremos \u00e9 o test de Fermat. Devandito test est\u00e1 baseado no PTF. O algoritmo baseado neste test apl\u00edcase elixindo varios enteiros aleatorios entre 2 e n-2 e calculando .formula_19formula_20 Si alg\u00fan valor de \u00e9 distinto de 1 o algoritmo devolve composto, noutro caso devolve primo.formula_21 A fortaleza deste test radica en que tras un n\u00famero normalmente pequeno de repetici\u00f3ns a probabilidade de que un n\u00famero composto pase como primo \u00e9 moi pequena.\nComo vimos na secci\u00f3n anterior, o test de Fermat adoece dun co\u00f1ecido problema: os n\u00fameros de Carmichael. Os n\u00fameros de Carmichael pasan a condici\u00f3n de Fermat para todos os posibles valores de ; isto implica que se o noso candidato a n\u00famero primo fose un n\u00famero de Carmichael, non importa cantas veces pasemos o test de Fermat, o resultado sempre ser\u00eda negativo e en consecuencia o resultado do test ser\u00eda un falso primo positivo.formula_19 Con todo, os n\u00fameros de Carmichael son relativamente escasos (hai 105.212 deles menores de ) polo que a probabilidade de elixir alg\u00fan deles \u00e9 realmente baixa.formula_23 O test de Fermat \u00e9 de amplo uso no campo da criptograf\u00eda.\nOutro test moi co\u00f1ecido e utilizado en criptograf\u00eda \u00e9 o test de Solovay-Strassen (SS). Este test est\u00e1 baseado \"n\"o criterio de Euler.\nAvances recentes.\nDesde os anos 70 est\u00edvose traballando na mellora dos algoritmos cl\u00e1sicos para obter mellores probas de primalidade. Para iso traballouse coa factorizaci\u00f3n de formas polin\u00f3micas de n. Entre estes algoritmos destacan o debido a Adleman, Pomerance e Rumely (APR) e a mellora que sobre este fixeron Cohen e Lenstra (APR-CL) que obte\u00f1en complexidades case polinomiais.\nTam\u00e9n se est\u00e1 avanzando neste campo utilizando outras formas m\u00e1is sinxelas de traballo con grupos matem\u00e1ticos en lugar da aritm\u00e9tica modular dos grupos de Galois.\nNeste sentido est\u00e1n a facerse avances no traballo con curvas el\u00edpticas m\u00f3dulo n. Unha curva el\u00edptica \u00e9 unha funci\u00f3n que se define da seguinte forma:formula_24En curvas deste tipo estiveron traballando desde 1986 Goldwasser, Kilian e Atkin. Este \u00faltimo definiu o m\u00e9todo ECPP ou proba de primalidade por curva el\u00edptica (Elliptic Curve Primality Proving), que ten diversas implementaciones e probouse que \u00e9 de orde polinomial para case todas as entradas.\nMoitas das probas e tests de primalidade que vimos at\u00e9 agora res\u00f3lvense en tempo polinomial.\nDurante anos os sistemas criptogr\u00e1ficos estiveron utiliz\u00e1ndoos para a xeraci\u00f3n de claves seguras. Con todo te\u00f1en limitaci\u00f3ns. Alg\u00fans non son probas de primalidade e en consecuencia non devolven un certificado de primalidade: existe unha probabilidade (a\u00ednda que pequena) de que un n\u00famero sexa considerado primo cando en realidade \u00e9 composto; son os que se co\u00f1ecen como algoritmos probabil\u00edsticos de orde P (RP). Outros se que certifican a primalidade, pero non se garante que o test termine en tempo polinomial; son os que se co\u00f1ecen como algoritmos deterministas de tempo polinomial probabil\u00edstico (ZPP). Alg\u00fans necesitan factorizaci\u00f3ns parciais ou totais de n+1 e, como xa se viu, a factorizaci\u00f3n \u00e9 un problema que non se pode resolver en tempo polin\u00f3mico no caso xeral. Para outros a terminaci\u00f3n en tempo polinomial bas\u00e9ase en certas conxecturas non probadas.\nPor exemplo, o test de Miller \u00e9 polinomial se a hip\u00f3tese estendida de Riemann (ou conxectura ERH) \u00e9 certa. Existe unha crenza xeneralizada na conxectura ERH, pero ao faltar unha demostraci\u00f3n matem\u00e1tica non se pode conclu\u00edr a s\u00faa terminaci\u00f3n polinomial.\nTest de primalidade AKS.\nO recente descubrimento dun algoritmo determinista de tempo polinomial que non se basea en ningunha conxectura non probada debe ser considerado un fito importante. Concretamente en agosto do ano 2002 tres acad\u00e9micos da Universidade de Kanpur (Agrawal, Kayal e Saxena) presentaron un algoritmo determinista de clase P para a determinaci\u00f3n da primalidade dun n\u00famero. A clave do algoritmo \u00e9 unha versi\u00f3n simplificada do PTF, isto \u00e9 a condici\u00f3n:formula_25Os autores arranx\u00e1ronllas para formular o seguinte algoritmo, que se probou pode executarse nun tempo de complexidade m\u00e1xima de .formula_26\nOs autores demostraron ademais que, se determinados n\u00fameros primos (chamados n\u00fameros primos de Sophie Germain) te\u00f1en a distribuci\u00f3n conxecturada polo matem\u00e1tico austr\u00edaco Emil Artin, o expo\u00f1ente 21/2 que aparece na expresi\u00f3n de complexidade pode reducirse a 15/2. O que implica que o tempo estimado de execuci\u00f3n ser\u00eda equivalente ao dalgunha proba de primalidade das vistas anteriormente (concretamente a proba ECPP). E no artigo publicado polos mesmos, tam\u00e9n mencionaban unha versi\u00f3n do algoritmo AKS presentada por H.W. Lenstra e C. Pomerance que se executa en tempo de forma incondicional.formula_27\nEn realidade este descubrimento non ten implicaci\u00f3ns pr\u00e1cticas na computaci\u00f3n moderna. O certo \u00e9 que as partes constantes da complexidade do algoritmo son moito m\u00e1is custosas que nos actuais algoritmos probabil\u00edsticos. \u00c9 de esperar que no futuro pr\u00f3ximo obt\u00e9\u00f1anse melloras nesas constantes, pero o certo \u00e9 que os algoritmos actuais de xeraci\u00f3n de n\u00fameros primos cobren bastante ben as necesidades actuais e, posiblemente, as futuras (e \u00e9 pouco probable que a li\u00f1a proposta mellore en tempo de execuci\u00f3n aos algoritmos probabil\u00edsticos existentes). Con todo se que ten unha importancia fundamental desde o punto de vista te\u00f3rico, xa que sup\u00f3n a primeira proba de primalidade destas caracter\u00edsticas que foi matematicamente demostrada."}
{"id": "338623", "revid": "25871", "url": "https://gl.wikipedia.org/wiki?curid=338623", "title": "A Flock of Seagulls", "text": "A Flock of Seagulls \u00e9 unha banda inglesa de new wave e synthpop formada orixinalmente en Liverpool polos irm\u00e1ns Michael \"Mike\" Score (teclados e voces) e Alister \"Ali\" James Score (bater\u00eda), xunto con Francis Lee \"Frank\" Maudsley (baixo) e Paul Reynolds (guitarra).\nO grupo ten un feixe de \u00e9xitos internacionalis como \"I Ran (So Far Away)\" (1982), \"Space Age Love Song\" (1982), \"Wishing (If I Had a Photograph of You)\" (1982) e \"The More You Live, the More You Love\" (1984). Comezaron a destacar nos anos 80 polo seu v\u00eddeo de \"I Ran (So Far Away)\". A banda ga\u00f1ou un premio Grammy en 1933 pola mellor interpretaci\u00f3n de rock instrumental co tema \"D.N.A.\""}
{"id": "338624", "revid": "865", "url": "https://gl.wikipedia.org/wiki?curid=338624", "title": "The Bolshoi", "text": "The Bolshoi foi unha banda inglesa de post-punk baseada en Londres que destacou principalmente na segunda metade dos anos 80. Son co\u00f1ecidos principalmente polos seus \u00e9xitos \"Sunday Morning\" e \"A way\" ou \"Away\" (o t\u00edtulo apareceu de \u00e1mbalas d\u00faas formas en distintos sinxelos ou \u00e1lbums)."}
{"id": "338626", "revid": "89787", "url": "https://gl.wikipedia.org/wiki?curid=338626", "title": "Alien Sex Fiend", "text": "Alien Sex Fiend \u00e9 unha banda inglesa de deathrock formada en Londres en 1982. A formaci\u00f3n actual do grupo est\u00e1 composta por Nik Fiend e Mrs. Fiend."}
{"id": "338628", "revid": "121398", "url": "https://gl.wikipedia.org/wiki?curid=338628", "title": "Pintura barroca de Espa\u00f1a", "text": "A pintura barroca espa\u00f1ola \u00e9 aquela realizada ao longo do s\u00e9culo XVII e primeira metade do s\u00e9culo XVIII en Espa\u00f1a. A reacci\u00f3n fronte \u00e1 beleza en exceso idealizada e as distorsi\u00f3ns manieristas, presente na pintura de comezos de s\u00e9culo, perseguir\u00e1, ante todo, a verosimilitude para facer f\u00e1cil a comprensi\u00f3n do narrado, sen perda do \u00abdecoro\u00bb de acordo coas demandas da igrexa contrarreformista. A introduci\u00f3n, pouco despois de 1610, dos modelos naturalistas propios do caravaggismo italiano, coa iluminaci\u00f3n tenebrista, determinar\u00e1 o estilo dominante na pintura espa\u00f1ola da primeira metade do s\u00e9culo. M\u00e1is adiante chegar\u00e1n as influencias do barroco flamengo debido ao mandato que se exerce na zona, pero non tanto a consecuencia da chegada de Rubens a Espa\u00f1a, onde se atopa en 1603 e 1628, como pola afluencia masiva das s\u00faas obras, xunto coas dos seus disc\u00edpulos, que ten lugar a partir de 1638. A s\u00faa influencia, con todo, verase matizada pola do vello Tiziano e a s\u00faa t\u00e9cnica de pincelada solta e factura desfeita sen a que non poder\u00eda explicarse a obra de Vel\u00e1zquez. \nO barroco pleno da segunda metade de s\u00e9culo, coa s\u00faa vitalidade e inventiva, ser\u00e1 o resultado de conxugar as influencias flamengas coas novas correntes que ve\u00f1en de Italia coa chegada dos decoradores ao fresco Mitelli e Colonna en 1658 e a de Luca Giordano en 1692. A pesar da crise xeral que afectou de forma especialmente grave a Espa\u00f1a, esta \u00e9poca \u00e9 co\u00f1ecida como o S\u00e9culo de Ouro da pintura espa\u00f1ola, pola gran cantidade, calidade e orixinalidade de figuras de primeira fila que produciu.\nCaracter\u00edsticas.\nClientes e mecenas.\nA igrexa e as instituci\u00f3ns relacionadas con ela (confrar\u00edas e irmandades), as\u00ed como os particulares que encargaban pinturas para as s\u00faas capelas e fundaci\u00f3ns, continuaron constitu\u00edndo a principal clientela dos pintores. De a\u00ed tam\u00e9n a importancia da pintura relixiosa, que en plena Contrarreforma usarase como \"unha arma\" ao servizo da Igrexa Cat\u00f3lica. Os pintores que traballaban para ela v\u00edronse sometidos a limitaci\u00f3ns e ao control dos reitores dos templos en canto \u00e1 elecci\u00f3n dos temas, como \u00e9 l\u00f3xico, pero tam\u00e9n no modo de tratalos, sendo frecuente que nos contratos se propuxesen os modelos que o pintor deb\u00eda seguir ou se fixese constar a necesaria conformidade do prior. En sentido contrario, traballar para a igrexa proporcion\u00e1balle ao pintor non s\u00f3 unha considerable fonte de ingresos, sen\u00f3n prestixio e consideraci\u00f3n popular ao facer posible a exposici\u00f3n p\u00fablica do seu traballo.\nEn segundo lugar,\u00a0\u00e9 de considerar\u00a0o patrocinio da corte, que no caso de Filipe IV permite falar dun \u00abverdadeiro mecenado\u00bb. Desde Madrid, Rubens escrib\u00eda en 1628 a un amigo: \u00abAqu\u00ed ded\u00edcome a pintar, como fago en todas partes, e fixen xa un retrato ecuestre da s\u00faa Maxestade, que lle compraceu moito. \u00c9 verdade que a pintura lle deleita extremadamente, e na mi\u00f1a opini\u00f3n este pr\u00edncipe est\u00e1 dotado de excelentes calidades. Te\u00f1o trato persoal con el, pois, como me aloxo en Palacio, v\u00e9n verme case todos os d\u00edas\u00bb. \nA decoraci\u00f3n do novo Palacio del Buen Retiro deu lugar a importantes encargos levados a cabo con premura: aos pintores espa\u00f1ois confi\u00f3uselles a decoraci\u00f3n do Sal\u00f3n de Reinos, cos retratos ecuestres de Vel\u00e1zquez, unha serie de cadros de batallas, coas vitorias recentes dos ex\u00e9rcitos de Filipe IV, e o ciclo dos traballos de H\u00e9rcules de Zurbar\u00e1n, en tanto que en Roma encarg\u00e1ronselles a artistas do norte, entre eles Claudio de Lorena e Nicolas Poussin, d\u00faas series de \"pa\u00edses con figuras\" para a \"Galer\u00eda das Paisaxes.\" Outro ciclo foi o encargado en N\u00e1poles a Giovanni Lanfranco, Domenichino e outros artistas de m\u00e1is de trinta cadros da historia de Roma, ao que pertenc\u00eda o \"Combate de mulleres\" de Jos\u00e9 de Ribera. A prohibici\u00f3n de trasladar cadros doutros palacios reais e as pr\u00e9sas do conde-duque de Olivares por completar a decoraci\u00f3n do novo palacio forzaron \u00e1 compra de numerosas obras a coleccionistas particulares, at\u00e9 totalizar os preto de 800 cadros que colgaron das s\u00faas paredes. Entre os vendedores cont\u00e1base Vel\u00e1zquez, quen en 1634 vendeulle ao rei \"A t\u00fanica de Jos\u00e9\" e \"A fragua de Vulcano\", pintadas en Italia, xunto con algunhas obras alleas, entre elas unha copia da \"D\u00e1nae\" de Tiziano, catro paisaxes, dous bodeg\u00f3ns e outros dous cadros de flores.\nInmediatamente procedeuse a decorar a Torre da Parada. O n\u00facleo principal estivo constitu\u00eddo polo ciclo de sesenta e tres pinturas mitol\u00f3xicas encargadas en 1636 a Rubens e o seu taller, das que o pintor deu os dese\u00f1os e reservouse a execuci\u00f3n de catorce. As paisaxes, vistas dos sitios reais, encarg\u00e1ronse nesta ocasi\u00f3n a pintores espa\u00f1ois (Jusepe Leonardo, F\u00e9lix Castelo e outros), e Vel\u00e1zquez contribu\u00edu cos \"fil\u00f3sofos\" \"Esopo\" e \"Menipo\" e o retrato de \"Marte\".\nO vello Alc\u00e1zar tam\u00e9n viu notablemente incrementada a s\u00faa colecci\u00f3n de pintura. Algunhas das novas adquisici\u00f3ns do monarca espertaron por igual admiraci\u00f3n e queixas; as\u00ed, cando en 1638 sa\u00edron de Roma \"A bacanal dos andrios\" e a \"Ofrenda a Venus\", d\u00faas das obras m\u00e1is admiradas de Tiziano, houbo un coro de protestas entre os artistas da cidade. Procedeuse ademais a unha reordenaci\u00f3n dos seus fondos, coa participaci\u00f3n de Vel\u00e1zquez, dando prioridade aos criterios est\u00e9ticos. As\u00ed, na planta baixa da \u00e1 do mediod\u00eda, nas chamadas \"B\u00f3vedas de Tiziano\", reuniuse un conxunto singular de trinta e oito lenzos, coas \"Poes\u00edas\" encargadas por Filipe II a Tiziano, reunidas agora coa \"Bacanal\" e algunhas outras pinturas do veneciano, a \"Eva\" de Durero, o As tres Grazas de Rubens e algunhas m\u00e1is de Jordaens, Ribera e Tintoretto cuxo denominador com\u00fan era a presenza feminina, na s\u00faa maior parte con espidos. Para completar esta serie de remodelaci\u00f3ns partiu Vel\u00e1zquez a Italia en 1648, co encargo de comprar estatuas e contratar a un especialista en pintura ao fresco, encargo que finalmente recaeu en Angelo Michele Colonna e Agostino Mitelli. Entre tanto continuouse traballando no Alc\u00e1zar e as\u00ed, por exemplo, en 1649 a Francisco Camilo encarg\u00e1ronselle unha serie de escenas das \"Metamorfoses\" de Ovidio que non contentaron o rei.\nDentro do patrocinio cortes\u00e1n han de considerarse tam\u00e9n os decorados escenogr\u00e1ficos. Para as representaci\u00f3ns teatrais do Buen Retiro tr\u00f3uxose aos \"enxe\u00f1eiros\" italianos Cosme Lotti e Baccio do Bianco, que introduciron as tremoias e os xogos de mutaci\u00f3ns toscanas. Francisco Rizi foi durante moitos anos o director dos teatros reais e cons\u00e9rvanse alg\u00fans dos debuxos dos seus panos, nos que participaron tam\u00e9n outros artistas, como o granadino Jos\u00e9 de Cieza, pintor de \"perspectivas\", que obter\u00eda por iso o cobizado t\u00edtulo de pintor do rei.\nAs decoraci\u00f3ns ef\u00e9meras de fachadas e arcos triunfais en ocasi\u00f3ns festivas, patrocinadas polos concellos ou polos gremios, constitu\u00edron outra fonte de encargos de pintura principalmente profana. Especialmente famosas foron, polos testemu\u00f1os literarios e algunhas estampas que delas se conservaron, as \"entradas\" en Madrid de Mariana de Austria, segunda esposa de Filipe IV, e das d\u00faas esposas de Carlos II, Mar\u00eda Luisa de Orle\u00e1ns e Mariana de Neoburgo, nas que participaron artistas do relevo de Claudio Coello.\nEn canto \u00e1 clientela privada \u00e9 dif\u00edcil facer xeneralizaci\u00f3ns\u00a0\u00e1 vista dos datos dispo\u00f1ibles. Poder\u00eda dicirse que a nobreza, en termos xerais, mostrouse pouco sensible \u00e1 arte, concentrando os seus esforzos na dotaci\u00f3n de capelas privadas. Pero alg\u00fans membros da alta nobreza, especialmente os m\u00e1is pr\u00f3ximos ao rei e os que desempe\u00f1aron tarefas de goberno en Italia e Flandres, reuniron grandes colecci\u00f3ns e, en ocasi\u00f3ns, caso dos vicerreis de N\u00e1poles con Ribera ou de Olivares con Alonso Cano, actuaron como aut\u00e9nticos mecenas. Entre eles atop\u00e1banse \u00abalg\u00fans dos m\u00e1is \u00e1vidos coleccionistas de Europa\u00bb. Para a primeira metade do s\u00e9culo, Carducho mencionaba vinte importantes colecci\u00f3ns madrile\u00f1as entre as que destacaban as do marqu\u00e9s de Legan\u00e9s, con predilecci\u00f3n pola pintura flamenga, e a de Juan Alfonso Enr\u00edquez de Cabrera, almirante de Castela, que recibindo da s\u00faa nai, Vittoria Colonna, unha importante colecci\u00f3n de obras devotas, ampliouna con non poucas mitolox\u00edas, con orixinais ou copias de Rubens, Tiziano, Correggio ou Tintoretto. Esta predilecci\u00f3n pola pintura estranxeira reduciu sen d\u00fabida os encargos a pintores espa\u00f1ois, pero ha de terse en conta que moitas obras figuraban nos inventarios sen nome de autor e, cando o levaban, non sempre se trataba de orixinais. Gaspar M\u00e9ndez de Haro, marqu\u00e9s do Carpio, cunha impresionante colecci\u00f3n de m\u00e1is de dous mil pezas, entre as que destacaba a \"Venus do espello\" de Vel\u00e1zquez, contaba tam\u00e9n con obras de Juan van der Hamen e Angelo Nardi, xunto con outras de pintores de segunda fila como Gabriel Terrazas e Juan de Toledo, ademais de copias de Rubens, Tiziano e o propio Vel\u00e1zquez feitas por Juan Bautista Mart\u00ednez do Mazo. Na colecci\u00f3n dos duques de Benavente, onde non faltaba pintura flamenga e italiana, o n\u00facleo constitu\u00edano as pinturas de Murillo, preto de corenta. Excepcional era a colecci\u00f3n do novo almirante, Juan Gaspar Enr\u00edquez de Cabrera, protector de Juan de Alfaro, pola ordenaci\u00f3n case muse\u00edstica dos seus fondos. Os seus cadros distribu\u00edanse en salas tem\u00e1ticas dedicadas aos \"pa\u00edses\", os bodeg\u00f3ns e as mari\u00f1as, \u00e1 beira doutras consagradas aos \"grandes mestres\": Rubens, Rafael, Bassano, Ribeira e Pedro de Orrente, cada un coa s\u00faa propia peza separada. Outra m\u00e1is dedic\u00e1base aos \"eminentes espa\u00f1ois\", onde colgaba o \"So\u00f1o do cabaleiro\" de Pereda xunto a obras de Antol\u00ednez e Carre\u00f1o.\nTampouco poden extraerse conclusi\u00f3ns xerais no que se refire a outras clases sociais, ante a ausencia de estudos globais. Sendo com\u00fan a posesi\u00f3n de pinturas como parte do enxoval dom\u00e9stico, poder\u00eda resultar esaxerado en moitos casos falar de aut\u00e9ntico coleccionismo. Os inventarios toledanos da segunda metade do s\u00e9culo conservados, algo m\u00e1is de douscentos oitenta, con 13.555 pinturas, poder\u00edan dar pistas sobre o x\u00e9nero de pinturas que se conservaban nas casas: 5866 (43,92%) de asunto relixioso por 6424 de asunto profano (48%, resto sen especificar), ocupando os primeiros lugares os pa\u00edses e os temas aleg\u00f3ricos. A porcentaxe de pintura relixiosa era maior canto m\u00e1is se descend\u00eda na escala social, chegando a representar o 52,83% entre os art\u00edfices e oficiais, por s\u00f3 un 33% de pintura profana. No extremo oposto, as colecci\u00f3ns de pintura dos c\u00f3engos da catedral, con 62 cadros de media, estaban formadas por un 59% de asuntos profanos fronte a un 37% de asuntos relixiosos. A variedade, con todo, era enorme, e p\u00f3dense atopar desde colecci\u00f3ns formadas exclusivamente por pinturas relixiosas at\u00e9 outras, como a dun desco\u00f1ecido chamado Antonio Gonz\u00e1lez Carde\u00f1a, que ti\u00f1a en Madrid en 1651 algo m\u00e1is de cincuenta pinturas entre as que non hab\u00eda ningunha de Xes\u00fas nin da Virxe, pero si catorce de \u00abuns payses e ap\u00f3stoles\u00bb, un Para\u00edso terreal, dez naturezas mortas, un bodeg\u00f3n de Snyders (a \u00fanica da que se daba nome de autor), seis lenzos de asuntos de historia e batallas, unha mari\u00f1a, seis perspectivas con historias non especificadas, un n\u00famero indeterminado de \u00abliencecitos de flores\u00bb, unhas \u00abgladiadoras\u00bb, outro de \u00abunha muller espida e un mozo tocando o \u00f3rgano\u00bb, dous do rapto de Helena, outro do rapto de Europa e un m\u00e1is de Neptuno.\nOs pintores e a s\u00faa consideraci\u00f3n social.\nOutra circunstancia que debe terse en conta \u00e9 a escasa consideraci\u00f3n social en que se ti\u00f1a aos artistas, ao ser considerada a pintura como un oficio mec\u00e1nico, e como tal suxeita \u00e1s cargas econ\u00f3micas e exclusi\u00f3n de honras que pesaban sobre os menosprezados \"oficios baixos e serv\u00eds\", prexu\u00edzos que s\u00f3 ser\u00edan superados no s\u00e9culo XVIII. Ao longo de todo o XVII os pintores loitaron por ver reco\u00f1ecido o seu oficio como artes liberais Foron soados os preitos por evitar o pago da alcabala. Os esforzos de Vel\u00e1zquez por ser admitido na Orde de Santiago buscaban tam\u00e9n ese reco\u00f1ecemento social. Moitos tratados te\u00f3ricos desta \u00e9poca, ademais de proporcionar datos biogr\u00e1ficos sobre os artistas, representaban un esforzo por dar maior dignidade \u00e1 profesi\u00f3n. Entre os tratadistas estiveron Francisco Pacheco, Vicente Carducho e o aragon\u00e9s Jusepe Mart\u00ednez, defensores no formal dos valores e a est\u00e9tica do clasicismo, cunha tendencia cara ao idealismo maior da que se aprecia nas obras realmente producidas, moi influ\u00eddas polo naturalismo tenebrista.\nOs gremios, en ocasi\u00f3ns dominados polos \"doradores\", e os talleres onde se formaban os artistas, con todo, actuaron moitas veces en sentido contrario. Tam\u00e9n era contraria \u00e1 dignidade da pintura, a xu\u00edzo de Palomino, o costume dos pintores modestos de ter tenda aberta como era usual entre os artes\u00e1ns. A iniciaci\u00f3n profesional, moi temper\u00e1, non favorec\u00eda a formaci\u00f3n intelectual, sendo poucos os artistas que mostraron unha xenu\u00edna preocupaci\u00f3n cultural. Entre as excepci\u00f3ns, Francisco Pacheco, o mestre de Vel\u00e1zquez, buscou sempre rodearse de intelectuais cos que se carteaba. Tam\u00e9n Diego Valent\u00edn D\u00edaz en Valladolid ti\u00f1a unha biblioteca de 576 volumes (145 Vel\u00e1zquez), pero algunhas outras bibliotecas eran francamente modestas e mesmo pod\u00edan non dispor de ning\u00fan libro. Caso extremo era o de Antonio de Pereda, quen segundo Palomino era analfabeto a\u00ednda que lle gustaba facerse ler libros.\nTras o Concilio de Trento a igrexa tratou de impor normas morais m\u00e1is r\u00edxidas en cuesti\u00f3ns de sexualidade. Public\u00e1ronse alg\u00fans tratados que en defensa da castidade reprobaban pintar espidos, encabezados pola extensa Primeira parte das excelencias da virtude da castidade de frei Jos\u00e9 de Jes\u00fas Mar\u00eda, editada en 1601. Buscando obter a s\u00faa prohibici\u00f3n publicouse anonimamente en Madrid en 1632 a Copia dos pareceres e censuras (...) sobre o abuso das figuras, e pinturas lascivas e deshonestas; en que se mostra que \u00e9 pecado mortal pintalas, esculpilas, e telas patentes onde sexan vistas. Alg\u00fans dos te\u00f3logos consultados, con todo, non se mostraban igual de intransixentes, lembrando que os espidos eran utilizados tam\u00e9n na igrexa para a pintura de Ad\u00e1n e Eva e outros santos e m\u00e1rtires. Contrario tam\u00e9n aos espidos en pintura, frei Juan de Vermellas e Aux\u00e1 viuse obrigado a reco\u00f1ecer a s\u00faa abundancia na colecci\u00f3n real, propondo como remedio cubrilos con veos cando houbese damas diante. Estes prexu\u00edzos ante o espido traslad\u00e1ronse aos pintores incidindo na s\u00faa formaci\u00f3n. As\u00ed Francisco Pacheco, que se dic\u00eda censor das pinturas sacras na s\u00faa decencia e culto, aconsell\u00e1balles aos pintores que houbesen de retratar o espido feminino, imitar cabezas e mans do natural e estudar o resto a trav\u00e9s de estampas e de estatuas. Con todo, mediado o s\u00e9culo xeneraliz\u00e1ronse as \"academias\", que fomentaban o estudo con modelo vivo, sempre masculino. Un testemu\u00f1o gr\u00e1fico delas deixou Jos\u00e9 Garc\u00eda Hidalgo nos seus \"Principios para estudiar el nobil\u00edsimo arte de la pintura\" (1693), no entanto facerse el mesmo eco de iguais prexu\u00edzos.\nOs x\u00e9neros.\nPintura relixiosa.\nPara Francisco Pacheco o fin principal da pintura era \"persuadir os homes \u00e1 piedade e levalos a Deus.\" De a\u00ed o aspecto \"realista\" que adoptar\u00e1 a pintura relixiosa da primeira metade do s\u00e9culo e a r\u00e1pida aceptaci\u00f3n das correntes naturalistas, ao permitir ao fiel sentirse formando parte do feito representado.\nO lugar privilexiado \u00e9 o retablo maior dos templos, pero abundan tam\u00e9n as obras para a devoci\u00f3n particular e proliferan os retablos menores, en capelas e naves laterais. A semellanza do retablo do Escorial, divididos en r\u00faas e corpos, adoitan ser mixtos, de pintura e escultura. Na segunda metade do s\u00e9culo, e \u00e1 vez que se impo\u00f1en os grandes retablos de orde xigante, prod\u00facese unha tendencia a eliminar as escenas m\u00faltiples e a dar un desenvolvemento m\u00e1is amplo ao episodio central. \u00c9 o momento glorioso da gran pintura relixiosa, antes de que, xa a finais do s\u00e9culo, quede frecuentemente relegada ao \u00e1tico, sendo o corpo principal do retablo obra de madeira e talla. Nesta etapa do pleno barroco, \u00e1 vez que baixo a influencia de Luca Giordano, presente en Espa\u00f1a, p\u00edntanse ao fresco espectaculares rompementos de gloria nas b\u00f3vedas das igrexas, faranse correntes as representaci\u00f3ns triunfais (\"Apoteoses de San Hermenexildo\" de Francisco de Herrera o Mozo, \"San Agust\u00edn\" de Claudio Coello, ambas as no Museo do Prado) en composici\u00f3ns dominadas polas li\u00f1as diagonais e desbordantes de vitalidade.\nAs imaxes dos santos de maior devoci\u00f3n proliferan en todos os tama\u00f1os e son frecuentes as repetici\u00f3ns dentro dun mesmo taller. Os santos preferidos \u2013ademais dos recentemente canonizados como Santa Tareixa de Xes\u00fas, Santo Ignacio de Loiola ou Santo Isidro- sono pola s\u00faa vinculaci\u00f3n con alg\u00fan dos aspectos nos que maior insistencia pon a Contrarreforma: a penitencia, ilustrada polas imaxes de \"San Pedro\" \"en b\u00e1goas\", a Magdalena, Xerome de Estrid\u00f3n e outros santos penitentes. A caridade, a trav\u00e9s da esmola (Santo Tom\u00e1s de Villanueva) ou a atenci\u00f3n aos enfermos (San Xo\u00e1n de Deus, Santa Isabel de Hungr\u00eda), xunto con alg\u00fans m\u00e1rtires como \"testemu\u00f1as da\" fe.\nO culto \u00e1 Virxe, como o culto a San Xos\u00e9 (fomentado por Santa Tareixa) aumenta na mesma medida en que ser\u00e1 combatido polos protestantes. Motivo iconogr\u00e1fico caracter\u00edsticamente espa\u00f1ol ser\u00e1 o da \"Inmaculada\", con todo o pa\u00eds, encabezado polos monarcas, empe\u00f1ado por voto na defensa dese dogma a\u00ednda non definido polo Papa. Por raz\u00f3ns semellantes a adoraci\u00f3n \u00e1 Eucarist\u00eda e as representaci\u00f3ns eucar\u00edsticas cobran crecente importancia (Claudio Coello, \"Adoraci\u00f3n da Sacra Forma\" do Escorial). Os temas evanx\u00e9licos, moi abundantes, frecuentemente ser\u00e1n tratados coa mesma idea de combater a herex\u00eda protestante: a \u00daltima Cea reflicte o momento da consagraci\u00f3n eucar\u00edstica; os milagres de Cristo far\u00e1n referencia \u00e1s obras de misericordia (as\u00ed, a serie de pinturas de Murillo para o Hospital da Caridade de Sevilla). Pola contra, son escasas as representaci\u00f3ns do Antigo Testamento, dadas as reservas que a s\u00faa lectura ofrec\u00eda aos cat\u00f3licos, e os temas elixidos sono en tanto que se interpretan como anuncios da vinda de Cristo ou son modelos dela (as\u00ed o Sacrificio de Isaac, cun significado anal\u00f3xico ao da paix\u00f3n de Cristo).\nOs x\u00e9neros profanos.\nDesenvolv\u00e9ronse en Espa\u00f1a outros x\u00e9neros, ademais cunhas caracter\u00edsticas propias que permiten falar dunha Escola Espa\u00f1ola: o bodeg\u00f3n e o retrato. A expresi\u00f3n \u00abpintura de bodeg\u00f3n\u00bb aparece xa documentada en 1599. O austero bodeg\u00f3n espa\u00f1ol \u00e9 diferente das suntuosas \u00abmesas de coci\u00f1a\u00bb flamengas; a partir da obra de S\u00e1nchez Cot\u00e1n quedou definido como un x\u00e9nero de composici\u00f3ns sinxelas, xeom\u00e9tricas, de li\u00f1as duras, e iluminaci\u00f3n tenebrista. \nAlcanzouse tal \u00e9xito que moitos artistas seguiron a S\u00e1nchez Cot\u00e1n: Felipe Ram\u00edrez, Alejandro de Loarte, o pintor cortes\u00e1n Juan van der Hamen, Juan Fern\u00e1ndez, o Labrador, Juan de Espinosa, Francisco Barrera, Antonio Ponce, Francisco Palacios, Francisco de Burgos Mantilla e outros. Tam\u00e9n a escola sevillana contribu\u00edu a definir as caracter\u00edsticas do bodeg\u00f3n espa\u00f1ol, con Vel\u00e1zquez e Zurbar\u00e1n \u00e1 cabeza. Este bodeg\u00f3n caracter\u00edstico espa\u00f1ol, non exento de influencias italianas e flamengas, viu transformado o seu car\u00e1cter a partir da metade do s\u00e9culo, cando a influencia flamenga fixo que as representaci\u00f3ns fosen m\u00e1is suntuosas e complexas, at\u00e9 teatrais, con contidos aleg\u00f3ricos. Os cadros de flores de Juan de Arellano ou as \"vanitas\" de Antonio de Pereda ou Vald\u00e9s Leal son o resultado desta influencia for\u00e1nea sobre o que at\u00e9 ent\u00f3n era un x\u00e9nero marcado pola sobriedade.\nPola contra, a pintura de costumes ou de \"x\u00e9nero\", \u00e1 que os tratadistas refer\u00edanse propiamente como pintura de \"bodeg\u00f3n\", distinta da pintura de flores e de froitas, a pesar da atenci\u00f3n que lle dedicou Vel\u00e1zquez, apenas tivo cultivadores. Descualificada agriamente por Carducho, unicamente se pode mencionar algunha obra de Loarte e o conxunto de lenzos que se vi\u00f1eron atribu\u00edndo a Puga, ata que xa a mediados de s\u00e9culo e con destino ao mercado n\u00f3rdico Murillo recolla unha imaxe do vivir\u00a0nas r\u00faas\u00a0nas s\u00faas escenas de nenos esmoleiros e pillab\u00e1ns.\nPolo que se refire ao retrato, consolidouse unha forma de retratar propia da Escola Espa\u00f1ola, moi afastada da pompa cortes\u00e1 do resto de Europa; nesta consolidaci\u00f3n resultar\u00e1 decisiva a figura do Greco. O retrato espa\u00f1ol afunde as s\u00faas ra\u00edces, por unha banda, na escola italiana (Tiziano) e por outra na pintura hispano-flamenga de Antonio Moro e S\u00e1nchez Coello. As composici\u00f3ns son sinxelas, sen apenas adornos, transmitindo a intensa humanidade e dignidade do retratado; este, a diferenza do que \u00e9 xeral na Contrarreforma non forzosamente resulta algu\u00e9n de grande importancia social, pois o mesmo se retrata a un rei que a un neno esmoleiro. Pode verse un exemplo no notable \"O p\u00e9 varo\", tam\u00e9n chamado \"O patizambo\" que Jos\u00e9 de Ribera pintou en 1642. Dist\u00ednguese dos retratos doutras escolas por esa austeridade, o mostrar descarnadamente a alma do representado, certo escepticismo e fatalismo ante a vida, e todo iso nun estilo naturalista \u00e1 hora de captar os trazos do modelo, afastado do clasicismo que paradoxalmente defend\u00edan polo xeral os te\u00f3ricos. Como \u00e9 propio da Contrarreforma, predomina o real fronte ao ideal. O retrato espa\u00f1ol, as\u00ed consolidado no s\u00e9culo XVII cos magn\u00edficos exemplos de Vel\u00e1zquez, pero tam\u00e9n cos retratos de Ribera, Juan Ribalta ou Zurbar\u00e1n, mantivo estas caracter\u00edsticas at\u00e9 a obra de Goya. \nEn menor medida, poden atoparse temas hist\u00f3ricos e mitol\u00f3xicos, dos que alg\u00fans exemplos foron sinalados xa \u00e1 mantenta do coleccionismo. En calquera caso, de se\u00a0comparar co s\u00e9culo XVI, houbo un aumento notable de pinturas mitol\u00f3xicas, ao non ir destinadas exclusivamente \u00e1s residencias reais e establecerse unha produci\u00f3n de lenzos independentes que, loxicamente, estaban ao alcance dun maior p\u00fablico e permit\u00edan unha variedade iconogr\u00e1fica maior. A paisaxe, o que se co\u00f1ec\u00eda como pintura \u00abde pa\u00edses\u00bb, como o bodeg\u00f3n, foi considerado un tema menor polos tratadistas, que colocaban a representaci\u00f3n da figura humana na cima da figuraci\u00f3n art\u00edstica. Nos seus \"Di\u00e1logos da pintura\", Carducho consideraba que as paisaxes ser\u00edan, como moito, adecuadas para unha casa de campo ou lugar de retiro ocioso, pero que sempre ser\u00edan m\u00e1is valiosas de se enriquecer con algunha historia sacra ou profana. Do mesmo teor son as palabras de Pacheco na s\u00faa \"Arte de la pintura\", que lembrando as paisaxes que fan artistas estranxeiros (menciona a Brill, Muziano e Cesare Arbasia, de quen aprender\u00eda o espa\u00f1ol Antonio Mohedano) admite que \u00ab\u00e9 parte na pintura que non se debe desprezar\u00bb, pero segue a tradici\u00f3n ao advertir que son asuntos \u00abde pouca gloria e estimaci\u00f3n entre os antigos\u00bb. Os inventarios \"post mortem\" revelan, con todo, que foi un x\u00e9nero moi estimado polos coleccionistas, a\u00ednda que ao ser raro que neles se desen os nomes dos autores non \u00e9 posible saber cantos foron producidos por artistas espa\u00f1ois e cantos foron importados. A diferenza do que ocorre, por exemplo, coa pintura holandesa, en Espa\u00f1a non houbo aut\u00e9nticos especialistas no x\u00e9nero, a excepci\u00f3n, quizais, do guipuscoano activo en Sevilla e colaborador de Murillo Ignacio de Iriarte, a\u00ednda que alg\u00fans pintores como Francisco Collantes e Benito Manuel Ag\u00fcero en Madrid son co\u00f1ecidos polas s\u00faas paisaxes con ou sen figuras, x\u00e9nero no que tam\u00e9n as fontes mencionan con eloxio o cordob\u00e9s Antonio del Castillo.\nEscolas.\nDurante a primeira metade do s\u00e9culo os m\u00e1is importantes centros de produci\u00f3n localiz\u00e1ronse en Madrid, Toledo, Sevilla e Valencia. Pero a\u00ednda que sexa habitual clasificar aos pintores en relaci\u00f3n co lugar onde traballaron, isto non serve para explicar nin as grandes diferenzas entre os pintores nin tampouco a propia evoluci\u00f3n da pintura barroca en Espa\u00f1a. Na segunda metade de s\u00e9culo, decaen en importancia Toledo e Valencia, centr\u00e1ndose a produci\u00f3n pict\u00f3rica en Madrid e en Sevilla principalmente a\u00ednda que nunca deixase de haber pintores de certo relevo repartidos por toda a xeograf\u00eda espa\u00f1ola.\nPrimeira metade do s\u00e9culo XVII.\nA escola madrile\u00f1a.\nA comezos de s\u00e9culo traballaban en Madrid e Toledo unha serie de pintores directamente relacionados cos artistas italianos que vi\u00f1eron traballar ao Mosteiro do Escorial; os exemplos paradigm\u00e1ticos son Eugenio Caj\u00e9s (1575-1634) e Vicente Carducho (1576/1578-1638). Na escola do Escorial form\u00e1ronse tam\u00e9n S\u00e1nchez Cot\u00e1n e Francisco Ribalta. Influ\u00eddos pola presenza en Madrid de Orazio Borgianni e as pinturas de Carlo Saraceni adquiridas para a catedral de Toledo polo cardeal Bernardo de Sandoval y Rojas, bo coleccionista e atento \u00e1s novidades de Italia, trataban os temas relixiosos con maior realismo que na pintura inmediatamente anterior, pero sen incorrer nesa perda do decoro que en Roma tantos reprochaban a Caravaggio. Poden ser lembrados nesta orde Juan van der Hamen (1596-1631), que pintou tanto bodeg\u00f3ns como escenas relixiosas e retratos, Pedro N\u00fa\u00f1ez del Valle, que se titulaba \u00abAcad\u00e9mico romano\u00bb, influ\u00eddo tanto polo clasicismo bolo\u00f1\u00e9s de Guido Reni como polo caravaggismo e que pintou paisaxes ademais de pintura relixiosa, e Juan Bautista Ma\u00edno (1578-1649), que viaxou tam\u00e9n a Italia onde co\u00f1eceu e deixouse influ\u00edr pola obra de Caravaggio e Annibale Carracci, e que realizou obras de cores claras e figuras escult\u00f3ricas.\nA escola toledana.\nEn Toledo creouse unha escola pict\u00f3rica na que sobresae Juan S\u00e1nchez Cot\u00e1n (1560?-1627), pintor ecl\u00e9ctico e variado do que se estiman especialmente os seus bodeg\u00f3ns. Nesta Espa\u00f1a de principios de s\u00e9culo alcanzou especial relevo o tipo de bodeg\u00f3n dedicado \u00e1s froitas e as hortalizas. S\u00e1nchez Cot\u00e1n, que non puido co\u00f1ecer a obra de Caravaggio, o mesmo que Juan van der Hamen, desenvolve un estilo pr\u00f3ximo ao que fac\u00edan pintores \u2013e pintoras- holandeses ou flamengos como Osias Beert e Clara Peeters, e italianos como Fede Galizia, estritamente contempor\u00e1neos e igualmente interesados na iluminaci\u00f3n tenebrista, lonxe das m\u00e1is complicadas naturezas mortas doutros mestres flamengos. A composici\u00f3n nos bodeg\u00f3ns de Cot\u00e1n \u00e9 sinxela: unhas poucas pezas colocadas xeometricamente no espazo. Para explicar estes bodeg\u00f3ns d\u00e9ronse interpretaci\u00f3ns m\u00edsticas e d\u00edxose que a ordenaci\u00f3n dos seus elementos pod\u00edase relacionar coa proporci\u00f3n e a harmon\u00eda, tal como as entend\u00eda o neoplatonismo. Debe advertirse, con todo, que os escritores contempor\u00e1neos nunca atoparon explicaci\u00f3ns desas caracter\u00edsticas, limit\u00e1ndose a ponderar a exactitude na imitaci\u00f3n do natural. Na s\u00faa Natureza morta con froitos (Bodeg\u00f3n con marmelo, repolo, mel\u00f3n e cogombro) da Fine Arts Gallery de San Diego apr\u00e9ciase a sinxeleza deste tipo de representaci\u00f3n: catro froitos colocados nun marco xeom\u00e9trico, no bordo inferior e o extremo esquerdo, deixando en intenso negro o centro e a metade dereita do cadro, co que cada unha das pezas pode verse en todo detalle. Chama a atenci\u00f3n ese marco arquitect\u00f3nico no que encadra os seus froitos e pezas de caza; poida que aluda \u00e1s lacenas t\u00edpicas da Espa\u00f1a da \u00e9poca, pero tam\u00e9n lle serve, indubidablemente, para reforzar a ilusi\u00f3n de perspectiva.\nOutros artistas toledanos destacados foron Luis Trist\u00e1n e Pedro Orrente. Trist\u00e1n foi disc\u00edpulo do Greco, e estudou en Italia entre 1606 e 1611. Desenvolveu un tenebrismo de corte persoal e ecl\u00e9ctico, como se pode apreciar no retablo maior da igrexa de Yepes (1616). Orrente residiu igualmente en Italia entre 1604 e 1612, onde traballou no taller dos Bassano en Venecia. A s\u00faa obra, levada a cabo entre Murcia, Toledo e Valencia, centrouse nos temas b\u00edblicos, cun tratamento moi realista das figuras, animais e obxectos, como no \"San Sebasti\u00e1n\" da Catedral de Valencia (1616) e a \"Aparici\u00f3n de Santa Leocadia\" da Catedral de Toledo (1617).\nA escola valenciana.\nOs tenebristas Francisco Ribalta (1565-1628) e Jos\u00e9 de Ribera (1591-1652) son enmarcados na chamada escola valenciana. A principios de s\u00e9culo traballa Ribalta, quen se atopa en Valencia desde 1599. Al\u00ed perviv\u00eda unha pintura relixiosa herdeira de Juan de Juanes. O estilo de Ribalta, formado no naturalismo escurialense adecu\u00e1base mellor aos principios contrarreformistas. As s\u00faas escenas son de composici\u00f3n simple, centradas en personaxes de emoci\u00f3n contida. Entre as s\u00faas obras destacan o \"Crucificado abrazando a San Bernardo\" e \"San Francisco confortado por un anxo\" do Museo do Prado, ou \"A Santa Cea\" do retablo do Colexio do Patriarca e o retablo de Portacoeli (Museo de Valencia), do que procede o seu co\u00f1ecido \"San Bruno.\" Disc\u00edpulos seus foron o seu fillo Juan Ribalta, artista excelentemente dotado cuxa carreira truncou unha morte prematura, quen soubo conxugar as lecci\u00f3ns paternas coa influencia de Pedro de Orrente, e Jer\u00f3nimo Jacinto Espinosa, que continuou co naturalismo tenebrista at\u00e9 data moi tard\u00eda, cando no resto de Espa\u00f1a se practicba o barroco pleno. As s\u00faas obras caracter\u00edzanse por fortes claroscuros, como no milagre do Cristo do Rescate (1623), \"Morte de San Lu\u00eds Beltr\u00e1n\" (1653), \"Aparici\u00f3n de Cristo a San Ignacio\" (1658), etc.\nA\u00ednda que pola s\u00faa orixe menci\u00f3naselle nesta escola, o certo \u00e9 que Jos\u00e9 de Ribera traballou sempre en Italia, onde xa estaba en 1611, antes de cumprir o vinte anos, non exercendo ningunha influencia en Valencia. En Roma entrou en contacto cos ambientes caravaggistas, adoptando o naturalismo tenebrista. Os seus modelos eran xentes sinxelas, a quen representaba caracterizados como \"ap\u00f3stolos\" ou \"fil\u00f3sofos\" con toda naturalidade, reproducindo xestos, expresi\u00f3ns e engurras. Establecido en N\u00e1poles, e tras un encontro con Vel\u00e1zquez, os seus claroscuros f\u00f3ronse suavizando influ\u00eddo polo clasicismo veneciano. Entre as s\u00faas obras m\u00e1is soadas at\u00f3panse \"A Magdalena penitente\" do Museo do Prado, parte dunha serie de santos penitentes, \"O martirio de San Filipe\", \"O so\u00f1o de Jacob\", \"Santo Andr\u00e9s\", Sant\u00edsima Trindade, Inmaculada Concepci\u00f3n (Agosti\u00f1as de Monterrey, Salamanca) e a serie de obras mestras que ao final da s\u00faa carreira pintou para a cartuxa de San Martino en N\u00e1poles, entre elas a \"Comu\u00f1\u00f3n dos Ap\u00f3stolos\"; tam\u00e9n pintou un par de luminosas paisaxes puras (colecci\u00f3n dos duques de Alba no Palacio de Monterrey) e temas mitol\u00f3xicos, alg\u00fans deles encargados polos vicerreis espa\u00f1ois en N\u00e1poles: Apolo e Marsias, Venus e Adonis, Teoxenia ou A visita dos deuses aos homes, Sileno b\u00e9bedo, ademais de retratos como o ecuestre de don Juan Jos\u00e9 de Austria ou o xa mencionado \"O p\u00e9 varo\" que, como o da \"Muller barbuda\" pintado para o III duque de Alcal\u00e1, responde o gusto propio da \u00e9poca polos \"casos extraordinarios\".\nA escola andaluza.\nA comezos de s\u00e9culo, en Sevilla, dominaba a\u00ednda unha pintura tradicional con influencias flamengas. O seu mellor representante era o manierista Francisco Pacheco (sogro e mestre de Vel\u00e1zquez) (1564-1654), pintor e erudito, autor dun tratado titulado \"El arte de la Pintura\" publicado tras a s\u00faa morte. Ao cl\u00e9rigo Juan de Roelas (c. 1570-1625) atrib\u00faese introducir o colorismo ao veneciano en Sevilla, e con iso, consid\u00e9raselle o verdadeiro proxenitor do estilo barroco na Baixa Andaluc\u00eda. As s\u00faas obras non son tenebristas, sen\u00f3n que opta polo barroco luminoso e colorista que ten o seu precedente na pintura manierista italiana. Entre as s\u00faas obras pode citarse o \"Martirio de San Andr\u00e9s\" (Museo de Sevilla). Esta primeira xeraci\u00f3n de pintores sevillanos p\u00e9chase con Francisco Herrera el Viejo (c. 1590-1656), mestre do seu fillo, Herrera\u00a0el Mozo. Herrera ser\u00e1 un dos pintores de transici\u00f3n desde o manierismo at\u00e9 o barroco e impulsor deste \u00faltimo. Aparecen nel xa moi manifestos a pincelada r\u00e1pida e o cru realismo do estilo barroco.\nNeste rico ambiente de Sevilla, cidade ent\u00f3n en pleno auxe econ\u00f3mico derivado do comercio con Am\u00e9rica, form\u00e1ronse Zurbar\u00e1n, Alonso Cano e Vel\u00e1zquez. O estreme\u00f1o Francisco de Zurbar\u00e1n (1598-1664) \u00e9, sen d\u00fabida, o m\u00e1ximo expo\u00f1ente da pintura relixiosa, ao que non por casualidade lle puxeron o alcume\u00a0de \u00abpintor de frades\u00bb. Non obstante, tam\u00e9n son notables os seus bodeg\u00f3ns, a\u00ednda que nin na s\u00faa \u00e9poca se lle co\u00f1eceu especialmente por eles nin, de feito, sobreviviron moitos exemplos porque se dedicou a eles de maneira puramente circunstancial. O seu estilo \u00e9 tenebrista, de composici\u00f3n sinxela, e velando sempre por lograr unha representaci\u00f3n real dos obxectos e das persoas. Realiza varias series de pinturas de monxes de distintas ordes, como os cartuxos de Sevilla ou os xer\u00f3mes da Sancrist\u00eda do Mosteiro de Guadalupe, sendo as s\u00faas obras m\u00e1is co\u00f1ecidas: Frei Gonzalo de Illescas, Frei Pedro Machado, \"Inmaculada\", A misa do Pai Caba\u00f1uelas, A visi\u00f3n do Pai Salmer\u00f3n, San Hugo no refectorio dos Cartuxos, Santa Catalina, Tentaci\u00f3n de San Xerome.\nDoutra banda, o seu coet\u00e1neo Alonso Cano (1601-1667) \u00e9 considerado fundador da escola barroca granadina. Inicialmente tenebrista, cambiou o estilo ao co\u00f1ecer a pintura veneciana nas colecci\u00f3ns reais cando foi nomeado pintor de c\u00e1mara polo Conde-duque de Olivares. Alonso Cano, compa\u00f1eiro e amigo de Vel\u00e1zquez no taller do seu com\u00fan mestre, Francisco Pacheco, adoptou formas idealizadas, cl\u00e1sicas, fuxindo do cru realismo doutros contempor\u00e1neos. Entres as s\u00faas obras mestras c\u00f3ntanse os lenzos sobre a \u00abVida da Virxe\u00bb, na Catedral de Granada.\nVel\u00e1zquez.\nDestaca neste s\u00e9culo a figura de Diego Vel\u00e1zquez, un dos xenios da pintura universal. Nado en Sevilla no ano 1599 e finado en Madrid en 1660, consid\u00e9raselle pleno dominador da luz e a escuridade. \u00c9 o m\u00e1ximo retratista, dedicando os seus esforzos non s\u00f3 aos reis e a s\u00faa familia, sen\u00f3n tam\u00e9n a figuras menores como os buf\u00f3ns da corte, a quen reviste de gran dignidade e seriedade. Na s\u00faa \u00e9poca precisamente consider\u00f3uselle como o mellor retratista, mesmo por aqueles dos seus contempor\u00e1neos como Vicente Carducho que, imbu\u00eddos do clasicismo, criticaban o seu naturalismo ou que se dedicase a un x\u00e9nero como este, considerado menor. \nNa s\u00faa primeira \u00e9poca sevillana, Vel\u00e1zquez pintou escenas de x\u00e9nero que Francisco Pacheco e Antonio Palomino denominaron \u00abbodeg\u00f3ns\u00bb, que non fac\u00eda sen\u00f3n seguir o modelo dos cadros de coci\u00f1as creados por Aertsen e Beuckelaer nas provincias do sur dos Pa\u00edses Baixos, ent\u00f3n baixo o poder dos Austria, existindo unhas relaci\u00f3ns comerciais moi intensas entre Flandres e Sevilla. Estas escenas dar\u00edan a Vel\u00e1zquez a s\u00faa primeira fama, non sendo simples \u00abpinturas de flores e froitos\u00bb, sen\u00f3n escenas de x\u00e9nero. Entrar\u00edan nesta categor\u00eda, entre outros cadros, varios que se atopan en museos f\u00f3ra de Espa\u00f1a, feito que revela o atractivas que resultaban estas composici\u00f3ns para o gusto europeo: \"O xantar\" (c. 1617, Ermitage), \"Vella fritindo ovos\" (1618, Galer\u00eda nacional de Escocia), \"Cristo na casa de Marta e Mar\u00eda\" (1618, National Gallery de Londres) e \"O augadeiro de Sevilla\" (1620, Apsley House). Son escenas que te\u00f1en detalles de bodeg\u00f3n t\u00edpicos con xerras de cer\u00e1mica, peixes, ovos, etc. Estas escenas repres\u00e9ntanse con gran realismo, nun ambiente marcadamente tenebrista e cunha paleta de cores moi reducida.\nVel\u00e1zquez non se centrou unicamente na pintura relixiosa ou os retratos cortes\u00e1ns, sen\u00f3n que en maior ou menor medida, tratou outros temas, como os hist\u00f3ricos (\"A rendici\u00f3n de Breda\") ou os mitol\u00f3xicos (\"O triunfo de Baco\", \"A fragua de Vulcano\", A f\u00e1bula de Aracn\u00e9). No seu cat\u00e1logo aparecen tam\u00e9n bodeg\u00f3ns e paisaxes e mesmo un dos moi escasos espidos femininos da pintura espa\u00f1ola cl\u00e1sica: a \"Venus do espello.\"\nRecibiu a influencia do tenebrismo caravagista, pero logo tam\u00e9n a de Rubens, e estas diversas correntes conflu\u00edron nunha obra realista, que soubo tratar con enorme mestr\u00eda a atmosfera, a luz e o espazo pict\u00f3rico. Por iso, consid\u00e9raselle unha figura que est\u00e1 entre o tenebrismo da primeira metade do s\u00e9culo e o barroco pleno da segunda. Destaca sobre todo por conseguir un efecto tan realista de profundidade, que parece que hai atmosfera con polvillo flotante entre as figuras. Dominou de forma absoluta e insuperable a perspectiva a\u00e9rea, como exemplifican as s\u00faas \"Meninas\".\nVinculados \u00e1 obra de Vel\u00e1zquez est\u00e1n o seu xenro, Juan Bautista Mart\u00ednez del Mazo (1605-1667) e o que fora o seu axudante, logo pintor independiente, Juan de Pareja (1610-1670).\nSegunda metade do s\u00e9culo XVII.\nEste momento xa non est\u00e1 dominado polo caravagismo, sen\u00f3n que sente a influencia do barroco flamengo rubensiano e o barroco italiano. Xa non son cadros con profundos contrastes de luz e sombras, sen\u00f3n que predomina neles un intenso cromatismo que lembra \u00e1 escola veneciana. Prod\u00facese unha teatralidade propia do barroco pleno, o cal ten certa l\u00f3xica dado que se emprega para expresar, por unha banda, o triunfo da Igrexa contrarreformista pero, tam\u00e9n, a un tempo, \u00e9 unha especie de pano ou aparello teatral que pretende ocultar a inexorable decadencia do Imperio Espa\u00f1ol. Incorp\u00f3rase ademais a pintura decorativa ao fresco de grandes paredes e b\u00f3vedas, con efectos esc\u00e9nicos e trompe-l'\u0153il. En relaci\u00f3n con ese ambiente de decadencia est\u00e1 a proliferaci\u00f3n de certos temas como a vanitas, para sinalar a fugacidade das cousas terreais, e que a diferenza das \"vanitas\" holandesas, por ter que reforzar o aspecto relixioso deste tema, adoitaban inclu\u00edr referencias sobrenaturais moi expl\u00edcitas.\nA escola madrile\u00f1a.\nEntre as figuras que mellor representan a transici\u00f3n desde o tenebrismo cara ao barroco pleno at\u00f3panse frei Juan Andr\u00e9s Ricci (1600-1681) e Francisco de Herrera\u00a0el Mozo (1627-1685), fillo de Herrera el Viejo. Herrera\u00a0el Mozo marchou moi cedo a estudar a Italia e ao volver en 1654, difundiu o gran barroco decorativo italiano, como pode verse no seu \"San Hermenexildo\" do Museo do Prado. Converteuse no copresidente da Academia de Sevilla, presidida por Murillo, pero traballou sobre todo en Madrid.\nO valisoletano Antonio de Pereda (1611-1678), centrado principalmente na pintura relixiosa para igrexas e conventos madrile\u00f1os, pintou algunhas \"vanitas\" nas que se alud\u00eda \u00e1 fugacidade dos praceres terreais e que proporcionan o ton que dominaba neste subx\u00e9nero dentro do bodeg\u00f3n ou natureza morta a mediados de s\u00e9culo. Entre elas atrib\u00faeselle a celeb\u00e9rrima \"O so\u00f1o do cabaleiro\" (Real Academia de Belas Artes de San Fernando), na que, xunto ao cabaleiro durmido, hai todo un repertorio das vaidades deste mundo: insignias de poder (o globo terr\u00e1queo, coroas) e obxectos preciosos (xoias, di\u00f1eiro, libros), xunto \u00e1s caveiras, as flores que axi\u00f1a murchan e a candea medio gastada que lembran que as cousas humanas son breves. Por se houbese algunha d\u00fabida sobre o sentido do cadro, un anxo corre xunto ao cabaleiro cunha cinta na que, a modo de charada, deb\u00faxanse un sol atravesado por un arco e frecha coa inscrici\u00f3n: AETERNE PUNGIT, CITO VOLAT ET OCCIDIT, isto \u00e9, \u00ab[O tempo] fere sempre, voa r\u00e1pido e mata\u00bb, o que no seu conxunto poder\u00edase interpretar como unha advertencia: \u00abA fama das grandes faza\u00f1as desvaecerase como un so\u00f1o\u00bb. A s\u00faa \"Alegor\u00eda da vaidade da vida\", no Kunsthistorisches de Viena est\u00e1 protagonizada por unha figura alada ao redor da cal se repiten os mesmos temas: o globo terr\u00e1queo, numerosas caveiras, un reloxo, di\u00f1eiro, etc. Noutras ocasi\u00f3ns, con todo (\"Vanitas\" do Museo de Zaragoza), limitarase a uns poucos elementos esenciais: caveiras e reloxo, m\u00e1is acomodados ao seu persoal estilo, pouco dado \u00e1s composici\u00f3ns complexas.\nO pleno barroco v\u00e9n representado por Francisco Rizi (1614-1685), irm\u00e1n de Juan Ricci e tam\u00e9n por Juan Carre\u00f1o de Miranda (1614-1685). Consid\u00e9rase que Carre\u00f1o de Miranda \u00e9 o segundo mellor retratista da s\u00faa \u00e9poca, detr\u00e1s de Vel\u00e1zquez; moi co\u00f1ecidos son os seus retratos de Carlos II e da reina vi\u00fava, Mariana de Austria. De entre os seus disc\u00edpulos, destaca Mateo Cerezo (1637-1666), admirador de Tiziano e van Dyck. Outro artista destacado foi Jos\u00e9 Antol\u00ednez, disc\u00edpulo de Francisco Rizi, a\u00ednda que con forte influencia veneciana e flamenga. Autor de obras relixiosas e de x\u00e9nero, onde destacan as s\u00faas \"Inmaculadas\", de influencia velazque\u00f1a na intensidade crom\u00e1tica, con preponderancia dos tons prateados. Sebasti\u00e1n Herrera Barnuevo, disc\u00edpulo de Alonso Cano, foi arquitecto, pintor e escultor, destacando no retrato, cun estilo influ\u00eddo pola escola veneciana, especialmente Tintoretto e Veron\u00e9s.\nA \u00faltima gran figura do barroco madrile\u00f1o \u00e9 Claudio Coello (1642-1693), pintor de corte. As s\u00faas mellores obras, con todo, non son os retratos sen\u00f3n as pinturas relixiosas, nas que a\u00fana un debuxo e perspectiva velazque\u00f1os cunha aparatosidade teatral que lembra a Rubens: \"A adoraci\u00f3n da Sacra Forma\" e \"O Triunfo de San Agust\u00edn\".\nA escola andaluza.\nUnha terceira \u00e9poca dentro da escola andaluza, en particular a sevillana, est\u00e1 representada por Murillo e Vald\u00e9s Leal, fundadores en 1660 dunha academia que afiliou a unha pl\u00e9iade de pintores. A Bartolom\u00e9 Esteban Murillo (1618-1682) lembr\u00f3uselle no s\u00e9culo XIX sobre todo polas s\u00faas \"Inmaculadas\" e as s\u00faas representaci\u00f3ns brandas, sentimentais, do \"Neno Xes\u00fas\", pero na Europa do seu tempo foi moi popular como pintor de escenas de x\u00e9nero con pillab\u00e1ns que viven a s\u00faa pobreza con dignidade (Nenos comendo froita, Neno mirando pola xanela). A s\u00faa obra presenta unha evoluci\u00f3n, sendo cada vez menos tenebrista. \u00c1 s\u00faa primeira \u00e9poca pertence a co\u00f1ecida \"Sagrada Familia del Pajarito\" e o ciclo do Convento de San Francisco de Sevilla. Posteriormente a s\u00faa t\u00e9cnica foise alixeirando, enriquecendo o colorido e adoptando unha pincelada m\u00e1is solta. Murillo procurou representar imaxes de gusto burgu\u00e9s, suaves, sen violencias nin dramatismos e eludindo en todo momento os aspectos desagradables da vida. Dentro da obra relixiosa de Murillo, cabe mencionar tam\u00e9n:\u00a0El Ni\u00f1o Jes\u00fas del corderito,\u00a0El Buen Pastor, \"O martirio de Santo Andr\u00e9s\", \"Rebeca e Eliezer\", A Anunciaci\u00f3n, \"Santas Xusta e Rufina\" e as varias versi\u00f3ns da \"Inmaculada Concepci\u00f3n\", imaxe para a que creou un modelo iconogr\u00e1fico que se continuou imitando en Sevilla durante un s\u00e9culo, ademais dos excepcionais medios puntos pintados para a igrexa sevillana de Santa Mar\u00eda a Branca, co so\u00f1o do patricio. Realizou as\u00ed mesmo retratos ao estilo elegante de van Dyck.\nPola s\u00faa banda, o cordob\u00e9s Juan de Vald\u00e9s Leal (1622-1690) \u00e9 co\u00f1ecido sobre todo polos dous cadros chamados as \"Postrimer\u00edas\" pintados para o Hospital da Caridade de Sevilla, grandes composici\u00f3ns nas que se representa o triunfo da Morte (alegoricamente representada por esqueletos e caveiras) sobre as vaidades do mundo (simbolizadas en armaduras e libros). Atopar\u00eda o seu paralelismo na literatura asc\u00e9tica da \u00e9poca, e mesmo en temas medievais que se ocupan do poder igualatorio da morte, pois a morte non fai distinci\u00f3ns entre estados, como ocorr\u00eda nas danzas da Morte. O seu estilo \u00e9 din\u00e1mico e violento, descarnado, primando a cor sobre o debuxo.\nO s\u00e9culo XVIII.\nDurante as primeiras d\u00e9cadas do s\u00e9culo XVIII perduraron as formas barrocas na pintura, at\u00e9 a irrupci\u00f3n do estilo rococ\u00f3, de influencia francesa, a mediados de s\u00e9culo. A chegada dos Borb\u00f3ns supuxo unha grande afluencia de artistas estranxeiros \u00e1 corte, como Jean Ranc, Louis-Michel Van Loo e Michel-Ange Houasse. Con todo, nas zonas perif\u00e9ricas continuou o labor iniciado polas principais escolas seiscentistas: en Sevilla, por exemplo, os disc\u00edpulos de Murillo continuaron o seu estilo case at\u00e9 1750. Cabe remarcar que f\u00f3ra da corte, o clero e a nobreza rexional mantiv\u00e9ronse fieis \u00e1 est\u00e9tica barroca, existindo unha continuidade ininterrompida das formas art\u00edsticas at\u00e9 ben entrado o s\u00e9culo XVIII.\nUnha figura de transici\u00f3n foi Acisclo Antonio Palomino, que, nado en 1655, viviu at\u00e9 1726, polo que realizou un intenso labor en ambos os s\u00e9culos. Iniciado na carreira eclesi\u00e1stica, abandonouna pola pintura, traslad\u00e1ndose da s\u00faa C\u00f3rdoba natal a Madrid en 1678, onde estudou con Carre\u00f1o e Claudio Coello. En 1688 obtivo o t\u00edtulo de pintor do rei, recibindo o encargo de pintar as b\u00f3vedas da capela do Concello de Madrid (1693-1699). Colaborou estreitamente con Luca Giordano, do que aprendeu o estilo barroco pleno italiano. Entre 1697 e 1701 realizou os frescos da igrexa dos Santos Juanes en Valencia, e entre 1705 e 1707 decorou o Convento de Santo Estevo de Salamanca. Os seus inicios enmarc\u00e1ronse nun estilo pr\u00f3ximo ao da escola madrile\u00f1a, con especial influencia de Coello, pero tras o seu contacto con Giordano aclarouse a s\u00faa paleta, realizando composici\u00f3ns onde demostra o seu gran dominio do escorzo.\nOutra figura de relevancia foi Miguel Jacinto Mel\u00e9ndez, ovetense instalado en Madrid, onde co\u00f1eceu a Palomino, como o nomeado pintor do rei en 1712. Foi retratista, realizando numerosos retratos de Felipe V e os seus fillos, pero dedicouse principalmente \u00e1 pintura relixiosa, influ\u00edda por Coello e Rizi, cun gran refinamiento e delicado colorido que apuntan ao rococ\u00f3: \"Anunciaci\u00f3n\" (1718), \"Sacra Familia\" (1722).\nNo \u00e1mbito valenciano Jos\u00e9 Vergara Gimeno (1726-1799) asimilou\u00a0a tardobarroqu\u00eda de Palomino, especialmente nas s\u00faas grandes composici\u00f3ns ao fresco, actualizando as f\u00f3rmulas xa consagradas por Juan de Juanes e os Ribalta e creando outras novas coas que se introduce na est\u00e9tica neocl\u00e1sica, \u00e1 que tam\u00e9n pertence a Real Academia de Belas Artes de San Carlos que fundou (1768) xunto co seu irm\u00e1n Ignacio e que dar\u00e1 dignidade aos estudos regulados.\nPor \u00faltimo, caber\u00eda mencionar ao catal\u00e1n Antonio Viladomat, que acusou a s\u00faa colaboraci\u00f3n co pintor italiano Ferdinando Galli Bibbiena na \u00e9poca en que Barcelona foi sede da corte do arquiduque Carlos de Austria, pretendente \u00e1 coroa espa\u00f1ola. Polo seu influxo o estilo de Viladomat fluctuou entre unha curiosa pervivencia do naturalismo seiscentista e o pleno barroco. Destacan as s\u00faas pinturas na Capela das Dores de Matar\u00f3 (1722) e a serie sobre a vida de San Francisco do Museo Nacional de Arte de Catalu\u00f1a (1727). Tam\u00e9n realizou bodeg\u00f3ns e escenas de x\u00e9nero, como o \"Catro Estaciones\" do Museo Nacional de Arte de Catalu\u00f1a.\nPintura barroca nas colonias espa\u00f1olas de Am\u00e9rica.\nAs primeiras influencias foron do tenebrismo sevillano, principalmente de Zurbar\u00e1n \u2013algunhas de cuxas obras a\u00ednda se conservan en M\u00e9xico e Per\u00fa\u2013, como se pode apreciar na obra dos mexicanos Jos\u00e9 Ju\u00e1rez e Sebasti\u00e1n L\u00f3pez de Arteaga, e do boliviano Melchor P\u00e9rez de Holgu\u00edn. En Cuzco, esta influencia sevillana foi interpretada de modo particular, con abundante uso de ouro e unha aplicaci\u00f3n de estilo ind\u00edxena nos detalles, a\u00ednda que inspir\u00e1ndose polo xeral en estampas flamengas. A Escola cuzque\u00f1a de pintura xurdiu por mor da chegada do pintor italiano Bernardo Bitti en 1583, que introduciu o manierismo en Am\u00e9rica. Destacou a obra de Lu\u00eds de Ria\u00f1o, disc\u00edpulo do italiano Angelino Medoro, autor dos murais do templo de Andahuaylillas. Tam\u00e9n destacaron os pintores indios Diego Quispe Perico e Basilio Santa Cruz Puma Callao, as\u00ed como Marcos Zapata, autor do cincuenta lenzos de gran tama\u00f1o que cobren os arcos altos da Catedral de Cuzco.\nNo s\u00e9culo XVIII os retablos escult\u00f3ricos empezaron a ser substitu\u00eddos por cadros, desenvolv\u00e9ndose notablemente a pintura barroca en Am\u00e9rica. Igualmente, creceu a demanda de obras de tipo civil, principalmente retratos das clases aristocr\u00e1ticas e da xerarqu\u00eda eclesi\u00e1stica. A principal influencia ser\u00e1 a de Murillo, e nalg\u00fan caso \u2013como en Crist\u00f3bal de Villalpando\u2013 a de Vald\u00e9s Leal. A pintura desta \u00e9poca ten un ton m\u00e1is sentimental, con formas m\u00e1is doces e brandas. Destacan Gregorio V\u00e1zquez de Arce en Colombia, e Juan Rodr\u00edguez Ju\u00e1rez e Miguel Cabrera en M\u00e9xico.\nO per\u00edodo de maior apoxeo deuse entre 1650 e 1750, \u00e9poca en que aparecen unha serie de mestres traballando en M\u00e9xico, Colombia, Ecuador, Per\u00fa e Bolivia. A cultura barroca demostrou unha gran paix\u00f3n polos temas mitol\u00f3xicos, especialmente nas pinturas dos arcos triunfais que se constru\u00edan para a entrada dos Vicerreis e outros grandes personaxes. Outros temas de grande interese foron os dedicados \u00e1 iconograf\u00eda da Biblia, impulsada polo esp\u00edrito da Contrarreforma. A cidade de Quito tomou protagonismo baixo o patro\u00e1dego das ordes relixiosas de dominicos e xesu\u00edtas."}
{"id": "338629", "revid": "1822", "url": "https://gl.wikipedia.org/wiki?curid=338629", "title": "Mandianes Castro", "text": ""}
{"id": "338630", "revid": "865", "url": "https://gl.wikipedia.org/wiki?curid=338630", "title": "Blurt", "text": "Blurt \u00e9 unha banda inglesa de post-punk formada en 1979 en Stroud, Gloucestershire."}
{"id": "338632", "revid": "56817", "url": "https://gl.wikipedia.org/wiki?curid=338632", "title": "Sphingobium", "text": "Sphingobium \u00e9 un x\u00e9nero de alfaproteobacterias clasificado na orde Sphingomonadales. O x\u00e9nero creouse pola subdivisi\u00f3n do antigo x\u00e9nero \"Sphingomonas\". Son diferentes doutras esfingom\u00f3nadas en que se illan xeralmente do solo, a\u00ednda que \"Sphingobium yanoikuyae\" foi illado dun esp\u00e9cime cl\u00ednico. Poden degradar diversos compostos qu\u00edmicos que cheguen ao medio ambiente, como compostos arom\u00e1ticos e cloroarom\u00e1ticos, entre eles fenois como o nonilfenol e o pentaclorofenol, herbicidas como o \u00e1cido (RS)-2-(4-cloro-2-metilfenoxi) propi\u00f3nico e o hexaclorociclohexano, e hidrocarburos arom\u00e1ticos polic\u00edclicos. A especie tipo \u00e9 \"S. yanoikuyae\", cuxo xenoma foi secuenciado, e describ\u00edronse numerosas especies neste x\u00e9nero."}
{"id": "338635", "revid": "98629", "url": "https://gl.wikipedia.org/wiki?curid=338635", "title": "Referendo sobre a permanencia de Espa\u00f1a na OTAN", "text": "O referendo sobre a permanencia de Espa\u00f1a na OTAN foi un referendo celebrado o m\u00e9rcores 12 de marzo de 1986 en Espa\u00f1a, pa\u00eds que pertenc\u00eda \u00e1 OTAN desde o 30 de maio de 1982. Foi convocado o 31 de xaneiro de 1986 polo goberno socialista presidido por Felipe Gonz\u00e1lez.\nHistoria.\nO cambio de posici\u00f3n do goberno de Felipe Gonz\u00e1lez respecto da OTAN.\nTrala entrada de Espa\u00f1a na CEE chegou o momento de convocar o prometido referendo sobre a permanencia de Espa\u00f1a na OTAN. Pero Felipe Gonz\u00e1lez e o seu goberno anunciaron que \u00edan defender que Espa\u00f1a seguise na OTAN, a\u00ednda que baixo tres condici\u00f3ns atenuantes: a non incorporaci\u00f3n \u00e1 estrutura militar, a prohibici\u00f3n de instalar, almacenar ou introducir armas nucleares e a reduci\u00f3n das bases militares norteamericanas en Espa\u00f1a. Previamente Gonz\u00e1lez tivera que convencer ao seu propio partido no XXX Congreso celebrado en decembro de 1984, e ademais o xiro respecto da OTAN provocou a dimisi\u00f3n do ministro de Asuntos Exteriores Fernando Mor\u00e1n en desacordo con el.\nSegundo Santos Juli\u00e1, os principais factores que influ\u00edron no cambio de actitude do goberno do PSOE foron \u00abas presi\u00f3ns de Estados Unidos e de varios pa\u00edses europeos; a relaci\u00f3n entre a permanencia na OTAN e a incorporaci\u00f3n de Espa\u00f1a \u00e1 CEE e a actitude favorable a un estreitamento de v\u00ednculos coa Alianza adoptada desde moi pronto polo Ministerio de Defensa\u00bb. A isto engadiuse a idea de que era imprudente sa\u00edrse da OTAN nun momento en que se agudizaban as tensi\u00f3ns da segunda guerra fr\u00eda.\nAnte a \u00abviraxe\u00bb do PSOE, a bandeira do rexeitamento \u00e1 OTAN foi recollida polo Partido Comunista de Espa\u00f1a \u2014agora dirixido polo asturiano Gerardo Igrexas que substitu\u00edra a Santiago Carrillo, quen acabou abandonando o PCE para fundar Mesa de Unidade Comunista\u2014 que formou unha ampla coalici\u00f3n de organizaci\u00f3ns e de partidos de esquerda \u2014inclu\u00eddos socialistas que abandonaron o PSOE ao estar en desacordo co cambio de posici\u00f3n do seu partido\u2014, da que xurdir\u00eda Esquerda Unida, coalici\u00f3n que se presentou \u00e1s elecci\u00f3ns xerais de outubro de 1986. Pola s\u00faa banda, a \"proatlantista\" Alianza Popular optou paradoxalmente pola abstenci\u00f3n, deixando s\u00f3 ao goberno, o que constitu\u00edu, en palabras de David Ruiz, unha \u00abpenosa estratexia\u2026 que desacreditar\u00e1 a carreira pol\u00edtica do seu fundador, Manuel Fraga, en tanto que aspirante ao goberno do Estado\u00bb.\nA controversia.\nUn dos motivos polos que este referendo resultou pol\u00e9mico foi o feito de que o PSOE se manifestou en contra do ingreso na OTAN antes de entrar no Goberno, usando a lema \"OTAN, de entrada non\". No referendo propuxo o si \u00e1 permanencia.\nPor outra banda, Coalici\u00f3n Popular, que sempre fora partidaria da entrada na OTAN, recomendou a abstenci\u00f3n no referendo.\nOutro dos motivos foi a redacci\u00f3n da pregunta, que a opini\u00f3n p\u00fablica considerou tendenciosa para encami\u00f1ar cara ao \"si\" no referendo. De feito o Goberno fixo campa\u00f1a polo \"si\".\nA pregunta.\nNo referendo presentouse aos espa\u00f1ois maiores de 18 anos unha papeleta co seguinte texto e pregunta:\nResultado.\nEn contra do esperado, Felipe Gonz\u00e1lez \u2014que anunciou que dimitir\u00eda se ga\u00f1aba o \"NON\", o que parece que influ\u00edu en moitos votantes\u2014 conseguiu finalmente darlle a volta \u00e1s enquisas e o \"SI\" acabou imp\u00f3ndose no referendo que se celebrou o 12 de marzo de 1986, a\u00ednda que por unha estreita marxe. O \"NON\" triunfou en catro comunidades: Catalu\u00f1a, Pa\u00eds Vasco, Navarra e Canarias. No Pa\u00eds Vasco a campa\u00f1a antiOTAN favoreceu o crecemento de Herri Batasuna, o partido da esquerda abertzale, que conseguir\u00eda cinco escanos nas elecci\u00f3ns de outubro de 1986.\nO presidente da plataforma c\u00edvica que propugnaba o \u00abnon\u00bb ao ingreso de Espa\u00f1a na OTAN foi o escritor Antonio Gala.\nO resultado do referendo, \u00aba m\u00e1is dura proba do seu prolongado mandato\u00bb, reforzou o liderado de Felipe Gonz\u00e1lez, tanto no seu partido como no conxunto do pa\u00eds, como se puido comprobar nas elecci\u00f3ns xerais celebradas ese mesmo ano nas que o PSOE volveu conseguir a maior\u00eda absoluta, a\u00ednda que con 18 deputados menos que en 1982. Non foi alleo a iso que se superou a crise econ\u00f3mica e entrouse nunha fase de forte expansi\u00f3n que se prolongar\u00e1 at\u00e9 1992.\nResultados por Comunidades Aut\u00f3nomas.\nO resultado da votaci\u00f3n foi o seguinte:\nEvoluci\u00f3n posterior da relaci\u00f3n de Espa\u00f1a coa OTAN.\nEn 1997, durante o mandato de Jos\u00e9 Mar\u00eda Aznar, Espa\u00f1a incorporouse \u00e1 estrutura militar integrada da OTAN (incumpr\u00edndose o primeiro condicionante do acordo). O segundo precepto foi emendado, introduc\u00edndose unha cl\u00e1usula pola que Estados Unidos pode instalar, almacenar ou introducir armas nucleares en territorio espa\u00f1ol, previa autorizaci\u00f3n do Goberno de Espa\u00f1a. Ademais, desde 1986 non se procedeu \u00e1 reduci\u00f3n progresiva da presenza militar de Estados Unidos en Espa\u00f1a, sen\u00f3n que foi aument\u00e1ndose paulatinamente, co que se pode considerar o terceiro precepto tam\u00e9n incumprido.\nSegundo o acordo ao que se chegou cos estados asinantes do tratado, para o caso de Ceuta e Melilla non est\u00e1n obrigados a defender a soberan\u00eda espa\u00f1ola dun posible ataque exterior."}
{"id": "338641", "revid": "89787", "url": "https://gl.wikipedia.org/wiki?curid=338641", "title": "Lobo mari\u00f1o cincento", "text": "A foca cincenta (ou cinsenta ou gris), tam\u00e9n chamada lobo mari\u00f1o cincento, denominada co nome cient\u00edfico de Halichoerus grypus (que significa 'porco de mar de foci\u00f1o ganchudo'), \u00e9 unha especie de foca que se encontra en ambas as beiras do Atl\u00e1ntico Norte. \u00c9 un gran pinn\u00edpede da familia dos f\u00f3cidos e a \u00fanica especie do x\u00e9nero Halichoerus.\nTaxonom\u00eda.\nReco\u00f1\u00e9cense d\u00faas subespecies desta foca:\nO esp\u00e9cime tipo de \"H. g. grypus\" (esp\u00e9cime ZMUC M11-1525, capturado nas illas de Amager) foi redescuberto en 2016, e unha proba de ADN mostrou que pertenc\u00eda en realidade a un esp\u00e9cime do B\u00e1ltico en vez de proceder de Groenlandia, como se asumira previamente. O nome \"H. g. grypus\" foi, por tanto, transferido \u00e1 subespecie do B\u00e1ltico (substitu\u00edndo ao anterior \"H. g. macrorhynchus\"), mentres que o nome \"H. g. atlantica\" foi recuperado para a subespecie do Atl\u00e1ntico.\nOs estudos moleculares indicaron que as poboaci\u00f3ns atl\u00e1nticas occidentais e orientais levan sendo xeneticamente distintas desde hai polo menos un mill\u00f3n de anos,e potencialmente poder\u00edan considerarse subespecies separadas.\nDescrici\u00f3n.\n\u00c9 unha foca grande, con machos nas poboaci\u00f3ns do Atl\u00e1ntico leste que acadan os 2,5\u20133,3\u00a0m de longo e un peso de 170-310\u00a0kg; as femias son moito menores, normalmente de 1,6\u20132,0\u00a0m e 100\u2013190\u00a0kg. Os individuos do oeste do Atl\u00e1ntico adoitan ser m\u00e1is grandes, con machos que chegan aos 400\u00a0kg e femias que pesan ata 250\u00a0kg. Dist\u00ednguese da foca com\u00fan polo seu perfil recto da cabeza, foci\u00f1o ben separado, e por ter menos manchas polo corpo. Carecen de orellas (como \u00e9 t\u00edpico nos f\u00f3cidos) e te\u00f1en foci\u00f1os caracteristicamente grandes. Os machos te\u00f1en foci\u00f1os m\u00e1is grandes e un perfil menos curvado que os machos das focas com\u00fans. Os machos son xeralmente m\u00e1is escuros que as femias, con manchas m\u00e1is claras e a mi\u00fado cicatrices arredor do pescozo. As femias son de grises prateadas a marr\u00f3ns con manchas escuras.\nEcolox\u00eda e distribuci\u00f3n.\nNa Ba\u00eda Alem\u00e1, hai colonias nas illas Sylt e Amrum e en Heligoland.\nNo Reino Unido e Irlanda, reprod\u00facense en varias colonias costeiras, das cales son especialmente grandes as de Blakeney Point en Norfolk, Donna Nook en Lincolnshire, as illas Farne da costa de Northumberland (uns 6000 animais), Orcadas e North Rona. na costa norte de Escocia, illa Lambay na costa de Dubl\u00edn e illa Ramsey na costa de Pembrokeshire. \nAdemais destas colonias moi grandes, hai outras moito m\u00e1is pequenas, algunhas das cales son ben co\u00f1ecidas como atracci\u00f3ns tur\u00edsticas. Entre tales colonias est\u00e1 a das rochas Carrack en Cornualla.\nAdemais, en Europa existe unha poboaci\u00f3n illada no mar B\u00e1ltico, que constit\u00fae a subespecie \"H. grypus balticus\".\nNo oeste do Atl\u00e1ntico Norte enc\u00f3ntrase en gran n\u00famero nas augas costeiras do Canad\u00e1 e cara ao sur ata Nantucket nos Estados Unidos. No Canad\u00e1, vese nomalmente no golfo do San Lourenzo, Terra Nova, as Mar\u00edtimas e o Quebec. A maior colonia do mundo \u00e9 a da illa Sable, Nova Escocia. Nos Estados Unidos enc\u00f3ntrase todo o ano polas costas de Nova Inglaterra, en particular Maine e Massachusetts. As probas arqueol\u00f3xicas confirman que as focas cincentas viv\u00edan do sur de Nova Inglaterra e atop\u00e1ronse restos en Block Island, Martha's Vineyard e preto da desembocadura do r\u00edo Quinnipiac en New Haven, Connecticut. A s\u00faa \u00e1rea natural est\u00e9ndese agora moito m\u00e1is ao sur do que previamente se reco\u00f1ec\u00eda, e hai avistamentos confirmados en Carolina do Norte. Ademais, hai un informe de Farley Mowat de colonias reprodutoras hist\u00f3ricas tan ao sur como o cabo Hatteras, Carolina do Norte.\nDurante os meses de inverno poden verse descansando sobre rochas, illas, e bancos de area non lonxe da costa, e ocasionalmente ve\u00f1en descansar a terrra. Na primavera as cr\u00edas acabadas de desleitar e as dun ano aparecen por veces varadas en praias despois de quedaren separdas do seu grupo.\nDieta.\nAs focas cincentas alim\u00e9ntanse dunha ampla variedade de peixes, principalmente bent\u00f3nicos ou demersais, capturadas a profundidades de 70\u00a0m ou m\u00e1is. Os peixes \"Ammodytes spp\" son importantes na s\u00faa dieta en moitas localidades. O bacallau e outros g\u00e1didos, peixes planos, arenques, l\u00e1bridos e raias son tam\u00e9n importantes localmente. Por\u00e9n, est\u00e1 claro que a foca cincenta come calquera cousa que estea dispo\u00f1ible, inclu\u00edndo polbos e lumbrigantes. As s\u00faas necesidades de comida diarias est\u00edmanse en 5\u00a0kg, a\u00ednda que a foca non come todos os d\u00edas e xax\u00faa durante a estaci\u00f3n reprodutora.\nObservaci\u00f3ns e estudos recentes en Escocia, Pa\u00edses Baixos e Alema\u00f1a mostraron que as focas cincentas tam\u00e9n comen grandes animais como focas com\u00fans e toni\u00f1as com\u00fans. En 2014, un macho no mar do Norte foi documentado e filmado matando e canibalizando 11 cr\u00edas da s\u00faa propia especie no decurso dunha semana. Feridas similares nas carcasas de cr\u00edas atopadas noutros sitios da rexi\u00f3n suxiren que o canibalismo e o infanticidio poden non ser raros nas focas cincentas. Os machos poden realizar ese comportamento quizais como unha forma de incrementar o seu \u00e9xito reprodutor accedendo a presas f\u00e1ciles sen abandonar o seu territorio principal.\nReproduci\u00f3n.\nAs focas cincentas alim\u00e9ntanse para acumular graxa, que \u00e9 utilizada cando se reproducen e aleitan as cr\u00edas, xa que non saen a buscar comida durante ese tempo. Paren unha soa cr\u00eda cada ano. Os anos reprodutores das femias empezan xa aos 4 anos de idade e prol\u00f3nganse ata que te\u00f1en 30 anos. A femia presta todos os coidados parentais. Durante a reproduci\u00f3n, os machos s\u00f3 defenden as femias doutros machos para aparearse. As cr\u00edas nacen cunha masa duns 14\u00a0kg. Nacen en outono (de setembro a decembro) no Atl\u00e1ntico leste e en inverno (de xaneiro a febreiro) no oeste, cun pelame denso, suave, sedoso e branco; nacen pequenas pero engordan rapidamente co leite da s\u00faa nai extremadamente rico en graxa. A graxa pode consistir nun 60% de graxa. As cr\u00edas de foca cincenta son precoces, e s nais retornan ao mar para alimentarse unha vez que as cr\u00edas foron desleitadas. As cr\u00edas tam\u00e9n realizan un xax\u00fan post-desleitamento antes de abandonaren a terra e aprenderen a nadar. En aproximadamente un mes mudan o pelame, e cr\u00e9celles a pelame densa e impermeable de adulto, e saen ao mar para pescar eles mesmos. En anos recentes, o n\u00famero de focas cincentas aumentou no oeste e nos Estados Unidos e o Canad\u00e1, neste \u00faltimo pa\u00eds houbo petici\u00f3ns de que se sacrificasen en certo n\u00famero.\nAs taxas de supervivencia ao primeiro ano das cr\u00edas est\u00edmase que var\u00edan do 80-85% a menos do 50% dependendo da localizaci\u00f3n e das condici\u00f3ns. A fame debido a dificultades para aprender a alimentarse, parece ser a principal causa da morte das cr\u00edas.\nStatus.\nA IUCN considera que o status da especie \u00e9 pouco preocupante, pero no pasado nalg\u00fans pa\u00edses a especie fora case erradicada. Nos Estados Unidos, despois do seu case exterminio por causa da caza polo seu aceite, carne e peles, os avistamentos de exemplares empezaron a incrementarse a finais da d\u00e9cada de 1980. Pag\u00e1banse recompensas por todos os tipos de focas ata 1945 en Maine e 1962 en Massachusetts. Un ano despois de que o Congreso aprobase en 1972 a Lei de Proteci\u00f3n de Mam\u00edferos Mari\u00f1os que imped\u00eda facer dano ou acosar as focas, un exame de toda a costa de Maine atopou s\u00f3 30 focas cincentas. Ao principio as primeiras poboaci\u00f3ns de foca cincenta increment\u00e1ronse lentamente, despois aumentaron m\u00e1is nas illas de Maine ata a illa Monomoy e illa de Nantucket da costa de cabo Cod. A colonia reprodutora m\u00e1is ao sur estableceuse na illa Muskeget con cinco cr\u00edas nacidas en 1988 e unhas 2000 contadas en 2008. Segundo un estudo xen\u00e9tico, a poboaci\u00f3n dos Estados Unidos formouse como resultado da recolonizaci\u00f3n por focas canadenses. En 2009, miles de focas cincentas estableceron a s\u00faa residencia en ou preto de praias populares para o turismo recreativo na parte externa de cabo Cod, o que tivo como resultado que se observaron tibur\u00f3ns brancos preto da costa que vi\u00f1an cazar as focas. En 2011 nun reconto nas augas da costa sueste de Massachusetts do Servizo Nacional de Pesquer\u00edas Mari\u00f1as atop\u00e1ronse 15756 focas cincentas. As focas cincentas est\u00e1n increment\u00e1ndose en augas dos estados de Nova York e Nova Jersey, e esp\u00e9rase que establezan colonias m\u00e1is ao sur.\nNo Reino Unido as focas est\u00e1n protexidas pola lei desde 1970, pero esa lei non se aplica en Irlanda do Norte. No Reino Unido houbo petici\u00f3ns por parte de pescadores de que se fixesen sacrificios destes animais, que consideran que os bancos de peixes diminu\u00edron debido \u00e1s focas.\nA poboaci\u00f3n no mar B\u00e1ltico incrementouse nun 8% ao ano entre 1990 e mediados da d\u00e9cada de 2000 e quedou estancada desde 2005. Desde 2011 cazar focas cincentas \u00e9 legal en Suecia e Finlandia e util\u00edzase unha cota do 50%. Outra causa antropox\u00e9nica da morte desta especie \u00e9 o afogamento en redes de pesca.\nCatividade.\nAs focas cincentas poden acostumarse a vivir en catividade e at\u00f3panse comunmente en zoos na s\u00faa \u00e1rea nativa, especialmente en Europa. Tradicionalmente foron animais de circo populares e a mi\u00fado foron usados en espect\u00e1culos facendo actos de equilibrio e exhibici\u00f3n. No mar Negro preto das costas de Ucra\u00edna observouse polo menos unha foca cincenta, probablemente escapada da catividade."}
{"id": "338642", "revid": "26995", "url": "https://gl.wikipedia.org/wiki?curid=338642", "title": "Halichoerus grypus", "text": ""}
{"id": "338644", "revid": "27155", "url": "https://gl.wikipedia.org/wiki?curid=338644", "title": "Diclorodifenildicloroetileno", "text": "O diclorodifenildicloroetileno (DDE) \u00e9 un composto qu\u00edmico formado a partir do DDT pola perda dun cloruro de hidr\u00f3xeno (deshidrohaloxenaci\u00f3n), e \u00e9 un dos produtos de degradaci\u00f3n do DDT m\u00e1is com\u00fans. Debido \u00e1 alta frecuencia do uso do DDT na sociedade e na agricultura a mediados do s\u00e9culo XX, o DDT e o DDE a\u00ednda se poden atopar moi frecuentemente en mostras de tecidos animais, malia a prohibici\u00f3n actual destes produtos. O DDE \u00e9 especialmente perigoso porque \u00e9 liposoluble igual que outros organoclorados, polo que raramente \u00e9 excretado do corpo e as s\u00faas concentraci\u00f3ns tenden a incrementarse ao longo da vida (bioacumulaci\u00f3n). A maior excepci\u00f3n a isto \u00e9 a excreci\u00f3n de DDE polo leite, o que fai chegar unha porci\u00f3n substancial do DDE da nai \u00e1 cr\u00eda ou meni\u00f1o. Ademais da s\u00faa acumulaci\u00f3n nun organismo ao longo da s\u00faa vida, a estabilidade deste composto fai que se bioacumule no ambiente e cadea tr\u00f3fica e isto amplifica os seus efectos negativos.\nS\u00edntese.\nO DDE x\u00e9rase pola deshidrohaloxenaci\u00f3n do DDT. A perda de HCl no DDT orixina a formaci\u00f3n dun dobre enlace nos \u00e1tomos de carbono centrais (previamente cuaternarios).\nToxicidade.\nMediuse a toxicidade do DDE en ratas, e atopouse que neses animais \u00e9 t\u00f3xico a 79,6\u00a0mg/kg. O DDE e a s\u00faa mol\u00e9cula parental o DDT, son t\u00f3xicos reprodutivos para certas especies de aves. Por exemplo, \u00e9 unha das maiores raz\u00f3ns do declive que experimentou a aguia de cabeza branca (\"Haliaeetus leucocephalus\"), o pelicano pardo (\"Pelecanus occidentalis\") o falc\u00f3n peregrino (\"Falco peregrinus\") , e a aguia peixeira (\"Pandion haliaetus\"). Estes compostos causan o adelgazamento da casca dos ovos nas especies susceptibles, o que causa que as aves faciilmente rompan os ovos cando os est\u00e1n incubando. As aves de presa, aves acu\u00e1ticas, e paxaros cantores son m\u00e1is susceptibles a este adelgazamento das cascas que as gali\u00f1as e outros galiformes, e neste efecto o DDE parece ser m\u00e1is potente que o DDT.\nMecanismo.\nO mecanismo biol\u00f3xico causante do adelgazamento da casca dos ovos non se co\u00f1ece por completo, pero crese que o p,p'-DDE altera a capacidade da gl\u00e1ndula da casca de excretar carbonato de calcio no ovo en desenvolvemento. Poden entrar en funcionamento varios mecanismos, ou poden operar diferentes mecanismos en distintas especies. Alg\u00fans estudos indicaron que a\u00ednda que os niveis de DDE caeron drasticamente no medio ambiente desde a prohibici\u00f3n do uso deste composto, a casca dos ovos permaneceu entre un 10 e un 12 % m\u00e1is delgada que antes de empezar a usarse o DDT.\nAlg\u00fans estudos indicaron inicialmente que o DDE \u00e9 un perturbador end\u00f3crino e contrib\u00fae ao cancro de mama, pero estudos m\u00e1is recentes proporcionaron fortes evidencias de que non hai relaci\u00f3n entre a exposici\u00f3n ao DDE e o cancro de mama. O que est\u00e1 m\u00e1is claro \u00e9 que o DDE \u00e9 un antagonista feble do receptor de andr\u00f3xenos e pode producir anormalidades no tracto xenital masculino.\nEstudos feitos en animais indicaron que os pesticidas organoclorados, como o DDE, son neurot\u00f3xicos, causan estr\u00e9s oxidativo, e danan o sistema dopamin\u00e9rxico do cerebro."}
{"id": "338645", "revid": "27155", "url": "https://gl.wikipedia.org/wiki?curid=338645", "title": "DDE", "text": ""}
{"id": "338646", "revid": "89787", "url": "https://gl.wikipedia.org/wiki?curid=338646", "title": "Signo de fin de artigo", "text": "O signo de fin de artigo, tombstone, Halmos, fin da demostraci\u00f3n ou signo de Q.E.D. \"\" \u00fasase en Matem\u00e1ticas para sinalar a fin dunha demostraci\u00f3n matem\u00e1tica, en lugar da abreviatura habitual \"Q.E.D.\", da frase latina \"quod erat demonstrandum\", \"o que se quer\u00eda demostrar\". Nas revistas, \u00e9 un dos signos que se emprega para indicar o final dun artigo.\nNo Unicode, repres\u00e9ntase polo car\u00e1cter , que ten variantes gr\u00e1ficas. Pode ser un rect\u00e1ngulo ou un cadrado baleiro ou enchido.\n\u00c1s veces ch\u00e1mase 'halmos' polo matem\u00e1tico Paul Halmos, que foi o primeiro que o usou nun contexto matem\u00e1tico. Tivo a idea de empregalo tras velo usado para indicar o final dos artigos en revistas. Nas s\u00faas memorias \"I Want to Be a Mathematician\", escribiu:"}
{"id": "338647", "revid": "45576", "url": "https://gl.wikipedia.org/wiki?curid=338647", "title": "Circu\u00edto de Bugatti", "text": ""}
{"id": "338648", "revid": "865", "url": "https://gl.wikipedia.org/wiki?curid=338648", "title": "The Cribs", "text": "The Cribs \u00e9 unha banda inglesa de indie rock procedente de Wakefield, Yorkshire Occidental. O grupo est\u00e1 formado polos xemelgos Gary e Ryan Jarman e o seu irm\u00e1n menos Ross. Posteriormente un\u00eduselles o guitarristas de The Smiths e Modest Mouse Johnny Marr, que se converteu en membro formal en 2008. Marr ser\u00eda parte da banda ata o ano 2011; a s\u00faa marcha foi anunciada oficialmente o 11 de abril a trav\u00e9s da p\u00e1xina do grupo. A banda foi inicialmente relacionada con outros grupos af\u00edns do Reino Unido, destacando a The Libertines, por unha prensa musical que estaba buscando unha \"retagarda brit\u00e1nica\" \u00e1 marea de populares grupos de rock alternativo dos Estados Unidos da \u00e9poca."}
{"id": "338649", "revid": "865", "url": "https://gl.wikipedia.org/wiki?curid=338649", "title": "Blood Red Shoes", "text": "Blood Red Shoes \u00e9 un d\u00fao de rock alternativo ingl\u00e9s procedente de Brighton, formado por Laura-Mary Carter e Steven Ansell. A banda leva publicados catro \u00e1lbums de estudio, \"Box of Secrets\" (2008), \"Fire Like This\" (2010), \"In Time to Voices\" (2012) e \"Blood Red Shoes\" (2014) ademais de varios EPs e vinilos de 7\" nos seus primeiros anos. En 2014 a banda fundou o seu propio selo discogr\u00e1fico, Jazz Life."}
{"id": "338650", "revid": "23204", "url": "https://gl.wikipedia.org/wiki?curid=338650", "title": "Black Wire", "text": "Black Wire \u00e9 unha banda inglesa de post-punk formada en Leeds no ano 2003. O grupo separouse en agosto de 2007 tras publicar un \u00fanico \u00e1lbum, pero reformar\u00edase en 2013.\nHistoria.\nBlack Wire formouse en xaneiro de 2003 e realizou o seu primeiro concerto \u00e1s poucas semanas no club Pigs de Leeds. Posteriormente realizou longas xiras con bandas como Bloc Party, The Libertines, Hard-Fi, The Cribs, Kaiser Chiefs e The Futureheads. O seu sinxelo de estreae, \"Attack! Attack! Attack!\", foi seleccionado pola \"NME\" como sinxelo da semana. A comezos de of 2006 a banda realizou unha xira europea e tocou en Italia, Francia e Alema\u00f1a, e tam\u00e9n unha polos Estados Unidos, tocando en San Francisco, Chicago, Os \u00c1nxeles e Nova York. A banda xirou novamente por Europa en xu\u00f1o de 2007 co grupo londiniense Art Brut.\nO t\u00edtulo da exitosa canci\u00f3n de Kaiser Chiefs \"I Predict A Riot\" baseouse nun concerto de Black Wire en 2004, cando a banda tocou novamente no Pigs de Leeds. A s\u00faa intensa actuaci\u00f3n causou que o p\u00fablico invadise o escenario, momento no cal os gardas de seguridade comezaron a expulsar tanto ao p\u00fablico como a membros do grupo, causando que o bater\u00eda de Kaiser Chiefs Nick Hodgson exclamase ao dono do local \"I predict a riot\".\nDan Wilson, que estudara nunha escola art\u00edstica, dese\u00f1ou e debuxou as portadas dos tres primeiros sinxelos.\nO seu \u00e1lbum de estrea, \"Black Wire\", foi publicado a principios de 2005 a trav\u00e9s de 48 Crash, un selo discogr\u00e1fico que deixaron en 2006 debido a inconsistencias , due to inconsistencies nas contribuci\u00f3ns da compa\u00f1\u00eda e na s\u00faa \u00e9tica no traballo. A banda estivo traballando en material novo para ser editado en 2007, pero finalmente separouse en agosto dese ano.\nMcCabe e Prescott actuaron co nome Lord Auch, mentres que Wilson e Greatorex formaron Televised Crimewave. \u00e4mbalasd\u00faas bandas disolv\u00e9ronse no ano 2010.\nNo ano 2013 o grupo reformouse e realizou varios concertos no mes de decembro. \nEn abril de 2020 a banda publicou canci\u00f3ns in\u00e9ditas gravadas no ano 2006 como o seu segundo \u00e1lbum, \"Confetti\", a trav\u00e9s de Bandcamp."}
{"id": "338651", "revid": "23204", "url": "https://gl.wikipedia.org/wiki?curid=338651", "title": "The Cooper Temple Clause", "text": "The Cooper Temple Clause foi unha banda inglesa de rock alternativo formada en Wokingham, Berkshire en 1998. O grupo publicou tres \u00e1lbums antes de anunciar a s\u00faa separaci\u00f3n o 24 de abril de 2007, tras a marcha de Daniel Fisher."}
{"id": "338652", "revid": "23204", "url": "https://gl.wikipedia.org/wiki?curid=338652", "title": "Clearlake", "text": "Clearlake \u00e9 unha banda de indie rock procedente de Brighton e formada no ano 1999. Ata o momento te\u00f1en publicados tres \u00e1lbums de estudio."}
{"id": "338653", "revid": "89787", "url": "https://gl.wikipedia.org/wiki?curid=338653", "title": "LinkedIn", "text": "LinkedIn \u00e9 unha rede social para profesionais (co\u00f1ecida tam\u00e9n como \u201cFacebook dos profesionais\") fundada en decembro de 2002 e aberta ao p\u00fablico en maio de 2003; sendo creada por Reid Hoffman, Allen Blue, Konstantin Guericke, Eric Ly e Jean-Luc Vaillant. Nesta rede \u00e9 posible crear o teu perfil e colgar o teu CV (resumo da tua experiencia e logros profesionais), ofrec\u00e9ndoche a opci\u00f3n de contactar con persoas especializadas no teu mesmo sector, establecendo deste xeito unha rede de contactos.\nEn outubro de 2008, ti\u00f1a arredor de 20 mill\u00f3ns de usuarios rexistrados. A cifra en 2013 ascend\u00eda a m\u00e1is de 200 mill\u00f3ns de usuarios repartidos en 200 pa\u00edses de todo o mundo, abarcando todas as empresas da lista da revista \"Fortune\" das 500 maiores empresas estadounidenses.\nActualmente, esta rede conta con 400 mill\u00f3ns de usuarios, convert\u00e9ndose nunha das mellores cartas de presentaci\u00f3n, cara o mundo laboral, en Internet. A diferenza doutras redes, LinkedIn, non permite personalizar case nada do seu contido; a \u00fanica foto que se pode subir \u00e9 a do CV, deste xeito s\u00f3 permite enfocarse nos intereses profesionais das persoas rexistradas. Nela encontrar\u00e1s empresas e profesionais que buscan promocionarse, facer \"networking\" e negocios.\nCaracter\u00edsticas.\nA rede social LinkedIn est\u00e1 dividida da seguinte forma:\nFoto de perfil: a foto mostrada no perfil visual\u00edzase no encabezado da p\u00e1xina. \u00c9 moi importante que estea actualizada para facilitar o reco\u00f1ecemento \u00e1 outros usuarios.\nEncabezamento: no encabezamento m\u00f3strase a foto de perfil, o nome do usuario, t\u00edtulo, traballo, contactos e o bot\u00f3n de \"conectar\".\nEstado: nesta secci\u00f3n poderase comezar conversaci\u00f3n cos contactos, ademais de publicar novos proxectos nos que esteas somerxido, artigos de interese etc.\nTraxectoria profesional e acad\u00e9mica: este apartado est\u00e1 destinado a recolectar informaci\u00f3n sobre a educaci\u00f3n recibida e a experiencia profesional acadada ata o momento. Ademais, poderanse destacar aptitudes e co\u00f1ecementos que se pos\u00faan. Tanto a experiencia laboral como a formaci\u00f3n acad\u00e9mica aparecer\u00e1n por orde cronol\u00f3xico, ocupando o primeiro lugar a traxectoria profesional (breve descrici\u00f3n da empresa na que se traballa e o posto que se ocupa).\nBuscador de emprego: ferramenta para encontrar ofertas de traballo relacionadas co teu sector e situada na parte superior da p\u00e1xina.\nAplicaci\u00f3ns: \u00e9 posible engadir aplicaci\u00f3ns ao teu perfil, como \u00e9 o caso de SlideShare, a partir da cal poder\u00e1s compartir presentaci\u00f3ns coa t\u00faa rede de contactos.\nFuncionamento.\nSomerxerte por primeira vez en LinkedIn \u00e9 moi parecido a dese\u00f1ar o teu CV. Unha vez dado de alta, debes introducir os teus datos persoais para crear o teu perfil profesional (traxectoria profesional, educaci\u00f3n, traballo actual etc.). LinkedIn conta cunha opci\u00f3n m\u00e1is r\u00e1pida que vincula directamente os teus datos cos ofrecidos na tua conta de Facebook.\nTras achegar todos os datos requiridos, poder\u00e1s comezar a buscar contactos para crear a t\u00faa rede de contactos; para isto, existe a opci\u00f3n de agregar persoas directamente dos contactos de Facebook, tam\u00e9n poder\u00e1s buscalas mediante correo electr\u00f3nico ou mediante a opci\u00f3n que ofrece a propia p\u00e1xina de \"xente que talvez co\u00f1ezas\". Tras estes pasos, Linkedin darache a opci\u00f3n de seguir como usuario \"premium\" ou \"b\u00e1sico\" (gratu\u00edto).\n\u00c9 importante unirse a grupos relacionados coa profesi\u00f3n ou estudos cursados, para deste xeito ampliar a rede de contactos."}
{"id": "338654", "revid": "11384", "url": "https://gl.wikipedia.org/wiki?curid=338654", "title": "A Guerra das Galaxias", "text": ""}
{"id": "338655", "revid": "25871", "url": "https://gl.wikipedia.org/wiki?curid=338655", "title": "Linkedin", "text": ""}
{"id": "338656", "revid": "56817", "url": "https://gl.wikipedia.org/wiki?curid=338656", "title": "Diclorodifenildicloroetano", "text": "O diclorodifenildicloroetano (DDD) \u00e9 un insecticida organoclorado que \u00e9 lixeiramente irritante para a pel. O DDD \u00e9 un metabolito do DDT. O DDD \u00e9 incoloro e cristalino; est\u00e1 estreitamente relacionado quimicamente e \u00e9 similar en propiedades ao DDT, pero est\u00e1 considerado menos t\u00f3xico para os animais que o DDT. A f\u00f3rmula molecular do DDD \u00e9 (ClC6H4)2CHCHCl2 ou C14H10Cl4, mentres que a f\u00f3rmula do DDT \u00e9 (ClC6H4)2CHCCl3 ou C14H9Cl5.\nO DDD est\u00e1 na clasificaci\u00f3n de carcin\u00f3xenos no \u201cGrupo B2\u201d, o que significa que \u00e9 un probable carcin\u00f3xeno para os humanos. Isto est\u00e1 baseado nun incremento da incidencia de cancro de pulm\u00f3n en machos e femias de rato, e de cancro hep\u00e1tico en machos de rato, e cancro de tiroide en machos de ratas. Outro dato \u00e9 que o DDD \u00e9 un metabolito do DDT e moi similar a este, o cal \u00e9 outro probable carcin\u00f3xeno humano.\nO DDD \u00e9 unha mol\u00e9cula estable que resiste moito no tempo, polo que mesmo en pa\u00edses onde xa non est\u00e1 rexistrado para uso agr\u00edcola como Estados Unidos, a poboaci\u00f3n xeral contin\u00faa a ser exposta a el. A fonte principal de exposici\u00f3n \u00e9 a inxesti\u00f3n de comida que o cont\u00e9n.\nMitotano.\nUn feito interesante \u00e9 que se un dos cloros \"p\" (\"para\") do DDD cambia \u00e1 posici\u00f3n \"orto\", ent\u00f3n obtense un \u00fatil axente terap\u00e9utico hamado mitotano. Este \u00e9 un exemplo de is\u00f3mero posicional e das diferentes propiedades que poden ter este tipo de is\u00f3meros.\nT\u00e1boa de nomes.\nO DDD \u00e9 un composto ao que se lle deron moitos nomes. Os seguintes nomes son sin\u00f3nimos do DDD:"}
{"id": "338657", "revid": "27155", "url": "https://gl.wikipedia.org/wiki?curid=338657", "title": "DDD", "text": ""}
{"id": "338658", "revid": "23204", "url": "https://gl.wikipedia.org/wiki?curid=338658", "title": "Bandeira da Lombard\u00eda", "text": "A bandeira da Lombard\u00eda \u00e9 a bandeira que se emprega nas oficinas p\u00fablicas da rexi\u00f3n italiana da Lombard\u00eda e nas manifestaci\u00f3ns, malia que non ten car\u00e1cter de oficialidade. Representa o escudo de armas, que foi adoptado xunto coa bandeira trala aprobaci\u00f3n da Lei Rexional n\u00ba 85, do 12 de xu\u00f1o de 1975, a proposta do daquela Ministro de Cultura Alessandro Fontana. A rexi\u00f3n da Lombard\u00eda regula o seu emprego.\nFoi dese\u00f1ada tam\u00e9n en 1975 por Pino Tovaglia, Bob Noorda, Roberto Sambonet e Bruno Munari, e representa unha rosa camuna estilizada. A rosa camuna \u00e9 un antigo s\u00edmbolo solar que se atopa en 94 dos preto de 140\u00a0000 petr\u00f3glifos do conxunto ruprestre do Val Camonica, na provincia de Brescia.\nA rosa da bandeira \u00e9 de cor branca e simboliza a luz. O fondo \u00e9 verde e representa a chaira padana."}
{"id": "338663", "revid": "23204", "url": "https://gl.wikipedia.org/wiki?curid=338663", "title": "Pedro Aguirre Cerda", "text": "Pedro Aguirre Cerda, nado en Pocuro o 6 de febreiro de 1879 e finado en Santiago de Chile o 25 de novembro de 1941, foi un pol\u00edtico chileno, presidente da rep\u00fablica entre 1938 e 1941."}
{"id": "338664", "revid": "1987", "url": "https://gl.wikipedia.org/wiki?curid=338664", "title": "Pai", "text": "Pai (do lat\u00edn \"pater, patris\") \u00e9, nun contexto biol\u00f3xico, aquel ser vivo de sexo masculino que ten descendencia directa. O termo rec\u00edproco \u00e9 \u00abfillo\u00bb. No caso dos mam\u00edferos como o ser humano, o pai concibe ao seu fillo tras a c\u00f3pula coa futura nai, resultando na reproduci\u00f3n sexual.\nComunmente o pai cumpre un rol moi importante dentro do desenvolvemento dos nenos, o t\u00edtulo de pai tam\u00e9n pode ser dado a aquel home que cumpra este papel sen estar emparentado biol\u00f3xicamente co neno ou nena. Maiormente isto ocorre con homes que adoptaron nenos ou con homes casados con mulleres que previamente procrearan descendencia. O termo tam\u00e9n se pode referir a unha persoa \u00e1 cal identif\u00edcaselle co estereotipo de pai. A determinaci\u00f3n dos lugares atribu\u00eddos \u00e1 paternidade foron imposici\u00f3ns sociais e culturais que for\u00f3n cambiando co tempo.\nAnualmente cel\u00e9brase o D\u00eda do Pai en moitas partes do mundo. Nos pa\u00edses cat\u00f3licos cel\u00e9brase o 19 de marzo, festividade de San Xos\u00e9, pai putativo de Xes\u00fas de Nazaret. Noutros pa\u00edses celebrase o 19 de xu\u00f1o.\nEtimolox\u00eda.\nO termo hebreo \"\u02bcav\" e o grego \"pa\u2027t\u1e17r\" \u00fasanse con varios sentidos: como proxenitor, cabeza dunha casa ou familia ancestral, antepasado, orixinador dunha naci\u00f3n, fundador dunha clase ou profesi\u00f3n, protector, orixinador de algo e como expresi\u00f3n de respecto.\nEn organismos asexuados, pai tam\u00e9n pode significar nai, no caso dos organismos unicelulares que se reproducen por divisi\u00f3n, o pai \u00e9 unha c\u00e9lula que se divide para producir c\u00e9lulas \u00abfillas\u00bb.\n\u00abPap\u00e1\u00bb, \u00abpapa\u00bb, \u00abpapi\u00bb, \u00abpapito\u00bb, \u00abpa\u00bb... son expresi\u00f3ns t\u00edpicamente familiares utilizadas para referirse a un pai. Coloquialmente tam\u00e9n se usa en varios pa\u00edses a expresi\u00f3n \u00abo meu vello\u00bb para referirse ao propio pai."}
{"id": "338690", "revid": "98629", "url": "https://gl.wikipedia.org/wiki?curid=338690", "title": "Guido Fanconi", "text": "Guido Fanconi, nado o 1 de xaneiro de 1892 en Poschiavo e finado o 10 de outubro de 1979, foi un pediatra su\u00edzo considera como un dos fundadores da pediatr\u00eda moderna.\nTraxectoria.\nFixo os seus estudos de educaci\u00f3n secundaria en Z\u00fcrich. En 1911 comezou a s\u00faa formaci\u00f3n en medicina en Lausana e en 1920 entrou no Kinderspital (Hospital para nenos) da Universidade de Z\u00faric, onde estivo traballando durante 45 anos, ag\u00e1s por un ano.\nFanconi reco\u00f1eceu a importancia da bioqu\u00edmica na medicina cl\u00ednica. En 1929 sucedeu a Emil Feer como profesor de pediatr\u00eda e director do hospital. Baixo a s\u00faa direcci\u00f3n converteuse nun dos hospitais para nenos de m\u00e1is renome do mundo.\nExisten varias doenzas que levan o nome do doutor Fanconi. En 1927 relacionou a panmielopat\u00eda hereditaria cunha baixa estatura e a hiperpigmentaci\u00f3n, m\u00e1is co\u00f1ecida como anemia de Fanconi. En 1934 os primeiros casos de fibrose qu\u00edstica no p\u00e1ncreas foron descritos nunha tese baixo a s\u00faa direcci\u00f3n.\nEn 1941 houbo unha gran epidemia de poliomielite en Su\u00edza. Fanconi analizou a epidemiolox\u00eda e descubriu que o virus non se transmit\u00eda polos flu\u00eddos, como se cr\u00eda anteriormente, sen\u00f3n que ti\u00f1a relaci\u00f3n coa v\u00eda gastrointestinal como febre tifoide. A s\u00faa comprensi\u00f3n da fisiopatolox\u00eda levou a estebelecer relaci\u00f3ns que culminaron na s\u00faa predici\u00f3n de que a s\u00edndrome de Down deb\u00edase a unha anormalidade dos cromosomas, vinte anos antes de que se descubrise a trisom\u00eda 21.\nEn 1945 fundou un xornal de pediatr\u00eda chamado \"Helvetica Paediatrica Acta\", que acadou sona internacional. En 1965 retirouse da direcci\u00f3n de pediatr\u00eda, mais continuou exercendo at\u00e9 a s\u00faa morte."}
{"id": "338729", "revid": "89787", "url": "https://gl.wikipedia.org/wiki?curid=338729", "title": "A Dog Called Ego", "text": "A Dog Called Ego \u00e9 unha banda alem\u00e1 de post-rock formada en Hamburgo no ano 2006 por Christoph Stepan (guitarra, voces), Dirk Bakker (bater\u00eda), Marcel Habbe (guitarra, voces) e Gregor Kaisser (baixo)."}
{"id": "338770", "revid": "47401", "url": "https://gl.wikipedia.org/wiki?curid=338770", "title": "Carlo Cattaneo", "text": "Carlo Cattaneo, nado en Mil\u00e1n o 15 de xu\u00f1o de 1801 e finado en Lugano o 6 de febreiro de 1869, foi un fil\u00f3sofo italiano.\nTraxectoria.\nFormado na tradici\u00f3n empirista de Romagnosi, ensinou durante un tempo no Ximnasio de Mil\u00e1n. En 1839 fundou o peri\u00f3dico mensual \"Il Politecnico\", que se publicou ata 1844. Participou na insurrecci\u00f3n de Mil\u00e1n de 1848 e exiliouse en Par\u00eds e Lugano. Nesta cidade su\u00edza publicou unha nova etapa de \"Il Politecnico\" entre 1860 e 1863.\nCattaneo interesouse pola filosof\u00eda, a historia e as ciencias sociais, e en todas estas disciplinas aplicou un esp\u00edrito empirista en gran positivista e en todo caso historicista. Op\u00faxose fortemente ao espiritualismo e ao rosminianismo, correntes \u00e1s que acusou de subxectivas e de separar a teor\u00eda da pr\u00e1ctica. Para el non hai en filosof\u00eda ning\u00fan principio universal e absoluto nin tampouco ning\u00fan m\u00e9todo universal: hai pluralidade de noci\u00f3ns e pluralidade de m\u00e9todos, cada un dos cales xustificable pola s\u00faa aplicabilidade. A filosof\u00eda non debe fuxir da pr\u00e1ctica, que \u00e9 \u00e1 vez a realidade e a posibilidade da s\u00faa transformaci\u00f3n por medios t\u00e9cnicos e cient\u00edficos. O desenvolvemento social da Humanidade \u00e9 o horizonte dentro do que transcorre o pensamento filos\u00f3fico. O home \u00e9, dende os seus comezos, un ser social, de xeito que un exame do esp\u00edrito humano \u00e9 un exame do esp\u00edrito asociado con outros. Chamouse por este motivo a Cattaneo un \"positivista pol\u00edtico\". Por todo isto consid\u00e9rase que hai semellanzas entre as ideas de Cattaneo e algunhas correntes posteriores, como o pragmatismo."}
{"id": "338814", "revid": "89787", "url": "https://gl.wikipedia.org/wiki?curid=338814", "title": "Estatuto de autonom\u00eda da Lombard\u00eda", "text": "O Estatuto de autonom\u00eda da Lombard\u00eda (en italiano Statuto d'autonomia della Lombardia, en lombardo Statuu d'autonomia de la Lombardia) \u00e9 a lei fundamental da rexi\u00f3n da Lombard\u00eda. O texto actual (lei estatutaria do 30 de agosto de 2008, n\u00famero 1) foi publicado no bolet\u00edn oficial da rexi\u00f3n o 31 de agosto de 2008 e entrou en vigor o d\u00eda seguinte.\nDivisi\u00f3n.\nO estatuto consta de sesenta e cinco artigos distribu\u00eddos en nove t\u00edtulos:\nO t\u00edtulo VIII (\"Aprobaci\u00f3n e revisi\u00f3n do estatuto\") no seu artigo 64 (\"Procedemento de aprobaci\u00f3n do estatuto\") establece o procedemento para a aprobaci\u00f3n e a revisi\u00f3n da Carta, segundo a lei rexional, de acordo co artigo 123 da Constituci\u00f3n italiana."}
{"id": "339025", "revid": "6503222", "url": "https://gl.wikipedia.org/wiki?curid=339025", "title": "Mar de Groenlandia", "text": "O mar de Groenlandia \u00e9 a parte m\u00e1is setentrional do oc\u00e9ano Atl\u00e1ntico Norte, inmediatamente ao sur do oc\u00e9ano \u00c1rtico. Est\u00e1 localizado entre a costa oriental de Groenlandia, as illas Svalbard, a illa de Jan Mayen e Islandia. O mar de Groenlandia def\u00ednese a mi\u00fado como parte do oc\u00e9ano \u00c1rtico, e \u00e1s veces como parte do oc\u00e9ano Atl\u00e1ntico. Comprende aproximadamente 1\u00a0205\u00a0000\u00a0km\u00b2 e a s\u00faa profundidade media \u00e9 duns 1.450 m. O punto m\u00e1is profundo, 5.600 m, foi atopado na fosa Molloy (\u00abMolloy Deep\u00bb), no estreito de Fram, entre o nord\u00e9s de Groenlandia e as Svalbard.\nXeograf\u00eda.\nO mar de Groenlandia est\u00e1 limitado ao oeste pola illa de Groenlandia, e ao sur polo estreito de Dinamarca e Islandia; ao sueste, detr\u00e1s da illa Jan Mayen, at\u00f3pase a vasta extensi\u00f3n do mar de Noruega, do que \u00e1s veces o mar de Groenlandia se considera unha extensi\u00f3n. A trav\u00e9s do estreito de Fram, ao nordeste, o mar est\u00e1 delimitado polo arquip\u00e9lago das illas Svalbard.\nCorrentes oce\u00e1nicas.\nEste brazo do oc\u00e9ano Glacial \u00c1rtico \u00e9 o principal conduto das s\u00faas augas cara ao oc\u00e9ano Atl\u00e1ntico. As progresivamente fr\u00edas augas da Corrente do Atl\u00e1ntico Norte (\u00abNorth Atlantic Current\u00bb) af\u00fandense no oc\u00e9ano \u00c1rtico, retornando ao sur en forma de Corrente Groenlandia Este (\u00abEast Greenland Current\u00bb), unha parte importante da cinta transportadora do Atl\u00e1ntico. Debido \u00e1 deriva de xeo do \u00c1rtico, p\u00e1rtea norte do mar de Groenlandia de cando en cando est\u00e1 aberta \u00e1 navegaci\u00f3n.\nBiodiversidade.\nAs principais especies que habitan este mar at\u00f3panse na base da cadea alimentaria. Existen grandes invertebrados, peixes, aves e mam\u00edferos (inclu\u00eddos focas, baleas e delf\u00edns, que se alimentan de invertebrados e pequenos organismos."}
{"id": "339132", "revid": "1888", "url": "https://gl.wikipedia.org/wiki?curid=339132", "title": "Javier Luces Gil", "text": "Javier Luces Gil, nado o 5 de decembro de 1899 e finado na Estrada en febreiro de 1974, foi un mestre e avogado galego.\nTraxectoria.\nEstudou o bacharelato do Instituto de Santiago de Compostela e Dereito na Universidade de Santiago de Compostela, rematando en 1925. Mestre en Visneiro. Na Rep\u00fablica fundou e dirixiu o peri\u00f3dico \"La Palanca\". Durante o franquismo foi secretario e despois director do Grupo Escolar Jos\u00e9 Antonio da Estrada.\nVida persoal.\nCasou coa tam\u00e9n mestra Paulina Velasco de la Vega."}
{"id": "339209", "revid": "23204", "url": "https://gl.wikipedia.org/wiki?curid=339209", "title": "Pioneer 5", "text": "Pioneer 5 foi unha misi\u00f3n espacial lanzada o 11 de marzo de 1960 mediante un foguete Thor-Able desde a base espacial de Cabo Ca\u00f1averal para estudar o espazo interplanetario entre a Terra e Venus.\nCaracter\u00edsticas.\nOrixinalmente Pioneer 5 planificouse como unha sonda para sobrevoar Venus, pero debido a atrasos no programa lanzouse como unha sonda helioc\u00e9ntrica.\nNave.\nPioneer 5 estabiliz\u00e1base mediante xiro e foi enviada a estudar o espazo entre as \u00f3rbitas da Terra e Venus, en particular o campo magn\u00e9tico, as part\u00edculas provenientes das erupci\u00f3ns solares e a ionizaci\u00f3n desa zona. A nave era capaz de enviar datos a unha velocidade de 1, 8 ou 64 bps segundo a s\u00faa distancia \u00e1 Terra e o tama\u00f1o da antena receptora. Debido ao reducido tama\u00f1o dos paneis solares que alimentaban a sonda, non era posible enviar datos continuamente, polo que se programaban catro per\u00edodos por d\u00eda de 25 minutos cada un para a transmisi\u00f3n de datos, con posibilidade de aumentar o tempo en momentos de especial interese. No tempo que durou a misi\u00f3n recoll\u00e9ronse 138,9 horas de datos, uns 3 Mbit en total, a maior parte dos cales recib\u00edronse nas estaci\u00f3ns de Manchester e Hawai. Pioneer 5 deixou de operar de maneira \u00fatil o 30 de abril de 1960 pero a s\u00faa \u00faltima transmisi\u00f3n recibiuse desde unha distancia por ent\u00f3n r\u00e9cord de 22,5 mill\u00f3ns de km, 106 d\u00edas despois do seu lanzamento.\nInstrumentos.\nPioneer 5 levaba catro instrumentos a bordo:"}
{"id": "339374", "revid": "1131", "url": "https://gl.wikipedia.org/wiki?curid=339374", "title": "Wikipedia en lombardo", "text": "A Wikipedia en lombardo (en ) \u00e9 a edici\u00f3n en lombardo da Wikipedia. Botou a andar en outubro de 2005 e o seu primeiro usuario rexistrouse en novembro dese mesmo ano. O 18 de xu\u00f1o de 2023 ti\u00f1a 71\u00a0347 artigos, ocupando o posto 86\u00ba por n\u00famero de artigos.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "339375", "revid": "865", "url": "https://gl.wikipedia.org/wiki?curid=339375", "title": "Pretty Girls Make Graves", "text": "Pretty Girls Make Graves foi unha banda de post-punk estadounidense formada en Seattle no ano 2001. O seu nome foi sacado da canci\u00f3n de The Smiths co mesmo t\u00edtulo (que \u00e1 s\u00faa vez chamouse as\u00ed por unha cita do libro \"The Dharma Bums\" de Jack Kerouac). Andrea Zollo e Derek Fudesco tocaran xuntos previamente en The Hookers, ademais como The Death Wish Kids e Area 51 xunto con Dann Gallucci, con quen Derek formara Murder City Devils. Pouco despois de que Murder City Devils se separase, Derek e Andrea formaron Pretty Girls Make Graves xunto con Jay, Nick e Nathan. A banda separouse no ano 2007, sendo os seus derradeiros concertos en xu\u00f1o na cidade de Seattle."}
{"id": "339376", "revid": "23204", "url": "https://gl.wikipedia.org/wiki?curid=339376", "title": "Gran Premio de Espa\u00f1a de 2016", "text": "O Gran Premio de Espa\u00f1a de 2016 (oficialmente o F\u00f3rmula 1 Gran Premio de Espa\u00f1a Pirelli 2016) \u00e9 unha carreira de F\u00f3rmula 1 que se disputou o 15 de maio de 2016 no Circu\u00edto de Catalu\u00f1a, Montmel\u00f3, Espa\u00f1a. Foi a quinta carreira do Campionato Mundial de F\u00f3rmula 1 de 2016 e o vix\u00e9simo sexto en Catalu\u00f1a.\nInforme.\nAntecedentes.\nCambios de piloto.\nDaniil Kvyat e Max Verstappen cambiaran os seus postos para a carreira. Verstappen uniuse a Red Bull Racing mentres que Kvyat volveu a Toro Rosso. O director do equipo Red Bull Christian Horner explicou o troco de pilotos polo talento de Verstappen, dicindo que o mozo holand\u00e9s de 18 anos de idade, e Daniel Ricciardo ti\u00f1an o potencial para converterse na mellor parella de pilotos de F\u00f3rmula 1. Ademais, fixo fincap\u00e9 en que o movemento de Verstappen a Red Bull previsiblemente atar\u00edalle ao equipo no futuro. Daniil Kvyat pola s\u00faa banda expresou a s\u00faa sorpresa pola decisi\u00f3n, dicindo que durante a roda de prensa do xoves que estaba \"conmocionado\" polo seu descenso de categor\u00eda, explicando que Red Bull non lle deu unha \"explicaci\u00f3n real \".\nTras problemas coa s\u00faa unidade de alimentaci\u00f3n nos Grandes Premios de China e Rusia, Lewis Hamilton recibiu unha unidade MGU-H redese\u00f1ada na parte que causou os seus problemas anteriormente. Con todo, Mercedes foi incapaz de garantir que o problema non volver\u00e1 a aparecer.\nSendo Espa\u00f1a a primeira carreira en Europa Occidental, e tendo un test de metade de tempada logo da carreira, moitos equipos presentaron as s\u00faas primeiras actualizaci\u00f3ns importantes nos coches para o Gran Premio. Mercedes correu cun novo aler\u00f3n dianteiro co nariz \"m\u00e1is puntiagudo\" durante a primeira sesi\u00f3n libre. Fix\u00e9ronse outros cambios na cuberta do motor e o aler\u00f3n traseiro. McLaren fixo os cambios m\u00e1is significativos no seu MP4-31, sobre todo no aler\u00f3n dianteiro, que o comentarista de Sky Sports Ted Kravitz definiu como o \"m\u00e1is intricado aler\u00f3n dianteiro que vin nunca \". Force India actualizo o seu VJM09 mellorando o fluxo de aire. Segundo o equipo, buscaban mellorar a facilidade de conduci\u00f3n en lugar de tempos de volta m\u00e1is r\u00e1pidos. Renault presentou un novo chasis para Jolyon Palmer. M\u00e1is significativamente, o fabricante franc\u00e9s ten programado presentar unha nova versi\u00f3n da s\u00faa unidade de enerx\u00eda tanto para o seu equipo de f\u00e1brica como para Red Bull no test, catro d\u00edas logo da carreira. Todos os demais equipos ag\u00e1s Sauber tam\u00e9n fixeron cambios nos seus coches, o equipo su\u00edzo continua cos seus problemas financeiros. Tam\u00e9n anunciaron que \u00edan ser obrigados a perderse a proba de metade de tempada, ao ser incapaz de presentar un piloto de desenvolvemento, as regulaci\u00f3ns actuais esixen que dous dos catro d\u00edas de probas sexan pilotados por pilotos mozos con talento.\nO campi\u00f3n da GP3 Series de 2015 Esteban Ocon pilotou para Renault durante a primeira sesi\u00f3n de adestramentos libres.\nAo entrar na fin de semana, Nico Rosberg lideraba o campionato de pilotos, logo de lograr o n\u00famero m\u00e1ximo de puntos dispo\u00f1ibles nas catro primeiras carreiras con 100. Lewis Hamilton, segu\u00edao en segundo lugar con 57 puntos, mentres que Kimi Raikkonen era terceiro con 43 puntos. Daniel Ricciardo era cuarto, por diante de Sebastian Vettel. Na clasificaci\u00f3n de construtores, Mercedes eran os primeiros con 157 puntos, 81 puntos de vantaxe sobre o segundo clasificado, Ferrari. Detr\u00e1s, Red Bull adiantaba ao cuarto clasificado Williams por s\u00f3 seis puntos.\nCualificaci\u00f3n.\nA cualificaci\u00f3n constou de tres quendas de 18, 15 e 12 minutos de duraci\u00f3n, respectivamente, con seis pilotos eliminados da competici\u00f3n despois de cada unha das d\u00faas primeiras sesi\u00f3ns. Na primeira quenda da cualificaci\u00f3n (Q1), Nico Rosberg estableceu un tempo de 1:23.002, o m\u00e1is r\u00e1pido da fin de semana ata ese momento, d\u00faas d\u00e9cimas de segundo por diante do seu compa\u00f1eiro de equipo de Hamilton. Manor e Sauber ocuparon as \u00faltimas filas da grella. A primeira volta de Felipe Massa foi sete d\u00e9cimas de segundo m\u00e1is lenta que a do seu compa\u00f1eiro de equipo Bottas e foi incapaz de fixar outra volta cronometrada, converteuse no eliminado sorpresa da Q1, detr\u00e1s de Jolyon Palmer, que quedou no 17\u00ba posto por unha mellora final de Jenson Button.\nNa Q2, foi Hamilton, quen chegou \u00e1 cima, exactamente seis d\u00e9cimas de segundo por diante de Rosberg. Verstappen foi terceiro, por diante de Ricciardo no quinto. Kimi R\u00e4ikk\u00f6nen tivo que abandonar a s\u00faa primeira volta r\u00e1pida, pero m\u00e1is tarde estableceu un tempo o suficientemente bo para ser cuarto. Mentres tanto, Sebastian Vettel fixo s\u00f3 unha volta r\u00e1pida, aforrando un xogo de pneum\u00e1ticos e foi sexto. No seu regreso a Toro Rosso, Kvyat foi eliminado en 13\u00aa posici\u00f3n, mentres que o seu compa\u00f1eiro Sainz pasou \u00e1 Q3. Sergio P\u00e9rez pasou \u00e1 Q3, eliminando ao seu compa\u00f1eiro de equipo Hulkenberg no proceso, que quedar\u00eda na und\u00e9cima posici\u00f3n da grella. Xunto a el, tam\u00e9n quedaron eliminados da Q3 Jenson Button no duod\u00e9cimo, con Romain Grosjean, Kevin Magnussen e Esteban Guti\u00e9rrez ali\u00f1ados detr\u00e1s Kvyat.\nLewis Hamilton e Nico Rosberg foron os primeiros en sa\u00edr na Q3. Hamilton fixo bos tempos nos primeiros sectores para lograr a nova volta r\u00e1pida da fin de semana, pero un bloqueo de freos na curva dez arruinaron a s\u00faa volta e pneum\u00e1ticos, entregando a pole provisional a Rosberg. A medida que os dous pilotos de Ferrari cust\u00e1balles atopar o ritmo, Max Verstappen reclamou o segundo lugar, polo momento, antes de que os pilotos sa\u00edron para as s\u00faas segundas voltas. Na segunda volta Lewis Hamilton superou o tempo de Rosberg en case tres d\u00e9cimas de segundo, e logrou a quincuax\u00e9sima segunda pole da s\u00faa carreira. Os dous Red Bull de Ricciardo e Verstappen os seguiron, con Raikkonen e Vettel de Ferrari quinto e sexto, respectivamente, \u00e1 m\u00e1is dun segundo por detr\u00e1s de Hamilton. Valtteri Bottas foi mellor dos demais por diante de Sainz, P\u00e9rez e Alonso. Foi a primeira aparici\u00f3n na Q3 para McLaren, logo de renovar a s\u00faa asociaci\u00f3n con Honda de .\nCarreira.\nNa sa\u00edda, Nico Rosberg conseguiu pasar polo exterior a Hamilton na primeira curva, mentres que Raikkonen perdeu posici\u00f3ns debido a unha sa\u00edda lenta. Sebastian Vettel superou a Verstappen, pero este recuperou a posici\u00f3n de inmediato na aproximaci\u00f3n \u00e1 curva catro. Na parte dianteira da carreira, ao sa\u00edr da curva tres Hamilton e Rosberg colisionaron terminando a carreira para os dous pilotos de Mercedes. A colisi\u00f3n provocou a sa\u00edda do coche de seguridade, por orde: Ricciardo, Verstappen, Sainz, Vettel e Raikkonen. O coche de seguridade entrou ao final da cuarta volta. Vettel superou a Sainz na volta oito e Raikkonen intentou facer o mesmo d\u00faas voltas m\u00e1is tarde, pero sen conseguilo. Logrouno unha volta m\u00e1is tarde. Sainz e Button foron os primeiros en entrar en boxes para po\u00f1er pneum\u00e1ticos novos na volta 12, seguidos do l\u00edder da carreira Ricciardo unha volta m\u00e1is tarde, polo que Verstappen converteuse no primeiro holand\u00e9s en liderar un Gran Premio, antes de que entrase unha volta m\u00e1is tarde. Cando Vettel entrou en boxes na volta 16, sa\u00edu terceiro por detr\u00e1s dos dous Red Bull, todos co pneum\u00e1tico de composto medio.\nNa volta vinte, Sebastian Vettel pechaba a brecha cos dous Red Bull por diante del, po\u00f1\u00e9ndose a tres segundos de Verstappen. Na volta 22, Nico H\u00fclkenberg retirouse cando a s\u00faa unidade de potencia incendiouse e tivo que deterse. Mentres Massa pasara do posto 18 na grella ao d\u00e9cimo, o seu compa\u00f1eiro de equipo Bottas era quinto na volta 25, por diante de Sainz. Na volta 28, Ricciardo foi de novo o primeiro dos pilotos de cabeza que entrou en boxes, montando o composto brando. Vettel entrou d\u00faas voltas m\u00e1is tarde, fixo a mesma elecci\u00f3n de pneum\u00e1ticos. Isto deixou a Verstappen liderando diante de Kimi R\u00e4ikk\u00f6nen, po\u00f1endo de manifesto que ambos executaban unha estratexia diferente, entrando a boxes s\u00f3 d\u00faas veces en contraste coas tres paradas de Vettel e Ricciardo. Na volta 34, a brecha entre os dous l\u00edderes era de 2,1 segundos, antes de que Verstappen entrara na volta seguinte. R\u00e4ikk\u00f6nen respondeu unha volta m\u00e1is tarde, sa\u00edndo detr\u00e1s de Verstappen. Na volta 39, Vettel fixo a s\u00faa terceira e \u00faltima parada, mentres que Ricciardo aguantou f\u00f3ra outras catro voltas. Cando regresou \u00e1 pista, estaba detr\u00e1s de Vettel, pero cos pneum\u00e1ticos m\u00e1is frescos.\nMentres R\u00e4ikk\u00f6nen acercouse a Verstappen na parte dianteira, a carreira de Fernando Alonso terminou na volta 47, tirado ao car\u00f3n da pista na curva tres sen potencia no seu motor. R\u00e4ikk\u00f6nen logrou entrar na fiestra dun segundo para activar o sistema de reduci\u00f3n da resistencia DRS, Vettel estaba oito segundos detr\u00e1s del con Ricciardo pechando cuarto lugar. Na volta 57, Ricciardo tam\u00e9n estaba o suficientemente preto para utilizar o DRS, pero non puido pasar. Tres voltas m\u00e1is tarde, Ricciardo fixo un intento de adiantamento na primeira curva, pero freou demasiado tarde e tivo que abrirse, o que permitiu a Vettel pasalo de novo. A medida que os primeiros clasificados pasaron aos dobrados, Kvyat, marcou a volta r\u00e1pida, a primeira para el e Toro Rosso, superou a Guti\u00e9rrez polo d\u00e9cimo lugar. A d\u00faas voltas do final, Ricciardo sufriu unha picada e viuse obrigado a entrar en boxes, pero conservou a cuarta posici\u00f3n por diante de Bottas. Na \u00faltima volta, os pilotos de Renault Kevin Magnussen e Joylon Palmer chocaron, pero ambos chegaron \u00e1 meta. Verstappen cruzou a li\u00f1a de meta, convert\u00e9ndose no ga\u00f1ador m\u00e1is novo dunha carreira na F\u00f3rmula Un e tam\u00e9n o primeiro holand\u00e9s en facelo."}
{"id": "339377", "revid": "96302", "url": "https://gl.wikipedia.org/wiki?curid=339377", "title": "Low (grupo musical)", "text": "Low \u00e9 unha banda estadounidense de indie rock procedente de Duluth, Minnesota e formada en 1993. O grupo est\u00e1 composto polos seus membros fundadores Alan Sparhawk (guitarra e voces) e Mimi Parker (bater\u00eda e voces), xunto con Steve Garrington (baixo). Ata a data Low leva editados once \u00e1lbums de estudio."}
{"id": "339380", "revid": "75439", "url": "https://gl.wikipedia.org/wiki?curid=339380", "title": "Interplay Entertainment", "text": "Interplay Entertainment Corporation (NASDAQ: IPLY) \u00e9 unha empresa estadounidense desenvolvedora e distribuidora de videoxogos, que foi fundada en 1983 como Interplay Productions por Brian Fargo. A compa\u00f1\u00eda fora unha desenvolvedora de calidade ata que comezou a publicar os seus propios xogos en 1988, como Neuromancer e Battle Chess. Foi renomeada como Interplay Entertainment en 1998 e f\u00edxose p\u00fablica. Obtivo un \u00e9xito polo desenvolvemento e publicaci\u00f3n de xogos de \u00e9xito como Fallout e Baldur's Gate, o \u00faltimo resultando ser o seu xogo m\u00e1is vendido. Debido \u00e1s s\u00faas perdas financeiras, a distribuidora francesa Titus Interactive completou a s\u00faa adquisici\u00f3n do control maioritario da empresa, o cal provocou que o fundador Brian Fargo renunciase e se fose en 2002. No ano 2003, Interplay pechou Black Isle Studios e despediu a todo o persoal, ata que a empresa pechou en 2004 debido \u00e1 notificaci\u00f3n de desaloxo. Cando Titus pechou en 2005, Interplay unha vez m\u00e1is converteuse en independente. En 2007, Interplay reiniciou o seu estudo de desenvolvemento de xogos interno e ten plans de desenvolver secuelas dalgunhas das s\u00faas IPs cl\u00e1sicas, despois de que \"Fallout\" fose vendida a Bethesda Softworks."}
{"id": "339381", "revid": "23204", "url": "https://gl.wikipedia.org/wiki?curid=339381", "title": "Motion City Soundtrack", "text": "Motion City Soundtrack \u00e9 unha banda estadounidense de rock alternativo fundada en Minneapolis, Minnesota e 1997. A formaci\u00f3n m\u00e1is longa do grupo consistiu no vocalista e guitarrista Justin Pierre, o guitarrista Joshua Cain, o teclista Jesse Johnson, o baixista Matthew Taylor e o bater\u00eda Tony Thaxton. Durante os seus case vinte anos de carreira a banda editou seus \u00e1lbums de estudio, a meirande parte deles a trav\u00e9s do selo independente Epitaph Records."}
{"id": "339383", "revid": "98629", "url": "https://gl.wikipedia.org/wiki?curid=339383", "title": "Bagh\u00e8t", "text": "O bagh\u00e8t \u00e9 un tipo de gaita tocada historicamente en B\u00e9rgamo e Brescia, na actual rexi\u00f3n italiana da Lombard\u00eda. \u00c9 unha pequena gaita de dobre ling\u00fceta con dous bord\u00f3ns, asociada a m\u00fasicos rurais. O instrumento desapareceu a mediados do s\u00e9culo XX, mais na actualidade \u00e9 tocado por alg\u00fans m\u00fasicos que o est\u00e1n a revivir."}
{"id": "339400", "revid": "98629", "url": "https://gl.wikipedia.org/wiki?curid=339400", "title": "Pura Tejelo", "text": "Pura Tejelo N\u00fa\u00f1ez, nada na Coru\u00f1a en 1953, \u00e9 unha poeta galega.\nTraxectoria.\nLicenciada en Historia pola Universidade de Santiago de Compostela, traballou como docente en bacharelato dando clase de lingua galega. Ocupou cargos de xesti\u00f3n na Agrupaci\u00f3n Cultural O Facho. Estudou debuxo e dese\u00f1o publicitario na Escola Picasso da Coru\u00f1a.\nEn 2014 ga\u00f1ou o segundo premio do II Certame de Poes\u00eda en Lingua Galega Manuel Mar\u00eda coa obra \"\u00c9ramos deuses entre a herba seca de agosto\". En 2016 ga\u00f1ou o Premio Joh\u00e1n Carballeira co poemario \"A elegancia do s\u00e9culo\". Tam\u00e9n publicou nas revistas \"Dorna\" e \"Festa da Palabra Silenciada\". En 2021 o Patronato da Cultura Galega de Montevideo dedicoulle o D\u00eda da Poes\u00eda Galega na s\u00faa 29\u00aa edici\u00f3n.\nParticipa en Poetas Di(n)versos o 28 de febreiro do 2022 xunto coa escritora colombiana Piedad Bonnet."}
{"id": "339401", "revid": "1888", "url": "https://gl.wikipedia.org/wiki?curid=339401", "title": "Pura Tejelo N\u00fa\u00f1ez", "text": ""}
{"id": "339412", "revid": "5863", "url": "https://gl.wikipedia.org/wiki?curid=339412", "title": "Akal Ediciones", "text": ""}
{"id": "339413", "revid": "56817", "url": "https://gl.wikipedia.org/wiki?curid=339413", "title": "Carlo Porta", "text": "Carlo Porta, nado o 15 de xu\u00f1o de 1775 en Mil\u00e1n e finado o 5 de xaneiro de 1821, foi un poeta italiano. Est\u00e1 considerado o autor m\u00e1is importante en dialecto milan\u00e9s da lingua lombarda."}
{"id": "339428", "revid": "98629", "url": "https://gl.wikipedia.org/wiki?curid=339428", "title": "Alejandro Marzoa", "text": "Alejandro Marzoa Blasco, nado en Vigo en 1979, \u00e9 un director de cine galego.\nTraxectoria.\nTrasl\u00e1dase a Barcelona en 2001 para graduarse na Escola de Cine e Audiovisuais de Catalu\u00f1a (ESCAC) en 2006, na especialidade de Fotograf\u00eda. Dirixiu as campa\u00f1as publicitarias de captaci\u00f3n de abonados para o Real Club Celta de Vigo nas tempadas 2009/2010 e 2010/2011. Dende 2008 exerce como docente para a ESCAC (Escola de Cinema de Catalu\u00f1a)."}
{"id": "339429", "revid": "1888", "url": "https://gl.wikipedia.org/wiki?curid=339429", "title": "Alejandro Marzoa Blasco", "text": ""}
{"id": "339433", "revid": "23204", "url": "https://gl.wikipedia.org/wiki?curid=339433", "title": "Villa Guerrero", "text": "Villa Guerrero \u00e9 un concello ao sur do Estado de M\u00e9xico, en M\u00e9xico. Limita coas municipalidades de Zinacantepec, Toluca, Calimaya, Tenango del Valle, Tenancingo, Zumpahuac\u00e1n, Ixtapan de la Sal e Coatepec Harinas. Ademais, na zona norte comparte territorio coa reserva federal do Nevado de Toluca. A s\u00faa \u00e1rea \u00e9 de 209,95\u00a0km\u00b2, e segundo o censo de poboaci\u00f3n de 2015 ten unha poboaci\u00f3n total de 67\u00a0929 habitantes.\nA cabeceira municipal \u00e9 Villa Guerrero.\nToponimia.\nVilla Guerrero foi co\u00f1ecida como Tecualoyan at\u00e9 o 20 de abril de 1867, cando se levou a cabo o cambio de nome mentres o coronel Germ\u00e1n Contreras exerc\u00eda como gobernador interino do Estado de M\u00e9xico. Este acto foi concibido \u201cen homenaxe aos valiosos servizos que os seus habitantes prestaron ao pa\u00eds durante a Guerra da Reforma\u201d. A palabra Tecualoyan (de n\u00e1huatl Tecualo \u00abmorde ou come algo\u00bb\u2500 e Yan \u00ablugar\u00bb), segundo a interpretaci\u00f3n m\u00e1is aceptada significa \u00abLugar onde hai bestas devoradoras\u00bb, con todo, alg\u00fans investigadores danlle outro significado: \"Lugar onde se come\" ou \"Lugar onde hai xente feroz e valente\".\nO glifo representativo do lugar mostra un xaguar ou ocelote e unha figura co medio corpo humano nas s\u00faas mand\u00edbulas, o que fai parecer que un home est\u00e1 sendo devorado por un animal."}
