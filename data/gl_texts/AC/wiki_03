{"id": "222530", "revid": "1888", "url": "https://gl.wikipedia.org/wiki?curid=222530", "title": "Xo\u00e1n Carlos Bascuas Jard\u00f3n", "text": ""}
{"id": "222531", "revid": "85894", "url": "https://gl.wikipedia.org/wiki?curid=222531", "title": "Ram\u00f3n V\u00e1zquez D\u00edaz", "text": "Ram\u00f3n V\u00e1zquez D\u00edaz, nado en Lugo en 1973, \u00e9 un mestre e pol\u00edtico galego.\nTraxectoria.\nMestre e orientador de Primaria. Militante de Esquerda Unida, foi candidato a concelleiro en Lugo e encabezou a lista de Esquerda Unida ao Congreso por Lugo nas elecci\u00f3ns xerais de 2011. En 2012 foi candidato de Alternativa Galega de Esquerda \u00e1s elecci\u00f3ns ao Parlamento de Galicia pola provincia de Lugo e foi elixido deputado."}
{"id": "222532", "revid": "23204", "url": "https://gl.wikipedia.org/wiki?curid=222532", "title": "Mitolox\u00eda xerm\u00e1nica", "text": "A mitolox\u00eda xermana \u00e9 o conxunto de crenzas profesadas polos antigos pobos xerm\u00e1nicos antes da s\u00faa cristianizaci\u00f3n, en diferentes rexi\u00f3ns do Norte de Europa, como a antiga Xermania, Escandinavia, Islandia, as Orcadas e as Shetland, a costa m\u00e1is meridional de Escocia ou a parte oriental de Inglaterra.\nSubdivisi\u00f3ns.\nA mitolox\u00eda xerm\u00e1nica subdiv\u00eddese, debido \u00e1s s\u00faas m\u00faltiples orixes, en tres grupos diferentes: "}
{"id": "222533", "revid": "23204", "url": "https://gl.wikipedia.org/wiki?curid=222533", "title": "Mitolox\u00eda viquinga", "text": ""}
{"id": "222534", "revid": "89787", "url": "https://gl.wikipedia.org/wiki?curid=222534", "title": "Paganismo xerm\u00e1nico", "text": "O paganismo xerm\u00e1nico fai referencia \u00e1s diversas pr\u00e1cticas relixiosas dos pobos xerm\u00e1nicos dende a Idade de Ferro at\u00e9 a cristianizaci\u00f3n durante a Idade Media. As pr\u00e1cticas relixiosas representaban un elemento esencial da primeira cultura xerm\u00e1nica. Tanto a partir de restos arqueol\u00f3xicos como de fontes literarias, \u00e9 pos\u00edbel rastrexar unha serie de crenzas com\u00fans entre os pobos xerm\u00e1nicos at\u00e9 a Idade Media, cando se cristianizaron os \u00faltimos redutos de Escandinavia. Con ra\u00edces na relixi\u00f3n protoindoeuropea, a relixi\u00f3n protoxerm\u00e1nica espallouse durante as invasi\u00f3ns b\u00e1rbaras, que deu lugar \u00e1 relixi\u00f3n n\u00f3rdica antiga entre os pobos xerm\u00e1nicos do norte, a mitolox\u00eda xerm\u00e1nica continental e o paganismo anglosax\u00f3n entre os pobos que continuaban falando o ingl\u00e9s antigo. A relixi\u00f3n xerm\u00e1nica p\u00faidose documentar m\u00e1is amplamente a partir dos textos dos s\u00e9culos X e XI procedentes de Escandinavia e Islandia. \nDispersi\u00f3n xeogr\u00e1fica.\nXermania era o termo romano para a zona leste do Rin e o norte do Danubio at\u00e9 as illas do mar B\u00e1ltico O seu hom\u00f3nimo prov\u00e9n de Xulio C\u00e9sar, que o utilizou no seu tratado sobre as guerras galas, \"A guerra da Galia\". O n\u00facleo xerm\u00e1nico, \"Magna Germania\", atop\u00e1base nas terras baixas do norte de Europa, que incl\u00fae a actual Alema\u00f1a, os Pa\u00edses Baixos, Dinamarca e a pen\u00ednsula Escandinava. Non obstante, os l\u00edmites de \"Germania\" non estaban definidos claramente, xa que grandes poboaci\u00f3ns xerm\u00e1nicas viv\u00edan dentro das fronteiras do Imperio Romano, e a influencia romana chegaba at\u00e9 a \"Xermania libre\" a trav\u00e9s da fronteira de Limes. En Europa central, a cultura celta xa era dominante a as primeiras pr\u00e1cticas relixiosas xerm\u00e1nicas estaban influ\u00eddas polos pobos celtas. M\u00e1is tarde, elementos da cultura romana acabaron por mesturarse coa cultura xerm\u00e1nica, como demostran as probas arqueol\u00f3xiqcas de deuses romanos, estatuas e minar\u00eda de ouro. Os pobos xerm\u00e1nicos nunca constitu\u00edron un grupo uniforme cunha cultura com\u00fan ou omnipresente, mais alg\u00fans sistemas xerais de crenza b\u00e1sicos xa se co\u00f1ec\u00edan en textos medievais. Eran o resultado dunha fusi\u00f3n de diversas crenzas a trav\u00e9s da extensi\u00f3n das tribos xerm\u00e1nicas por toda Europa central. Entre os pobos xerm\u00e1nicos orientais, p\u00f3dense distinguir trazas de paganismo g\u00f3tico a partir de escasos artefactos. Segundo o historiador John Thor Ewing, a relixi\u00f3n xerm\u00e1nica consist\u00eda en \"adoraci\u00f3ns individuais, tradici\u00f3ns familiares e cultos rexionais dentro dun marco xeralmente coherente\".\nFontes.\nExisten poucas fontes escritas sobre o paganismo xerm\u00e1nico, e poucas das que hai foron escritas polos participantes desta relixi\u00f3n. A literatura oral tradicional asociada \u00e1 relixi\u00f3n precristi\u00e1 perdeuse a medida que as instituci\u00f3ns cristi\u00e1s se fixeron dominantes en Alema\u00f1a, Inglaterra e Escandinavia durante a Idade Media. Por\u00e9n, as descrici\u00f3ns das primeiras pr\u00e1cticas relixiosas xerm\u00e1nicas at\u00f3panse en obras de escritores romanos como T\u00e1cito na s\u00faa obra \"Xermania\" do s\u00e9culo I.\nS\u00f3 na Islandia medieval se escribiu unha gran cantidade de material en lingua xerm\u00e1nica sobre o tema das tradici\u00f3ns pag\u00e1s, sobre todo os poemas mitol\u00f3xicos da Edda po\u00e9tica, a \"Edda prosaica\" e o verso esc\u00e1ldico. Estas obras te\u00f1en unha enorme importancia para a comprensi\u00f3n das antigas tradici\u00f3ns relixiosas. Non obstante, estas fontes cons\u00e9rvanse despois da \u00e9poca na que o cristianismo xa era dominante en Islandia por parte de escritores que eran cristi\u00e1ns. Alg\u00fans restos da relixi\u00f3n xerm\u00e1nica cons\u00e9rvanse noutras obras de cristi\u00e1ns medievais como o libro en alem\u00e1n antigo \"Canci\u00f3n dos Nibelungos\" e o \"Beowulf\" escrito en ingl\u00e9s antigo.\nO folclore medieval e postmedieval tam\u00e9n se usou como fonte para crenzas m\u00e1is antigas. Tam\u00e9n estaba influ\u00eddo polo cristianismo, que o fixo evolucionar.\nAs historias poden viaxar \u00e1 pr\u00e9sa e cambiar facilmente co paso do tempo, facendo que os textos tard\u00edos sexan evidencias pouco fi\u00e1beis da primeira cultura xerm\u00e1nica. Por\u00e9n, co m\u00e9todo comparativo, \u00e9 pos\u00edbel comparar palabras en linguas relacionadas e reconstru\u00edr racionalmente o que deb\u00edan ser as s\u00faas formas anteriores perdidas e, at\u00e9 certo punto, o que deberon significar. Isto permite reconstru\u00edr os nomes dalg\u00fans deuses, seres sobrenaturais e pr\u00e1cticas rituais. Por exemplo, todas as linguas xerm\u00e1nicas utilizan un nome neutro similar para designar deuses pag\u00e1ns: en g\u00f3tico \"gu\u00fe\", \"god\" en ingl\u00e9s antigo, en alem\u00e1n antigo \"got\" e \"gu\u00f0\" n\u00f3rdico antigo. Polo tanto, o protoxerm\u00e1nico ti\u00f1a unha paraula similar cun significa semellante."}
{"id": "222535", "revid": "1131", "url": "https://gl.wikipedia.org/wiki?curid=222535", "title": "Iv\u00e1n Marrube", "text": "Iv\u00e1n Marrube Rodr\u00edguez, nado en 1980, \u00e9 un pol\u00edtico galego.\nTraxectoria.\nXerente dunha empresa de lox\u00edstica e transporte. Foi militante do Bloque Nacionalista Galego e concelleiro en Alfoz. En maio de 2012 abandonou o BNG e creou con outra xente un novo partido, Independentes polo Val. Foi o principal abandeirado da iniciativa cidad\u00e1 de fusi\u00f3n dos concellos de Alfoz e Valadouro. En setembro de 2012 foi elixido en primarias para encabezar a candidatura de Compromiso por Galicia pola provincia de Lugo para as elecci\u00f3ns ao Parlamento de Galicia de 2012. Foi membro da executiva de Compromiso por Galicia."}
{"id": "222536", "revid": "1888", "url": "https://gl.wikipedia.org/wiki?curid=222536", "title": "Iv\u00e1n Marrube Rodr\u00edguez", "text": ""}
{"id": "222537", "revid": "22570", "url": "https://gl.wikipedia.org/wiki?curid=222537", "title": "Anthony Masselin", "text": "Anthony Masselin, nado en Lorient o 1 de outubro de 1976, \u00e9 un m\u00fasico bret\u00f3n principalmente co\u00f1ecido por formar parte de grupos como Soldat Louis ou tam\u00e9n Mad\u00e9o, Bagad Men ha tan e L\u2019Occidentale de Fanfare.\nEntre os anos 1997 e 1999 formou parte da Bagad de Lann-Bihou\u00e9. Dende o 2008 traballa no consello municipal de Laz, no departamento franc\u00e9s de Finist\u00e8re."}
{"id": "222538", "revid": "88215", "url": "https://gl.wikipedia.org/wiki?curid=222538", "title": "Renaud Detressan", "text": "Renaud Detressan, nado en Lorient o 16 de novembro de 1956, \u00e9 un m\u00fasico, cantante e compositor bret\u00f3n, principalmente co\u00f1ecido por formar parte do grupo Soldat Louis (uo Dave)."}
{"id": "222539", "revid": "22570", "url": "https://gl.wikipedia.org/wiki?curid=222539", "title": "Mein Gott hilf mir, diese t\u00f6dliche Liebe zu \u00fcberleben", "text": "Mein Gott hilf mir, diese t\u00f6dliche Liebe zu \u00fcberleben (\u00ab\"Meu Deus, ax\u00fadame a sobrevivir a este amor mortal\"\u00bb en alem\u00e1n) \u00e9 un famoso mural pintado en 1990 polo artista ruso Dmitri Vrubel na East Side Gallery, unha galer\u00eda de arte ao aire libre sita sobre os restos do muro de Berl\u00edn. Tam\u00e9n \u00e9 co\u00f1ecido como \"Bruderkuss\" (\"Bico entre irm\u00e1ns\" en alem\u00e1n) ou \"Brotherhood Kiss\" (\"Bico de Irmandade\" en ingl\u00e9s).\nNo ano 2009, as autoridades municipais de Berl\u00edn ped\u00edronlle a Vrubel que volvese pintar a s\u00faa obra, debido \u00e1 s\u00faa transcendencia simb\u00f3lica e os inevit\u00e1beis efectos do vandalismo e da erosi\u00f3n que sofren os graffitis en v\u00eda p\u00fablica.\nO mural fai escarnio da famosa fotograf\u00eda do bico entre Leonid Brezhnev e Erich Honecker que foi tomada durante a celebraci\u00f3n do 30 aniversario da Rep\u00fablica Democr\u00e1tica Alem\u00e1 en 1979. Baixo a imaxe dos pol\u00edticos bic\u00e1ndose aparece a lenda en ruso e en alem\u00e1n (\"Mein Gott hilf mir, diese t\u00f6dliche Liebe zu \u00fcberleben\"). A versi\u00f3n de 2009 tam\u00e9n incl\u00fae un espazo coa traduci\u00f3n da lenda ao ingl\u00e9s (\"My God, help me to survive this deadly love\").\nConv\u00e9n aclarar que o bico que Brezhnev e Honecker se deran en 1979 carece de connotaci\u00f3n sexual ningunha. A s\u00faa acci\u00f3n \u00e9 unha mostra de bico de irmandamento, un costume estendido en Rusia e outros pa\u00edses como mostra de confianza mutua entre d\u00faas persoas. Este costume est\u00e1 pouco estendida no mundo occidental actual, polo que \u00e9 doado malinterpretar o xesto que fixeron os pol\u00edticos e atribu\u00edrlle unha conduta relacionada sexual que non existe en realidade. A fotograf\u00eda que reflicte o devandito bico \u00e9 co\u00f1ecida habitualmente polo nome \"Bico de irmandamento\" (ou \"Brotherhood Kiss\" en ingl\u00e9s), da cal toma un dos seus nomes a obra de Vrubel.\nA imaxe do cadro converteuse nunha importante icona popular do Berl\u00edn de finais do s\u00e9culo XX e comezos do XXI, polo que se pode observar en multitude de recordos da cidade como homenaxe \u00e1 euforia que supuxo para a poboaci\u00f3n da cidade a apertura do muro de Berl\u00edn en 1989."}
{"id": "222541", "revid": "1888", "url": "https://gl.wikipedia.org/wiki?curid=222541", "title": "Manuel Colmeiro y Penido", "text": ""}
{"id": "222542", "revid": "12452", "url": "https://gl.wikipedia.org/wiki?curid=222542", "title": "Miguel Colmeiro y Penido", "text": ""}
{"id": "222543", "revid": "6", "url": "https://gl.wikipedia.org/wiki?curid=222543", "title": "Beiramar", "text": "A beiramar \u00e9 a costa, onde as terras emerxidas se xuntan co mar.\nComo top\u00f3nimo pode referirse a:\nOutros usos:"}
{"id": "222545", "revid": "23204", "url": "https://gl.wikipedia.org/wiki?curid=222545", "title": "Juan Filloy", "text": "Juan Filloy Grange, nado en C\u00f3rdoba (Arxentina) o 1 de agosto de 1894 e finado na mesma cidade o 15 de xullo de 2000, foi un escritor arxentino de ascendencia galega.\nTraxectoria.\nFillo de Benito Filloy, orixinario de Cortegada (Silleda) e nai francesa. En 1918 participou na Reforma Universitaria, case ao mesmo tempo que traballaba de debuxante caricaturista. Foi membro da Federaci\u00f3n Argentina de Boxeo e dirixiu combates de Luis \u00c1ngel Firpo.\nEn 1920, graduado de avogado na Universidad Nacional de C\u00f3rdoba, trasladouse a R\u00edo Cuarto, cidade na que residiu durante 64 anos. En R\u00edo Cuarto foi un dos fundadores do Museo de Bellas Artes de R\u00edo Cuarto e do Golf Club (deporte que nunca practicou). Durante sesenta anos foi colaborador do xornal \"El Pueblo\" de R\u00edo Cuarto, no que escribiu unha columna diaria con comentarios de actualidade, cr\u00edtica literaria ou teatral. Despois de publicados os seus primeiros sete libros en edici\u00f3ns de autor, permaneceu m\u00e1is de 28 anos (entre 1939 e 1967) sen novas publicaci\u00f3ns. Durante ese tempo traballou como xu\u00edz, pero non deixou de escribir. A partir de 1984 e ata a s\u00faa morte volveu residir na cidade de C\u00f3rdoba.\nO escritor.\n\u00c9 autor dunha vasta obra literaria en todos os x\u00e9neros: novela, conto, artigos, ensaio, traduci\u00f3n, poes\u00eda, teatro, relato, nouvelle, historia, en total escribiu m\u00e1is de cincuenta obras, permanecendo a\u00ednda moitas in\u00e9ditas.\nA s\u00faa obra caracter\u00edzase por unha cr\u00edtica aos costumes humanos, mediante o humor recorrendo frecuentemente \u00e1 parodia e \u00e1 iron\u00eda.\nFoi moi afeccionado aos pal\u00edndromos, dos que publicou m\u00e1is de 8.000 e os megasonetos, que consisten en 14 series de 14 sonetos, dos que publicou 896. Outra curiosidade consiste en que todos os t\u00edtulos das s\u00faas obras te\u00f1en sete letras, e que os t\u00edtulos comenzan con todas as letras do alfabeto.\nFoi fonte de inspiraci\u00f3n para outros escritores como Julio Cort\u00e1zar, que se refire \u00e1 s\u00faa obra en \"Rayuela\" e en \"La vuelta al d\u00eda en ochenta mundos\". Alfonso Reyes Ochoa sostivo que era \u00abel progenitor de una nueva literatura americana\u00bb.\nObras.\nEntre 1930 e 1997 public\u00e1ronse 27 obras de Filloy:\nOutras tres obras foron publicadas como artigos no diario \"El Pueblo\" e en \"La Naci\u00f3n\" de Bos Aires: \"Jjasond\", \"Metopas\" e \"\u00d1anpilm\". A comezos de 2006, un n\u00famero considerable de obras de Filloy non foran a\u00ednda publicadas: \"Ambular\", \"Chang\u00fc\u00ed\", \"Churque\", \"Eran As\u00ed\", \"Gaudium\", \"Homo Sun \", \"Ironike\", \"Item M\u00e1s\", \"Llovizna\", \"Miss Liv\", \"Nepente\", \"Nefilim\", \"Quolibet\", \"Recital\", \"Revenar\", \"Sicigia\", \"Tanatos\", \"Todav\u00eda\", \"Witness\", \"Xinglar\" e \"Zod\u00edaco\"."}
{"id": "222546", "revid": "1888", "url": "https://gl.wikipedia.org/wiki?curid=222546", "title": "Juan Filloy Grange", "text": ""}
{"id": "222548", "revid": "85894", "url": "https://gl.wikipedia.org/wiki?curid=222548", "title": "Lousado, Loeda, Pi\u00f1or", "text": "Lousado \u00e9 un lugar da parroquia de Loeda, no concello ourens\u00e1n de Pi\u00f1or na comarca do Carballi\u00f1o. Segundo o IGE en 2011 ti\u00f1a 29 habitantes, dos cales 15 eran homes e 14 eran mulleres, o que sup\u00f3n unha diminuci\u00f3n respecto do ano 1999 cando ti\u00f1a 38 habitantes.\nEn Lousado existe unha antiga f\u00e1brica de papel inaugurada en 1840."}
{"id": "222549", "revid": "89787", "url": "https://gl.wikipedia.org/wiki?curid=222549", "title": "HC Lev Praha", "text": "O Hockey Club Lev Praha, m\u00e1is co\u00f1ecido como Lev Praha, \u00e9 un equipo profesional de h\u00f3ckey sobre xeo da cidade de Praga (Rep\u00fablica Checa). Foi fundado en 2012 e dende ese ano compite na Kontinental Hockey League (KHL). Non ten nada que ver co HC Lev Poprad, un club desaparecido da localidade eslovaca de Poprad, que competiu na KHL durante a tempada 2011-12.\nHistory.\nHC Lev en Hradec Kr\u00e1lov\u00e9 e Poprad.\nEn 2010 fundouse na localidade de Hradec Kr\u00e1lov\u00e9 (Rep\u00fablica Checa) un equipo chamado \"HC Lev Hradec Kr\u00e1lov\u00e9\", coa intenci\u00f3n de ingresar na KHL. Por\u00e9n a Federaci\u00f3n Checa de H\u00f3ckey sobre Xeo non lle concedeu permiso ao club. A causa diso, o equipo trasladouse \u00e1 localidade de Poprad (Eslovaquia), e finalmente se lle concedeu permiso para competir na tempada 2011-12. As\u00ed a todo tras tan s\u00f3 unha tempada na KHL o club disolveuse.\nNovo equipo en Praga (2012).\nA finais da tempada 2011-12, un troco nos propietarios do Lev Poprad fixo que saltaran rumores en torno a unha posible reubicaci\u00f3n en Praga (Rep\u00fablica Checa). En marzo de 2012, a Federaci\u00f3n Checa de H\u00f3ckey sobre Xeo (\u010cSLH) concedeulle permiso para xogar na KHL en representaci\u00f3n da Rep\u00fablica Checa, e a finais de abril, un novo equipo co mesmo nome, HC Lev, mais cunha organizaci\u00f3n distinta, inscribiuse na KHL para xogar na capital checa.\nO Lev Praha ten un acordo de cooperaci\u00f3n co equipo local do Sparta Praha, club da Extraliga Checa e os dous equipos xogan no Tipsport Arena. Lev tam\u00e9n ten pensado xogar catro partidos como local no O2 Arena, un estadio m\u00e1is grande e moderno.\nTempada 2012\u201313.\nO Lev fichou ao adestrador checo Josef Janda\u010d como adestrador xefe para a primeira tempada do equipo na KHL, onde Ji\u0159\u00ed Novotn\u00fd foi o seu primeiro capit\u00e1n. O equipo comezou a tempada o 6 de setembro de 2012 coa vitoria na casa por 2 goles a 1 fronte ao Dinamo Riga."}
{"id": "222550", "revid": "12452", "url": "https://gl.wikipedia.org/wiki?curid=222550", "title": "UHC Dynamo Moscova", "text": ""}
{"id": "222551", "revid": "19415", "url": "https://gl.wikipedia.org/wiki?curid=222551", "title": "OHK Dinamo", "text": ""}
{"id": "222552", "revid": "23204", "url": "https://gl.wikipedia.org/wiki?curid=222552", "title": "Goberno de Xibraltar", "text": "O Goberno da S\u00faa Maxestade de Xibraltar \u00e9 o goberno democraticamente elixido do territorio brit\u00e1nico ultramarino de Xibraltar. O goberno ten a Ra\u00ed\u00f1a Isabel II (representada por un Gobernador - actualmente, Sir Adrian Johns) como o seu xefe de Estado. As elecci\u00f3ns cel\u00e9branse cada catro anos, cun parlamento unicameral de 18 membros (17 membros elixidos por voto popular e un membro, o \"Speaker\", nomeado polo Parlamento). Os mandatos son tam\u00e9n de catro anos.\nO Executivo.\nO gobernandor nomea o l\u00edder do partido maioritario (ou da coalici\u00f3n maioritaria) como ministro xefe (xefe de goberno).\nO Lexislativo.\nO Gabinete (Consello de ministros) f\u00f3rmano, polo xeral, nove dos 17 membros electos do Parlamento, elixidos polo ministro xefe, coa aprobaci\u00f3n do gobernador. Os sete membros restantes constit\u00faen a oposici\u00f3n (Gabinete \u00e1 sombra).\nConsello de Ministros.\nO Gabinete elixido en 2011:"}
{"id": "222554", "revid": "98629", "url": "https://gl.wikipedia.org/wiki?curid=222554", "title": "Davila", "text": "Davila \u00e9 un apelido topon\u00edmico galego. C\u00f3mpre non confundilo co castel\u00e1n D\u00e1vila.\nOrixe.\nO apelido Davila, correctamente escrito da Vila vir\u00eda do galego-portugu\u00e9s, coma nome topogr\u00e1fico para calquera que fose \"da vila\" (da aldea ou da cidade). Ten a mesma orixe que o tam\u00e9n galego apelido: Vila. \u00c9 abundante nas R\u00edas Baixas.\nMoitas veces conf\u00fandese co apelido castel\u00e1n tam\u00e9n topon\u00edmico: \"D\u00e1vila\", que vir\u00eda \"D'\u00c1vila\", \"de \u00c1vila\", calquera que vir\u00eda desta cidade. Por este motivo nos rexistros galegos moitas veces tense castelanizado Davila a D\u00e1vila, especialmente cando era levado por persoal castel\u00e1n. O apelido castelanizado D\u00e1vila estendeuse moito coa emigraci\u00f3n galega por toda Am\u00e9rica."}
{"id": "222555", "revid": "23204", "url": "https://gl.wikipedia.org/wiki?curid=222555", "title": "Alonso", "text": "Alonso \u00e9 un nome masculino e apelido castel\u00e1n de orixe xermana. Prov\u00e9n do xerm\u00e1nico \"Adelfuns\", composto por unha ra\u00edz g\u00f3tica \"ath-\", que poder\u00eda vir de \"hathu\" 'loita' e outra ra\u00edz \"funs\" (disposto, valente). No castel\u00e1n deu \"Alonso\", no franc\u00e9s \"Alphonse\" (e de a\u00ed veu a s\u00faa reintroduci\u00f3n \u00f3 castel\u00e1n como \"Alfonso\", trala entronizaci\u00f3n dos Borb\u00f3ns en Espa\u00f1a) e no galego e no portugu\u00e9s Afonso. En Galicia, a maior parte dos apelidos \"Afonso\" que se documentan na Idade Media foron castelanizados como \"Alonso\" durante os s\u00e9culos XVI e XIX, por iso hoxe \u00e9 m\u00e1is frecuente a forma castelanizada ca a propia \nAo se tratar dun patron\u00edmico moitos fidalgos colleron como apelido o nome de sei pai, polo que todos os Alonso non te\u00f1en a mesma orixe. \nAs orixes m\u00e1is antigas fican en Burgos, Asturias e Galicia. De a\u00ed se estenderon ao resto da pen\u00ednsula na reconquista e de a\u00ed a Am\u00e9rica. As rexi\u00f3ns con m\u00e1is concentraci\u00f3n de Alonsos son Asturias e Cantabria."}
{"id": "222557", "revid": "23204", "url": "https://gl.wikipedia.org/wiki?curid=222557", "title": "Alexandre Michon", "text": "Alexandre Michon (en ruso: \"\u041c\u0438\u0445\u0430\u0439\u043b\u043e\u0432\u0438\u0447 \u041c\u0438\u0448\u043e\u043d\", en azar\u00ed: \"Aleksandr Mi\u015fon\"), nado en Kh\u00e1rkiv (hoxe Ucra\u00edna) e finado en Samara o 5 de xullo de 1921, foi un director de cine e fot\u00f3grafo ruso.\nTraxectoria.\nNacido nunha familia francesa en Kh\u00e1rkiv, comezou a s\u00faa carreira como fot\u00f3grafo e ti\u00f1a un estudo fotogr\u00e1fico no seu pobo natal. M\u00e1is tarde, estableceuse en Bak\u00fa (capital do Acerbaix\u00e1n hoxe) e al\u00ed viviu 25 anos. Aqu\u00ed, en 1898, lanzou seus primeiros filmes usando un cinemat\u00f3grafo Lumi\u00e8re. Michon \u00e9 amplamente considerado como o pioneiro do cine de Acerbaix\u00e1n."}
{"id": "222558", "revid": "2631014", "url": "https://gl.wikipedia.org/wiki?curid=222558", "title": "Balaxan\u0131da neft fontan\u0131", "text": ""}
{"id": "222560", "revid": "23562", "url": "https://gl.wikipedia.org/wiki?curid=222560", "title": "Divisi\u00f3n de Honra B 2010-2011", "text": ""}
{"id": "222563", "revid": "56817", "url": "https://gl.wikipedia.org/wiki?curid=222563", "title": "Sistema trif\u00e1sico", "text": "O sistema trif\u00e1sico de produci\u00f3n, distribuci\u00f3n, transformaci\u00f3n e consumo de enerx\u00eda el\u00e9ctrica est\u00e1 formado por tres correntes alternas monof\u00e1sicas de igual frecuencia e amplitude (e valor eficaz) pero que presentan un desfase entre elas de 120\u00b0. Cada unha das correntes monof\u00e1sicas que forman o sistema trif\u00e1sico des\u00edgnase cun nome de fase e cunha cor diferenciadora.\nO sistema trif\u00e1sico ten unha serie de ventaxes como son a econom\u00eda das li\u00f1as de transporte de enerx\u00eda (cables de menor secci\u00f3n que nunha li\u00f1a monof\u00e1sica equivalente en potencia) e dos transformadores utilizados, as\u00ed como o mellor rendimento dos receptores, especialmente motores, aos que a li\u00f1a trif\u00e1sica alimenta con potencia constante e non pulsada, como no caso da li\u00f1a monof\u00e1sica.\nO sistema de tres fases foi inventado por Galileo Ferraris e Nikola Tesla en 1887 e 1888.\nOs xeradores utilizados en centrais el\u00e9ctricas son trif\u00e1sicos, os transformadores e a conexi\u00f3n \u00e1 rede el\u00e9ctrica tam\u00e9n deben ser trif\u00e1sicos (salvo para centrais de pouca potencia). A corrente trif\u00e1sica empr\u00e9gase en industrias, onde as m\u00e1quinas funcionan con motores.\nConceptos b\u00e1sicos.\nUn xerador de corrente trif\u00e1sica, o caso m\u00e1is simple, son tres bobinas dispostas en c\u00edrculo distanciadas 120\u00b0 unha doutra. Nesta disposici\u00f3n as bobinas forman un estator (parte fixa) e o im\u00e1n un rotor central. No caso m\u00e1is simple, isto faise mediante unha rotaci\u00f3n de im\u00e1n permanente. As voltaxes de CA tenden a alcanzar o seu m\u00e1ximo desplazamento co tempo por cada per\u00edodo engadido secuencialmente. O desplazamento temporal das tensi\u00f3ns de fase determ\u00ednanse polo \u00e1ngulo de fase.\nOs tres condutores que se empregan como terminais de conexi\u00f3n son chamados comunmente e abreviado como L1 (negro), L2 (marr\u00f3n) e L3 (gris). Antes, tam\u00e9n se denominaba a estes condutores de fase coas iniciais R, S e T, do alem\u00e1n Rot (vermello), Schwarz (negro) e Tail (verde). Nos E.U.A. ch\u00e1manse A, B e C.\nConexionado.\nA corrente trif\u00e1sica ten propiedades que a fan moi ventaxosa nun sistema de enerx\u00eda el\u00e9ctrica:\nNas placas de especificaci\u00f3ns dos motores el\u00e9ctricos ind\u00edcase o tipo de conexionado. Nos motores tam\u00e9n empr\u00e9ganse os dous conexionados. O arranque inicial faise en estrela e despois dun tempo pasa a conexi\u00f3n en tri\u00e1ngulo. Para facer o cambio de xiro no motor inv\u00edrtense o conexionado de d\u00faas das fases.\nNas redes de baixa tensi\u00f3n en Europa a voltaxe de uso com\u00fan, o valor nominal, \u00e9 de 230 V. Tensi\u00f3n entre fase e neutro. Nos sistemas trif\u00e1sicos o valor efectivo da tensi\u00f3n de li\u00f1a para sistemas de baixa tensi\u00f3n utilizados en Europa son 400 Voltios trif\u00e1sicos, tensi\u00f3n medida entre d\u00faas fases calquera.\nDefinici\u00f3n matem\u00e1tica.\nSistema trif\u00e1sico de tensi\u00f3ns:\nPara carga balanceada, en cada fase hai impedancia:\nA corrente de pico ser\u00e1 (Lei de Ohm):\nE as correntes instant\u00e1neas en cada fase ser\u00e1n:\nAs potencias instant\u00e1neas nas fases son:\nUsando identidades trigonom\u00e9tricas:\nA suma para a potencia instant\u00e1nea total ser\u00e1:\nComo os termos en corchetes constit\u00faen un sistema trif\u00e1sico sim\u00e9trico, suman cero e a potencia total resulta constante:\nSubstitu\u00edndo a corrente de pico:\n\\cos\\varphi\n&lt;/math&gt;\nA tensi\u00f3n en cada fase ser\u00e1:\nA relaci\u00f3n de potencias ser\u00e1 (S potencia aparente VA):\nP =formula_4 para a potencia activa (W),\ne\nQ =formula_5 para a potencia reactiva (VAr).\n Exemplo pr\u00e1ctico:\n As\u00ed nun sistema de distribuci\u00f3n el\u00e9ctrico trif\u00e1sico de 400 voltios entre fases\n a tensi\u00f3n medida entre unha das tres fases calquera e o neutro ser\u00e1:\n formula_6 voltios, que \u00e9 a tensi\u00f3n de uso dom\u00e9stico en Europa."}
{"id": "222565", "revid": "85894", "url": "https://gl.wikipedia.org/wiki?curid=222565", "title": "Rom\u00e1n Rodr\u00edguez de Vicente", "text": "Rom\u00e1n Rodr\u00edguez de Vicente, nado en Vigo o 17 de abril de 1887 e finado en Buenos Aires o 21 de xaneiro de 1928, foi un enxe\u00f1eiro e xornalista galego.\nTraxectoria.\nFillo de Rom\u00e1n Rodr\u00edguez, administrador do Pazo do Conde de Gondomar, en Baiona. Estudou o bacharelato no Instituto de Pontevedra e despois foi enviado a Alema\u00f1a onde cursou a carreira de enxe\u00f1eiro industrial na Universidade de Dresde, gradu\u00e1ndose o 20 de marzo de 1906. Especializouse en electricidade no Instituto T\u00e9cnico de Henrichen (Saxonia). Emigrou a Buenos Aires en 1907. En 1909 trasladouse ao municipio 25 de Mayo, onde traballou como profesor de f\u00edsica e qu\u00edmica da Escola Normal. Afiliouse ao Partido Socialista Argentino en 1912, e foi secretario da xunta executiva da Federaci\u00f3n Socialista da provincia de Bos Aires e deputado na mesma provincia (1914-1916). Dirixiu os xornais \"La Uni\u00f3n\" e \"La Acci\u00f3n\", e colaborou en \"La Naci\u00f3n\". Colaborou coa colectividade galega desempe\u00f1ando tarefas na Casa de Galicia de Bos Aires.\nEn febreiro de 1935 as s\u00faas cinzas foron trasladadas a Vigo cumprindo o seu desexo de repousar na s\u00faa cidade natal.\nEra irm\u00e1n de Jos\u00e9 Rodr\u00edguez de Vicente."}
{"id": "222566", "revid": "35560", "url": "https://gl.wikipedia.org/wiki?curid=222566", "title": ".mc", "text": ".mc \u00e9 o Dominio de Nivel Superior xeogr\u00e1fico (ccTLD) para M\u00f3naco."}
{"id": "222567", "revid": "89787", "url": "https://gl.wikipedia.org/wiki?curid=222567", "title": ".me", "text": ".me \u00e9 o Dominio de Nivel Superior xeogr\u00e1fico (ccTLD) para Montenegro. O dominio de nivel superior .me substitu\u00edu a .yu (Iugoslavia) e .cg.yu empregado por Serbia e Montenegro. O rexistro .me \u00e9 operado por doMEn, que ga\u00f1ou o contrato para facelo despois dun proceso aberto polo goberno de Montenegro e foi lanzado a trav\u00e9s de numerosas rexistraci\u00f3ns acreditadas arredor do mundo.\nEstrutura de dominios .me.\nA extensi\u00f3n .me foi asignada a Montenegro como c\u00f3digo de pa\u00eds despois de que se convertese nunha naci\u00f3n independente en xu\u00f1o de 2006. Por\u00e9n, o goberno de Montenegro decidiu que .me deber\u00eda ser operado como un nome xen\u00e9rico despois de considerar o potencial mundial da extensi\u00f3n.\nOs rexistros de terceiro nivel est\u00e1n dispo\u00f1ibles para os cidad\u00e1ns e compa\u00f1\u00edas montenegrinos nos seguintes eidos:"}
{"id": "222568", "revid": "23204", "url": "https://gl.wikipedia.org/wiki?curid=222568", "title": "Nosa Se\u00f1ora de Montserrat", "text": "A Virxe de Montserrat (en catal\u00e1n: \"Mare de D\u00e9u de Montserrat\"), co\u00f1ecida popularmente como La Moreneta, \u00e9 a patroa de Catalu\u00f1a e unha das sete Patroas das comunidades aut\u00f3nomas de Espa\u00f1a. A imaxe ven\u00e9rase no Mosteiro de Montserrat, s\u00edmbolo para Catalu\u00f1a e un punto de peregrinaci\u00f3n para crentes e de visita obrigada para os turistas.\nO 11 de setembro de 1881, o papa Le\u00f3n XIII declarou oficialmente \u00e1 Virxe de Montserrat como patroa das dioceses de Catalu\u00f1a. Conced\u00e9uselle tam\u00e9n o privilexio de ter misa e oficios propios. A s\u00faa festividade cel\u00e9brase o 27 de abril.\nHistoria.\nSegundo a lenda, a primeira imaxe da Virxe de Montserrat atop\u00e1rona uns nenos pastores no ano 880. Tras ver unha luz na monta\u00f1a, os nenos atoparon a imaxe da Virxe no interior dunha cova. Ao decatarse da noticia, o bispo de Manresa intentou trasladar a imaxe ata esta cidade, pero o traslado foi imposible xa que a estatua pesaba demasiado. O bispo interpretouno como o desexo da Virxe de permanecer no lugar no que se atopou e ordenou a construci\u00f3n da ermida de Santa Mar\u00eda, orixe do actual mosteiro.\nCom\u00e9ntase que a cor negra da cara da Virxe e do neno d\u00e9bese \u00e1s candeas ou cirios que se acend\u00edan na s\u00faa honra ao interior da cova na que ela se atopaba. Debido \u00e1 calor que emit\u00edan as candeas as s\u00faas caras foron queim\u00e1ndose, tomando esta cor negra.\nA talla.\nA imaxe \u00e9 unha talla rom\u00e1nica do s\u00e9culo XII realizada en madeira de \u00e1lamo. Representa \u00e1 Virxe co neno Xes\u00fas sentado no seu colo e mide uns 95 cent\u00edmetros de altura. Na s\u00faa man dereita sost\u00e9n unha esfera que simboliza o universo; o Neno ten a man dereita levantada en sinal de bendici\u00f3n mentres que na man esquerda sost\u00e9n unha pi\u00f1a. O rostro e a cabeza do Neno Xes\u00fas foron retocados en \u00e9poca posterior e mostran un estilo naturalista alleo de todo \u00e1s imaxes rom\u00e1nicas.\nCon excepci\u00f3n da cara e das mans de Mar\u00eda e o Neno, a imaxe \u00e9 dourada. As carnaci\u00f3ns son de cor negra, o que lle deu o apelativo popular de La Moreneta. Pertence ao grupo das chamadas \"virxes negras\" que tanto se estendeu pola Europa rom\u00e1nica e cuxo significado deu lugar a m\u00faltiples estudos. A\u00ednda que neste caso a s\u00faa cor parece ser o resultado da transformaci\u00f3n do verniz da s\u00faa cara e das s\u00faas mans a causa do paso do tempo.\nA Virxe de Montserrat foi a primeira imaxe mariana de Espa\u00f1a en recibir a Coroaci\u00f3n Can\u00f3nica xa en 1881, seguida da Virxe da Merc\u00e9 de Barcelona (1886), a Virxe da Candeloria de Tenerife, Patroa das Canarias (1889); a Virxe dos Reis de Sevilla (1904) e a Virxe da Misericordia de Reus (1904).\nEn Espa\u00f1a existen outras virxes negras co\u00f1ecidas co nome de \"morenas\", como a Virxe de Guadalupe, a Virxe da Cabeza (Xa\u00e9n), a Virxe de Lluc (Mallorca), a Virxe da Candeloria (Tenerife) ou a Virxe de Argeme (Coria) e a Virxe da Vel\u00eda (Bimenes, Asturias).\nR\u00e9plicas da Virxe.\nEn Monforte de Lemos hai unha imaxe e as s\u00faas festas, celebradas o 15 de agosto, son na honra \u00e1 Virxe de Montserrat.\nNun lateral da capela da Nosa Se\u00f1ora a Branca, da Catedral de Santiago de Compostela, hai tam\u00e9n unha imaxe da Virxe de Montserrat.\nEn Sevilla hai unha confrar\u00eda de Semana Santa que entre os seus santos titulares conta coa Virxe de Montserrat gloriosa e dolorosa. En Catalu\u00f1a hai varias r\u00e9plicas e as m\u00e1is importantes at\u00f3panse na Igrexa dos Santos Xusto e Pastor de Barcelona, no Santuario da Virxe de Montserrat en Montferri (Tarragona) e en Terrassa.\nEn Am\u00e9rica atopamos moitas r\u00e9plicas da Virxe. Na cidade de Lima (Per\u00fa) ven\u00e9rase unha delas; o antigo barrio extramuros leva o nome de Montserrat e as s\u00faas festas, no mes de setembro, celebran moitos milagres concedidos por esta Virxe. Na cidade de Bogot\u00e1 (Colombia) hai o monte Monserrate, que preside a cidade, cun santuario que ten unha capela coa Moreneta. En Santos (Brasil) ven\u00e9rase outra r\u00e9plica e a Virxe de Montserrat \u00e9 a patroa da cidade.\nNa cidade sarda de Alguer hai unha estatua da Moreneta que foi doada por un grupo de intelectuais catal\u00e1ns durante o franquismo e que actualmente est\u00e1 na Catedral da cidade. En Roma atopamos a Igrexa Nacional Espa\u00f1ola de Santiago e Montserrat.\nPadro\u00e1dego.\nEn Galicia, a Virxe de Montserrat \u00e9 patroa de Monforte de Lemos. No resto de Espa\u00f1a \u00e9 patroa do concello de San Andr\u00e9s y Sauces."}
{"id": "222569", "revid": "2631350", "url": "https://gl.wikipedia.org/wiki?curid=222569", "title": "Aleksandr Mi\u015fon", "text": ""}
{"id": "222570", "revid": "1131", "url": "https://gl.wikipedia.org/wiki?curid=222570", "title": "Rom\u00e1n Rodr\u00edguez", "text": "O nome Rom\u00e1n Rodr\u00edguez pode referirse a:"}
{"id": "222572", "revid": "7596", "url": "https://gl.wikipedia.org/wiki?curid=222572", "title": "Jos\u00e9 Rodr\u00edguez de Vicente", "text": "Jos\u00e9 Rodr\u00edguez de Vicente, co\u00f1ecido como Josel\u00edn, nado en Vigo o 14 de abril de 1895 e finado en Buenos Aires o 20 de setembro de 1958, foi un xornalista, narrador oral, pol\u00edtico e actor galego.\nTraxectoria.\nFillo de Rom\u00e1n Rodr\u00edguez, administrador do Pazo do Conde de Gondomar, en Baiona. Estudou en Vigo e Madrid. En 1916 marchou a Uruguai, onde traballou de xornalista no semanario \"Tierra Gallega\", ao mesmo tempo creou o personaxe de Josel\u00edn, un galego de aldea, bo e de poucas letras, pero con moita sabedor\u00eda.\nRegresou a Galicia e fundou as Irmandades da Fala de Baiona. Foi presidente do Casino Recreativo de Baiona en distintas ocasi\u00f3ns, e adoitaba participar nas actividades culturais entre como as actuaci\u00f3ns no teatro baion\u00e9s ou a composici\u00f3n de letras para as comparsas do entroido. Foi nomeado alcalde accidental de Baiona a principios da ditadura de Primo de Rivera, e foi tenente de alcalde en distintos gobernos. Volveu ser alcalde entre 1927 e 1929. Durante o seu mandato puxo en marcha distintas reformas sanitarias, reparaci\u00f3n de fontes e da Casa Consistorial. En xullo de 1927 nomeou fillo adoptivo de Baiona a \u00c1ngel Bedri\u00f1ana, propietario do Palacio de Monte Real. En outubro recibiu as s\u00faas maxestades Afonso XIII e a s\u00faa esposa Vitoria Ux\u00eda de Battenberg. Miguel Primo de Rivera concedeulle a distinci\u00f3n de Cabaleiro da Orde do M\u00e9rito Civil na s\u00faa visita de agosto de 1928, insignias que lle foron impostas en agosto do ano seguinte, tras a subscrici\u00f3n popular que se fixo en Baiona para a s\u00faa figura. Dimitiu do seu cargo en outubro de 1929, e foi substitu\u00eddo polo seu tenente de alcalde Vicente V\u00e1zquez Gonz\u00e1lez.\nPosteriormente traballou en Salamanca nunha oficina de turismo e en Madrid como xornalista no diario \"La Naci\u00f3n\". Logo dalgunha incursi\u00f3n no mundo do teatro (en 1932 estreou \"Terra Nai\" no Teatro Garc\u00eda Barb\u00f3n), trasladouse a Buenos Aires, onde foi director da revista \"Espa\u00f1a\" do Hospital Espa\u00f1ol dende 1936. Organizou unha compa\u00f1\u00eda de teatro e elaborou gui\u00f3ns para filmes e documentais en colaboraci\u00f3n con Suevia Films. Dirixiu a emisi\u00f3n radiof\u00f3nica \"La Hora Gallega\", de Radio Patria.\nCreou en Buenos Aires o centro Ayuntamiento de Bayona, posteriormente transformado en C\u00edrculo Social Val Mi\u00f1or. En 1955 foi premiado coa Cruz de Isabel A Cat\u00f3lica.\nComo narrador oral, gravou unha serie de narraci\u00f3ns moi populares co\u00f1ecidos como os Contos de Josel\u00edn. \nEra irm\u00e1n de Rom\u00e1n Rodr\u00edguez de Vicente."}
{"id": "222573", "revid": "1888", "url": "https://gl.wikipedia.org/wiki?curid=222573", "title": "Josel\u00edn", "text": ""}
{"id": "222574", "revid": "23204", "url": "https://gl.wikipedia.org/wiki?curid=222574", "title": "\u00deorger\u00f0r H\u00f6lgabr\u00fa\u00f0r e Irpa", "text": "Na mitolox\u00eda n\u00f3rdica, \u00deorger\u00f0r H\u00f6lgabr\u00fa\u00f0r e Irpa son deusas. \u00deorger\u00f0r e Irpa aparece xuntas no\"J\u00f3msv\u00edkinga saga,\" \"Nj\u00e1ls saga,\" e \"\u00deorleifs \u00fe\u00e1ttr jarlssk\u00e1lds\". Irpa non aparece f\u00f3ra desas fontes, pero \u00deorger\u00f0r tam\u00e9n aparece na \"Edda prosaica\", no \"Sk\u00e1ldskaparm\u00e1l\", no \"F\u00e6reyinga Saga\" e na \"Har\u00f0ar saga ok H\u00f3lmverja\", e \u00e9 mencionada na \"Ketils saga h\u0153ngs\". \u00deorger\u00f0r est\u00e1 particularmente asociada con Haakon Sigurdsson, e na \"J\u00f3msv\u00edkinga saga\" e \"\u00deorleifs \u00fe\u00e1ttr jarlssk\u00e1lds\", Irpa e m\u00e1is ela son descritas como irm\u00e1s."}
{"id": "222575", "revid": "23204", "url": "https://gl.wikipedia.org/wiki?curid=222575", "title": "\u00deorger\u00f0r H\u00f6lgabr\u00fa\u00f0r", "text": ""}
{"id": "222576", "revid": "23204", "url": "https://gl.wikipedia.org/wiki?curid=222576", "title": "Irpa", "text": ""}
{"id": "222577", "revid": "23204", "url": "https://gl.wikipedia.org/wiki?curid=222577", "title": "Bosque de ribeira", "text": "Ch\u00e1mase bosque de ribeira ou bosque en galer\u00eda, \u00e1 formaci\u00f3n vexetal riparia, que medra nas marxes dun regueiro, lagoa ou r\u00edo, e que adoita ser frondoso e composto por especies que gostan dos solos h\u00famidos e lamacentos. Son importantes ecosistemas de transici\u00f3n para a flora e mais para a fauna e uns dos de maior biodiversidade.\nO nome de \"galer\u00eda\" prov\u00e9n do feito que a s\u00faa vexetaci\u00f3n cobre o r\u00edo formando unha especie de t\u00fanel, como se fose unha mina. Identif\u00edcase claramente na paisaxe por seguir mesmo o curso do r\u00edo, formando un corredor normalmente distinto ou diferenci\u00e1bel do resto da vexetaci\u00f3n, ademais de se caracterizar por manter as especies aut\u00f3ctonas caducifolias en climas con seca estival, en zonas agr\u00edcolas, ou en zonas onde se reforestou con outras especies, coma ocorre na maior parte de Galicia con pi\u00f1eiros e eucaliptos. Nas zonas m\u00e1is h\u00famidas de Galicia a vexetaci\u00f3n dos bosques orixinais ou fragas non discordaba moito da riparia.\nRipisilva, vexetaci\u00f3n rip\u00edcola ou de ribeira.\n\u00c9 propio destes bosques a localizaci\u00f3n das especies nun sentido transversal ao curso do r\u00edo, sendo as m\u00e1is esixentes en humidade as m\u00e1is achegadas a el, que afunden as s\u00faas ra\u00edces no mesmo leito, coma ocorre cos salgueiros, mentres que as menos esixentes aparecen afastadas varias decenas (\u00e1s veces at\u00e9 centos) de metros (tralo salgueiro, o amieiro, despois freixos, umeiros, tamargueiras, loureiros, cancereixos, sabugueiros, e unha gran variedade arbustiva e herb\u00e1cea (xuncos, espadanas, silveiras, hedras e fentos).\nNa faixa atl\u00e1ntica a \u00e1rbore ra\u00ed\u00f1a do bosque de ribeira \u00e9 o amieiro (\"Alnus glutunosa\"). A formaci\u00f3n de amieiros recibe o nome de ameal. Na conca mediterr\u00e1nea os lamigueiros (\"Populus sp.\").\nA ripisilva galega.\nEn Galicia aos bosques de ribeira s\u00e9guenlle naturalmente as carballeiras ou as fragas. Entre as especies m\u00e1is t\u00edpicas das ribeiras galegas salientan:\nEstrato arbustivo.\nOs matos aparecen nos lugares de maior luminosidade, como nos bordos. Os m\u00e1is frecuentes son o sabugueiro e o sangui\u00f1o. Tam\u00e9n aparecen acivros e xibardas.\nAs rubideiras ou gateadoras, que gabean polos troncos das \u00e1rbores \u00e1 procura da luz, est\u00e1n ben representadas polas hedras, as herbas salgueiras ou as uvas de can. Tampouco \u00e9 raro atopar o l\u00fapulo.\nA ros\u00e1cea espi\u00f1enta por excelencia \u00e9 a silva.\nEstrato herb\u00e1ceo.\nA vexetaci\u00f3n herb\u00e1cea \u00e9 a que acada maior nivel de biodiversidade. Conta cun bo abano espec\u00edfico de fentos e musgos. O fento m\u00e1is caracter\u00edstico de todas as ribeiras \u00e9 o dentabr\u00fan ou fento real. Aparecen ademais cipar\u00e1ceas e gram\u00edneas (t\u00edpicas herbas), moi dif\u00edciles de distinguir se non est\u00e1n en flor. Tam\u00e9n as xunc\u00e1ceas son frecuentes; os bu\u00f1os e os xuncos e nos que as antelas son abundantes nas zonas enchoupadas. Outras plantas vasculares frecuentes son as c\u00e1ncaros, as mentas, os lirios, os p\u00e9s de boi, espadanas, e os amarelles.\nEcolox\u00eda.\nOs bosques de ribeira dan acubillo a gran cantidade de animais, e particularmente de aves, e amosan unha capacidade de recuperaci\u00f3n ante os incendios moi superior \u00e1 dos bosques achegados.\nConservaci\u00f3n.\nA alteraci\u00f3n dos bosques en galer\u00eda, por distintos aproveitamentos humanos adoita ser moi intensa, e quedan poucos intactos. En Galicia a situaci\u00f3n non \u00e9 moi grave pola abundancia de precipitaci\u00f3ns, o r\u00e1pido desenvolvemento destes e a ausencia de lumes preto dos r\u00edos. Isto fai que case poidamos atopar os restos das fragas aut\u00f3ctonas nestes ecosistemas. En Suram\u00e9rica, fundamentalmente na rexi\u00f3n selv\u00e1tica que incl\u00fae o Brasil, o Paraguai e outros pa\u00edses, estes valiosos ecosistemas est\u00e1n a ser protexidos para o control da explotaci\u00f3n humana."}
{"id": "222578", "revid": "18868", "url": "https://gl.wikipedia.org/wiki?curid=222578", "title": "Bosque en galer\u00eda", "text": ""}
{"id": "222579", "revid": "18868", "url": "https://gl.wikipedia.org/wiki?curid=222579", "title": "Bosque de galer\u00eda", "text": ""}
{"id": "222580", "revid": "23204", "url": "https://gl.wikipedia.org/wiki?curid=222580", "title": "Lofn", "text": "Na mitolox\u00eda n\u00f3rdica, Lofn (antigo n\u00f3rdico, posiblemente \"a que consola,\" \"a leve\" ou \"a amante\") \u00e9 unha deusa. Lofn aparece na \"Edda prosaica\", escrita no s\u00e9culo XIII por Snorri Sturluson e na poes\u00eda sk\u00e1ldica. Na \"Edda prosaica\", Lofn \u00e9 descrita como moi doce nas formas e arranxando vodas."}
{"id": "222581", "revid": "23204", "url": "https://gl.wikipedia.org/wiki?curid=222581", "title": "Les Ramoneurs de Menhirs", "text": "Les Ramoneurs de Menhirs \u00e9 un grupo de celtic punk bret\u00f3n constitu\u00eddo no ano 2006."}
{"id": "222582", "revid": "23204", "url": "https://gl.wikipedia.org/wiki?curid=222582", "title": "\u00c1ss", "text": ""}
{"id": "222583", "revid": "23204", "url": "https://gl.wikipedia.org/wiki?curid=222583", "title": "\u00c1synja", "text": ""}
{"id": "222584", "revid": "23204", "url": "https://gl.wikipedia.org/wiki?curid=222584", "title": "\u00c1synjur", "text": ""}
{"id": "222585", "revid": "23204", "url": "https://gl.wikipedia.org/wiki?curid=222585", "title": "Nj\u00f6run", "text": "Na mitolox\u00eda n\u00f3rdica, Nj\u00f6run \u00e9 unha deusa que aparece na \"Edda prosaica\", escrita no s\u00e9culo XIII por Snorri Sturluson. Teor\u00edas de estudosos propo\u00f1en que Nj\u00f6run poder\u00eda representar a Terra. Posiblemente te\u00f1a unha conexi\u00f3n etimol\u00f3xica co deus n\u00f3rdico Nj\u00f6r\u00f0r ou a deusa romana Nerio."}
{"id": "222586", "revid": "27155", "url": "https://gl.wikipedia.org/wiki?curid=222586", "title": "Receptor de tipo Toll", "text": "Os receptores de tipo Toll, similares a Toll ou Toll-like receptors (TLRs) son unha clase de prote\u00ednas que xogan un papel fundamental no funcionamento do sistema inmunitario innato e do aparato dixestivo. Son receptores simples non catal\u00edticos, situados na membrana celular abranguendo todo o grosor da mesma, e que reco\u00f1ecen mol\u00e9culas estruturalmente conservadas pertencentes a microbios. Unha vez que estes microbios conseguen penetrar as barreiras f\u00edsicas como a pel e a mucosa do tracto intestinal, son reco\u00f1ecidas polos TLRs, que activan as respostas das c\u00e9lulas inmunitarias.\nReciben o seu nome da s\u00faa semellanza coa prote\u00edna codificada polo xene Toll identificado en \"Drosophila\" en 1985 por Christiane N\u00fcsslein-Volhard. Cando ese xene est\u00e1 mutado as moscas \"Drosophila\" te\u00f1en un aspecto estra\u00f1o. A palabra \"Toll\" procede do idioma alem\u00e1n e significa 'fant\u00e1stico'.\nDiversidade.\nOs receptores de tipo Toll son un tipo de \"receptor de reco\u00f1ecemento de padr\u00f3n\" (PRR) que reco\u00f1ece mol\u00e9culas que son moi com\u00fans en gran n\u00famero de pat\u00f3xenos (pero que se distinguen ben das mol\u00e9culas do h\u00f3spede), denominadas en conxunto padr\u00f3ns moleculares asociados a pat\u00f3xenos (PAMPs). Os TLRs xunto cos receptores da interleucina-1 forman unha superfamilia de receptores, co\u00f1ecida como \"superfamilia receptor da interleucina-1/receptor de tipo Toll\"; na cal todos os seus membros te\u00f1en en com\u00fan un dominio TIR (\"Toll-IL-1 receptor\").\nExisten tres grupos de dominios TIR. As prote\u00ednas con dominios TIR do subgrupo 1 son receptores das interleucinas que son producidos polos macr\u00f3fagos, monocitos, e c\u00e9lulas dendr\u00edticas e todos te\u00f1en dominios de inmunoglobulina (Ig) extracelulares. As prote\u00ednas con dominios TIR do subgrupo 2 son os TLRs cl\u00e1sicos, e \u00fanense directa ou indirectamente a mol\u00e9culas de orixe microbiana. Un terceiro subgrupo de prote\u00ednas que conte\u00f1en dominios TIR son as prote\u00ednas adaptadoras, que son exclusivamente citos\u00f3licas, e median a sinalizaci\u00f3n realizada polas prote\u00ednas dos subgrupos 1 e 2.\nOs TLRs est\u00e1n presentes en vertebrados e invertebrados. Os compo\u00f1entes cos que est\u00e1n feitos os TLRs est\u00e1n representados nas bacterias e plantas, e s\u00e1bese que os receptores de reco\u00f1ecemento de padr\u00f3n de plantas se requiren para a defensa do h\u00f3spede contra as infecci\u00f3ns. Os TLRs parecen ser un dos compo\u00f1entes m\u00e1is antigos e conservados do sistema inmunitario.\nNos \u00faltimos anos identific\u00e1ronse TLRs tam\u00e9n no sistema nervioso de mam\u00edferos. Os membros da familia TLR detect\u00e1ronse na gl\u00eda, nas neuronas e nas c\u00e9lulas proxenitoras neurais, nas cales regulan o destino celular.\nDescubrimento.\nCando se descubriu que os microbios eran a causa das doenzas infecciosas, f\u00edxose evidente que os organismos pluricelulares ti\u00f1an que poder reco\u00f1ecelos cando eran infectados e, por tanto, ti\u00f1an que poder reco\u00f1ecer as mol\u00e9culas microbianas. Unha gran cantidade de literatura, publicada durante todo o s\u00e9culo XX, trata sobre as investigaci\u00f3ns das mol\u00e9culas destes ligandos e os seus receptores. Hai m\u00e1is de 100 anos, Richard Pfeiffer, un estudante de Robert Koch, acu\u00f1ou o termo \"endotoxina\" para describir unha substancia producida por bacterias gramnegativas que pod\u00edan causar febre e choque en animais experimentais. Nas d\u00e9cadas seguintes, a endotoxina foi caracterizada quimicamente e identificada como un lipopolisac\u00e1rido (LPS) producido pola maior\u00eda das bacterias gramnegativas. Outras mol\u00e9culas (lipop\u00e9ptidos bacterianos, flaxelina, e o ADN non metilado) viuse que provocaban respostas no h\u00f3spede, que normalmente eran protectoras. Por\u00e9n, estas respostas poden ser prexudiciais se son excesivamente prolongadas ou intensas. Por l\u00f3xica, deb\u00eda de haber receptores para esas mol\u00e9culas, coa capacidade de alertar ao h\u00f3spede da presenza da infecci\u00f3n, pero non se puideron descubrir durante moitos anos.\nOs receptores de tipo Toll c\u00f3ntanse hoxe entre as mol\u00e9culas chave que alertan ao sistema inmunitario da presenza de infecci\u00f3ns microbianas. Denomin\u00e1ronse Toll pola s\u00faa similitude co receptor codificado no xene Toll identificado en \"Drosophila melanogaster\", e que se co\u00f1ec\u00eda inicialmente pola s\u00faa funci\u00f3n no desenvolvemento dese organismo. En 1996, Jules A. Hoffmann e os seus colegas atoparon que \"Toll\" ti\u00f1a un papel esencial na inmunidade da mosca da froita \u00e1s infecci\u00f3ns f\u00fanxicas, papel que desempe\u00f1aba ao activar a s\u00edntese de p\u00e9ptidos antimicrobianos. Pamela Ronald atopou hom\u00f3logos en plantas en 1995 (arroz XA21) e Thomas Boller en 2000 (Arabidopsis FLS2).\nO primeiro receptor de tipo Toll humano describiuno Nomura e os seus colegas en 1994, e foi mapeado nun cromosoma por Taguchi e colegas en 1996. Como a funci\u00f3n inmune de Toll en \"Drosophila\" non se co\u00f1ec\u00eda ent\u00f3n, asumiuse que o TIL, como lle chamaban daquela (hoxe co\u00f1ecido como TLR1), poder\u00eda participar no desenvolvemento dos mam\u00edferos. Por\u00e9n, en 1991 (antes do descubrimento do TIL) observouse que unha mol\u00e9cula cunha clara funci\u00f3n inmunitaria nos mam\u00edferos, o receptor da interleucina-1 (IL-1), tam\u00e9n ti\u00f1a homolox\u00eda co Toll de dros\u00f3fila, xa que as porci\u00f3ns citoplasm\u00e1ticas de ambas as mol\u00e9culas eran similares.\nEn 1997, Charles Janeway e Ruslan Medzhitov mostraron que un receptor de tipo Toll agora co\u00f1ecido como TLR4, pod\u00eda, se era ligado artificialmente a anticorpos, inducir a activaci\u00f3n de certos xenes necesarios para iniciar unha resposta inmunitaria adaptativa. TLR 4 funciona como un receptor sensible ao LPS e foi descuberto por Bruce A. Beutler e os seus colegas. Estes investigadores utilizaron a clonaci\u00f3n posicional para probar que os ratos que non pod\u00edan responder ao LPS ti\u00f1an mutaci\u00f3ns que anulaban a funci\u00f3n do TLR4. Isto identificou o TLR4 como un dos compo\u00f1entes chave do receptor do LPS.\n\u00c1 s\u00faa vez, elimin\u00e1ronse os outros xenes TLR nos ratos, principalmente no laboratorio de Shizuo Akira e os seus colegas. Agora crese que cada TLR detecta un determinado conxunto de mol\u00e9culas de orixe microbiana, e indica a presenza dunha infecci\u00f3n.\nEn 2011, os doutores Beutler e Hoffmann foron galardoados co Premio Nobel de Medicina e Fisiolox\u00eda polo seu traballo neste eido.. Os doutores Hoffmann e Akira recibiron o \"Canada Gairdner International Award\" en 2011.\nFamilia ampliada.\nEst\u00edmase que a maior\u00eda das especies de mam\u00edferos te\u00f1en entre dez e quince tipos de receptores de tipo Toll. Identific\u00e1ronse trece TLRs (nomeados desde o TLR1 ao TLR13) nos humanos e ratos, e formas equivalentes de moitos deles atop\u00e1ronse noutras especies de mam\u00edferos. Por\u00e9n, non en todos os mam\u00edferos se encontran equivalentes de certos TLR atopados en humanos. Por exemplo, un xene que codifica un an\u00e1logo proteico do TLR10 en humanos est\u00e1 presente nos ratos, pero parece que foi danado nalg\u00fan momento do pasado evolutivo por un retrovirus. Por outra parte, os ratos expresan os TLRs 11, 12, e 13, ning\u00fan dos cales est\u00e1 presente na especie humana. Outros mam\u00edferos poden expresar TLRs que non aparecen nos humanos. Outras especies non mam\u00edferas poden ter TLRs diferentes aos dos mam\u00edferos, como o TLR14, atopado nos peixes tetraod\u00f3ntidos do x\u00e9nero \"Takifugu\". Isto pode complicar o uso de animais experimentais como modelos da inmunidade innata humana.\nLigandos.\nA causa da especificidade dos receptores de tipo Toll (e doutros receptores da inmunidade innata) estes non poden sufrir cambios facilmente no decurso da evoluci\u00f3n, xa que estes receptores reco\u00f1ecen mol\u00e9culas que est\u00e1n constantemente asociadas con diversos perigos para o organismo (como pat\u00f3xenos ou estr\u00e9s celular) e son moi espec\u00edficos contra esas ameazas (por exemplo, non poden confundirse con mol\u00e9culas propias). As mol\u00e9culas asociadas aos pat\u00f3xenos que cumpren estes requirimentos son xeralmente fundamentais para o funcionamento dos pat\u00f3xenos e non poden eliminarse ou cambiar por mutaci\u00f3n, polo que se di que est\u00e1n evolutivamente conservadas. Caracter\u00edsticas ben conservadas nos pat\u00f3xenos son: os lipopolisac\u00e1ridos (LPS) da superficie bacteriana, lipoprote\u00ednas, lipop\u00e9ptidos, e lipoarabinomananos; prote\u00ednas como a flaxelina dos flaxelos bacterianos; ARN de dobre cadea de virus; ou as illas non metiladas CpG do ADN de bacterias e virus; e outros ARN e ADN. Para a maior\u00eda dos TLRs, a especificidade no reco\u00f1ecemento do ligando xa foi ben establecida pola t\u00e9cnica do knockout de xenes: unha t\u00e9cnica pola cal un determinado xene pode ser suprimido selectivamente nos ratos (rato knockout). V\u00e9xase a t\u00e1boa de m\u00e1is abaixo para un resumo dos ligandos de TLR co\u00f1ecidos.\nLigandos end\u00f3xenos.\nA resposta inflamatoria t\u00edpica provocada pola activaci\u00f3n dos receptores de tipo Toll motivou a especulaci\u00f3n de que os activadores end\u00f3xenos de tipo Toll poder\u00edan participar en respostas autoinmunes. Sospeitouse que os TLRs se un\u00edan a mol\u00e9culas do h\u00f3spede como o fibrin\u00f3xeno (implicado na coagulaci\u00f3n do sangue) e prote\u00ednas de choque t\u00e9rmico (HSPs) e ao ADN do h\u00f3spede.\nSinalizaci\u00f3n.\nCrese que os TLRs funcionan como d\u00edmeros. A\u00ednda que a maior\u00eda dos TLRs parecen funcionar como heterod\u00edmeros, o TLR2 forma heterod\u00edmeros con TLR1 ou TLR6, e cada d\u00edmero ten unha especificidade de ligando diferente. Os TLRs poden tam\u00e9n depender doutros correceptores para teren unha sensibilidade completa ao ligando, como no caso do reco\u00f1ecemento polo TLR4 do LPS, o cal require MD-2. O CD14 e a prote\u00edna de uni\u00f3n ao LPS (LBP) s\u00e1bese que facilitan a a presentaci\u00f3n do LPS ao MD-2.\nAs prote\u00ednas adaptadoras e as quinases que median a sinalizaci\u00f3n dos TLR tam\u00e9n foron estudadas. Ademais, utilizouse a mutax\u00e9nese aleatoria da li\u00f1a xerminal con ENU para descifrar as v\u00edas de sinalizaci\u00f3n dos TLR. Cando son activados, os TLRs recrutan mol\u00e9culas adaptadoras no citoplasma das c\u00e9lulas para propagar o sinal. Co\u00f1\u00e9cense catro mol\u00e9culas adaptadoras que est\u00e1n implicadas na sinalizaci\u00f3n. Estas prote\u00ednas co\u00f1\u00e9cense como MyD88, Tirap (tam\u00e9n chamada Mal), Trif, e Tram.\nA sinalizaci\u00f3n que realizan os TLR comprende d\u00faas v\u00edas distintas de sinalizaci\u00f3n, a v\u00eda dependente de MyD88 e a v\u00eda dependente de TRIF. A resposta dependente de MyD88 prod\u00facese na dimerizaci\u00f3n do receptor TLR, e util\u00edzase por todos os TLR ag\u00e1s o TLR3. O seu efecto principal \u00e9 a activaci\u00f3n do NF-\u03baB. A uni\u00f3n do ligando e o cambio conformacional que ocorre no receptor recruta a prote\u00edna adaptadora MyD88, que \u00e9 membro da familia TIR. A MyD88 despois recruta a IRAK 4, IRAK1 e IRAK2. As quinases IRAK despois fosforilan e activan \u00e1 prote\u00edna TRAF6, que \u00e1 s\u00faa vez poliubiquitina a prote\u00edna TAK1 e a si mesma para facilitar a uni\u00f3n de IKK\u03b2. Ao unirse, a TAK1 fosforila o IKK\u03b2, que despois fosforila a I\u03baB causando a s\u00faa degradaci\u00f3n e permitindo que NF-\u03baB difunda ao n\u00facleo da c\u00e9lula e active a transcrici\u00f3n.\nTanto o TRL3 coma o TRL4 utilizan a v\u00eda dependente de TRIF, que \u00e9 desencadeada polo ARN bicatenario e o LPS, respectivamente. Para o TRL3, o ARN bicatenario causa a activaci\u00f3n do receptor, recrutando o adaptador TRIF. O TRIF activa as quinases TBK1 e RIP1, as cales forman unha ramificaci\u00f3n na v\u00eda de sinalizaci\u00f3n. O complexo de sinalizaci\u00f3n TRIF/TBK1 fosforila o IRF3, o que permite a s\u00faa translocaci\u00f3n ao n\u00facleo e a produci\u00f3n de interfer\u00f3ns de tipo I. Mentres, a activaci\u00f3n do RIP1 causa a poliubiquitinaci\u00f3n e activaci\u00f3n do TAK1 e a transcrici\u00f3n de NF-\u03baB da mesma maneira ca a v\u00eda dependente de MyD88.\nA sinalizaci\u00f3n dos TLRs orixina finalmente a induci\u00f3n ou supresi\u00f3n de xenes que orquestran a resposta inflamatoria. En total, a sinalizaci\u00f3n dos TLRs activa miles de xenes, e en conxunto os TLRs constit\u00faen unha das v\u00edas m\u00e1is pleiotr\u00f3picas, a\u00ednda que estritamente reguladas, da modulaci\u00f3n x\u00e9nica.\nSumario dos TLRs de mam\u00edfero co\u00f1ecidos.\nOs receptores de tipo Toll \u00fanense e son activados por diferentes ligandos, os cales. \u00e1 s\u00faa vez, est\u00e1n localizados en diferentes organismos ou estruturas. Te\u00f1en tam\u00e9n diferentes adaptadores para responder \u00e1 activaci\u00f3n e est\u00e1n localizados algunhas veces na superficie celular e outras nos compartimentos celulares internos. Ademais, tam\u00e9n os expresan diversos tipos de leucocitos ou outros tipos celulares.\nActivaci\u00f3n e efectos.\nDespois da activaci\u00f3n por un ligando de orixe microbiana, son posibles varias reacci\u00f3ns. As c\u00e9lulas inmunitarias poden producir factores de sinalizaci\u00f3n chamados citocinas, que desencadean a inflamaci\u00f3n. No caso dun factor bacteriano, o pat\u00f3xeno pode ser fagocitado e dixerido, e os seus ant\u00edxenos presentados aos c\u00e9lulas T colaboradoradoras (CD4+). No caso dun factor viral, a c\u00e9lula infectada pode parar a s\u00faa s\u00edntese de prote\u00ednas e pode sufrir unha morte celular programada (apoptose). As c\u00e9lulas inmunitarias que detectaron o virus poden tam\u00e9n liberar factores antivirais como os interfer\u00f3ns.\nO descubrimento dos receptores de tipo Toll supuxo identificar finalmente os receptores inmunitarios innatos que eran responsables de moitas das funci\u00f3ns inmunitarias innatas que foran estudados durante moitos anos. \u00c9 interesante salientar que os TLRs parecen estar implicados s\u00f3 na produci\u00f3n de citocinas e na activaci\u00f3n celular en resposta aos microbios, e non xogan un papel significativo na adhesi\u00f3n e a fagocitose de microorganismos.\nSchmidt et al. demostraron que o TLR4 est\u00e1 implicado no desenvolvemento da alerxia de contacto ao n\u00edquel en humanos. Ao unirse a d\u00faas histidinas non conservadas, a H456 e a H458, o Ni2+ crea enlaces entre os dous mon\u00f3meros receptores, TLR4 e MD2, desencadeando a formaci\u00f3n dun d\u00edmero que lembra estruturalmente o inducido polo lipopolisac\u00e1rido. Ese d\u00edmero, \u00e1 s\u00faa vez, activa as cascadas de transduci\u00f3n do sinal proinflamatorio intracelular.\nSaid et al. atoparon que os ligandos de TLR causan a inhibici\u00f3n da expansi\u00f3n e funcionamento das c\u00e9lulas T CD4+ dependentes de IL-10 ao sobrerregularen os niveis de PD-1 nos monocitos, o que orixina a produci\u00f3n de IL-10 polos monocitos despois da uni\u00f3n do PD-1 e PD-L.\nOs receptores de tipo Toll son unha importante conexi\u00f3n entre a inmunidade innata e a adaptativa debido \u00e1 s\u00faa presenza en c\u00e9lulas dendr\u00edticas. Os TLRs 3 e 4 est\u00e1n presentes na superficie de monocitos derivados de c\u00e9lulas dendr\u00edticas e utilizan a v\u00eda dependente de Myd88 para producir as interleucinas 12 e 18, as cales fan que as c\u00e9lulas T virxes maduren en c\u00e9lulas T colaboladoras de tipo 1. Estes TLRs tam\u00e9n utilizan a v\u00eda do TIRF para sobrerregular prote\u00ednas coestimuladoras, as cales axudan \u00e1 diferenciaci\u00f3n das c\u00e9lulas T. Os TLRs 7 e 9 est\u00e1n presentes nos endosomas das c\u00e9lulas dendr\u00edticas plasmocitoides. Estas prote\u00ednas s\u00f3 utilizan a v\u00eda dependente de Myd88 para producir interleucinas para a maduraci\u00f3n de c\u00e9lulas T virxes en c\u00e9lulas T colaboradoras de tipo 1.\nEvelyn A. Kurt-Jones et al. tam\u00e9n demostraron o papel dos TLR4s na resposta inmune innata ao virus respiratorio sincicial. A produci\u00f3n de citocinas acrec\u00e9ntase ao expo\u00f1er monocitos humanos a dito virus. Despois de aplicar a t\u00e9cnica do knockout a CD14 (coactivador de TLR4), esta resposta diminu\u00eda significativamente, como tam\u00e9n as respostas dos ratos C3H/HeJ, unha cepa de ratos con respostas inmunitarias reducidas, e dos ratos deficientes en TLR4.\nInteracci\u00f3ns con drogas.\nOs f\u00e1rmacos Imiquimod (usado en dermatolox\u00eda), e o seu sucesor resiquimod, son ligandos do TLR7 e TLR8.\nO eritoran, an\u00e1logo do l\u00edpido A, act\u00faa como antagonista do TLR4, e est\u00e1 desenvolv\u00e9ndose como f\u00e1rmaco contra a sepse grave."}
{"id": "222587", "revid": "1888", "url": "https://gl.wikipedia.org/wiki?curid=222587", "title": "Marathon", "text": ""}
{"id": "222588", "revid": "23204", "url": "https://gl.wikipedia.org/wiki?curid=222588", "title": "Merzhin", "text": "Merzhin (Merl\u00edn en bret\u00f3n), \u00e9 un grupo de folk rock bret\u00f3n orixinario da cidade de Landerneau. Caracter\u00edzanse por mesturar a ritmos e instrumentos tradicionais da Breta\u00f1a con instrumentos m\u00e1is propios do rock."}
{"id": "222590", "revid": "27155", "url": "https://gl.wikipedia.org/wiki?curid=222590", "title": "Receptor Toll-like", "text": ""}
{"id": "222594", "revid": "23204", "url": "https://gl.wikipedia.org/wiki?curid=222594", "title": "Tri Yann", "text": "Tri Yann \u00e9 un grupo de folk rock bret\u00f3n orixinario da cidade de Nantes. Caracter\u00edzanse por facer reinterpretaci\u00f3ns de canci\u00f3ns tradicionais bretoas e polos seus case cincuenta anos de carreira ininterrompida, o que os converte na agrupaci\u00f3n m\u00e1is lonxeva do seu pa\u00eds."}
{"id": "222595", "revid": "23204", "url": "https://gl.wikipedia.org/wiki?curid=222595", "title": "\u00der\u00fa\u00f0r", "text": "\u00der\u00fa\u00f0r (antigo n\u00f3rdico \"forza\"), \u00e1s veces chamada Thr\u00fad ou Thrud, \u00e9 a filla do deus maior Thor na mitolox\u00eda n\u00f3rdica. \u00der\u00fa\u00f0r \u00e9 tam\u00e9n o nome dunha das valquirias que serven cervexa \u00f3s einherjar do Valhalla (\"Gr\u00edmnism\u00e1l\", stanza 36). Non hai certeza se se trata de dous personaxes distintos ou un s\u00f3."}
{"id": "222596", "revid": "23204", "url": "https://gl.wikipedia.org/wiki?curid=222596", "title": "Thr\u00fad", "text": ""}
{"id": "222597", "revid": "23204", "url": "https://gl.wikipedia.org/wiki?curid=222597", "title": "Valhalla", "text": "Na mitolox\u00eda n\u00f3rdica, Valhalla (do antigo n\u00f3rdico Valh\u00f6ll, \u00absal\u00f3n dos mortos\u00bb) \u00e9 un enorme e maxestoso sal\u00f3n situado en Asgard gobernada por Od\u00edn. Elixidos por Od\u00edn, a metade dos mortos en combate viaxan \u00f3 Valhalla tralo seu falecemento guiados polas valquirias, mentres que a outra metade vai \u00f3 F\u00f3lkvangr da deusa Freia. No Valhalla, os defuntos re\u00fanense coas masas de mortos en combate co\u00f1ecidos como \"einherjer\", as\u00ed como con varios heroes e deuses xerm\u00e1nicos lendarios, mentres se preparan para axudar a Od\u00edn no Ragnar\u00f6k, a batalla da fin do mundo. Ante a gran sala, cuxo teito est\u00e1 cuberto con escudos dourados, est\u00e1 a \u00e1rbore dourado Glasir. Arredor do Valhalla moran varias criaturas, como o cervo Eik\u00feyrnir e a cabra Hei\u00f0r\u00fan, que pacen a forraxe da \u00e1rbore L\u00e6ra\u00f0r sobre o Valhalla.\nO Valhalla \u00e9 descrito na \"Edda po\u00e9tica\", colecci\u00f3n de poemas compilados no s\u00e9culo XIII a partir de fontes tradicionais antigas, na \"Edda prosaica\", tam\u00e9n escrita no s\u00e9culo XIII por Snorri Sturluson, nas \"Heimskringla\", do propio Sturluson, e nunhas estrofas dun poema an\u00f3nimo do s\u00e9culo X, co\u00f1ecido como \"Eir\u00edksm\u00e1l\" e inclu\u00eddo na saga Fagrskinna, que conmemora a morte de Erik I de Noruega. O Valhalla ten inspirado diversas obras de arte, t\u00edtulos de publicaci\u00f3ns, \u00e1 cultura popular e converteuse nun termo sin\u00f3nimo de lugar de veneraci\u00f3n de grandes personaxes xa falecidos."}
{"id": "222598", "revid": "22570", "url": "https://gl.wikipedia.org/wiki?curid=222598", "title": "Jos\u00e9 \u00c1ngel Hevia", "text": "Jos\u00e9 \u00c1ngel Hevia Velasco, nado en Villaviciosa o 11 de outubro de 1967, \u00e9 un gaiteiro asturiano m\u00e1is co\u00f1ecido polo seu nome art\u00edstico Hevia. Acad\u00e9mico de honra da Academia de la Llingua Asturiana, \u00e9 co\u00f1ecido tam\u00e9n por desenvolver xunto con Alberto Arias e Miguel Dopico a \"gaita electr\u00f3nica multit\u00edmbrica\" MIDI."}
{"id": "222599", "revid": "25871", "url": "https://gl.wikipedia.org/wiki?curid=222599", "title": "Hevia", "text": ""}
{"id": "222600", "revid": "25871", "url": "https://gl.wikipedia.org/wiki?curid=222600", "title": "Jos\u00e9 \u00c1ngel Hevia Velasco", "text": ""}
{"id": "222601", "revid": "1131", "url": "https://gl.wikipedia.org/wiki?curid=222601", "title": "Asociaci\u00f3n Cultural Banda de M\u00fasica de Vilalba", "text": "A Asociaci\u00f3n Cultural Banda de M\u00fasica de Vilalba \u00e9 unha agrupaci\u00f3n musical constitu\u00edda o 14 de abril de 1991 no concello de Vilalba, cuxa principal finalidade \u00e9 a difusi\u00f3n e promoci\u00f3n da m\u00fasica de bandas.\nHistoria.\nTrala desaparici\u00f3n das \u00faltimas bandas existentes en Vilalba nos anos da Guerra Civil, a vila pasou por unha etapa de seca ata 1987, ano no que o Concello, encabezado polo daquela alcalde Jos\u00e9 Mar\u00eda Garc\u00eda Leira, decidiu crear unha escola de m\u00fasica da que m\u00e1is tarde xurdiu a nova Banda de M\u00fasica de Vilalba. Tras varios anos de clases de linguaxe musical e despois de que o Concello mercase os instrumentos, tivo lugar na Semana Santa de 1990 a primeira actuaci\u00f3n da banda e o 14 de abril de 1991 a s\u00faa presentaci\u00f3n oficial, constitu\u00edndose xa como Asociaci\u00f3n Cultural.\n\u00d3 longo da s\u00faa traxectoria foron varios os directores que estiveron a cargo da mesma. O primeiro deles foi Xos\u00e9 Gunt\u00edn Curr\u00e1s, persoa moi vinculada \u00e1s actividades musicais da Terra Ch\u00e1. En 1993, colleu a batuta Xos\u00e9 Rodr\u00edguez Ramos e dende o ano 1995 dir\u00edxea C\u00e9sar Concheiro Guerrico, mestre de frauta no Conservatorio Superior de M\u00fasica da Coru\u00f1a.\nTraxectoria.\nA andaina desta asociaci\u00f3n pasa por actuaci\u00f3ns en toda a xeograf\u00eda galega, Asturias, Castela e Le\u00f3n e Portugal ben sexa mediante intercambios con outras bandas, contrataci\u00f3ns por distintos concellos e circu\u00edtos culturais patrocinados pola Xunta de Galicia, as deputaci\u00f3ns provinciais, a Federaci\u00f3n Galega de Bandas de M\u00fasica Populares ou o Concello de Vilalba.\nEntre as moitas actuaci\u00f3ns destacan as ofrecidas na Televisi\u00f3n de Galicia, Radio Galega e Televisi\u00f3n Espa\u00f1ola en Galicia. Por outro lado, a banda conta con d\u00faas gravaci\u00f3ns editadas, unha do ano 1995 e outra do ano 2001 co gallo do X Aniversario desta Asociaci\u00f3n."}
{"id": "222602", "revid": "25871", "url": "https://gl.wikipedia.org/wiki?curid=222602", "title": "Banda de M\u00fasica de Vilalba", "text": ""}
{"id": "222603", "revid": "27155", "url": "https://gl.wikipedia.org/wiki?curid=222603", "title": "TLR", "text": ""}
{"id": "222604", "revid": "1131", "url": "https://gl.wikipedia.org/wiki?curid=222604", "title": "Igorre", "text": "Igorre \u00e9 un concello vasco da provincia de Biscaia. A s\u00faa poboaci\u00f3n \u00e9 de 4.273 habitantes (2011)."}
{"id": "222615", "revid": "1822", "url": "https://gl.wikipedia.org/wiki?curid=222615", "title": "Mam\u00edfero", "text": ""}
{"id": "222617", "revid": "1822", "url": "https://gl.wikipedia.org/wiki?curid=222617", "title": "Amniota", "text": ""}
{"id": "222618", "revid": "56817", "url": "https://gl.wikipedia.org/wiki?curid=222618", "title": "Cimosano", "text": "O cimosano ou zimosano (\"zymosan\") \u00e9 un polisac\u00e1rido insoluble formado por unidades de glicosa unidas por enlace glicos\u00eddico \u03b2-1,3 obtido dos l\u00e9vedos. \u00c9 un beta-glucano. \u00danese ao receptor de tipo Toll TLR 2. O TLR2 coopera co TLR6 e o CD14 en resposta ao cimosano.\nOs preparados de \"zymosan A\" obt\u00e9\u00f1ense a partir da parede celular de l\u00e9vedos e consisten en complexos de prote\u00edna e carbohidrato. Util\u00edzase para inducir unha inflamaci\u00f3n est\u00e9ril experimental. En macr\u00f3fagos, as respostas inducidas polo \"zymosan A\" incl\u00faen a induci\u00f3n de citocinas proinflamatorias, mobilizaci\u00f3n do araquidonato, fosforilaci\u00f3n de prote\u00ednas, e formaci\u00f3n de inositol fosfato. O \"zymosan A\" tam\u00e9n eleva os niveis de ciclina D2, o que suxire un papel para esta \u00faltima na activaci\u00f3n de macr\u00f3fagos e da s\u00faa proliferaci\u00f3n. Potencia os danos agudos hep\u00e1ticos despois dunha inxecci\u00f3n de galactosamina, o que suxire que certos tipos de c\u00e9lulas non pertencentes ao par\u00e9nquima hep\u00e1tico distintas das c\u00e9lulas de Kupffer est\u00e1n implicadas na acci\u00f3n deste composto."}
{"id": "222619", "revid": "27155", "url": "https://gl.wikipedia.org/wiki?curid=222619", "title": "Zimosano", "text": ""}
{"id": "222620", "revid": "4817", "url": "https://gl.wikipedia.org/wiki?curid=222620", "title": "DS-U2-M", "text": "DS-U2-M foi o nome dun modelo de sat\u00e9lites artificiais sovi\u00e9tico adicado a facer probas para o desvenvolvemento de reloxos at\u00f3micos.\nEn total lanz\u00e1ronse dous sat\u00e9lites da serie DS-U2-M: o Kosmos 97 o 26 de novembro de 1965, e o Kosmos 145 o 3 de marzo de 1967. \u00c1mbolos dous sat\u00e9lites foron lanzados desde a base de Kapustin Yar con \u00e9xito mediante foguetes Kosmos 2I."}
{"id": "222622", "revid": "89787", "url": "https://gl.wikipedia.org/wiki?curid=222622", "title": "Kosmos 97", "text": "Kosmos 97 (\u041a\u043e\u0441\u043c\u043e\u0441 97 en ruso), tam\u00e9n denominado DS-U2-M N\u00ba 1, foi un sat\u00e9lite artificial sovi\u00e9tico lanzado o 26 de novembro de 1965 mediante un foguete Kosmos 2I desde a base de Kapustin Yar.\nCaracter\u00edsticas.\nKosmos 97 foi o primeiro membro do modelo de sat\u00e9lites DS-U2-M. Estaba adicado a facer probas para o desenvolvemento de reloxos at\u00f3micos perfeccionados. Foi inxectado nunha \u00f3rbita inicial de 2100\u00a0km de apoxeo e 220\u00a0km de perixeo, cunha inclinaci\u00f3n orbital de 49 graos e un per\u00edodo de 108,9 minutos. Reentrou na atmosfera o 2 de abril de 1967."}
{"id": "222623", "revid": "4817", "url": "https://gl.wikipedia.org/wiki?curid=222623", "title": "Cosmos 97", "text": ""}
{"id": "222626", "revid": "98629", "url": "https://gl.wikipedia.org/wiki?curid=222626", "title": "Sistema de escrita", "text": "Un Sistema de escrita ou de escritura \u00e9 un sistema de s\u00edmbolos visuais impresos en papel ou calquera outro medio, usado para representar elementos expres\u00e1beis dunha lingua.\nPropiedades xerais.\n\"Os sistemas de escrita\" difer\u00e9ncianse doutros pos\u00edbeis sistemas de comunicaci\u00f3n simb\u00f3lica, en que un sistema de escrita est\u00e1 sempre asociado a, polo menos, unha lingua falada. Pola contra, as representaci\u00f3ns visuais como debuxos, pinturas, e elementos non verbais nos mapas, como li\u00f1as fronteirizas, non est\u00e1n asociados a unha lingua. Alg\u00fans s\u00edmbolos informativos, como os de \"home\" e \"muller\", tampouco est\u00e1n asociados a ningunha lingua, por\u00e9n poden chegar a formar parte da linguaxe se se presentan frecuentemente xunto con outros elementos ling\u00fc\u00edsticos. Alg\u00fans outros s\u00edmbolos, como os n\u00fameros e o s\u00edmbolo \"&amp;\", non est\u00e1n asociados a ningunha lingua espec\u00edfica, mais se usan habitualmente na escrita e, xa que logo, deben ser considerados como integrantes dun sistema de escrita.\nToda comunidade humana pos\u00fae unha lingua, moitas delas consideradas como unha condici\u00f3n innata e definitoria da condici\u00f3n humana. As\u00ed a todo, o desenvolvemento de sistemas de escrita e o proceso polo que se suplantan os sistemas orais tradicionais, ten sido espor\u00e1dico, irregular e lento. Unha vez establecidos, os sistemas de escrita xeralmente cambian m\u00e1is lentamente cos seus hom\u00f3logos falados. As\u00ed, con frecuencia conservan caracter\u00edsticas e expresi\u00f3ns que xa non se usan na lingua falada. Unha das grandes vantaxes dos sistemas de escrita \u00e9 que poden preservar un rexistro permanente de informaci\u00f3n expresada nunha lingua.\nTodos os sistemas de escrita necesitan:\nTerminolox\u00eda b\u00e1sica.\nO estudo dos sistemas de escrita seguiu cami\u00f1os independentes nos distintos tipos de scripts, polo tanto a terminolox\u00eda empregada difire dun a outro.\nO termo xen\u00e9rico \"texto\" ref\u00edrese a calquera mostra de material escrito. O acto de compor e rexistrar nun medio axeitado \u00e9 a \"escrita\", e o acto de ver e interpretar un texto \u00e9 a \"lectura\". A ortograf\u00eda \u00e9 o m\u00e9todo e as regras que se seguen na estrutura escrita (literalmente significa \"escritura correcta\"), e particularmente nos sistemas alfab\u00e9ticos incl\u00fae as normas para a correcta escrita das palabras.\nUn grafema \u00e9 a unidade b\u00e1sica dun sistema de escrita. Os grafemas, xunto con regras de correspondencia e uso, son os elementos significativos m\u00ednimos que, tomados xuntos, compo\u00f1en os bloques cos que se poden constru\u00edr os textos nun o m\u00e1is sistemas de escrita. O concepto \u00e9 semellante ao de fonema, usado no estudo de linguaxes faladas. As\u00ed, no sistema de escrita do galego baseado no lat\u00edn, son exemplos de grafemas as 23 letras do alfabeto galego, tanto na forma mai\u00fascula como na min\u00fascula; os 6 d\u00edgrafos (\"ch, gu, ll, nh, qu, rr\"); algunhas letras (\"\u00e7, j, k, w, y\") usadas nos estranxeirismos; algunhas abreviaturas e s\u00edmbolos como os n\u00fameros e os logogramas.\nUn grafema concreto pode ser representado de moitas formas, nas que as variaci\u00f3ns son vis\u00edbeis dunha ollada, pero todas elas se interpretan como representaci\u00f3n do mesmo grafema. Estas variaci\u00f3ns individuais son co\u00f1ecidas como al\u00f3grafos do grafema (comp\u00e1rese co termo ling\u00fc\u00edstico al\u00f3fono). Por exemplo, a letra min\u00fascula \"a\" ten diferentes al\u00f3grafos cando se escribe en cursiva ou negra, e nos distintos tipos de letra. A elecci\u00f3n dun al\u00f3grafo est\u00e1 influenciada polo medio para o rexistro, o instrumento de escrita, a elecci\u00f3n estil\u00edstica do escritor, os grafemas anteriores e posteriores no texto, o tempo dispo\u00f1\u00edbel para a escrita, a audiencia a quen vai dirixida, e unha gran cantidade de caracter\u00edsticas inconscientes da escrita manual individual.\nOs termos \"glifo\", \"signo\" e \"car\u00e1cter\" \u00fasanse \u00e1s veces para se referir ao grafema. A elecci\u00f3n var\u00eda dunha disciplina a outra; comp\u00e1rese cando se fala dos signos cuneiformes, dos glifos maias ou dos caracteres chineses. Os glifos da maior\u00eda dos sistemas de escrita est\u00e1n feitos con li\u00f1as (ou trazos), polo que se lle chaman lineais. Por\u00e9n, hai sistemas de escrita non lineais nos que os glifos fanse con outro tipo de marcas como o cuneiforme e o braille.\nOs sistemas de escrita son sistemas conceptuais, como tam\u00e9n o son as linguas \u00e1s que se refiren. Os sistemas de escrita poden ser considerados como \"completos\" cando son capaces de representar toda a extensi\u00f3n dos significados expresados pola lingua falada.\nHistoria dos sistemas de escrita.\nOs sistemas de escrita foron precedidos pola protoescrita, sistemas ideogr\u00e1ficos e/ou s\u00edmbolos mnemot\u00e9cnicos. Os exemplos mellor co\u00f1ecidos son:\nA invenci\u00f3n dos primeiros sistemas de escrita coincide aproximadamente co comezo da Idade de Bronce, no Neol\u00edtico tard\u00edo a finais do 4\u00ba milenio AC. A escrita cuneiforme do sumerio arcaico e os xer\u00f3glifos exipcios son considerados comunmente como os sistemas de escrita m\u00e1is antigos, os dous xorden dos seus ancestrais s\u00edmbolos protoalfab\u00e9ticos do per\u00edodo 3400-3200 AC cos primeiros textos coherentes arredor de 2600 AC. Est\u00e1 xeralmente aceptado que a escrita sumeria foi unha invenci\u00f3n independente; por\u00e9n se discute se a escrita exipcia desenvolveuse completamente independente da sumeria, ou se foi un caso de difusi\u00f3n cultural.\nHai un debate similar co Script chin\u00e9s, que se desenvolveu arredor do 1200 AC.\nEst\u00e1 xeralmente aceptado que os sistemas de escrita precolombianos de Mesoam\u00e9rica (entre outros o scripts olmeca e maia) tiveron unha orixe independente.\nCrese que o primeiro escrito baseado nun alfabeto conson\u00e1ntico apareceu antes do 2000 AC como unha representaci\u00f3n da linguaxe desenvolvida polas tribos semitas da pen\u00ednsula do Sina\u00ed. Moitos outros alfabetos actuais quer evolucionaron desta innovaci\u00f3n, moitos a trav\u00e9s do alfabeto fenicio, quer foron directamente inspirados polo seu dese\u00f1o.\nO primeiro alfabeto aut\u00e9ntico \u00e9 o grego que representa vogais dun xeito consistente desde o 800 AC. O alfabeto latino, descendente directo do grego, \u00e9 con moito o m\u00e1is com\u00fan dos sistemas de escrita en uso.\nClasificaci\u00f3n funcional dos sistemas de escrita.\nT\u00e9\u00f1ense feito varias clasificaci\u00f3ns dos sistemas de escrita. A m\u00e1is com\u00fan e b\u00e1sica delas \u00e9 a que divide os sistemas en tres amplos tipos: logogr\u00e1ficos, sil\u00e1bicos e alfab\u00e9ticos (ou segmentarios). Por\u00e9n, os tres tipos poden atoparse en calquera sistema de escrita en diferentes proporci\u00f3ns, facendo con frecuencia dif\u00edcil clasificar un sistema dun modo \u00fanico. O termo sistema complexo \u00fasase \u00e1s veces para describir aqueles sistemas nos que esta am\u00e1lgama fai problem\u00e1tica a clasificaci\u00f3n. Ling\u00fcistas modernos te\u00f1en en conta estas aproximaci\u00f3n.\nOs principais intentos de clasificaci\u00f3n son:\na) A clasificaci\u00f3n de Diringer \u00e9 demasiado simplista, con frecuencia considera incompar\u00e1beis as cinco categor\u00edas en que clasifica aos sistemas: \"pictogr\u00e1ficos\", \"ideogr\u00e1ficos\", \"anal\u00edticos de transici\u00f3n\", \"fon\u00e9ticos\" e \"alfab\u00e9ticos\".\nb) Hill divide a \"escrita\" en tres categor\u00edas principais de an\u00e1lise ling\u00fc\u00edstica, unha das cales incl\u00fae discursos e non se considera como un sistema de escrita propio:\nc) DeFrancis, nunha cr\u00edtica da introduci\u00f3n de Sampson da \"escrita semasiogr\u00e1fica\" e os \"alfabetos tr\u00e1cicos\" (\"featural alphabets\"), enfatiza a calidade fonogr\u00e1fica da escrita correcta:\nd) Faber categoriza a escrita fonogr\u00e1fica en dous niveis, lineal e codificado:\ne) Daniels engade aos tres grandes grupos (logogr\u00e1ficos, sil\u00e1bicos e alfab\u00e9ticos) un cuarto grupo, o \"tr\u00e1cico\":\nSistemas de escrita logogr\u00e1ficos.\nAs formas de escrita m\u00e1is antigas que se co\u00f1ecen foron primariamente de natureza logogr\u00e1fica, isto \u00e9, baseadas en elementos pictogr\u00e1ficos e ideogr\u00e1ficos.\nUn logograma \u00e9 un car\u00e1cter escrito simple que representa unha palabra gramatical completa. A maior\u00eda dos caracteres chineses clasif\u00edcanse como logogramas.\nComo cada car\u00e1cter representa a unha palabra simple (ou, de xeito m\u00e1is preciso, a un morfema), se necesitan moitos logogramas para escribir t\u00f3dalas palabras dunha lingua. O vasto corpus de logogramas e a memorizaci\u00f3n do seu significado son as principais desvantaxes dos sistemas logogr\u00e1ficos sobre os sistemas alfab\u00e9ticos. Pola contra, como o significado \u00e9 inherente ao s\u00edmbolo, o mesmo sistema logogr\u00e1fico pode, en teor\u00eda, ser usado para representar diferentes linguas. Na pr\u00e1ctica, isto \u00e9 certo s\u00f3 para linguas fortemente relacionadas, como as linguas chinesas, pois as restrici\u00f3ns sint\u00e1cticas reducen a posibilidade de portabilidade dun certo sistema logogr\u00e1fico. O xapon\u00e9s usa profusamente logogramas chineses no seus sistemas de escrita, tendo moitos dos signos os mesmos ou similares significados. Por\u00e9n, as sem\u00e1nticas, e especialmente a gram\u00e1tica, son o suficientemente distintas como para que un texto chin\u00e9s longo sexa ilex\u00edbel para un lector xapon\u00e9s sen co\u00f1ecementos b\u00e1sicos de gram\u00e1tica chinesa, se ben frases curtas e concisas como os signos e as cabeceiras das novas dos xornais son moito m\u00e1is f\u00e1ciles de comprender.\nMentres que a maior\u00eda das linguas non usan totalmente sistemas logogr\u00e1ficos, moitas usan alg\u00fans logogramas. Un bo exemplo de logogramas occidentais modernos son os n\u00fameros hind\u00fa-ar\u00e1bicos \u2013 calquera que use estes s\u00edmbolos entende o que significa 1 independentemente que lle chame \"un\", \"one\", \"eins\", \"uno\", \"yi\", \"ichi\", \"ehad\", \"ena\" ou \"jedan\" \u2013. Outros logogramas occidentais amplamente estendidos son o s\u00edmbolo \"e comercial\" &amp; usado en lugar da conxunci\u00f3n \"e\", a \"arroba\" @ usada en moitos contextos como o inform\u00e1tico, o \"s\u00edmbolo do tanto por cento\" %, e moitos s\u00edmbolos de moedas como o d\u00f3lar ($), o euro (\u20ac), a libra (\u00a3), o ien (\u00a5) etc.\n\u00c1s veces os logogramas son chamados ideogramas, unha palabra que se refire a s\u00edmbolos que representan graficamente unha idea abstracta, pero os ling\u00fcistas evitan este uso pois, igual que os caracteres chineses son con frecuencia compo\u00f1entes sem\u00e1ntico\u2013fon\u00e9ticos, os s\u00edmbolos te\u00f1en un compo\u00f1ente que representa o significado e un compo\u00f1ente fon\u00e9tico complementario que representa a pronunciaci\u00f3n. Alg\u00fans non ling\u00fcistas distinguen entre lexicograf\u00eda e ideograf\u00eda, onde os s\u00edmbolos lexicogr\u00e1ficos representan palabras e os s\u00edmbolos ideogr\u00e1ficos representan palabras ou morfemas.\nO m\u00e1is importante (e, e certa medida, o \u00fanico supervivente) dos sistemas de escrita logogr\u00e1ficos modernos \u00e9 o Chin\u00e9s, cuxos caracteres foron ou son usados, con distintos graos de modificaci\u00f3n, en Chin\u00e9s, Xapon\u00e9s, Coreano, Vietnamita, e outras linguas do Sueste asi\u00e1tico. Os xer\u00f3glifos do Ex\u00edpcio Antigo e o sistema de escrita maia son tam\u00e9n sistemas cunhas certas caracter\u00edsticas logogr\u00e1ficas, a\u00ednda que tam\u00e9n estableceron caracter\u00edsticas fon\u00e9ticas e non te\u00f1en un uso coti\u00e1n.\nSistemas de escrita sil\u00e1bicos.\nAs\u00ed como os sistemas de escrita logogr\u00e1ficos usan un \u00fanico s\u00edmbolo para unha palabra enteira, un silabario \u00e9 un conxunto de s\u00edmbolos escritos que representan (ou aproximan) s\u00edlabas, as cales forman palabras. Tipicamente, un s\u00edmbolo dun silabario representa un son conson\u00e1ntico seguido dun son vog\u00e1lico, ou un son vog\u00e1lico s\u00f3.\nNun \"silabario aut\u00e9ntico\" non hai semellanza gr\u00e1fica sistem\u00e1tica entre caracteres fon\u00e9ticos relacionados (a\u00ednda que alg\u00fans te\u00f1en semellanza gr\u00e1fica entre as vogais). Isto \u00e9, os caracteres para os sons /ke/, /ka/ e /ko/ non te\u00f1en unha semellanza que indique o seu son com\u00fan \"k\" (oclusivo velar sordo). Sistemas m\u00e1is recentes incorporan un sistema de signos vari\u00e1bel, como o silabario cree, no que un s\u00edmbolo representa unha consoante e mediante a s\u00faa rotaci\u00f3n ou desprazamento se denota a vogal que o acompa\u00f1a.\nOutro tipo de sistema de escrita con s\u00edmbolos lineais sil\u00e1bicos sistem\u00e1ticos \u00e9 o \"abugida\", do que se fala m\u00e1is adiante.\nOs silabarios son os sistemas que mellor se adaptan a linguas cunha estrutura sil\u00e1bica relativamente simple, como o xapon\u00e9s. Pola contra, a lingua inglesa permite estruturas sil\u00e1bicas complexas, cunha cantidade relativamente grande de vogais e grupos conson\u00e1nticos complexos, que fai pesada a escrita de palabras inglesas cun silabario. Para escribir en ingl\u00e9s usando un silabario, cada pos\u00edbel s\u00edlaba deber\u00eda ter un s\u00edmbolo distinto e, mentres que o n\u00famero de pos\u00edbeis s\u00edlabas en xapon\u00e9s non \u00e9 m\u00e1is de cincuenta ou sesenta, en ingl\u00e9s haber\u00eda milleiros.\nInda as\u00ed, existen silabarios cunha gran cantidade de elementos. O script Yi, por exemplo, ten 756 s\u00edmbolos (ou 1.164 se contamos como s\u00edlabas distintas as que te\u00f1en un ton diacr\u00edtico particular, como ocorre en Unicode). O script chin\u00e9s, usado para escribir o chin\u00e9s medieval e as linguas chinesas modernas, tam\u00e9n representa s\u00edlabas e incl\u00fae glifos distintos para case todas as s\u00edlabas, das que hai varios milleiros en chin\u00e9s medieval. Por\u00e9n se considera un script logogr\u00e1fico m\u00e1is ca un silabario, porque primariamente representan morfemas e incl\u00fae diferentes caracteres para representar morfemas hom\u00f3fonos con diferentes significados.\nOutras linguas que usaban ou usan silabarios aut\u00e9nticos son o grego mic\u00e9nico (lineal B) e as linguas nativas americanas como o cherokee. Algunhas linguas do Antigo Oriente usaban formas de cuneiforme, que \u00e9 un silabario con alg\u00fans elementos non sil\u00e1bicos.\nSistemas de escrita segmentarios: Alfabetos.\nUn alfabeto \u00e9 un pequeno conxunto de letras \u2014 s\u00edmbolos b\u00e1sicos da escrita \u2014 cada unha das cales representa aproximadamente ou representaba historicamente un fonema dunha lingua falada. A palabra \"alfabeto\" deriva de alfa e beta, as d\u00faas primeiras letras do alfabeto grego.\nNun alfabeto fonol\u00f3xico perfecto, os fonemas e letras ser\u00edan correspondentes en d\u00faas direcci\u00f3ns: un escritor poder\u00eda predicir a pronuncia da palabra de acordo coa escrita, e un falante poder\u00eda predicir a escrita da palabra de acordo coa pronuncia. Cada lingua pos\u00fae regras xerais que gobernan a asociaci\u00f3n entre letras e fonemas, mais, dependendo da lingua, tales regras poden ou non seren consistentemente seguidas.\nAlfabetos perfectamente fonol\u00f3xicos son de f\u00e1cil aprendizaxe e uso, e as linguas que o te\u00f1en (por exemplo, o fin\u00e9s) pos\u00faen moitas menos barreiras \u00e1 alfabetizaci\u00f3n que linguas como o ingl\u00e9s, que ten un sistema moi complexo e irregular. Como as linguas xeralmente se desenvolven independentemente dos seus sistemas de escrita, e na maior\u00eda das veces os sistemas de escrita foran importados de linguas con estruturas bastante diferentes, o grao en que as letras dun alfabeto corresponden aos fonemas var\u00edan grandemente dunha lingua a outra, ou incluso dentro dunha mesma lingua. Actualmente, os ling\u00fcistas te\u00f1en inventado sistemas de escrita para linguas orais, a meta xeralmente ten sido producir alfabetos perfectamente fonol\u00f3xicos.\nSistemas de escrita conson\u00e1nticos: Abjads.\nO primeiro tipo de alfabeto en ser desenvolvido foi o abjad. Un abjad \u00e9 un sistema de escrita alfab\u00e9tico onde hai un s\u00edmbolo por consoante. Os abjads difiren dos alfabetos regulares no feito de que estes pos\u00faen caracteres apenas para sons conson\u00e1nticos. As vogais xeralmente non son marcadas nun \"abjad\".\nTodos os abjads co\u00f1ecidos (excepto talvez o tifinagh) pertencen \u00e1 familia de escritas sem\u00edticas, e derivan do abjad linear setentrional. A raz\u00f3n para iso \u00e9 que as linguas sem\u00edticas e as relacionadas linguas b\u00e9rberes pos\u00faen unha morfolox\u00eda que torna a denotaci\u00f3n das vogais redundante na maior\u00eda dos casos.\nAlg\u00fans abjads (como o \u00e1rabe e o hebraico) poss\u00faen marcaci\u00f3ns para vogais, mais apenas as usan en contextos especiais, como no ensino. Muitas escritas derivadas dos abjads estenderan seus inventarios engadindo vogais, torn\u00e1ndose as\u00ed alfabetos completos; o caso m\u00e1is famoso \u00e9 o do alfabeto grego, derivado do abjad fen\u00edcio. Iso ocorreu na maior\u00eda das veces en que un abjad foi adoptado por unha lingua non sem\u00edtica.\nO termo \"abjad\" prov\u00e9n da antiga orde das consoantes do alfabeto \u00e1rabe; \"alif, b\u00e1, jim, d\u00e1l\"; por\u00e9n esa palabra pode ter as s\u00faas ra\u00edces no fenicio ou no ugar\u00edtico.\nA palabra abjad a\u00ednda \u00e9 usada para nomear o alfabeto en \u00e1rabe, malaio e indonesio.\nSistemas de escrita con vogal inherente: Abugidas.\nUn abugida \u00e9 un sistema de escrita alfab\u00e9tico cuxos s\u00edmbolos b\u00e1sicos denotan consoantes cunha vogal inherente, onde modificaci\u00f3ns consistentes dun s\u00edmbolo b\u00e1sico indican outras vogais al\u00e9n da inherente.\nAs\u00ed, nun \"abugida\" non hai ning\u00fan s\u00edmbolo para \"k\", mais si un para \"ka\" (se \"a\" for a vogal inherente), e \"ke\" \u00e9 escrito modificando o s\u00edmbolo de \"ka\" de tal maneira como algu\u00e9n modificase \"la\" para se tornar \"le\". En moitos abugidas a modificaci\u00f3n \u00e9 a adici\u00f3n dun s\u00edmbolo voc\u00e1lico, mais outras posibilidades son imaxin\u00e1beis (e usadas), tales como a rotaci\u00f3n dun s\u00edmbolo b\u00e1sico, adici\u00f3n de diacr\u00edticos e outras.\nO contraste obvio \u00e9 cos silabarios, que pos\u00faen un s\u00edmbolo distinto para cada s\u00edlaba pos\u00edbel, e os s\u00edmbolos para cada s\u00edlaba non pos\u00faen ningunha similitude gr\u00e1fica sistem\u00e1tica. A similitude gr\u00e1fica cos silabarios ven do feito de que a maior\u00eda dos abugidas derivan dos abjads, as consoantes formaran s\u00edmbolos coa vogal inherente, sendo os s\u00edmbolos voc\u00e1licos marcaci\u00f3ns engadidas dentro do s\u00edmbolo b\u00e1sico.\nA escrita et\u00edope \u00e9 un abugida, a pesar de que as modificaci\u00f3ns nese sistema non son enteiramente sistem\u00e1ticas. Os silabarios dos aborixes canadenses poden ser considerados abugidas, inda que raramente son tidos como tales. O maior grupo de abugidas \u00e9 a familia br\u00e1hmica de escritas, que incl\u00fae case todos os sistemas de escrita usados na India e no Sueste asi\u00e1tico.\nO nome \"abugida\" deriva dos catro primeiros caracteres da escrita et\u00edope, tal como \u00e9 usada nalg\u00fans contextos relixiosos. O termo foi acu\u00f1ado por Peter T. Daniels.\nSistemas de escrita tr\u00e1cicos.\nUn script tr\u00e1cico representa detalles m\u00e1is finos que un alfabeto. Os s\u00edmbolos non representan fonemas completos, sen\u00f3n os elementos (trazos) que forman os fonemas, como a sonorizaci\u00f3n ou o seu lugar de articulaci\u00f3n. Teoricamente cada trazo poder\u00eda ser escrito cunha letra distinta; e abjads e abugidas, ou mesmo os silabarios, poder\u00edan ser tr\u00e1cicos, pero o \u00fanico sistema prominente desta clase \u00e9 o coreano hangul. En hangul, os s\u00edmbolos tr\u00e1cicos se combinan para formar letras alfab\u00e9ticas, e a uni\u00f3n destas forman bloques sil\u00e1bicos, de tal xeito que neste sistema se combinan tres niveis de representaci\u00f3n fonol\u00f3xica. Moitos acad\u00e9micos, como John DeFrancis, rexeitan esta clase de escrita, ou polo menos etiquetar ao hangul como tal. O script coreano \u00e9 un conciso script creado por instru\u00eddos expertos, ao que Daniels chama unha \"sofisticada escrita artificial\".\nSon sistemas tr\u00e1cicos algunhas escritas taquigr\u00e1ficas e aqueles sistemas creados por afeccionados e escritores de ficci\u00f3n como o Tengwar, creado por J. R. R. Tolkien. Nestes sistemas artificiais, moitos dos trazos de avanzado dese\u00f1o gr\u00e1fico corresponden a propiedades fonol\u00f3xicas. A unidade b\u00e1sica de escrita destes sistemas pode representar desde fonemas ata palabras. Tense amosado que mesmo o script latino ten subcaracteres tr\u00e1cicos\nSistemas de escrita ambiguos.\nA maior\u00eda dos sistemas de escrita non son puramente dun tipo. Como xa se mencionou, os sistemas logogr\u00e1ficos te\u00f1en compo\u00f1entes fon\u00e9ticas, ben a trav\u00e9s das li\u00f1as dun silabario, como no chin\u00e9s (\"logosil\u00e1bico\"), ou ben dun adjab, como no ex\u00edpcio (\"logoconson\u00e1tico\").\nOutras escritas, por\u00e9n, son claramente ambiguas. Os semisilabarios paleohisp\u00e1nicos foron sil\u00e1bicos para as consoantes oclusivas como \"p\", \"t\", \"k\", mais eran alfab\u00e9ticos para as outras consoantes. Nalgunhas versi\u00f3ns, as vogais eran escritas redundantemente despois das letras sil\u00e1bicas, de acordo cunha ortograf\u00eda alfab\u00e9tica. O cuneiforme persa antigo era similar; de 23 consoantes (inclu\u00eddo o car\u00e1cter nulo), sete eran completamente sil\u00e1bicas, trece puramente alfab\u00e9ticas, e para as outras tres hab\u00eda unha letra para /C\"u\"/ e outra tanto para /C\"a\"/ como /C\"i\"/. Por\u00e9n, todas as vogais eran escritas, a pesar de todo, de maneira manifesta; como nos abugidas br\u00e1hmicos nos que a letra /C\"a\"/ us\u00e1base para unha consoante simple.\nO Zh\u00f9y\u012bn f\u00fah\u00e0o, script fon\u00e9tico resumido para o chin\u00e9s, divide as s\u00edlabas en dous ou tres caracteres fon\u00e9ticos m\u00e1is que en consoantes e vogais. O similar Pahawh Hmong \u00e9 equivalente a un abugida pero coas funci\u00f3ns de consoante e vogal invertidas. Outros scripts est\u00e1n a medio cami\u00f1o dos alfabetos abjad e abugida polo que pode haber desacordo en como ter\u00edan que ser clasificados.\nClasificaci\u00f3n gr\u00e1fica dos sistemas de escrita.\nSe cadra, a primeira distinci\u00f3n que se fai ao clasificaren graficamente os sistemas de escrita sexa a \"linealidade\". Os sistemas lineais son aqueles nos que os caracteres est\u00e1n compostos de li\u00f1as, como o alfabeto latino e os caracteres chineses. Estes \u00faltimos consid\u00e9ranse lineais cando se escriben con bol\u00edgrafo ou pluma ou son fundidos en bronce. Analogamente, os xer\u00f3glifos exipcios ou os glifos maias foron con frecuencia representados con formas lineais, mais en contextos formais foron esculpidos en baixorrelevo. Os exemplos m\u00e1is antigos de escrita son lineais: a escrita sumeria cara ao 3.300 AC era lineal, inda que os seus descendentes cuneiformes non o foron. Pola contra, os sistemas non lineais como o braille, non est\u00e1n compostos de li\u00f1as, calquera que sexa o instrumento usado para escribilo.\nA escrita cuneiforme foi probabelmente a primeira non lineal. Os seus glifos form\u00e1banse pola presi\u00f3n da punta dun xunco na arxila h\u00famida, no canto de trazar co xunco li\u00f1as na arxila como se fac\u00eda inicialmente. O resultado foi unha radical transformaci\u00f3n da aparencia da escrita.\nO sistema braille \u00e9 unha adaptaci\u00f3n non lineal do alfabeto latino que abandonou completamente as formas latinas. As letras est\u00e1n compostas de puntos en relevo sobre o soporte da escrita, que pode ser coiro (o material orixinal usado polo seu inventor Louis Braille), papel duro, pl\u00e1stico ou metal.\nHai tam\u00e9n adaptaci\u00f3ns non lineais transitorias do alfabeto latino, inclu\u00edndo o c\u00f3digo Morse, o alfabeto manual de varias linguas de sinais, e o sem\u00e1foro, no que as bandeiras ou as barras semaf\u00f3ricas se colocan formando \u00e1ngulos preestablecidos. As\u00ed a todo, se se define a escrita como un medio potencialmente permanente de gravar informaci\u00f3n, ent\u00f3n estes sistemas de ning\u00fan modo poden ser cualificados como escrita pois os s\u00edmbolos desaparecen tan pronto como son usados.\nDireccionalidade.\nOs scripts poden ser clasificados tam\u00e9n segundo a direcci\u00f3n na que se efect\u00faa a escrita. Os xer\u00f3glifos exipcios escrib\u00edanse indistintamente de esquerda a dereita ou de dereita a esquerda, cos glifos humanos e de animais mirando ao comezo da li\u00f1a. Os primeiros alfabetos puideron ser escritos en m\u00faltiples direcci\u00f3ns, horizontalmente (de esquerda a dereita ou de dereita a esquerda) ou verticalmente (en sentido descendente). O Bustr\u00f3fedon \u00e9 un sistema que cambia alternativamente de direcci\u00f3n ao mudar de li\u00f1a.\nO alfabeto grego e os seus sucesores estableceron como patr\u00f3n a direcci\u00f3n de esquerda a dereita en sentido descendente na p\u00e1xina. Outras escritas, como a \u00e1rabe e a hebrea, adoptaron a direcci\u00f3n contraria, de dereita a esquerda. Os scripts que incorporan os caracteres chineses foron escritos tradicionalmente en sentido descendente vertical enchendo a p\u00e1xina de dereita a esquerda, pero hoxe en d\u00eda se escriben con frecuencia de esquerda a dereita, en sentido descendente na p\u00e1xina, debido, entre outras raz\u00f3ns, \u00e1 influencia da cultura occidental e \u00e1s limitaci\u00f3ns t\u00e9cnicas de adaptaci\u00f3n aos formatos de documento electr\u00f3nico m\u00e1is populares.\nO alfabeto Uighur e os seus descendentes son \u00fanicos en seren escritos en sentido vertical descendente, de esquerda a dereita da p\u00e1xina; esta direcci\u00f3n orixinouse a partir da ancestral direcci\u00f3n da escrita sem\u00edtica ao rotar a p\u00e1xina 90\u00ba no sentido contrario ao das agullas do reloxo para conseguir unha aparencia semellante \u00e1 da escrita vertical chinesa. Alg\u00fans scripts usados en Filipinas e Indonesia, como o Hanun\u00f3'o, tradicionalmente se escriben afastando as li\u00f1as do escritor en sentido vertical ascendente, mais se len horizontalmente de esquerda a dereita.\nSistemas de escrita nos ordenadores.\nXeralmente, nos ordenadores e nos sistemas de telecomunicaci\u00f3ns non se codifican os sistemas de escrita como tales, pero os grafemas e outras unidades similares que son necesarios para o procesamento de texto se representan por \"caracteres\" que se manifestan tipicamente en forma cifrada. Hai moitos est\u00e1ndares diferentes de cifrado, como o ISO/IEC 8859-1 (orientado ao script latino), os caracteres CJK (chin\u00e9s, xapon\u00e9s, coreano), e o texto bidireccional. Hoxe, moitos de tales est\u00e1ndares est\u00e1n redefinidos nun est\u00e1ndar colectivo, o ISO/IEC 10646 ou UCS (Universal Character Set), e no moi semellante e m\u00e1is expandido Est\u00e1ndar Unicode. Ambos engl\u00f3banse xeralmente baixo a denominaci\u00f3n Unicode. En Unicode, a cada car\u00e1cter dun sistema de escrita de calquera lingua, se lle asigna (simplificando lixeiramente) un n\u00famero \u00fanico de identificaci\u00f3n, co\u00f1ecido como n\u00famero ou punto de c\u00f3digo (\"code point\"). Os sistemas operativos usan o punto de c\u00f3digo para buscar os caracteres no arquivo de fontes de letra, de tal xeito que os caracteres poidan ser vistos na pantalla ou no papel.\nO dispositivo m\u00e1is com\u00fan para a escrita por medio do ordenador \u00e9 o teclado. Cada tecla est\u00e1 asociada cun c\u00f3digo est\u00e1ndar que o teclado env\u00eda ao ordenador cando se preme nela. Mediante o uso simult\u00e1neo dunha tecla alfab\u00e9tica e outra especial como as teclas \"Ctrl\", \"Alt\", \"Shift\" e \"AltGr\", x\u00e9ranse m\u00e1is c\u00f3digos de caracteres que son enviados \u00e1 CPU. O sistema operativo intercepta e converte eses sinais nos caracteres axeitados e env\u00edaos, xunto cos c\u00f3digos convertidos, \u00e1 aplicaci\u00f3n de software activa, que busca o glifo apropiado no arquivo de fonte activo e require do sistema operativo a s\u00faa visualizaci\u00f3n na pantalla."}
{"id": "222627", "revid": "23204", "url": "https://gl.wikipedia.org/wiki?curid=222627", "title": "Historia da zoolox\u00eda", "text": "A historia da zoolox\u00eda trata do estudo dos progresos que, sobre o co\u00f1ecemento dos animais, foron acadados polos homes no curso dos tempos, desde a m\u00e1is remota antig\u00fcidade at\u00e9 o presente.\nA\u00ednda que o concepto de \"zoolox\u00eda\" como un \u00fanico campo coherente xurdiu hai poucos s\u00e9culos, a ciencia zool\u00f3xica foi nacendo da historia natural e, dado que a zoolox\u00eda \u00e9 unha das ciencias naturais, indubidabelmente a s\u00faa historia est\u00e1 intimamante ligada \u00e1 propia historia da ciencia.\nA zoolox\u00eda comeza a tomar corpo na antig\u00fcidade grecorromana, coas obras de Arist\u00f3teles e Galeno, progresando lentamente na escura Idade Media polo traballo dos m\u00e9dicos musulm\u00e1ns e de eruditos como Alberte o Magno.\nDurante o Renacemento e a Idade Moderna, o pensamiento zool\u00f3xico foi revolucionado en Europa por un renovado interese no empirismo e polo descubrimento de moitos animais desco\u00f1ecidos procedentes do Novo Mundo. Destacados personaxes neste movemento foron, entre outros, Vesalio e William Harvey, que utilizaron a experimentaci\u00f3n e a observaci\u00f3n coidadosa na fisiolox\u00eda. M\u00e1is tarde, naturalistas como Linneo, Buffon e Cuvier, comenzaron a clasificar a diversidade da vida e o rexistro f\u00f3sil, as\u00ed como o desenvolvemento e o comportamento dos organismos.\nNos s\u00e9culos XVIII e XIX a zoolox\u00eda converteuse nunha disciplina cient\u00edfica cada vez m\u00e1is profesionalizada. Naturalistas exploradores como Alexander von Humboldt investigaron a interacci\u00f3n entre os organismos e o seu medio ambiente e a forma en que esta relaci\u00f3n depende da xeograf\u00eda, sentando as bases da bioxeograf\u00eda, a ecolox\u00eda e a etolox\u00eda. Moitos naturalistas comezaron a considerar a importancia da extinci\u00f3n e a mutabilidade das especies. A microscopia revelou un mundo previamente desco\u00f1ecido, sentando as bases para a teor\u00eda celular, que proporciona unha nova perspectiva na base fundamental da vida.\nEstes acontecementos, as\u00ed como os resultados da embriolox\u00eda e la paleontolox\u00eda, sintetiz\u00e1ronse na teor\u00eda da evoluci\u00f3n por selecci\u00f3n natural de Charles Darwin\nPrehistoria.\nA actividade cient\u00edfica comezou nun pasado moi remoto, moito antes da aparici\u00f3n dos primeiros documentos escritos, \u00e9 dicir, na prehistoria. Moi probabelmente, a ciencia desenvolveuse a partir das primitivas pr\u00e1cticas de \"maxia tribal\". Tam\u00e9n, probabelmente, tiveron a mesma orixe tanto a relixi\u00f3n coma a arte, de tal xeito que ciencia, relixi\u00f3n e arte se nos presentan como irm\u00e1s cun obxectivo com\u00fan: \"entender\" e \"interpretar\" o universo no seu conxunto, a\u00ednda que por m\u00e9todos totalmente diferentes.\nDurante moito tempo, a \"maxia\" foi o punto de uni\u00f3n da sociedade, a instituci\u00f3n na que se depositaba a sabedor\u00eda e a experiencia acumulada at\u00e9 o momento. A t\u00e9cnica precedeu \u00e1 ciencia nos primeiros tempos da humanidade. Apoi\u00e1ndose en observaci\u00f3ns emp\u00edricas, o home desenvolve as s\u00faas ferramentas (traballa os \u00f3sos, a pedra), e descobre o uso do lume no Paleol\u00edtico inferior. A maior parte dos prehistoriadores concordan en pensar que o lume empezou a utilizarse desde hai anos ou anos. \nDurante este per\u00edodo, adm\u00edtese xeralmente que a explicaci\u00f3n m\u00e1xica dos fen\u00f3menos era a regra. Por\u00e9n, para numerosos paleont\u00f3logos e prehistoriadores como Jean Clottes, as pinturas rupestres mostran que o home daquela \u00e9poca posu\u00eda as mesmas facultades cognitivas que o home moderno.\nPor tanto, o home iniciou a zoolox\u00eda xa na prehistoria: a medida que \u00eda entrando en contacto cos seres vivos (en especial, os animais) foinos co\u00f1ecendo e utilizando de acordo coas s\u00faas necesidades. Os primeiros humanos deberon ter e transmitir co\u00f1ecementos sobre animais para aumentaren as s\u00faas posibilidades de supervivencia, o que poder\u00eda inclu\u00edr aspectos do comportamento dos animais (como os patr\u00f3ns de migraci\u00f3n) e co\u00f1ecementos da anatom\u00eda humana e animal.\nA calidade dos co\u00f1ecementos que ti\u00f1a acerca da natureza refl\u00edctese nas pinturas rupestres deixadas en cavernas polo \"Homo sapiens sapiens\" (ou home de Cro-Magnon) datadas contra 28.000 a.C. en Europa, especialmente en Espa\u00f1a, representando animais de maneira estilizada.\nO primeiro punto de inflexi\u00f3n importante no co\u00f1ecemento zool\u00f3xico chegou coa revoluci\u00f3n neol\u00edtica hai uns 10.000 anos.\nOs seres humanos domesticaron animais para acompa\u00f1aren \u00e1s sociedades sedentarias resultantes desta revoluci\u00f3n (cans, porcos, ovellas, cabras, gali\u00f1as e outrros animais) en Europa, norte de \u00c1frica e o Oriente Medio,\n\u00c1 domesticaci\u00f3n dos animais seguir\u00eda un co\u00f1ecemento a\u00ednda m\u00e1is adecuado dos fen\u00f3menos da natureza. As pr\u00e1cticas m\u00e9dicas rudimentarias involucraban certa clase de co\u00f1ecementos sobre a anatom\u00eda humana, as\u00ed como dos animais que se utilizaban na alimentaci\u00f3n e para o traballo, que lle deron aos homes certos co\u00f1ecementos superficiais das s\u00faas estruturas.\nIdade Antiga.\nOriente Medio e Extremo Oriente.\nAs escolas de medicina da antig\u00fcidade realizaban disecci\u00f3ns de animais con fins de comparaci\u00f3n anat\u00f3mica e adestramento cir\u00farxico. En Babilonia, os sacerdotes co\u00f1ec\u00edan algo acerca da anatom\u00eda animal (particularmente dos que sacrificaban) e de medicina; por\u00e9n, esta \u00faltima estaba intimamente ligada coa astrolox\u00eda. A medicina do antigo Exipto era m\u00e1is pr\u00e1ctica.\nOs exipcios e os asirios realizaron observaci\u00f3ns sobre vermes parasitos do home. Os antigos xudeus contribu\u00edron cos seus co\u00f1ecementos \u00e1s concepci\u00f3ns modernas de hixiene.\nNo Extremo Oriente o co\u00f1ecemento da natureza e da medicina non estaba tan avanzado como noutros aspectos da cultura.\nAntig\u00fcidade cl\u00e1sica.\nGrecia.\nA tradici\u00f3n grega continuou, na \u00e9poca romana, ao redor do Museo de Alexandr\u00eda at\u00e9 ao redor do ano 30 a.C., pero declinou baixoo a dominaci\u00f3n do Imperio romano.\nRoma.\nDurante o Imperio romano produc\u00edronse s\u00f3 achegas rutineiras que incorporaban novos animais ao esquema aristot\u00e9lico, existindo un baleiro case absoluto en canto \u00e1s pos\u00edbeis modificaci\u00f3ns do mesmo.\nO estudo dos animais na \u00e9poca romana \u00e9 m\u00e1is ben descritivo e impreciso, admitindo toda unha serie de seres fabulosos (sereas, grif\u00f3ns, drag\u00f3ns, unicornios) etc., que foron a base dos bestiarios medievais. Isto deu lugar a que moitas persoas creran que estes animais exist\u00edan, o que se agudizou durante os s\u00e9culos escuros da alta Idade Media, nos que se inventaron a\u00ednda m\u00e1s lendas fabulosas.\nIdade Media.\nA Idade Media non representou ning\u00fan avance no co\u00f1ecimento zool\u00f3xico. Desde a morte de Galeno at\u00e9 o denominado renacemento do s\u00e9culo XII, recompil\u00e1ronse os traballs de gregos e romanos. A maior parte dos autores interesados na vida animal son tributarios de Isidoro de Sevilla (ca. 560-636), que reuniu, a comezos do s\u00e9culo VII, nas s\u00faas \"Etimolox\u00edas\" (ou \"Origines\") gran parte dos co\u00f1ecementos, pero tam\u00e9n dos mitos, transmitidos por Plino na s\u00faa \"Historia natural\".\nNo s\u00e9culo XII prod\u00facese o \"redescubrimento de Arist\u00f3teles\" e dos seus traitados consagrados aos animais, especialmente grazas aos comentarios do fil\u00f3sofo \u00e1rabe Averroes (1126-1198). Isto ser\u00eda o punto de partida dun renacemento do inter\u00e9s pol munde animal. Coimpre ter preesente que durante a \u00faltima parte deste per\u00edodo, os principais centros de cultura estiveron no Islam. Os cient\u00edficos \u00e1rabes conservaran e interpretaran o m\u00e1is not\u00e1bel da antiga ciencia grega, trasmitindo estes co\u00f1ecementos \u00e1 Europa cristi\u00e1. A obra zool\u00f3xica m\u00e1is not\u00e1bel procede da Espa\u00f1a musulm\u00e1, data do s\u00e9culo X e d\u00e9bese a Maslama al-Mayriti, o \"Tratado da xeraci\u00f3n dos animais\". \nNo s\u00e9culo XIII, a figuras m\u00e1is importantes no campo da zoolox\u00eda foron:\nPero, simultaneamente, a partir de finais do s\u00e9culo XII, a historia natural dos animais atravesou o que se poder\u00eda chamar o seu \"per\u00edodo fabuloso\", coa multiplicaci\u00f3n de \"bestiairios\" dedicados \u00e1 descrici\u00f3n e representaci\u00f3n simb\u00f3licae e animaao reais e imaxinarios. Os m\u00e1is ricos\nbestiairios medievais insp\u00edranse nunha obra oriental an\u00f3nima, que data probabelmente do s\u00e9culo II e redactada sen d\u00fabida en Alexandria, \"O fisi\u00f3logo\" (en lat\u00edn, \"Physiologus\"; en grego, \u03a6\u03c5\u03c3\u03b9\u03bf\u03bb\u03cc\u03b3\u03bf\u03c2), bestiairio cristi\u00e1n posteriormente arrequecido por pr\u00e9stamos das \"Etimolox\u00edas\" de Isidoro de Sevilla e doutro autors, que foi a fonte principal dos bestiarios medievais. As\u00ed, aparecen nestas recompilaci\u00f3ns mulktitude de animais fabulosos ou fant\u00e1sticos, entre eles unicornios, a ave f\u00e9nix, os drag\u00f3ns, o basilisco, a ser\u00f1pe de mar, as sereas, os grif\u00f3ns e moitos m\u00e1is.\nIdade Moderna.\nRenacemento.\nO Renacemento debe o seu nome ao redescubrimento dos traballos dos antigos pensadores gregos e romanos, que marcou a fin da Idade Media e creou alicerces s\u00f3lidos para o desenvolvemento de novos co\u00f1ecementos. A ciencia como disciplina do co\u00f1ecemento adquire as\u00ed a s\u00faa autonom\u00eda e os seus primeiros grandes sistemas te\u00f3ricos, at\u00e9 tal punto que Michel Blay fala da \"canteira da ciencia cl\u00e1sica\". Este per\u00edodo \u00e9 abundante en descrici\u00f3ns, inventos, aplicaci\u00f3ns e en representaci\u00f3ns do mundo.\nDos cient\u00edficos desta \u00e9poca dest\u00e1canse Francis Bacon, Nicolao Cop\u00e9rnico e Galileo Galilei; eles estabeleceron o denominado m\u00e9todo cient\u00edfico.\nAdemais, no curso dos s\u00e9culos XV e XVI prod\u00facense en Europa, iniciadas polos reinos de Castela e Portugal, grandes expedici\u00f3ns mar\u00edtimas de envergadura mundial, co\u00f1ecidas co nome de grandes descubrimentos. O impulso renovador da zoolox\u00eda vai ligado, por iso, ao descubrimento das faunas ex\u00f3ticas polas grandes exploraci\u00f3ns xeogr\u00e1ficas. \u00c9 curioso que o descubrimento destes animais novos fixera volver os ollos cara aos propios.\nBacon, Cop\u00e9rnico e Galileo sentaron as bases do m\u00e9todo cient\u00edfico\nEntre os autores que describiron a fauna americana destacan Gonzalo Fern\u00e1ndez de Oviedo (1478-1557), autor da \"Historia General y Natural de Indias\" (1535), Francisco L\u00f3pez de G\u00f3mara (1511-1566), que escribiu \"Historia General de Indias\" (1552) e Jos\u00e9 de Acosta (1539\u20131600) que, na s\u00faa obra \"Historia Natural y Moral de las Indias\" (1590), sentou as bases para a zooxeograf\u00eda, ao comparar a fauna europea coa americana.\nS\u00e9culo XVI.\nNo s\u00e9culo XVI floreceron en Europa os museos zool\u00f3xicos e as obras de recompilaci\u00f3n.\nS\u00e9culo XVIII.\nNo \u00faltimo cuarto do s\u00e9culo XVIII, a zoolox\u00eda, ciencia que trata de todos os animais da natureza, estaba dividida en diferentes partes, que se poden reducir a seis:\nIdade Contempor\u00e1nea.\nS\u00e9culo XIX.\nGandes naturalistas como Lamarck, Cuvier, Geoffroy Saint-Hilaire e Darwin encarnan o esp\u00edrito do s\u00e9culo XIX, marcado en zoolox\u00eda polas teor\u00edas da evoluci\u00f3n das especies animais. O descubrimento, a principios do s\u00e9culo, da combusti\u00f3n, a respiraci\u00f3n e a formaci\u00f3n de ox\u00edxeno polas plantas verdes (Lavoisier e Priestley), deu impulso \u00e1 aplicaci\u00f3n \u00e1 biolox\u00eda de co\u00f1ecemientos qu\u00edmicos. A doutrina do protoplasma como unha caracter\u00edstica universal da vida foi aceptada 30 anos despois. Caracterizaron a \u00faltima parte deste ciclo os estudos sobre a mitose, o desenvolvento das c\u00e9lulas xerminais, a fecundaci\u00f3n e a embriolox\u00eda.\nDurante o s\u00e9culo XIX apareceron os campos disciplinarios especializados segundo o grupo animal estudado. Os principais son:\nS\u00e9culo XX.\nNeste s\u00e9culo, caracterizado por unha aplicaci\u00f3n m\u00e1is intensa dos m\u00e9todos experimentais, produc\u00edronse as maiores achegas \u00e1s ciencias biol\u00f3xicas.\nCoa revoluci\u00f3n da enxe\u00f1ar\u00eda xen\u00e9tica e da biolox\u00eda molecular, as disciplinas naturalistas tradicionais forno en parte eclipsadas a partir dos anos 1950. Moitos pa\u00edses restrinxiron durante decenios os fondos asignados a elas. Pero a concesi\u00f3n en 1973 do Premio Nobel de Fisiolox\u00eda e Medicina a tres et\u00f3logos (Karl von Frisch, Konrad Lorenz e Nikolaas Tinbergen) deu un impulso aos estudos zool\u00f3xicos e un certo cr\u00e9dito a estas actividades.\nA zoolox\u00eda contempor\u00e1nea.\nA\u00ednda que o termo zoolox\u00eda caeu en desuso (as denominaci\u00f3ns \"biolox\u00eda dos organismos\" ou \"biolox\u00eda animale\" son m\u00e1is correntes hoxe) o estudo dos animais est\u00e1 sendo considerabelmente renovado integrando as achegas da filoxenia, a bioqu\u00edmica, e a xen\u00e9tica de poboaci\u00f3ns.\nPor\u00e9n, os temas de investigaci\u00f3n rara vez agora se centran nun s\u00f3 organismo, ou nun taxon concreto. Salvo excepci\u00f3ns, estes non son m\u00e1is que materiais que se utilizan para definir a disciplina, e as cuesti\u00f3ns biol\u00f3xicas que este material achega permiten replantexar e eventualmente resolver a cuesti\u00f3n.\nA zoolox\u00eda xa non aparece como un campo disciplinar unido, subdivididas segundo os grande clados, sen\u00f3n que se manifesta termina en diferentes ramas:"}
{"id": "222628", "revid": "12452", "url": "https://gl.wikipedia.org/wiki?curid=222628", "title": "Xouva", "text": ""}
{"id": "222629", "revid": "5863", "url": "https://gl.wikipedia.org/wiki?curid=222629", "title": "Dordogne", "text": ""}
{"id": "222630", "revid": "1888", "url": "https://gl.wikipedia.org/wiki?curid=222630", "title": "Rafael Pillado Lista", "text": ""}
{"id": "222631", "revid": "1131", "url": "https://gl.wikipedia.org/wiki?curid=222631", "title": "Ibarrangelu", "text": "Ibarrangelu \u00e9 un concello vasco da provincia de Biscaia. A s\u00faa poboaci\u00f3n \u00e9 de 636 habitantes (2011)."}
{"id": "222632", "revid": "17467", "url": "https://gl.wikipedia.org/wiki?curid=222632", "title": "Picamulo", "text": ""}
{"id": "222633", "revid": "23204", "url": "https://gl.wikipedia.org/wiki?curid=222633", "title": "David Koechner", "text": "David Michael Koechner, nado o 24 de agosto de 1962, \u00e9 un c\u00f3mico e actor estadounidense. \u00c9 co\u00f1ecido polos seus papeis como Champ Kind nos filmes de \"\" e como Todd Packer na serie de NBC \"The Office\".\nKoechner comezou na interpretaci\u00f3n cando estudou comedia improvisada en Chicago en ImprovOlympic, baixo a direcci\u00f3n de Del Close, antes de unirse a Second City Northwest. Koechner trasladouse a Nova York en 1995, facendo numerosos n\u00fameros de comedia como parte de \"Saturday Night Live\" (1995\u20131996) e como c\u00f3mico regular en \"Late Night with Conan O'Brien\" a mediados da d\u00e9cada de 1990. En 1997, Koechner trasladouse \u00f3s \u00c1nxeles e comezou a traballar de maneira continua en filmes e comedias de televisi\u00f3n, facendo as s\u00faas primeiras aparici\u00f3ns en filmes como \"Wag the Dog\", \"\" e \"Man on the Moon\"."}
{"id": "222636", "revid": "1131", "url": "https://gl.wikipedia.org/wiki?curid=222636", "title": "Enor", "text": "Ascensores Enor SA \u00e9 unha empresa galega fundada e con sede en Vigo adicada ao dese\u00f1o, fabricaci\u00f3n, venda, instalaci\u00f3n e mantemento de equipos de elevaci\u00f3n.\nA empresa ten dous edificios en Vigo de 13.000 metros cadrados de superficie \u00fatil entre talleres de produci\u00f3n, almac\u00e9ns, oficinas e garaxes.\nHistoria.\nA empresa iniciouse na reparaci\u00f3n e instalaci\u00f3n de equipamentos el\u00e9ctricos. Nos anos 60 pasouse \u00e1 fabricaci\u00f3n, instalaci\u00f3n e mantenza de aparellos elevadores.\nA finais dos anos 90 Enor ampliou o negocio aos ascensores para o sector naval.\nEn 2002, cr\u00e9ase o Grupo de Empresas Ascensores Enor, integrado por Ascensores Enor, Electromec\u00e1nica del Noroeste e Enor Eleva\u00e7ao e Equipamentos Industriais de Portugal.\nA empresa ten certificaci\u00f3ns ISO 9000/2000 de AENOR e de T\u00dcV.\nEn agosto de 2012 Zardoya Otis comprou Enor."}
{"id": "222637", "revid": "98293", "url": "https://gl.wikipedia.org/wiki?curid=222637", "title": "Atlant Moscow Oblast", "text": "O Atlant Moscow Oblast (en ruso \u0425\u041a \u0410\u0442\u043b\u0430\u043d\u0442 \u041c\u043e\u0441\u043a\u043e\u0432\u0441\u043a\u0430\u044f \u043e\u0431\u043b\u0430\u0441\u0442\u044c) \u00e9 un equipo profesional de h\u00f3ckey sobre xeo da cidade de Mytishchi, no \u00f3blast de Moscova (Rusia). Actualmente compite na Divisi\u00f3n Tarasov da Kontinental Hockey League (KHL), competici\u00f3n \u00e1 que pertence dende a s\u00faa creaci\u00f3n en 2008.\nHistoria.\nO Atlant Moscow foi fundado o 20 de decembro de 1953 baixo o nome de Khimik (denominaci\u00f3n que mantivo ata 2008) en Voskresensk. Khimik xogou o seu primeiro partido o 27 de decembro de 1953. O \u00e9xito inmediato do Khimik permitiulle xogar o campionato da Uni\u00f3n Sovi\u00e9tica. \u00c1 fronte do equipo estaba o adestrador-xogador Nikolai Epstein. En tres anos, o Khimik conseguiu ascender \u00e1 m\u00e1xima categor\u00eda do h\u00f3ckey sobre xeo sovi\u00e9tico. Entre 1984 e 1965 conseguiu tres medallas de bronce. En 1989 o equipo ga\u00f1ou a medalla de prata dirixido polo prestixioso adestrador Vladimir Vasiliyev, un gran logro para un equipo dunha cidade pequena. Ademais o equipo formou a grandes xogadores, inclu\u00edndo os campi\u00f3ns da Stanley Cup Igor Larionov e Valeri Kamensky.\nNa primavera de 1998, co 45 aniversario do club, o seu status cambiou, pasando a representar non s\u00f3 \u00e1 cidade de Voskresensk, sen\u00f3n a todo o \u00f3blast de Moscova. Durante a tempada 2005-06, o equipo trasladouse de Voskresensk a Mytishchi. Logo disto mudou o seu nome polo de Atlant, antes do seu ingreso na Kontinental Hockey League (KHL). O logo do novo equipo representa un can pastor de Asia Central.\nEstat\u00edsticas na KHL.\n\"Lenda: PX = Partidos xogados, V = Vitorias, VTE = Vitorias no Tempo Extra , SOL = Derrotas Penalty Shootout, D = Derrotas, GF = Goles a favor, GC = Goles en contra, Pts = Puntos\""}
{"id": "222638", "revid": "19415", "url": "https://gl.wikipedia.org/wiki?curid=222638", "title": "UHC Dynamo", "text": ""}
{"id": "222639", "revid": "1131", "url": "https://gl.wikipedia.org/wiki?curid=222639", "title": "Povisa", "text": "A cl\u00ednica Povisa (acr\u00f3nimo de Policl\u00ednico de Vigo) \u00e9 un centro m\u00e9dico concertado no centro urbano de Vigo. Atende pacientes do sur da provincia de Pontevedra. Como centro privado que \u00e9, non pertence \u00f3 Complexo Hospitalario Universitario de Vigo, sen\u00f3n que \u00e9 propiedade do grupo Nosa Terra de Xos\u00e9 Silveira, que o adquiriu en 1997. Con todo, alberga tam\u00e9n unha \u00e1rea de docencia para a Escola Universitaria de Enfermar\u00eda da Universidade de Vigo. Est\u00e1 provisto, xunto co Centro Oncol\u00f3xico de Galicia da Coru\u00f1a e o Hospital Policl\u00ednico Universitario da USC, de dotaci\u00f3n radioter\u00e1pica.\nO hospital est\u00e1 ben instalado na memoria colectiva dos vigueses: estivo nos comezos de profesionais como Jes\u00fas V\u00e1zquez Almu\u00ed\u00f1a ou Emilio Rol\u00e1n, as\u00ed como nos derradeiros momentos de persoeiros da vida viguesa, entre os cales o co\u00f1ecido futbolista vigu\u00e9s Joaqu\u00edn Fern\u00e1ndez Santom\u00e9 \"Quinocho\" ou o arquitecto Xos\u00e9 Henrique Rodr\u00edguez Pe\u00f1a."}
{"id": "222664", "revid": "18868", "url": "https://gl.wikipedia.org/wiki?curid=222664", "title": "Vexetaci\u00f3n de ribeira", "text": ""}
{"id": "222669", "revid": "23204", "url": "https://gl.wikipedia.org/wiki?curid=222669", "title": "Philippe Ari\u00e8s", "text": "Phillipe Ari\u00e8s, nado o 21 de xullo de 1914 en Blois e finado o 8 de febreiro de 1984 en Par\u00eds, foi un historiador franc\u00e9s. Os seus traballos m\u00e1is prestixiosos falan do cambio de actitudes da sociedade occidental perante a morte.\nBiograf\u00eda.\nCreceu nunha familia cat\u00f3lica e mon\u00e1rquica. Estudou cos xesu\u00edtas de San Luis Gonzaga e despois no \"Lyc\u00e9e Janson-de-Sailly\" militando alg\u00fan tempo en \"Lyc\u00e9ens et coll\u00e9giens de l'Action Fran\u00e7aise\" (unha organizaci\u00f3n xuvenil de extrema dereita).\nTen un papel importante no campo da documentaci\u00f3n polo seu sentido da innovaci\u00f3n t\u00e9cnica. \u00c9 pioneiro no uso do microfilm (1956) e da inform\u00e1tica (1965). Durante este per\u00edodo \u00e9 tam\u00e9n director de colecci\u00f3n en \u00e9ditions Plon. No ano 1977, int\u00e9grase no \"EHESS\" (Escola de Altos Estudos e Ciencias Sociais) como director de estudos. Sendo reco\u00f1ecida a s\u00faa condici\u00f3n de historiador."}
{"id": "222672", "revid": "23204", "url": "https://gl.wikipedia.org/wiki?curid=222672", "title": "Lloyd deMause", "text": "Lloyd deMause, nado en Detroit (M\u00edchigan) o 19 de setembro de 1931, \u00e9 un pensador social estadounidense co\u00f1ecido polo seu traballo no campo da psicohistoria.\nTraxectoria.\nDeMause realizou os seus estudos en ciencia pol\u00edtica na Universidade de Columbia. Foi o fundador de \"The Journal of Psychohistory\", que ademais edita, e xogou un importante papel na fundaci\u00f3n da International PsychoHistory Association (Asociaci\u00f3n Internacional de Psicohistoria), un grupo multidisciplinario do cal os seus membros estiveron, en maior ou menor medida (incluso de maneira cr\u00edtica), influenciados polos seus traballos.\nTraballo acad\u00e9mico.\nFixo importantes contribuci\u00f3ns ao estudo da psicohistoria, que \u00e9 o estudo das motivaci\u00f3ns psicol\u00f3xicas de eventos hist\u00f3ricos. Esta tenta comprender a orixe emocional do comportamento social e pol\u00edtico de grupos e naci\u00f3ns, pasados e presentes. O seu tema de estudo \u00e9 a infancia e a familia (especialmente o abuso infantil), e estudos psicol\u00f3xicos de antropolox\u00eda e etnolox\u00eda.\nPublicaci\u00f3ns.\nDeMause publicou m\u00e1is de 90 artigos acad\u00e9micos e oito libros, entre os que destacan:"}
{"id": "222677", "revid": "56817", "url": "https://gl.wikipedia.org/wiki?curid=222677", "title": "Room a Thousand Years Wide", "text": "\"Room a Thousand Years Wide\" \u00e9 unha canci\u00f3n da banda estadounidense de grunge Soundgarden. A letra do tema foi escrita polo guitarrista Kim Thayil e a m\u00fasica foi composta polo bater\u00eda Matt Cameron. \"Room a Thousand Years Wide\" foi publicada como sinxelo en 1990 a trav\u00e9s do selo Sub Pop, e unha versi\u00f3n re-gravada da mesma apareceu posteriormente no terceiro \u00e1lbum do grupo, \"Badmotorfinger\" (1991)."}
{"id": "222678", "revid": "25871", "url": "https://gl.wikipedia.org/wiki?curid=222678", "title": "Witchcraft", "text": "Witchcraft \u00e9 unha banda de doom metal sueca, fundada en 2000 en \u00d6rebro."}
{"id": "222679", "revid": "22570", "url": "https://gl.wikipedia.org/wiki?curid=222679", "title": "Drive", "text": "\"Drive\" \u00e9 unha canci\u00f3n da banda estadounidense de rock alternativo Incubus. Foi editada como sinxelo do seu terceiro \u00e1lbum, \"Make Yourself\", en novembro do ano 2000. Est\u00e1 considerada o maior \u00e9xito de grupo e o sinxelo que os lanzou \u00e1 fama, chegando a acadar o n\u00famero 1 da lista de rock moderno da \"Billboard\" o 3 de marzo do ano 2001, e o n\u00famero 9 da \"Billboard Hot 100\" o 28 de xullo. \"Drive\" ga\u00f1ou o premio da \"Billboard\" ao sinxelo de rock moderno do ano en 2001."}
{"id": "222686", "revid": "25871", "url": "https://gl.wikipedia.org/wiki?curid=222686", "title": "Only One Word Comes to Mind", "text": "\"Only One Word Comes to Mind\" \u00e9 unha canci\u00f3n da banda escocesa de rock alternativo Biffy Clyro, editada como terceiro sinxelo do su \u00e1lbum do 2004 \"Infinity Land\". Acadou o n\u00famero 27 na lista brit\u00e1nica de sinxelos.\nListaxe de canci\u00f3ns.\nLetras por Simon Neil. M\u00fasica por Biffy Clyro."}
{"id": "222687", "revid": "56817", "url": "https://gl.wikipedia.org/wiki?curid=222687", "title": "Unglued", "text": "\"Unglued\" \u00e9 unha canci\u00f3n da banda estadounidense de rock alternativo Stone Temple Pilots, editada como sinxelo promocional do seu segundo \u00e1lbum, \"Purple\", no ano 1994."}
{"id": "222688", "revid": "5749", "url": "https://gl.wikipedia.org/wiki?curid=222688", "title": "Grind", "text": "\"Grind\" \u00e9 unha canci\u00f3n da banda estadounidense de metal alternativo Alice in Chains, editada como sinxelo principal do seu \u00e1lbum \"Alice in Chains\" en 1995. O tema foi inclu\u00eddo nos recompilatorios \"\" (1999), \"Music Bank\" (1999), \"Greatest Hits\" (2001), e \"The Essential Alice in Chains\" (2006). Jerry Cantrell fai as voces principais da canci\u00f3ns con Layne Staley harmonizando con el."}
{"id": "222689", "revid": "23204", "url": "https://gl.wikipedia.org/wiki?curid=222689", "title": "Pyramid Song", "text": "\"Pyramid Song\" \u00e9 unha canci\u00f3n da banda inglesa de rock alternativo Radiohead. Foi publicada como primeiro sinxelo do seu \u00e1lbum do ano 2001 \"Amnesiac\", sendo o primeiro sinxelo do grupo en tres anos, despois de que non se editase ning\u00fan do seu traballo \"Kid A\". Vendeuse na meirande parte do mundo, ag\u00e1s nos Estados Unidos (onde \"I Might Be Wrong\" foi o \u00fanico sinxelo). O tema acadou o n\u00famero 5 nas listas do Reino Unido, e a revista \"NME\" nomeouna sinxelo da semana. A canci\u00f3n foi elixida n\u00famero 94 na lista da \"Rolling Stone\" das \"100 mellores canci\u00f3ns da d\u00e9cada\". En outubro do ano 2011 \"NME\" situouna no posto 131 da lista das 150 mellores canci\u00f3ns dos \u00faltimos 15 anos, e tam\u00e9n foi colocada no n\u00famero 59 das 500 mellores canci\u00f3ns dos anos 200 segundo Pitchfork Media."}
{"id": "222690", "revid": "27155", "url": "https://gl.wikipedia.org/wiki?curid=222690", "title": "Microscopia", "text": "A microscopia (dos elementos de orixe grega \"micro-\", de \u03bc\u03b9\u03ba\u03c1\u03cc\u03c2 \"micr\u00f3s\" 'pequeno', e \"-scopia\", de \u03c3\u03ba\u03bf\u03c0\u03b5\u03af\u03bd \"shope\u00edn\", 'observar'), \u00e9 o conxunto de t\u00e9cnicas e m\u00e9todos destinados a facer vis\u00edbeis obxectos de estudo que polo seu diminuto tama\u00f1o est\u00e1n f\u00f3ra do poder de resoluci\u00f3n do ollo normal.\nA\u00ednda que o microscopio \u00e9 o elemento central da microscopia, o uso deste intrumento require, para producir imaxes adecuadas, de todo un conxunto de m\u00e9todos e t\u00e9cnicas af\u00edns pero extr\u00ednsecas ao aparello, como t\u00e9cnicas de preparaci\u00f3n e manexo dos obxectos de estudo, t\u00e9cnicas de sa\u00edda, procesamento, interpretaci\u00f3n e rexistro de imaxes etc.\nHistoria.\nAnton van Leeuwenhoek (1632-1723), un vendedor de telas holand\u00e9s, afeccionado a pu\u00edr lentes, logrou fabricalas o suficientemente poderosas como para observar bacterias, mofos e protozoos, aos que chamou \"anim\u00e1lculos\".\nEn \u00f3ptica, as lentes converxentes, denominadas lupas cando se aplican \u00e1 visi\u00f3n aumentada, co\u00f1\u00e9cense como \"microscopios simples\".\nO primeiro microscopio composto foi desenvolvido polo ingl\u00e9s Robert Hooke (1635-1703), que o utilizou para estudar cortes de cortiza describindo os pequenos poros que viu en forma de favos de panal de abella, e aos que denominou \"c\u00e9lulas\".\nA partir deste momento, os avances tecnol\u00f3xicos permitiron chegar aos modernos microscopios do noso tempo, dos que existen varios tipos e son usados con diferentes fins.\nMicroscopia \u00f3ptica.\nA microscop\u00eda \u00f3ptica (ou \"microscopia con luz cl\u00e1sica\") consiste en facer pasar luz vis\u00edbel dunha fonte (reflectida, difractada ou refactada) no suxeito de estudo a trav\u00e9s de lentes \u00f3pticas simples ou m\u00faltiplas, para lograr unha vista ampliada da mostra.\nA imaxe resultante pode ser vista directamente polo ollo humano, impresa nunha placa fotogr\u00e1fica ou rexistrada e mostrada dixitalmente (e eventualmente almacenada nalg\u00fan soporte dixital). Na imaxe \u00e1 dereita pode verse un microscopio estereosc\u00f3pico, adecuado principalmente para unha visi\u00f3n binocular directa.\nMicroscopia electr\u00f3nica.\nA microscopia electr\u00f3nica bas\u00e9ase na utiulizaci\u00f3n do microscopio electr\u00f3nico, instrumento que utiliza electr\u00f3ns en vez de fot\u00f3ns ou luz vis\u00edbel para formar imaxes de obxectos diminutos.\nOs microscopios electr\u00f3nicos permiten alcanzar unha capacidade de aumento moi superior \u00e1 dos microscopios convencionais (\u00f3pticos), de at\u00e9 500.000 aumentos (contra os 1.000 aumentos dos mellores microscopios \u00f3pticos) debido a que a lonxitude de onda dos electr\u00f3ns \u00e9 moito menor que a dos fot\u00f3ns.\nO primeiro microscopio electr\u00f3nico foi dese\u00f1ado por Ernst Ruska e Max Knoll entre 1925 e 1930, investigadores que se basearon nos estudos de Louis-Victor de Broglie sobre as propiedades ondulatorias dos electr\u00f3ns."}
{"id": "222691", "revid": "22795", "url": "https://gl.wikipedia.org/wiki?curid=222691", "title": "Microscop\u00eda", "text": ""}
{"id": "222692", "revid": "865", "url": "https://gl.wikipedia.org/wiki?curid=222692", "title": "Country House", "text": "Country House \u00e9 unha canci\u00f3n da banda inglesa de rock alternativo Blur. Foi editada como sinxelo principal do seu uarto \u00e1lbum, \"The Great Escape\", o 14 de agosto de 1995. \"Country House\" foi o primeiro dos dous sinxelos de Blur que acadaron o n\u00famero 1 da lista brit\u00e1nica de sinxelos (o segundo ser\u00eda \"Beetlebum\" en 1997).\nA canci\u00f3n fala sobre un home que se retira a unha cara casa no campo para escapar das presi\u00f3ns da cidade. Nunha entrevista para o programa \"South Bank Show\", Damon Albarn explicou que se inspirou no antigo representante da banda Dave Balfe, que deixou o selo Food Records e mercou unha casa no campo. A portada \u00e9 unha fotograf\u00eda do castelo de Neuschwanstein en Baviera."}
{"id": "222693", "revid": "18868", "url": "https://gl.wikipedia.org/wiki?curid=222693", "title": "Avena", "text": ""}
{"id": "222695", "revid": "56817", "url": "https://gl.wikipedia.org/wiki?curid=222695", "title": "Avea bouba", "text": "A avea bouba, avea louca ou balloca (normalmente Avena fatua) \u00e9 unha gram\u00ednea do x\u00e9nero \"Avena\". O termo \"bouba\" ou \"louca\" fai referencia a que \u00e9 brava e non comest\u00edbel e para a diferenciar da avea com\u00fan, a especie cultivada como cereal. O nome poder\u00eda comprender tres especies emparentadas. Estas plantas consid\u00e9ranse malas herbas nos campos e leiras de cereais.\nEspecies.\nDesc\u00edbense tres entidades taxon\u00f3micas:\nDistribuci\u00f3n.\nXeral en toda Europa onde se cultiven cereais, espallouse involuntariamente pola man do home ao sementar con grans de cereais apa\u00f1ados en campos ateigados de avea bouba.\nNo noso territorio at\u00f3pase entre o nivel do mar at\u00e9 os 1.400 m, a mesma zona de cultivo dos cereais. Hai moitas outras especies de aveas bravas que medran en leiras ermas e beir\u00eds dos cami\u00f1os no canto de crecer en campos de cereais.\nDescrici\u00f3n.\n\u00c9 unha planta herb\u00e1cea anual, de 50 a 120\u00a0cm de altura, con follas en forma de fitas, formando inflorescencias a xeito de pan\u00edcula que rematan desprend\u00e9ndose enteiras ao maduraren, caracter\u00edstica que a diferenza da avea com\u00fan, especie moi semellante e na que cada semente se solta individualmente. Os nomes cient\u00edficos de \"fatua\" \"sterilis\" e \"ludoviciana\" (tola ou louca) ref\u00edrese ao feito de que semellan carecer de gran (en realidade caen axi\u00f1a da espiga).\nCiclo vexetativo.\nCoincide co ciclo dos cereais cultivados, xermola no outono e a semente madura a comezos do ver\u00e1n. A simple vista non \u00e9 doado a distinguir doutros cereais e s\u00f3 cando xa est\u00e1 espigada salienta por superar a altura dos outros cereais, ag\u00e1s no caso da avea com\u00fan, xa que florece en pan\u00edculas e non en espiga como fan o trigo, o orxo e o centeo. Unha caracter\u00edstica remarc\u00e1bel das s\u00faas sementes \u00e9 que te\u00f1en certo movemento activado polas diferenzas na humidade que permite que a semente poida se soterrar practicamente soa no chan. \u00c9 unha planta que require coutadas moi amplas. Non \u00e9 especialmente nitr\u00f3fila nin term\u00f3fila.\nControl.\nNon \u00e9 doado o control xa que se trata de combater un cereal nunha leira de tam\u00e9n cereais. A primeira medida \u00e9 tratar que a o gran do cereal a sementar non incl\u00faa sementes de avea louca. No mercado hai herbicidas espec\u00edficos que s\u00f3 serven para o control desta mala herba; malia seren caros, son moi efectivos."}
{"id": "222696", "revid": "18868", "url": "https://gl.wikipedia.org/wiki?curid=222696", "title": "Avea louca", "text": ""}
{"id": "222697", "revid": "18868", "url": "https://gl.wikipedia.org/wiki?curid=222697", "title": "Avena fatua", "text": ""}
{"id": "222698", "revid": "18868", "url": "https://gl.wikipedia.org/wiki?curid=222698", "title": "Avena sterilis", "text": ""}
{"id": "222709", "revid": "23204", "url": "https://gl.wikipedia.org/wiki?curid=222709", "title": "Selecci\u00f3n de f\u00fatbol de Euskadi", "text": ""}
{"id": "222710", "revid": "2074", "url": "https://gl.wikipedia.org/wiki?curid=222710", "title": "The Hobbit", "text": ""}
{"id": "222712", "revid": "54336", "url": "https://gl.wikipedia.org/wiki?curid=222712", "title": "Patroas das comunidades aut\u00f3nomas de Espa\u00f1a", "text": " \nAs patroas das comunidades aut\u00f3nomas de Espa\u00f1a son advocaci\u00f3ns da Virxe Mar\u00eda que por especial devoci\u00f3n foron declaradas polo Vaticano como patroas dalgunhas comunidades aut\u00f3nomas espa\u00f1olas. Tam\u00e9n se incl\u00faen na lista alg\u00fans patr\u00f3ns das comunidades aut\u00f3nomas ou santos que son venerados popularmente como patr\u00f3ns ou copatronos.\nEstas patroas son:\nComunidades aut\u00f3nomas.\nArag\u00f3n.\nA Nosa Se\u00f1ora do Pilar \u00e9 a patroa da Hispanidade, e v\u00e9n\u00e9rase na bas\u00edlica do mesmo nome de Zaragoza. \u00c9 a patroa da Comunidade Aut\u00f3noma de Arag\u00f3n.\nO patr\u00f3n \u00e9 San Xurxo de Capadocia.\nAsturias.\nA Nosa Se\u00f1ora de Covadonga, co\u00f1ecida popularmente como \"A Santina\", \u00e9 unha imaxe da Virxe Mar\u00eda que se atopa nunha cova en Covadonga, no concello de Cangas de On\u00eds, Principado de Asturias. \u00c9 a Patroa de Asturias. A imaxe primitiva perdeuse nun incendio. A actual talla data do s\u00e9culo XVI e foi doada ao Santuario pola Catedral de Oviedo en 1778. A s\u00faa festividade cel\u00e9brase o 8 de setembro. Logo da Batalla de Covadonga, a Virxe \u00e9 declarada Patroa de Asturias.\nA patroa do arquidiocese de Oviedo \u00e9 Santa Baia de M\u00e9rida, tam\u00e9n da \u00e9poca da Reconquista.\nCantabria.\nA Virxe Ben Aparecida \u00e9 a patroa da Diocese de Santander e da comunidade aut\u00f3noma de Cantabria. A aparici\u00f3n da s\u00faa pequena imaxe de 21\u00a0cm, tivo lugar o ano 1605 na fiestra dunha ermida situada no alto de Marr\u00f3n, e desde 1905 \u00e9 patroa da diocese e de Cantabria. Cada 15 de setembro cel\u00e9brase o seu d\u00eda.\nOs Santos Emeterio e Celedonio son os patr\u00f3ns da diocese de Santander, que abarca toda a comunidade aut\u00f3noma de Cantabria.\nCatalu\u00f1a.\nA Virxe de Montserrat, co\u00f1ecida popularmente como \"A Moreneta\" \u00e9 a patroa de Catalu\u00f1a. Est\u00e1 situada no Mosteiro de Montserrat, \u00e9 un s\u00edmbolo para Catalu\u00f1a e converteuse nun punto de peregrinaci\u00f3n para crentes e de visita obrigada para os turistas. O 11 de setembro de 1844, o Papa Le\u00f3n XIII declarou oficialmente \u00e1 Virxe de Montserrat como patroa da diocese de Catalu\u00f1a. Conced\u00e9uselle tam\u00e9n o privilexio de ter misa e oficios propios. A s\u00faa festividade cel\u00e9brase o 27 de abril.\nO patr\u00f3n de Catalu\u00f1a \u00e9 San Xurxo de Capadocia.\nComunidade Valenciana.\nA Virxe dos Desamparados \u00e9 unha advocaci\u00f3n da Virxe Mar\u00eda e Patroa da Comunidade Valenciana. Aparece frecuentemente representada cunha azucena nunha man e co neno Xes\u00fas portando a cruz, nos seus brazos. Ven\u00e9rase na Bas\u00edlica da Virxe dos Desamparados. O 21 de abril de 1885, o Papa Le\u00f3n XIII concedeu unha bula pontificia pola que nomeaba patroa de Valencia \u00e1 Virxe dos Desamparados, a\u00ednda que a s\u00faa coroaci\u00f3n oficial non chegou ata 1923.\nO patr\u00f3n masculino da Comunidade Valenciana \u00e9 San Vicente Ferrer.\nEstremadura.\nA Virxe de Guadalupe \u00e9 unha advocaci\u00f3n mariana cuxo santuario \u00e9 o Real Mosteiro de Santa Mar\u00eda de Guadalupe, e est\u00e1 situado na vila e poboa de Guadalupe (C\u00e1ceres), pertencente \u00e1 Arquidiocese de Toledo. \u00c9 a Patroa de Estremadura e a s\u00faa festividade cel\u00e9brase o 8 de setembro.\nO patr\u00f3n de Estremadura \u00e9 San Pedro de Alc\u00e1ntara.\nA Rioxa.\nA Nosa Se\u00f1ora de Valvanera \u00e9 unha advocaci\u00f3n mariana que se venera na Serra da Demanda, no Mosteiro de Valvanera (A Rioxa), da cal \u00e9 patroa. Tr\u00e1tase dunha talla considerada dun rom\u00e1nico primitivo, de finais do s\u00e9culo XI ou comezos do s\u00e9culo XII.\nSan Emiliano de la Cogolla, \u00e9 un santo de orixe rioxana, patr\u00f3n dos reinos de Castela e Navarra e copatrono de Espa\u00f1a. Pola s\u00faa orixe, tam\u00e9n \u00e9 popularmente considerado a patr\u00f3n da A Rioxa.\nCanarias.\nA Nosa Se\u00f1ora da Candeloria \u00e9 unha das advocaci\u00f3ns m\u00e1is antigas da Virxe Mar\u00eda e Patroa das Canarias, \u00e9 co\u00f1ecida como \"A Morenita\". A s\u00faa festa cel\u00e9brase o 2 de febreiro e o 15 de agosto. A imaxe at\u00f3pase no camar\u00edn da Bas\u00edlica de Nosa Se\u00f1ora da Candelaria, no municipio de Candelaria (Tenerife). A Virxe de Candelaria ten moito arraigamento e veneraci\u00f3n en moitas naci\u00f3ns americanas. Ademais \u00e9 venerada en lugares cunha importante colonia de canarios onde adoita usarse para representar ao Arquip\u00e9lago Canario. En 1599 o Papa Clemente VIII nom\u00e9aa Patroa das Canarias e en 1867 a Sacra Congregaci\u00f3n de Ritos decl\u00e1raa Patroa Principal do Arquip\u00e9lago Canario.\nAdemais da Virxe da Candeloria, as Illas Canarias non te\u00f1en oficialmente outro patrocinio para todo o arquip\u00e9lago, a\u00ednda que San Pedro de Betancur, primeiro santo aut\u00f3ctono do arquip\u00e9lago, foi proposto como copatrono das Canarias."}
{"id": "222714", "revid": "98629", "url": "https://gl.wikipedia.org/wiki?curid=222714", "title": "Ip Man (filme)", "text": "Ip Man (na escrita tradicional \u8449\u554f, simplificada \u53f6\u95ee, en Pinyin Y\u00e8 W\u00e8n) \u00e9 un filme producido en Hong Kong e dirixido por Wilson Yip que se estreou no 2008. \u00c9 un filme biogr\u00e1fico de artes marciais vagamente baseado na vida de Yip Man, un gran mestre do Wing Chun e mentor de Bruce Lee. A historia c\u00e9ntrase nos eventos da Yip que supostamente tiveron lugar na cidade de Foshan durante a Segunda guerra sino-xaponesa. Est\u00e1 protagonizado por Donnie Yen, que interpreta a Yip Man, e as coreograf\u00edas dos combates son obra de Sammo Hung.\nSinopse.\nNo Foshan dos anos trinta, Yip Man \u00e9 un respectado mestre de Wing Chun que combina o estudo das artes marciais cos combates ocasionais \u00f3s que se ve forzado por parte dos seus admiradores. Son tempos de prosperidade \u00f3s que a guerra co Xap\u00f3n ameaza con po\u00f1er fin. Coa ocupaci\u00f3n xaponesa da China, Yip Man verase obrigado a defender a honra do seu pobo."}
{"id": "222719", "revid": "25871", "url": "https://gl.wikipedia.org/wiki?curid=222719", "title": "Inis na Br\u00f3", "text": "Inis na Br\u00f3 (\u00e1s veces tam\u00e9n co\u00f1ecida como Inishnabro na s\u00faa forma inglesa), \u00e9 unha das illas que forman o arquip\u00e9lago irland\u00e9s das Illas Blasket, no condado de Kerry.\nDista uns 200 metros de Inis Mhic Uile\u00e1in e a s\u00faa maior altitude \u00e9 de 175 metros sobre o nivel do mar."}
{"id": "222720", "revid": "1576", "url": "https://gl.wikipedia.org/wiki?curid=222720", "title": "Yip Man", "text": "Yip Man (tam\u00e9n co\u00f1ecido como Yip Kai-Man), nado o 1 de outubro de 1893 en Foshan e finado o 2 de decembro de 1972 en Hong Kong, foi un mestre chin\u00e9s das artes marciais. Tivo un gran n\u00famero de disc\u00edpulos que m\u00e1is tarde se converter\u00edan tam\u00e9n en mestres, como o famoso Bruce Lee.\nBiograf\u00eda.\nIniciou a s\u00faa aprendizaxe do Wing Chun con Chan Wah-shun e rematou o seu adestramento con Sibak Leung Bik. Yip Man foi o primeiro mestre en ensinar abertamente a arte marcial do Wing Chun. F\u00edxoo cando ti\u00f1a 55 anos como unha forma de ga\u00f1ar a vida na cidade de Hong Kong, onde tivo m\u00faltiples alumnos que, \u00e1 s\u00faa vez, difundiron a arte por todo o mundo. \u00c9 famoso entre outras cousas porque foi o mestre de Bruce Lee e estivo considerado como o mellor mestre de artes marciais do mundo. Da s\u00faa morte s\u00e1bese que Lun Kai, un dos seus disc\u00edpulos que o fora visitar, atopouno morto na s\u00faa residencia. O seu corpo descansa nun antigo cemiterio de Hong Kong, onde practicantes de todo o mundo o visitan para prestarlle homenaxe."}
{"id": "222721", "revid": "1131", "url": "https://gl.wikipedia.org/wiki?curid=222721", "title": "Maruri-Jatabe", "text": "Maruri-Jatabe \u00e9 un concello vasco da provincia de Biscaia. A s\u00faa poboaci\u00f3n \u00e9 de 916 habitantes (2011)."}
{"id": "222722", "revid": "1131", "url": "https://gl.wikipedia.org/wiki?curid=222722", "title": "Mendata", "text": "Mendata \u00e9 un concello vasco da provincia de Biscaia. A s\u00faa poboaci\u00f3n \u00e9 de 381 habitantes (2011)."}
{"id": "222723", "revid": "1131", "url": "https://gl.wikipedia.org/wiki?curid=222723", "title": "Mendexa", "text": "Mendexa \u00e9 un concello vasco da provincia de Biscaia. A s\u00faa poboaci\u00f3n \u00e9 de 438 habitantes (2011)."}
{"id": "222724", "revid": "1131", "url": "https://gl.wikipedia.org/wiki?curid=222724", "title": "Mundaka", "text": "Mundaka \u00e9 un concello vasco da provincia de Biscaia. A s\u00faa poboaci\u00f3n \u00e9 de 1.939 habitantes (2011)."}
{"id": "222725", "revid": "1131", "url": "https://gl.wikipedia.org/wiki?curid=222725", "title": "Munitibar-Arbatzegi Gerrikaitz", "text": "Munitibar-Arbatzegi Gerrikaitz \u00e9 un concello vasco da provincia de Biscaia. A s\u00faa poboaci\u00f3n era de 473 habitantes (2022). \nLocalidades.\nO concello componse dos seguintes barrios: Arbatzegi, Berre\u00f1o, Gerrika, Gerrikaitz e Totorika."}
{"id": "222726", "revid": "1131", "url": "https://gl.wikipedia.org/wiki?curid=222726", "title": "Murueta", "text": "Murueta \u00e9 un concello vasco da provincia de Biscaia. A s\u00faa poboaci\u00f3n \u00e9 de 308 habitantes (2011)."}
{"id": "222727", "revid": "1131", "url": "https://gl.wikipedia.org/wiki?curid=222727", "title": "Muxika", "text": "Muxika \u00e9 un concello vasco da provincia de Biscaia. A s\u00faa poboaci\u00f3n \u00e9 de 1.477 habitantes (2011)."}
{"id": "222728", "revid": "1131", "url": "https://gl.wikipedia.org/wiki?curid=222728", "title": "Nabarniz", "text": "Nabarniz \u00e9 un concello vasco da provincia de Biscaia. A s\u00faa poboaci\u00f3n \u00e9 de 236 habitantes (2011)."}
{"id": "222729", "revid": "1131", "url": "https://gl.wikipedia.org/wiki?curid=222729", "title": "Ordu\u00f1a", "text": "Ordu\u00f1a (en \u00e9uscaro: \"Urdu\u00f1a\", oficialmente: Ordu\u00f1a-Urdu\u00f1a) \u00e9 un concello vasco da provincia de Biscaia que forma un enclave entre as provincias de Burgos e \u00c1raba. \nAt\u00f3pase nunha chaira na beira esquerda do r\u00edo Nervi\u00f3n. A zona oeste e suroeste do concello son as m\u00e1is monta\u00f1osas e chegan a acadar os 1.066 metros en serra Salvada. A s\u00faa poboaci\u00f3n era de 4.134 habitantes en 2017."}
{"id": "222730", "revid": "1131", "url": "https://gl.wikipedia.org/wiki?curid=222730", "title": "Ugao-Miraballes", "text": "Ugao-Miraballes \u00e9 un concello vasco da provincia de Biscaia. A s\u00faa poboaci\u00f3n \u00e9 de 4.059 habitantes (2011)."}
{"id": "222731", "revid": "1131", "url": "https://gl.wikipedia.org/wiki?curid=222731", "title": "Orozko", "text": "Orozko \u00e9 un concello vasco da provincia de Biscaia. A s\u00faa poboaci\u00f3n \u00e9 de 2.451 habitantes (2011)."}
{"id": "222732", "revid": "98629", "url": "https://gl.wikipedia.org/wiki?curid=222732", "title": "Sika AG", "text": "Sika AG \u00e9 unha empresa qu\u00edmica fundada por Kaspar Winkler en 1910. \u00c9 unha empresa mundial con sede en Baar, Su\u00edza. Fabrica e comercializa produtos para a construci\u00f3n e a industria.\nSika ten filiais en 76 pa\u00edses e 15.254 traballadores (en 2011).\nSika comercializa produtos baixo m\u00e1is de 600 marcas inclu\u00edndo Sikaflex\u00ae, Sika ViscoCrete\u00ae, SikaBond\u00ae, Sikafloor\u00ae, Sika CarboDur\u00ae Sikagard\u00ae, Sikaplan\u00ae, Sikament\u00ae, Sikadur\u00ae, SikaLastic\u00ae, SikaRoof\u00ae MTC, Sika Unitherm\u00ae e Sika Sarnafil\u00ae. Sika AG \u00e9 o nome legal da empresa para o grupo, inclu\u00edndo a organizaci\u00f3n internacional de Sika, Sika Technology AG (Investigaci\u00f3n e Desenvolvemento) e Sika Services AG (funci\u00f3ns corporativas de t\u00f3dalas filiais do mundo).\nHistoria.\nEn 1910 a compa\u00f1\u00eda foi fundada por Kaspar Winkler. As invenci\u00f3ns de Winkler eran produtos para a protecci\u00f3n e limpeza do granito (conservaci\u00f3n e pu\u00eddo). Winkler logo desenvolveu un produto, cunha base qu\u00edmica para acelerar o callado e o endurecemento de morteiro e formig\u00f3n, que selaba simultaneamente. En 1912 establec\u00e9ronse as primeiras filiais en Alema\u00f1a. A falta dunha xesti\u00f3n eficaz e unha rede insuficiente obstaculizou a expansi\u00f3n. Coa contrataci\u00f3n dun director, que era responsable da expansi\u00f3n, establec\u00e9ronse en 1926 a 1928 empresas en Inglaterra, Italia e Francia. En 1918 a empresa fixo probas exitosas cos Ferrocarr\u00eds Su\u00edzos (SBB) e Sika fixo posible a seladura e polo tanto a operaci\u00f3n do ferrocaril el\u00e9ctrico en San Gotardo. Eran 67 t\u00faneles (59.000 m2 abovedados) e a seladura f\u00edxose cunha mestura de cemento Portland e morteiro Sika.\nFritz Schenker, fillo de Kaspar Winkler, a partir de 1935 fomentou a expansi\u00f3n global da compa\u00f1\u00eda. Sika ti\u00f1a antes da segunda guerra mundial representantes en Europa, Am\u00e9rica e Asia. En 1971 toma a direcci\u00f3n da empresa. Nos anos 1960 Sika entrou nunha grave crise: a quebra pod\u00edase previr con dificultade. En 1980 inventaron o revolucionario monocompo\u00f1ente de poliuretano adhesivo chamado Sikaflex para a industria automotriz. Nos anos 1990 Sika desf\u00edxose de negocios pouco rendibles."}
{"id": "222733", "revid": "1131", "url": "https://gl.wikipedia.org/wiki?curid=222733", "title": "Ziortza-Bolibar", "text": "Ziortza-Bolibar \u00e9 un concello vasco da provincia de Biscaia. A s\u00faa poboaci\u00f3n \u00e9 de 410 habitantes (2011)."}
{"id": "222734", "revid": "1131", "url": "https://gl.wikipedia.org/wiki?curid=222734", "title": "Zierbena", "text": "Zierbana \u00e9 un concello vasco da provincia de Biscaia. A s\u00faa poboaci\u00f3n \u00e9 de 1.440 habitantes (2011)."}
{"id": "222735", "revid": "1131", "url": "https://gl.wikipedia.org/wiki?curid=222735", "title": "Zeberio", "text": "Zeberio \u00e9 un concello vasco da provincia de Biscaia. A s\u00faa poboaci\u00f3n \u00e9 de 1.063 habitantes (2011)."}
{"id": "222738", "revid": "25871", "url": "https://gl.wikipedia.org/wiki?curid=222738", "title": "Beginish - Beiginis", "text": ""}
{"id": "222763", "revid": "56817", "url": "https://gl.wikipedia.org/wiki?curid=222763", "title": "Inis Tuaisceart", "text": "Inis Tuaisceart (\u00e1s veces tam\u00e9n co\u00f1ecida como Inishtooskert na s\u00faa forma inglesa), \u00e9 unha das illas que forman o arquip\u00e9lago irland\u00e9s das Illas Blasket, no condado de Kerry. \u00c9 a m\u00e1is setentrional de todas elas e, de feito, o seu nome significa \"illa do norte\" en lingua irlandesa. A s\u00faa maior altitude \u00e9 de 172 metros sobre o nivel do mar.\nTam\u00e9n \u00e9 co\u00f1ecida polo nome de \"An Fear Marbh\" (\"O Home Morto\" en galego) ou o xigante durmido, pois esa \u00e9 a figura que semella canda se olla para ela dende o leste (v\u00e9xase fotograf\u00eda da dereita).\nNa illa a\u00ednda se poden atopar as ru\u00ednas de antigos edificios de pedra. Tam\u00e9n \u00e9 o fogar de importantes colonias de aves mari\u00f1as, de entre as que destaca o pa\u00ed\u00f1o europeo con 27.000 parellas censadas no ano 2000. Isto conv\u00e9rtea na maior colonia desta ave en Irlanda e posibelmente no mundo enteiro."}
{"id": "222768", "revid": "27155", "url": "https://gl.wikipedia.org/wiki?curid=222768", "title": "Inis Mhic Uile\u00e1in", "text": "Inis Mhic Uile\u00e1in (\u00e1s veces tam\u00e9n co\u00f1ecida como Inishvickillane na s\u00faa forma inglesa), \u00e9 unha das illas que forman o arquip\u00e9lago irland\u00e9s das Illas Blasket, no condado de Kerry.\nA illa estivo habitada de forma intermitente durante os s\u00e9culos XIX e XX por unha ou m\u00e1is familias. De feito, a\u00ednda se poden atopar nela as ru\u00ednas de antigos edificios de pedra. Na d\u00e9cada de 1970, o antigo Taoiseach Charles Haughey constru\u00edu unha casa que empregaba como residencia de ver\u00e1n e fixo introducir unha manda de cervos que hoxe en d\u00eda seguen a habitar a illa.\nTam\u00e9n \u00e9 o fogar de importantes colonias de aves mari\u00f1as, entre as que destacan o pa\u00ed\u00f1o pequeno, o arao papagaio e o fulmar boreal."}
{"id": "222769", "revid": "1131", "url": "https://gl.wikipedia.org/wiki?curid=222769", "title": "Carlos Bellv\u00eds", "text": "Carlos Bellv\u00eds Llorens, nado en Valencia o 24 de abril de 1985, \u00e9 un futbolista espa\u00f1ol. Xoga de defensa\u00a0e o seu equipo actual \u00e9 o AD Alcorc\u00f3n.\nTraxectoria.\nComezou a xogar a f\u00fatbol no EMDA Alaquas e formouse nas categor\u00edas inferiores do Valencia CF. No ano 2006 foi cedido ao Elche CF de Segunda Divisi\u00f3n, no club ilicitano xogou d\u00faas tempadas nas que foi titular indiscutibel, disputando 72 encontros e marcando catro goles.\nAo rematar esas d\u00faas tempadas volve ao Valencia pero foi cedido outra vez, neste caso ao CD Numancia acabado de ascender a Primeira Divisi\u00f3n. Debutou na m\u00e1xima categor\u00eda o 31 de agosto de 2008. Co descenso do equipo abandona Numancia sendo traspasado do Valencia ao CD Tenerife, tam\u00e9n en Primeira Divisi\u00f3n. Comezou a tempada como titular pero rematou como suplente de Pablo Sicilia.\nO 17 de agosto de 2011 ficha polo Celta de Vigo, por aquel ent\u00f3n en Segunda Divisi\u00f3n, conseguindo o ascenso a Primeira Divisi\u00f3n esa mesma tempada."}
{"id": "222782", "revid": "27155", "url": "https://gl.wikipedia.org/wiki?curid=222782", "title": "Linfocito T colaborador", "text": ""}
{"id": "222784", "revid": "27155", "url": "https://gl.wikipedia.org/wiki?curid=222784", "title": "Linfocito T axudante", "text": ""}
{"id": "222785", "revid": "1987", "url": "https://gl.wikipedia.org/wiki?curid=222785", "title": "An Tiaracht", "text": "An Tiaracht (\u00e1s veces tam\u00e9n co\u00f1ecida como Tearaght ou Inishtearaght na s\u00faa forma inglesa), \u00e9 unha das illas que forman o arquip\u00e9lago irland\u00e9s das Illas Blasket, no condado de Kerry. \u00c9 a m\u00e1is occidental de todas elas e, de feito, \u00e9 tam\u00e9n o punto m\u00e1is occidental de Irlanda e as Illas Brit\u00e1nicas, salvando algunhas pequenas formaci\u00f3ns rochosas que sobresaen por riba da superficie do mar.\nA s\u00faa maior altura \u00e9 de 200 msnm e ten unha lonxitude dun quil\u00f3metro de leste a oeste e cincocentos metros de norte a sur.\n\u00d3 igual que as outras illas do arquip\u00e9lago, An Tiaracht pos\u00fae unha importante poboaci\u00f3n de aves mari\u00f1as, entre as que destacan o pa\u00ed\u00f1o europeo e a pardela furabuchos. Tam\u00e9n se poder atopar o pa\u00ed\u00f1o gallado, a\u00ednda que non se sabe se cr\u00eda na illa ou non. Por outra banda, as poboaci\u00f3ns de \u00e1lcidos oscilaron bastante, a\u00ednda que os rexistros iniciais destas aves non sempre son fi\u00e1beis.\nEn 1870 constru\u00edse un faro que foi automatizado no ano 1988."}
{"id": "222786", "revid": "387", "url": "https://gl.wikipedia.org/wiki?curid=222786", "title": "2002 LM\u2086\u2080", "text": ""}
{"id": "222787", "revid": "387", "url": "https://gl.wikipedia.org/wiki?curid=222787", "title": "2002 LM60", "text": ""}
{"id": "222788", "revid": "22570", "url": "https://gl.wikipedia.org/wiki?curid=222788", "title": "Segunda divisi\u00f3n espa\u00f1ola 1974/75", "text": "A tempada 1974\u201375 da Segunda Divisi\u00f3n de Espa\u00f1a foi a 43\u00aa edici\u00f3n deste torneo. A categor\u00eda estivo composta por 20 equipos. Real Oviedo, Racing de Santander e Sevilla FC ascenderon a Primeira Divisi\u00f3n. Barakaldo CF, Mallorca, CD Ourense, Sabadell e Cultural Leonesa descenderon a Terceira Divisi\u00f3n."}
{"id": "222789", "revid": "3576", "url": "https://gl.wikipedia.org/wiki?curid=222789", "title": "Xuramento hipocr\u00e1tico", "text": "O xuramento hipocr\u00e1tico \u00e9 un xuramento p\u00fablico que fan os que van empezar as s\u00faas pr\u00e1cticas con pacientes ou se grad\u00faan en medicina, enfermar\u00eda, odontolox\u00eda e outras persoas da \u00e1rea da sa\u00fade. Faise ante outros m\u00e9dicos, doutores, e ante a comunidade. O seu contido \u00e9 car\u00e1cter \u00e9tico, para orientar a pr\u00e1ctica do oficio.\nDurante case dous mil anos a medicina occidental e \u00e1rabe estivo dominada teoricamente por unha tradici\u00f3n que, remont\u00e1ndose ao m\u00e9dico grego Hip\u00f3crates (s\u00e9culo V a.C.), adoptou a s\u00faa forma definitiva da man de Galeno, un grego que exerceu a medicina na Roma imperial no s\u00e9culo II. Segundo a tradici\u00f3n, foi redactado por Hip\u00f3crates ou por un disc\u00edpulo seu. O certo \u00e9 que forma parte do \"corpus hipocraticum\", e p\u00e9nsase que puido ser obra dos pitag\u00f3ricos.\nSegundo Galeno, Hip\u00f3crates creou o xuramento cando empezou a instru\u00edr, apart\u00e1ndose da tradici\u00f3n dos m\u00e9dicos de oficio, a aprendices que non eran da s\u00faa propia familia.\nNo per\u00edodo cl\u00e1sico da civilizaci\u00f3n grega sobresaiu a arte de curar. A\u00ednda que segu\u00eda contemplando principios relixiosos, a curaci\u00f3n xa non estaba orientada pola maxia, sen\u00f3n polo cl\u00ednico. Nesta \u00e9poca redactouse o primeiro escrito \u00e9tico relacionado co compromiso que asum\u00eda a persoa que decid\u00eda curar ao pr\u00f3ximo: o compromiso do m\u00e9dico era actuar sempre en beneficio do ser humano, e nunca prexudicalo.\nOs escritos de Galeno foron o fundamento da instruci\u00f3n m\u00e9dica e da pr\u00e1ctica do oficio at\u00e9 finais do s\u00e9culo XIX. A partir do Renacemento, \u00e9poca caracterizada pola veneraci\u00f3n da cultura grecolatina, o xuramento empezou a usarse nalgunhas escolas m\u00e9dicas, e este costume foise ampliando despois a moitos pa\u00edses, a\u00ednda que \u00e9 completamente ignorada en moitos.\nA pesar de que s\u00f3 te\u00f1a na actualidade un valor hist\u00f3rico e tradicional, al\u00ed onde se pronuncia, o tomalo est\u00e1 considerado como un rito de iniciaci\u00f3n despois da graduaci\u00f3n, e previo ao ingreso \u00e1 pr\u00e1ctica profesional da medicina.\nO contido do xuramento adaptouse moitas veces \u00e1s circunstancias e conceptos \u00e9ticos dominantes de cada sociedade. O xuramento hipocr\u00e1tico actualizouse pola Declaraci\u00f3n de Xenebra de 1948. Tam\u00e9n existe unha versi\u00f3n, moi utilizada actualmente en facultades de Medicina de pa\u00edses anglosax\u00f3ns, redactada en 1964 polo doutor Louis Lasagna.\nTexto do xuramento hipocr\u00e1tico cl\u00e1sico.\nTexto orixinal grego:\nUso moderno e relevancia.\nO xuramento hipocr\u00e1tico modificouse varias veces, en diferentes pa\u00edses, ao longo da historia. Unha das revisi\u00f3ns m\u00e1is importantes \u00e9 a \"Declaraci\u00f3n de Xenebra\", redactada por primeira vez en 1948 pola \"Asociaci\u00f3n M\u00e9dica Mundial\"; desde ent\u00f3nces revisouse varias veces.\nA\u00ednda que no existe ningunha obriga legal para os estudantes de medicina de facer un xuramento ao gradu\u00e1rense, o 98 % dos futuros m\u00e9dicos estadounidenses fixeron algunha forma de xuramento, contra s\u00f3 o 50 % dos estudantes de medicina brit\u00e1nicos.\nA gran maior\u00eda das f\u00f3rmulas de xuramentos ou declaraci\u00f3ns xuradas para os m\u00e9dicos foron modificadas e modernizadas. Nunha enquisa de 1989 en 126 facultades de medicina, s\u00f3 3 notificaron que nelas se realizaba o xuramento orixinal, mentres que 33 utilizaran a declaraci\u00f3n de Xenebra, 77 usaran un xuramento hipocr\u00e1tico modificado, 4 empregaran a \"oraci\u00f3n de Maim\u00f3nides\", unha utilizara un \"pacto\", 8 utilizaran outros xuramentos, unha utilizara un xuramento desco\u00f1ecido e d\u00faas non utilizaran ning\u00fan tipo de xuramento (e 7 non responderon \u00e1 enquisa)\nEn Francia \u00e9 com\u00fan para os novos graduados m\u00e9dicos firmar un xuramento.&lt;ref name=\"Letters, BMJ 8/8/1994\"&gt; Consultada o 21/09/2012.&lt;/ref&gt;\nAlg\u00fans suxeriron que deber\u00eda implantarse un xuramento similar para os cient\u00edficos, un \"xuramento hipocr\u00e1tico para os cient\u00edficos\".\nVersi\u00f3n do xuramento hipocr\u00e1tico da Convenci\u00f3n de Xenebra.\nHoubo varios intentos de adaptaci\u00f3n do xuramento hipocr\u00e1tico ao longo da historia.\nEn 1945, redactouse un xuramento hipocr\u00e1tico na Convenci\u00f3n de Xenebra, co texto seguiente:\nVersi\u00f3n do xuramento hipocr\u00e1tico (ou pacto) de Louis Lasagna.\nUnha versi\u00f3n do xuramento moi utilizada actualmente, sobre todo en pa\u00edses anglosax\u00f3ns, \u00e9 a versi\u00f3n redactada en 1964 polo doutor Louis Lasagna, decano da Facultade de Medicina da Universidade Tufts. O texto, na s\u00faa traduci\u00f3n galega, di as\u00ed:"}
{"id": "222790", "revid": "6279", "url": "https://gl.wikipedia.org/wiki?curid=222790", "title": "Email", "text": ""}
{"id": "222791", "revid": "27155", "url": "https://gl.wikipedia.org/wiki?curid=222791", "title": "Derma", "text": ""}
{"id": "222793", "revid": "1131", "url": "https://gl.wikipedia.org/wiki?curid=222793", "title": "Turtzioz", "text": "Turtzioz (en castel\u00e1n: \"Trucios\", oficialmente Trucios-Turtzioz) \u00e9 un concello vasco da provincia de Biscaia. A s\u00faa poboaci\u00f3n \u00e9 de 537 habitantes (2011)."}
{"id": "222794", "revid": "1131", "url": "https://gl.wikipedia.org/wiki?curid=222794", "title": "Abanto Zierbena", "text": "Abanto Zierbena (en castel\u00e1n: \"Abanto y Ci\u00e9rbena\", oficialmente Abanto y Ci\u00e9rbana-Abanto Zierbena) \u00e9 un concello vasco da provincia de Biscaia. A s\u00faa poboaci\u00f3n \u00e9 de 9\u00a0647 habitantes (2011)."}
{"id": "222795", "revid": "1131", "url": "https://gl.wikipedia.org/wiki?curid=222795", "title": "Ubide", "text": "Ubide \u00e9 un concello vasco da provincia de Biscaia. A s\u00faa poboaci\u00f3n \u00e9 de 184 habitantes (2011)."}
{"id": "222796", "revid": "1131", "url": "https://gl.wikipedia.org/wiki?curid=222796", "title": "Otxandio", "text": "Otxandio \u00e9 un concello vasco da provincia de Biscaia, na comarca do Duranguesado. A s\u00faa poboaci\u00f3n \u00e9 de 1.277 habitantes (2011)."}
{"id": "222797", "revid": "1131", "url": "https://gl.wikipedia.org/wiki?curid=222797", "title": "Gamiz-Fika", "text": "Gamiz-Fika \u00e9 un concello vasco da provincia de Biscaia. A s\u00faa poboaci\u00f3n \u00e9 de 4.059 habitantes (2011)."}
{"id": "222798", "revid": "29029", "url": "https://gl.wikipedia.org/wiki?curid=222798", "title": "Mosteiro de San Miguel de Breamo", "text": ""}
{"id": "222799", "revid": "1131", "url": "https://gl.wikipedia.org/wiki?curid=222799", "title": "Sukarrieta", "text": "Sukarrieta \u00e9 un concello vasco da provincia de Biscaia. A s\u00faa poboaci\u00f3n \u00e9 de 354 habitantes (2011)."}
{"id": "222800", "revid": "1131", "url": "https://gl.wikipedia.org/wiki?curid=222800", "title": "Sondika", "text": "Sondika \u00e9 un concello vasco da provincia de Biscaia. A s\u00faa poboaci\u00f3n \u00e9 de 4.533 habitantes (2011)."}
{"id": "222801", "revid": "23204", "url": "https://gl.wikipedia.org/wiki?curid=222801", "title": "Harlingen", "text": "Harlingen (en lingua frisoa Harns) \u00e9 un municipio e cidade do norte dos Pa\u00edses Baixos, na provincia de Frisia, situada na costa do mar de Wadden. \u00c9 unha vella vila mari\u00f1eira.\nCaracter\u00edsticas.\nHarlingen \u00e9 o principal porto para chegar \u00e1s Illas Frisias occidentais, con ferrys directos a Vlieland e Terschelling. As\u00ed mesmo, Harlingen pos\u00fae d\u00faas estaciones de ferrocarril operadas por Arriva. Esta li\u00f1a f\u00e9rrea serve de conexi\u00f3n coa capital frisoa, Leeuwarden.\nEn Texas, Estados Unidos, existe unha localidade co mesmo nome, xa que moitos dos poboadores da cidade texana proced\u00edan da Harlingen neerlandesa."}
{"id": "222802", "revid": "10599", "url": "https://gl.wikipedia.org/wiki?curid=222802", "title": "Harns", "text": ""}
{"id": "222803", "revid": "1131", "url": "https://gl.wikipedia.org/wiki?curid=222803", "title": "Sopuerta", "text": "Sopuerta \u00e9 un concello vasco da provincia de Biscaia. A s\u00faa poboaci\u00f3n \u00e9 de 2.588 habitantes (2011)."}
{"id": "222805", "revid": "27155", "url": "https://gl.wikipedia.org/wiki?curid=222805", "title": "Alcohol isoprop\u00edlico", "text": "O alcohol isoprop\u00edlico, tam\u00e9n chamado en normativa IUPAC 2-propanol e propan-2-ol, \u00e9 un alcohol incoloro, inflamable, cun cheiro intenso e moi miscible coa auga. A s\u00faa f\u00f3rmula qu\u00edmica semidesarrollada \u00e9 (CH3)2CHOH. e \u00e9 o exemplo m\u00e1is sinxelo de alcohol secundario, onde o carbono do grupo alcohol est\u00e1 unido a outros dous carbonos. \u00c9 un is\u00f3mero do propanol.\nUsos.\n\u00c9 empregado en pinturas, como aditivo na gasolina ou en aparellos \u00f3pticos para limpeza de lentes."}
{"id": "222806", "revid": "89787", "url": "https://gl.wikipedia.org/wiki?curid=222806", "title": "Samantha Sacramento", "text": "Samantha Sacramento \u00e9 unha avogada e deputada de Xibraltar, membro do Partido Socialista Laborista de Xibraltar (GSLP). Antes do seu regreso \u00e1 Rocha de Xibraltar, formaba parte do equipo xur\u00eddico da Comisi\u00f3n para a Igualdade Racial, en Cardiff. En decembro de 2011, foi nomeada Ministra da Igualdade e Servizos Humanos polo Ministro xefe, Fabian Picardo."}
{"id": "222813", "revid": "89787", "url": "https://gl.wikipedia.org/wiki?curid=222813", "title": "Kosmos 145", "text": "Kosmos 145 (\u041a\u043e\u0441\u043c\u043e\u0441 145 en ruso), tam\u00e9n denominado DS-U2-M N\u00ba 2, foi un sat\u00e9lite artificial sovi\u00e9tico lanzado o 3 de marzo de 1967 mediante un foguete Kosmos 2I desde a base de Kapustin Yar.\nCaracter\u00edsticas.\nKosmos 145 foi o segundo e \u00faltimo membro do modelo de sat\u00e9lites DS-U2-M. Estaba adicado a facer probas para o desenvolvemento de reloxos at\u00f3micos perfeccionados. Foi inxectado nunha \u00f3rbita inicial de 2135\u00a0km de apoxeo e 220\u00a0km de perixeo, cunha inclinaci\u00f3n orbital de 48,4 graos e un per\u00edodo de 108,7 minutos. Reentrou na atmosfera o 8 de marzo de 1968."}
{"id": "222814", "revid": "4817", "url": "https://gl.wikipedia.org/wiki?curid=222814", "title": "Cosmos 145", "text": ""}
{"id": "222815", "revid": "4817", "url": "https://gl.wikipedia.org/wiki?curid=222815", "title": "DS-U2-MG", "text": "DS-U2-MG foi o nome dun modelo de sat\u00e9lites artificiais sovi\u00e9tico adicado a estudar os polos magn\u00e9ticos da Terra.\nEn total lanz\u00e1ronse dous sat\u00e9lites da serie DS-U2-MG: o Kosmos 321 o 20 de xaneiro de 1970, e o Kosmos 356 o 10 de agosto de 1970. \u00c1mbolos dous sat\u00e9lites foron lanzados desde o cosm\u00f3dromo de Plesetsk con \u00e9xito mediante foguetes Kosmos 2I."}
{"id": "222846", "revid": "89787", "url": "https://gl.wikipedia.org/wiki?curid=222846", "title": "Lista de illas de Irlanda", "text": "Esta \u00e9 unha listaxe das illas de Irlanda. Sendo Irlanda tam\u00e9n unha illa, nesta listaxe incl\u00faense as da Rep\u00fablica de Irlanda e as de Irlanda do Norte."}
{"id": "222847", "revid": "20847", "url": "https://gl.wikipedia.org/wiki?curid=222847", "title": "Espaguetes de mar", "text": ""}
{"id": "222848", "revid": "20847", "url": "https://gl.wikipedia.org/wiki?curid=222848", "title": "Correola (alga)", "text": ""}
{"id": "222849", "revid": "20847", "url": "https://gl.wikipedia.org/wiki?curid=222849", "title": "Espaguete de mar", "text": ""}
{"id": "222850", "revid": "89787", "url": "https://gl.wikipedia.org/wiki?curid=222850", "title": "Segunda divisi\u00f3n espa\u00f1ola 1971/72", "text": "A tempada 1971\u201372 da Segunda Divisi\u00f3n de Espa\u00f1a foi a 40\u00aa edici\u00f3n deste torneo. A categor\u00eda estivo composta por 20 equipo. Oviedo, Castell\u00f3n e Zaragoza ascenderon a Primeira Divisi\u00f3n. Villarreal, Ferrol, Jerez Deportivo e Langreo descenderon a Terceira Divisi\u00f3n."}
{"id": "222851", "revid": "12452", "url": "https://gl.wikipedia.org/wiki?curid=222851", "title": "Jerez Deportivo", "text": ""}
{"id": "222852", "revid": "98629", "url": "https://gl.wikipedia.org/wiki?curid=222852", "title": "Operaci\u00f3n Pok\u00e9mon", "text": "A Operaci\u00f3n Pok\u00e9mon \u00e9 unha pescuda xudicial desenvolvida en Galicia desde setembro de 2012 en relaci\u00f3n con distintos episodios de suposta corrupci\u00f3n, e onde se viron envoltos alg\u00fans pol\u00edticos galegos, como o alcalde de Ourense, Francisco Rodr\u00edguez, o alcalde de Boqueix\u00f3n, Adolfo Gacio, ou o ex concelleiro de Urbanismo de Lugo, Francisco Fern\u00e1ndez Li\u00f1ares.\nForon imputadas preto dun centenar de persoas entre directivos empresariais, pol\u00edticos e funcionarios, convertendo a Pok\u00e9mon na maior trama de corrupci\u00f3n destapada en Galicia.\nCaso.\nA xu\u00edza instrutora do caso \u00e9 Pilar de Lara Cifuentes, titular do xulgado n\u00famero 1 de Lugo. Esta xu\u00edza fora a responsable da investigaci\u00f3n da Operaci\u00f3n Carioca, outra pescuda xudicial de suposta corrupci\u00f3n empresarial e pol\u00edtica. A xu\u00edza requiriu informaci\u00f3n sobre sospeitosos dese caso Carioca \u00e1 Axencia Tributaria, o organismo de fiscalizaci\u00f3n das taxas e impostos de Espa\u00f1a, e os resultados da Axencia levaron \u00e1 conexi\u00f3n cun novo abano de implicados. Segundo a hip\u00f3tese inicial, un grupo empresarial con sede en Madrid, V\u00e9ndex, houbo de recibir contratos por parte de distintas administraci\u00f3ns p\u00fablicas en Galicia en troques de pagamentos ou subornos a cargos directivos, entre eles dous alcaldes. V\u00e9ndex \u00e9 un grupo formado por unha trintena de firmas que se dedican a distintos labores de asistencia \u00e1s administraci\u00f3ns p\u00fablicas, como \u00e1 limpeza, ao mantemento de colexios, \u00e1 asistencia social ou ao cobro de aparcadoiros p\u00fablicos.\nO nome da operaci\u00f3n venlle do costume dos pok\u00e9mon de alcum\u00e1rense entre eles, como os membros da trama.\nDetenci\u00f3ns e implicaci\u00f3ns pol\u00edticas.\nA pescuda levou aparellada a detenci\u00f3n de diversos cargos directivos do grupo V\u00e9ndex, o rexistro das s\u00faas sedes en Asturias, Madrid e Galicia, e a posterior detenci\u00f3n de persoas que ostentaban responsabilidades de contrataci\u00f3n en catro concellos de Galicia: Ourense, Santiago de Compostela, Lugo e Boqueix\u00f3n. En Boqueix\u00f3n foi detido o alcalde Adolfo Gacio (Partido Popular), que quedou en liberdade logo de aboar unha fianza de 10.000\u20ac. En Ourense foi detido o alcalde, Francisco Rodr\u00edguez (PSdeG), que permaneceu detido e incomunicado durante dous d\u00edas antes de prestar declaraci\u00f3n e quen despois foi liberado cunha fianza de 6.000\u20ac \u00e1 espera de xu\u00edzo. En Santiago o detido foi o xefe do servizo de contrataci\u00f3n do concello, mentres que en Lugo foi detido o antigo concelleiro de Urbanismo, Francisco Fern\u00e1ndez Li\u00f1ares (PSdeG), que posteriormente fora director da Confederaci\u00f3n Hidrogr\u00e1fica do Mi\u00f1o-Sil. Li\u00f1ares reco\u00f1eceu a s\u00faa implicaci\u00f3n na trama logo dun interrogatorio de dez horas. Li\u00f1ares foi enviado \u00e1 prisi\u00f3n incomunicada de Monterroso \u00e1 espera de xu\u00edzo, mentres Gervasio Ronaldo Rodr\u00edguez, o dono dunha das empresas (V\u00e9ndex), foi ingresado no c\u00e1rcere de Bonxe, tam\u00e9n incomunicado.\nO luns 24 de setembro o alcalde de Boqueix\u00f3n, Adolfo Gacio, dimitiu do seu posto. Ao d\u00eda seguinte o BNG romp\u00eda o acordo de goberno en Ourense e deixaba o alcalde Rodr\u00edguez en minor\u00eda, ao tempo que o PSdeG o apartaba da militancia. Rodr\u00edguez, que non dimitiu nun primeiro momento, f\u00edxoo ao longo da semana seguinte.\nAs detenci\u00f3ns continuaron nos d\u00edas seguintes, derivadas dos interrogatorios aos primeiros detidos. Por exemplo, as declaraci\u00f3ns de Li\u00f1ares permitiron descubrir que ata cincuenta empresas estaban implicadas na trama. Entre as detenci\u00f3ns da segunda quenda estivo a do xefe da polic\u00eda local de Ourense, que quedou en liberdade baixo fianza, a do concelleiro do BNG en Ourense, Fernando Varela, tam\u00e9n en liberdade baixo fianza, a do concelleiro do PSdeG en Cospeito, Manuel Pico, as\u00ed como as de diversos empresarios, ou a do anterior coordinador da polic\u00eda local de Lugo, xa xubilado.\nResultado.\nPolo momento, a pescuda xudicial at\u00f3pase en proceso de instruci\u00f3n. A xu\u00edza levantou o segredo de sumario en xaneiro de 2014."}
{"id": "222853", "revid": "1093", "url": "https://gl.wikipedia.org/wiki?curid=222853", "title": "Adolfo Gacio V\u00e1zquez", "text": ""}
{"id": "222854", "revid": "1131", "url": "https://gl.wikipedia.org/wiki?curid=222854", "title": "Praia da Corna", "text": "A praia da Corna \u00e9 un areal da pen\u00ednsula do Barbanza, situado entre o concello de Ribeira (parroquia de Palmeira) e o da Pobra do Carami\u00f1al.\nEst\u00e1 dividida por un pequeno rego, e conta con bandeira azul. \u00c9 unha praia de augas tranquilas, pois non est\u00e1 en mar aberto."}
{"id": "222862", "revid": "1888", "url": "https://gl.wikipedia.org/wiki?curid=222862", "title": "Alfonso Sobrado Palomares", "text": ""}
{"id": "222863", "revid": "1131", "url": "https://gl.wikipedia.org/wiki?curid=222863", "title": "Victoria Hall de Xenebra", "text": "O Victoria Hall \u00e9 unha sala de concertos situada no centro de Xenebra, Su\u00edza. Foi constru\u00edda entre 1891 e 1894 polo arquitecto Juan Camoletti e financiada polo c\u00f3nsul de Inglaterra, Daniel Fitzgerald Packenham Barton, que dedicou a Ra\u00ed\u00f1a Vitoria e deu \u00e1 cidade de Xenebra. Actualmente, a Victoria Hall \u00e9 usada principalmente para espect\u00e1culos de m\u00fasica cl\u00e1sica."}
{"id": "222866", "revid": "98629", "url": "https://gl.wikipedia.org/wiki?curid=222866", "title": "Black Death", "text": "Black Death \u00e9 unha pel\u00edcula dirixida por Christopher Smith que foi estreada no ano 2010. Est\u00e1 protagonizada por Sean Bean, Eddie Redmayne e Carice van Houten.\nSinopse.\nNo s\u00e9culo XIV, Inglaterra esta asolada por unha terr\u00edbel Peste Negra. Nun mundo dominado polas superstici\u00f3ns o xove monxe Osmund recibe o encargo de conducir a Ulric, un tem\u00edbel cabaleiro, e ao seu grupo de mercenarios a un pobo pr\u00f3ximo a un pantano ao que, segundo os rumores, os mortos volven \u00e1 vida."}
{"id": "222869", "revid": "27155", "url": "https://gl.wikipedia.org/wiki?curid=222869", "title": "Coagulaci\u00f3n do sangue", "text": "A coagulaci\u00f3n do sangue \u00e9 o proceso polo cal o sangue forma unha masa s\u00f3lida chamada co\u00e1gulo. \u00c9 unha parte importante da hemostase, \u00e9 dicir, da detenci\u00f3n da perda de sangue polos vasos sangu\u00edneos lesionados, na cal a zona da parede do vaso danada se cobre de plaquetas e material coagulado que cont\u00e9n fibrina para parar a hemorraxia e empezar a reparar a parede do vaso. Os trastornos na coagulaci\u00f3n do sangue poden causar un aumento do risco de hemorraxias ou a formaci\u00f3n de co\u00e1gulos obstrutivos (trombose). Os co\u00e1gulos formados dentro dun vaso sangu\u00edneo denom\u00ednanse trombos.\nO proceso de coagulaci\u00f3n sangu\u00ednea est\u00e1 moi conservado entre os seres vivos; en todos os mam\u00edferos a coagulaci\u00f3n implica a dous compo\u00f1entes: c\u00e9lulas (plaquetas) e prote\u00ednas (factores de coagulaci\u00f3n). Nos humanos o sistema investigouse intensamente e \u00e9 o mellor co\u00f1ecido.\nA coagulaci\u00f3n empeza case inmediatamente despois de que se produce unha lesi\u00f3n nun vaso sangu\u00edneo que afectou ao endotelio que o reviste internamente. Cando o sangue se exp\u00f3n a prote\u00ednas chamadas factores tisulares prod\u00facense cambios nas plaquetas e na prote\u00edna do plasma sangu\u00edneo fibrin\u00f3xeno, que \u00e9 un factor de coagulaci\u00f3n. As plaquetas forman inmediatamente un tap\u00f3n no sitio da lesi\u00f3n, o que se chama \"hemostase primaria\". A \"hemostase secundaria\" ocorre simultaneamente: As prote\u00ednas do plasma, chamadas factores de coagulaci\u00f3n, responden nunha complexa fervenza de activaci\u00f3ns formando filamentos de fibrina, que reforzan o tap\u00f3n plaquetario.\nFisiolox\u00eda.\nActivaci\u00f3n das plaquetas.\nCando se lesiona o endotelio dos vasos sangu\u00edneos, a col\u00e1xeno subxacente, normalmente illado, queda exposto \u00e1s plaquetas circulantes, que se unen directamente ao col\u00e1xeno polas glicoprote\u00ednas espec\u00edficas do col\u00e1xeno chamadas receptores de superficie Ia/IIa. Esta adhesi\u00f3n ref\u00f3rzase co factor de von Willebrand (vWF), que se libera do endotelio e das plaquetas; o factor de von Willebrand establece enlaces adicionais entre as glicoprote\u00ednas Ib/IX/V das plaquetas e as fibrilas de col\u00e1xeno. Estas adhesi\u00f3ns tam\u00e9n activan as plaquetas.\nAs plaquetas activadas liberan ao plasma o contido de certos gr\u00e1nulos almacenados no seu interior. Os gr\u00e1nulos conte\u00f1en ADP, serotonina, factor activador das plaquetas (PAF), factor de von Willebrand, factor plaquetario 4, e tromboxano A2 (TXA2), os cales, \u00e1 s\u00faa vez, activan a m\u00e1is plaquetas. O contido dos gr\u00e1nulos activa a cascada do receptor acoplado \u00e1 prote\u00edna Gq, o que causa un incremento na concentraci\u00f3n de calcio no citosol da plaqueta. O calcio activa a prote\u00edna quinase C, a cal, \u00e1 s\u00faa vez, activa a fosfolipase A2 (PLA2). A PLA2 despois modifica a integrina de membrana glicoprote\u00edna IIb/IIIa, incrementando a s\u00faa afinidade para unirse ao fibrin\u00f3xeno. As plaquetas activadas cambian de forma e pasan de ser esf\u00e9ricas a estreladas, e os enlaces cruzados do fibrin\u00f3xeno coas glicoprote\u00ednas IIb/IIIa axudan \u00e1 agregaci\u00f3n das plaquetas adxacentes (completando a hemostase primaria).\nFervenza de coagulaci\u00f3n.\nA fervenza de coagulaci\u00f3n da hemostase secundaria consta de d\u00faas v\u00edas que levan \u00e1 formaci\u00f3n de \"fibrina\". Estas son a \"v\u00eda de activaci\u00f3n por contacto\" (tam\u00e9n chamada v\u00eda intr\u00ednseca), e a \"v\u00eda do factor tisular\" (tam\u00e9n chamada v\u00eda extr\u00ednseca). Pens\u00e1base inicialmente que a fervenza de coagulaci\u00f3n consist\u00eda en d\u00faas v\u00edas de igual importancia que conflu\u00edan nunha v\u00eda com\u00fan. Agora s\u00e1bese que a v\u00eda principal para iniciaci\u00f3n da coagulaci\u00f3n do sangue \u00e9 a v\u00eda do \"factor tisular\". Estas v\u00edas consisten nunha serie de reacci\u00f3ns nas cales un cim\u00f3xeno (precursor encim\u00e1tico inactivo) dunha serina protease e a s\u00faa glicoprote\u00edna cofactora son activados comvert\u00e9ndose en compo\u00f1entes activos, que \u00e1 s\u00faa vez catalizan a seguinte reacci\u00f3n da fervenza, orixin\u00e1ndose finalmente a rede de fibrina entrelazada. Os factores de coagulaci\u00f3n denom\u00ednanse xeralmente utilizando n\u00fameros romanos, cun \"a\" min\u00fasculo para indicar a forma activa.\nOs factores de coagulaci\u00f3n son normalmente encimas serina proteases, pero hai algunhas excepci\u00f3ns. Por exemplo, FVIII e FV son glicoprote\u00ednas, e o factor XIII \u00e9 unha transglutaminase. As serina proteases act\u00faan cortando outras prote\u00ednas en residuos de serina espec\u00edficos. Os factores de coagulaci\u00f3n circulan como cim\u00f3xenos inactivos. \nA fervenza de coagulaci\u00f3n est\u00e1 dividida clasicamente en tres v\u00edas. As v\u00edas do \"factor tisular\" e da \"activaci\u00f3n por contacto\" activan ambas as d\u00faas a \"v\u00eda com\u00fan final\" do factor X, trombina e fibrina.\nV\u00eda do factor tisular (extr\u00ednseca).\nA principal misi\u00f3n da v\u00eda do factor tisular \u00e9 xerar a \"explosi\u00f3n de trombina\", un proceso no que a trombina, o constitu\u00ednte m\u00e1is importante da fervenza de coagulaci\u00f3n en canto ao seu papel de activaci\u00f3n por retroalimentaci\u00f3n, lib\u00e9rase instantaneamente. O FVIIa circula en cantidades maiores ca calquera outro factor de coagulaci\u00f3n activado.\nV\u00eda de activaci\u00f3n por contacto (intr\u00ednseca).\nA v\u00eda de activaci\u00f3n por contacto empeza coa formaci\u00f3n dun complexo primario no col\u00e1xeno polo cinin\u00f3xeno de alto peso molecular (HMWK), a precalicre\u00edna, e o FXII (factor de Hageman). A precalicre\u00edna conv\u00e9rtese en calicre\u00edna e o FXII conv\u00e9rtese en FXIIa. O FXIIa converte o FXI en FXIa. O factor XIa activa o FIX, o cal co seu cofactor FVIIIa forma o complexo tenase, que activa FX a FXa. O papel menor que exerce a v\u00eda de activaci\u00f3n por contacto no inicio da formaci\u00f3n do co\u00e1gulo pode po\u00f1erse de manifesto polo feito de que os pacientes con deficiencias severas de FXII, HMWK, e precalicre\u00edna non presentan trastornos hemorr\u00e1xicos. Polo contrario, o sistema de activaci\u00f3n por contacto parece estar m\u00e1is implicado nos procesos inflamatorios.\nV\u00eda com\u00fan final.\nA \"trombina\" ten un gran n\u00famero de funci\u00f3ns. O seu principal papel \u00e9 a conversi\u00f3n do fibrin\u00f3xeno en fibrina, que \u00e9 o material de construci\u00f3n do tap\u00f3n hemost\u00e1tico. Ademais, activa os factores VIII e V e o seu inhibidor prote\u00edna C (en presenza de trombomodulina), e activa o factor XIII, que forma enlaces covalentes que entrelazan os pol\u00edmeros de fibrina que se forman a partir dos mon\u00f3meros actvados.\nDespois da activaci\u00f3n polo factor de contacto ou pola v\u00eda do factor tisular, a fervenza de coagulaci\u00f3n mantense en estado protromb\u00f3tico pola activaci\u00f3n continuada de FVIII e FIX para formar o complexo tenase, ata que sexa regulado \u00e1 baixa polas v\u00edas anticoagulantes.\nCofactores.\nRequ\u00edrense varias substancias para o axeitado funcionamento da cascada de coagulaci\u00f3n:\nReguladores.\nExisten cinco mecanismos que mante\u00f1en a activaci\u00f3n das plaquetas e a cascada de coagulaci\u00f3n baixo control. Diversas anormalidades poden facer que se incremente a tendencia \u00e1 formaci\u00f3n de tromboses, como son:\nFibrin\u00f3lise.\nFinalmente, os coagulos de sangue son reorganizados e reabsorbidos por un proceso denominado fibrin\u00f3lise. O principal encima responsable deste proceso (plasmina) est\u00e1 regulado por varios activadores e inhibidores.\nPapel no sistema inmunitario.\nO sistema de coagulaci\u00f3n sol\u00e1pase co sistema inmunitario. A coagulaci\u00f3n pode atrapar fisicamente aos microbios invasores nos co\u00e1gulos de sangue. Ademais, alg\u00fans produtos do sistema de coagulaci\u00f3n poden contribu\u00edr ao sistema inmunitario innato pola s\u00faa capacidade de incrementar a permeabilidade vascular e actuar como axentes quimot\u00e1cticos para as c\u00e9lulas fagoc\u00edticas. Ademais, alg\u00fans dos produtos do sistema de coagulaci\u00f3n son directamente antimicrobianos. Por exemplo, a beta-lisina, unha prote\u00edna producida polas plaquetas durante a coagulaci\u00f3n, pode causar a lise de moitas bacterias grampositivas ao actuar como un deterxente cati\u00f3nico. Moitas prote\u00ednas de fase aguda das inflamaci\u00f3ns est\u00e1n implicadas no sistema de coagulaci\u00f3n. Ademais, as bacterias pat\u00f3xenas poden segregar axentes quet alteran o sistema de coagulaci\u00f3n, por exemplo a coagulase e a estreptoquinase.\nProbas cl\u00ednicas de coagulaci\u00f3n.\nUtil\u00edzanse numerosas probas cl\u00ednicas para valorar o funcionamento do sistema de coagulaci\u00f3n. As principais son:\nA v\u00eda de activaci\u00f3n por contacto (intr\u00ednseca) in\u00edciase pola activaci\u00f3n de dos \"factores de contacto\" plasm\u00e1ticos, e pode medirse polo test do tempo de tromboplastina parcial activado (aPTT).\nA v\u00eda do factor tisular (extr\u00ednseca) in\u00edciase coa liberaci\u00f3n do factor tisular (unha lipoprote\u00edna celular espec\u00edfica), e pode medirse polo test do tempo de protrombina (PT). Os resultados desta proba pres\u00e9ntanse xeralmente como o valor da INR (\"International Normalized Ratio\", Raz\u00f3n Normalizada Internacional) para monitorear as doses de anticoagulantes orais como a warfarina.\nO exame cuantitativo e cualitativo do fibrin\u00f3xeno m\u00eddese polo tempo de coagulaci\u00f3n da trombina (TCT). A medida da cantidade exacta de fibrin\u00f3xeno presente no sangue faise xeralmente utilizando o m\u00e9todo do Clauss. Moitos analizadores poden medir o nivel de \"fibrin\u00f3xeno derivado\" a partir do gr\u00e1fico do tempo de coagulaci\u00f3n da protrombina.\nSegundo se un factor de coagulaci\u00f3n \u00e9 parte da activaci\u00f3n por contacto ou da v\u00eda do factor tisular, unha deficiencia dese factor afectar\u00e1 s\u00f3 a unha das probas: As\u00ed, a hemofilia A, unha deficiencia do factor VIII, que \u00e9 parte da v\u00eda de activaci\u00f3n por contacto, orixina un test aPTT anormalmente prolongado, pero un test PT normal. As excepci\u00f3ns son a protrombina, fibrin\u00f3xeno, e algunhas variantes do FX que poden detectarse s\u00f3 ou polo aPTT ou polo PT. Se aparece un PT ou aPTT anormal, deben facerse test adicionais para determinar cal dos dous factores est\u00e1 presente en concentraci\u00f3ns anormais (se \u00e9 que alg\u00fan deles o est\u00e1).\nAs deficiencias en fibrin\u00f3xeno (cuantitativas ou cualitativas) afectan a todos as probas.\nPapel en enfermidades.\nOs trastornos na coagulaci\u00f3n poden predispo\u00f1er a hemorraxias, trombose, e ocasionalmente a ambas as d\u00faas, dependendo da natureza da patolox\u00eda.\nTrastornos plaquetarios.\nExisten doenzas plaquetarias conx\u00e9nitas e adquiridas. Algunhas patolox\u00edas plaquetarias conx\u00e9nitas son: trombastenia de Glanzmann, s\u00edndrome de Bernard-Soulier (complexo das glicoprote\u00ednas Ib-IX-V anormal), s\u00edndrome das plaquetas grises (plaquetas deficientes en gr\u00e1nulos alfa), e S\u00edndrome de Hermansky-Pudlak (deficiencia nos gr\u00e1nulos densos). A maior\u00eda son doenzas raras. A maior\u00eda das patolox\u00edas plaquetarias conx\u00e9nitas predispo\u00f1en a hemorraxias. A enfermidade de von Willebrand d\u00e9bese \u00e1 deficiencia ou funcionamento anormal do factor de von Willebrand, e orixina un patr\u00f3n similar de hemorraxias; as s\u00faas formas m\u00e1is leves son relativamente com\u00fans.\nA diminuci\u00f3n da cantidade de plaquetas pode deberse a varias causas, como a produci\u00f3n insuficiente (por exemplo, na s\u00edndrome mielodispl\u00e1stica ou outros trastornos da medula \u00f3sea), destruci\u00f3n polo sistema inmunitario (p\u00farpura trombocitop\u00e9nica inmune/ITP), e o seu consumo debido a varias causas (p\u00farpura trombocitop\u00e9nica tromb\u00f3tica/TTP, s\u00edndrome ur\u00e9mica-hemol\u00edtica/HUS, hemoglobinuria nocturna parox\u00edstica/PNH, coagulaci\u00f3n intravascular diseminada/DIC, ou trombocitopenia inducida pola heparina/HIT). Outras condici\u00f3ns orixinan a activaci\u00f3n plaquetaria e algunhas est\u00e1n asociadas \u00e1 trombose.\nTrombose.\nOs trastornos mellor co\u00f1ecidos dos factores de coagulaci\u00f3n son as hemofilias. As tres formas principais son: hemofilia A (deficiencia de factor VIII), hemofilia B (deficiencia de factor IX ou \"enfermidade de Christmas\") e hemofilia C (deficiencia de factor XI, con tendencia a hemorraxias leves). As hemofilias A e B son trastornos recesivos ligados ao cromosoma X, e a hemofilia C \u00e9 un trastorno recesivo moito m\u00e1is raro que se d\u00e1 principalmente nos xudeus asquenac\u00eds.\nA enfermidade de von Willebrand (que se parece a un trastorno plaquetario excepto nos casos m\u00e1is graves) \u00e9 o trastorno hemorr\u00e1xico hereditario m\u00e1is com\u00fan e est\u00e1 caracterizado como autos\u00f3mico recesivo ou dominante. Nesta doenza, hai un defecto no factor de von Willebrand (vWF), o cal media a uni\u00f3n de glicoprote\u00ednas Ib (GPIb) ao col\u00e1xeno. Esta uni\u00f3n axuda a mediar a activaci\u00f3n das plaquetas e na hemostase primaria.\nA s\u00edndrome de Bernard-Soulier \u00e9 un defecto ou deficiencia de GPIb. O GPIb \u00e9 o receptor do factor de von Willebrand e pode ser defectuoso e orixinar que non se formen co\u00e1gulos primarios (hemostase primaria) e unha tendencia a un aumento das hemorraxias. Tr\u00e1tase dun trastorno hereditario autos\u00f3mico recesivo.\nA trombastenia de Glanzmann e Naegeli \u00e9 moi rara. Caracter\u00edzase por un defecto no complexo receptor do fibrin\u00f3xeno GPIIb/IIIa. Cando o receptor GPIIb/IIIa \u00e9 disfuncional, o fibrin\u00f3xeno non pode establecer enlaces nas plaquetas, o cal inhibe a hemostase primaria. Tr\u00e1tase dun trastorno herditario autos\u00f3mico recesivo.\nNa insuficiencia hep\u00e1tica (formas aguda e cr\u00f3nica), d\u00e1se unha insuficiente produci\u00f3n de factores de coagulaci\u00f3n no f\u00edgado, o que aumenta o risco de hemorraxias.\nA deficiencia de vitamina K pode tam\u00e9n contribu\u00edr a que aparezan trastornos hemorr\u00e1xicos porque a maduraci\u00f3n dos factores de coagulaci\u00f3n depende da vitamina K.\nA trombose \u00e9 o desenvolvemento patol\u00f3xico de co\u00e1gulos de sangue. Estes co\u00e1gulos poden desprenderse e moverse polo torrente sangu\u00edneo, formando \u00e9mbolos ou crecer ata ter un tama\u00f1o que entupe o vaso sangu\u00edneo no que se encontra. Un embolismo ten lugar cando o trombo (co\u00e1gulo sangu\u00edneo) se fai m\u00f3bil e migra a outra parte do corpo, interferindo coa circulaci\u00f3n sangu\u00ednea e comprometendo a funci\u00f3n do \u00f3rgano a partir do punto da oclusi\u00f3n. Isto causa isquemia e a mi\u00fado d\u00e1 lugar a necrose isqu\u00e9mica do tecido. Na maior\u00eda dos casos a trombose venosa d\u00e9bese a estados adquiridos (idade avanzada, cirurx\u00eda, cancro, inmobilidade) ou herdados trombofilias (por exemplo, s\u00edndrome antifosfol\u00edpido, factor V de Leiden, e outras varias deficiencias xen\u00e9ticas e variantes).\nAs mutaci\u00f3ns no factor XII foron asociadas cunha prolongaci\u00f3n asintom\u00e1tica no tempo de coagulaci\u00f3n e posiblemente unha tendencia \u00e1 tromboflebite. Outras mutaci\u00f3ns est\u00e1n ligadas con formas raras de anxioedema hereditario (tipo III).\nFarmacolox\u00eda.\nProcoagulantes.\nO uso de adsorbentes qu\u00edmicos, como as ceolitas, e outros axentes hemost\u00e1ticos tam\u00e9n se utilizan para selar lesi\u00f3ns graves rapidamente (como en hemorraxias traum\u00e1ticas resultado de feridas de bala). As colas (adhesivas) de trombina e fibrina util\u00edzanse en cirurx\u00eda para tratar as hemorraxias e aneurismas con trombose.\nA desmopresina util\u00edzase para mellorar a funci\u00f3n plaquetaria ao activar o receptor 1A da vasopresina arxinina.\nUtil\u00edzanse concentrados de factores de coagulaci\u00f3n para tratar a hemofilia, para reverter os efectos dos anticoagulantes, e para tratar hemorraxias en pacientes con s\u00edntese defectuosa dos factores de coagulaci\u00f3n ou un consumo incrementado dos mesmos. O concentrado do complexo protrombina, o crioprecipitado e o plasma fresco conxelado son produtos de factores de coagulaci\u00f3n utilizados comunmente. O factor VII humano activado recombinante \u00fasase cada vez m\u00e1is no tratamento das grandes hemorraxias.\nOs \u00e1cidos tranex\u00e1mico e aminocaproico inhiben a fibrin\u00f3lise, e como resultado dimin\u00faen as hemorraxias. Antes de retirar o tratamento nalg\u00fans casos de cirurx\u00eda maior util\u00edzase aprotinina para diminu\u00edr o risco de hemorraxia e a necesidade de usar produtos de transfusi\u00f3n.\nAnticoagulantes.\nOs anticoagulantes e axentes antiplaquetarios son uns dos medicamentos m\u00e1is utilizados. Entre os axentes antiplaquetarios est\u00e1n a aspirina, dipiridamole, ticlopidina, clopidogrel e prasugrel; os inhibidores da glicoprote\u00edna IIb/IIIa parenterais util\u00edzanse durante as anxioplastias. Entre os anticoagulantes, a warfarina (e as coumarinas relacionadas) e a heparina son os m\u00e1is utilizados. A warfarina afecta aos factores de coagulaci\u00f3n dependentes da vitamina K (II, VII, IX,X), e a heparina e compostos relacionados incrementan a acci\u00f3n da antitrombina sobre a trombina e o factor Xa. Est\u00e1 desenvolv\u00e9ndose unha nova clase de drogas, os inhibidores directos da trombina; alg\u00fans membros deste grupo de compostos est\u00e1n xa en uso cl\u00ednico (como o lepirudina). Tam\u00e9n en desenvolvemento est\u00e1n outros pequenos compostos que interfiren directamente coa acci\u00f3n encim\u00e1tica de determinados factores de coagulaci\u00f3n (por exemplo, rivaroxaban, dabigatran, apixaban).\nHistoria.\nPrimeiros descubrimentos.\nExistiron teor\u00edas sobre a coagulaci\u00f3n do sangue desde a antig\u00fcidade. O fisi\u00f3logo Johannes M\u00fcller (1801\u20131858) describiu a fibrina, a substancia dos trombos. O seu precursor soluble, o fibrin\u00f3xeno, foi nomeado por Rudolf Virchow (1821\u20131902), e illado quimicamente por Prosper Sylvain Denis (1799\u20131863). Alexander Schmidt suxeriu que a conversi\u00f3n de fibrin\u00f3xeno en fibrina era o resultado dun proceso encim\u00e1tico, e denominou ao hipot\u00e9tico encima \"trombina\" e ao seu precursor \"protrombina\". Arthus descubriu en 1890 que o calcio era esencial na coagulaci\u00f3n. As plaquetas foron identificadas en 1865, e a s\u00faa funci\u00f3n descubriuna Giulio Bizzozero en 1882.\nA teor\u00eda de que a trombina se xera en presenza do factor tisular foi consolidada por Paul Morawitz en 1905. Nese momento, soubose que a \"tromboquinase/tromboplastina\" (factor III) \u00e9 liberada polos tecidos lesionados, e reacciona coa \"protrombina\" (II), a cal, xunto co calcio (IV), forma \"trombina\", a cal converte o fibrin\u00f3xeno en \"fibrina\" (I).\nFactores de coagulaci\u00f3n.\nO resto dos factores de coagulaci\u00f3n foron descubertos principalmente no s\u00e9culo XX.\nA primeira pista da gran complexidade do sistema de coagulaci\u00f3n foi o descubrimento da \"proacelerina\" (denominada as\u00ed inicialmente e m\u00e1is tarde chamada factor V) por Paul Owren en 1947. Este investigador tam\u00e9n suxeriu a s\u00faa funci\u00f3n, que era xerar a acelerina (factor VI), a cal m\u00e1is tarde se viu que era a forma activa do factor V (ou Va); por tanto, o nome factor VI xa non se usa.\nO factor VII (tam\u00e9n chamado \"acelerador da conversi\u00f3n da protrombina s\u00e9rica\" ou \"proconvertina\", precipitada con sulfato de bario) descubriuse en 1949 e 1951 por diferentes grupos.\nO factor VIII era deficiente na hemofilia A (que era reco\u00f1ecible clinicamente pero ata ent\u00f3n non se co\u00f1ec\u00eda a s\u00faa etiolox\u00eda ou causa) identificouse na d\u00e9cada de 1950 e denom\u00ednase tam\u00e9n \"globulina antihemof\u00edlica\" debido \u00e1 s\u00faa capacidade de corrixir os efectos da hemofilia A.\nO factor IX descubriuse en 1952 nun paciente de hemofilia B chamado Stephen Christmas. A deficiencia deste paciente describ\u00edrona Rosemary Biggs e R.G. MacFarlane en Oxford. O factor denominouse factor de Christmas ou tam\u00e9n \"compo\u00f1ente tromboplastina plasm\u00e1tico\", como o chamou un grupo de investigadores en California. Stephen Christmas morreu de SIDA do que se contaxiou nunha transfusi\u00f3n.\nO factor de Hageman, agora chamado factor XII, identificouse en 1955 nun paciente asintom\u00e1tico con tempos de sangr\u00eda prolongados chamado John Hageman. O factor X, ou factor Stuart-Prower, foi o seguinte en descubrirse, en 1956. Esta prote\u00edna identificouse na paciente Audrey Prower de Londres. En 1957, un grupo americano identificou o mesmo factor no paciente Rufus Stuart. Os factores XI e XIII foron identificados en 1953 e 1961, respectivamente.\nA idea de que o proceso de coagulaci\u00f3n \u00e9 unha \"cascada\" enunci\u00e1rono case simultaneamente MacFarlane en Reino Unido e Davie Ratnoff en EEUU, respectivamente.\nNomenclatura dos factores de coagulaci\u00f3n.\nAcordouse o uso de n\u00fameros romanos para designar os factores de coagulaci\u00f3n en lugar de ep\u00f3nimos (nomes de persoas) durante os congresos anuais dos expertos en hemostase (que comezaron en 1955). En 1962, chegouse ao consenso de numerar os factores do I ao XII. Este comit\u00e9 transformouse despois no actual Comit\u00e9 Internacional da Trombose e Hemostase (ICTH). A asignaci\u00f3n de numerais rematou en 1963 despois de nomear o factor XIII. Os nomes factor de Fletcher e factor de Fitzgerald d\u00e9ronselle a outras prote\u00ednas relacionadas coa coagulaci\u00f3n, chamadas hoxe precalicre\u00edna e cinin\u00f3xeno de alto peso molecular, respectivamente.\nOs factors III e VI non est\u00e1n asignados, xa que a tromboplastina nunca foi identificada, e en realidade consist\u00eda noutros dez factores, e a atopouse que a acelerina era o factor V activado.\nA coagulaci\u00f3n sangu\u00ednea noutras especies.\nTodos os mam\u00edferos presentan un proceso de coagulaci\u00f3n sangu\u00ednea moi similar, e utilizan procesos combinados celulares e con serina proteases. De feito, \u00e9 posible que un factor de coagulaci\u00f3n de calquera mam\u00edfero faga a clivaxe (corte) da s\u00faa diana equivalente doutra especie de mam\u00edfero. O \u00fanico animal non mam\u00edfero que se co\u00f1ece que tam\u00e9n usa serina proteases para a coagulaci\u00f3n do sangue \u00e9 o cangrexo ferradura (orde Xiphosura).\nV\u00e9xase tam\u00e9n.\nLigaz\u00f3ns externas.\nEstruturas en 3D:"}
{"id": "222870", "revid": "27155", "url": "https://gl.wikipedia.org/wiki?curid=222870", "title": "Coagulaci\u00f3n sangu\u00ednea", "text": ""}
{"id": "222871", "revid": "15490", "url": "https://gl.wikipedia.org/wiki?curid=222871", "title": "Ant\u00fanez Pousa", "text": " \nJos\u00e9 Ant\u00fanez Pousa, nado en Est\u00e1s (Tomi\u00f1o) en 1945 e finado o 8 de agosto de 2023, foi un escultor galego.\nTraxectoria.\nNace no seo dunha familia de canteiros. Comezou os seus estudos en Vigo ata 1961, onde recibe unha bolsa da Deputaci\u00f3n de Pontevedra para ir Madrid \u00e1 Escola de Artes e Oficios.\nO granito galego e a s\u00faa peculiar textura e morfolox\u00eda, influ\u00edron na obra deste escultor. \u00c1s veces, acusa a influencia do desaparecido Xo\u00e1n Pi\u00f1eiro."}
{"id": "222873", "revid": "98629", "url": "https://gl.wikipedia.org/wiki?curid=222873", "title": "18 comidas", "text": "18 comidas \u00e9 un filme galego dirixido por Jorge Coira que se estreou no ano 2010.\nSinopse.\nConta seis historias ao longo dun so d\u00eda cun formato pouco convencional aberto \u00e1 improvisaci\u00f3n ao redor a dezaoito comidas, almorzos, xantares e ceas.\nUn m\u00fasico que atopa o amor da s\u00faa vida; dous borrachos almorzan combinados con marisco; un home coci\u00f1a, coci\u00f1a e coci\u00f1a para unha muller que nunca chega; dous homes que se queren pero que se esconden; unha coci\u00f1eira so\u00f1a con ser cantante; unha xove quere o que un home non d\u00e1 en tanto un camareiro morre por ela; un macedonio perdido por desamor en Santiago de Compostela; unha parella de anci\u00e1ns que xa se te\u00f1en dito todo almorzan, xantan e cean en silencio."}
{"id": "222879", "revid": "1308", "url": "https://gl.wikipedia.org/wiki?curid=222879", "title": "CxG", "text": ""}
{"id": "222880", "revid": "83328", "url": "https://gl.wikipedia.org/wiki?curid=222880", "title": "O ba\u00f1o turco", "text": "O ba\u00f1o turco \u00e9 un cadro de Dominique Ingres. Esta obra orientalista representa un grupo de mulleres espidas nun har\u00e9n. O erotismo do cadro \u00e9 suave e non provoca grande esc\u00e1ndalo nin o fixo na s\u00faa \u00e9poca, a diferenza doutros do mesmo x\u00e9nero, como o \"O almorzo sobre a herba\" de \u00c9douard Manet (1863). Pero durante moito tempo pertenceu a colecci\u00f3ns privadas e non se exhibiu de maneira continuada at\u00e9 o s\u00e9culo XX. Actualmente at\u00f3pase no Museo do Louvre de Par\u00eds, Francia, onde se exhibe co t\u00edtulo de \"Le Bain turc\". Est\u00e1 considerada como a obra mestra dos derradeiros anos de Ingres.\nRealizaci\u00f3n.\n\u00c9 xa un anci\u00e1n o que asina o cadro er\u00f3tico en 1862, non sen unha certa malicia, xa que el inscr\u00edbeo con orgullo ('\u00e1 idade de oitenta e dous anos'). Alg\u00fans anos despois (en 1867), Ingres declara: \nRectangular na s\u00faa orixe, o pintor daralle forma de tondo ou medall\u00f3n no ano 1863, acentuando as\u00ed o car\u00e1cter furtivo da mirada que o contempla, que semella asexar a trav\u00e9s dunha pechadura e outorgando unha nova dimensi\u00f3n \u00e1 obra, reforzando a cadencia dos corpos espidos.\nPara realizar este cadro Ingres non recorre a modelos; insp\u00edrase nos numerosos bosquexos de cadros que pintou ao longo da s\u00faa carreira, xa que o espido feminino foi o tema principal da s\u00faa obra. P\u00f3dese ver, por exemplo, nas figuras de \"A ba\u00f1ista\" e \"A Odalisca\", que debuxou ou pintou soas, sobre un div\u00e1n ou un estanque. O primeiro plano est\u00e1 ocupado por unha muller volta de costas que est\u00e1 a tocar unha especie de la\u00fade. Lembra \u00e1 figura m\u00e1is co\u00f1ecida de Ingres: \"A ba\u00f1ista de Valpin\u00e7on\", que reproduciu de forma case id\u00e9ntica, variando a posici\u00f3n do brazo, de maneira que aqu\u00ed ao estar un pouco levantado, deixa entrever o seu peito. Constit\u00fae o elemento central da composici\u00f3n. Igualmente, a odalisca cos brazos levantados que se ve en primeiro plano, foi produto dun bosquexo que fixo o pintor en 1818 e que representaba \u00e1 s\u00faa muller (Madeleine). As costas desta muller dos brazos levantados, \u00e9 m\u00e1is longa do normal, incoherencia anat\u00f3mica do artista que empregaba con frecuencia e de xeito absolutamente consciente, sacrificando a verosimilitude polo efecto; quere pintar a beleza, a s\u00faa beleza, unha beleza individual (por exemplo as tres v\u00e9rtebras suplementarias de \"A Grande Odalisca\"). Os demais corpos est\u00e1n xuxtapostos en diferentes planos, sen que se crucen as s\u00faas miradas e como facendo un cadencioso ritmo figurativo. \u00c9 de notar a curiosa ousad\u00eda de Ingres ao representar neste cadro unha escena de agarimos l\u00e9sbicas entre unha das mulleres (que aparece con coroa coma se fose a \"Valide Sultan\") e outra que parece algo menor en idade. En realidade gran parte desta composici\u00f3n pit\u00f3rica semella gravitar ao redor dese tema; por exemplo: a odalisca que ta\u00f1e o la\u00fade parece facelo dedicado a esas mulleres tal cal se observa na pintura.\nIngres poboa o cadro dunha case infinidade de mulleres, en posturas e actitudes distintas: estiradas, tomando caf\u00e9, charlando, bailando etc. Son ducias de espidas que est\u00e1n sentadas ou tombadas, ao redor dunha piscina, as s\u00faas posici\u00f3ns lembran, seica por casualidade, \u00e1s posturas das figuras do templo hind\u00fa de Khajuraho, polo tanto existe unha especie de ritmo con reminiscencias musicais nesta pintura e lonxe est\u00e1 de ser fortu\u00edta tal apreciaci\u00f3n: no \"primeiro plano\" est\u00e1 a odalisca espida (que \u00e9 a muller que m\u00e1is iluminada aparece) ta\u00f1endo ao la\u00fade e case fronte a ela pero moi ao fondo e na penumbra a muller que danza. Moitas destas ba\u00f1istas acaban de sa\u00edr da auga e aparecen sec\u00e1ndose ou durmindo. O maior erotismo do cadro v\u00e9n proporcionado polas d\u00faas mulleres que est\u00e1n \u00e1 dereita, unha tocando o peito da que ten ao seu lado.\nNo primeiro plano, \u00e1 dereita, hai unha manta vermella e, sobre ela, unha mesi\u00f1a cunha serie de obxectos. Forman un bodeg\u00f3n: unha teteira prateada, unha xerra de porcelana, unha cunca.\nPosteridade.\nEsta obra \u00e9 un encargo feito ao redor de 1848 por un parente de Napole\u00f3n III (ou do propio pr\u00edncipe Napole\u00f3n, segundo a p\u00e1xina web do Museo do Louvre, quen pouco despois de adquirilo devolveullo ao pintor, porque a s\u00faa muller (a emperatriz Eugenia) atop\u00e1bao \u00abpouco conveniente\u00bb. O pintor seguiu traballando na s\u00faa obra at\u00e9 1863, mesmo despois de que el mesmo dat\u00e1seo en 1862.\nEn 1865 adquiriuno Halil Serif Pascha, chamado Khalil Bey, un diplom\u00e1tico turco que viv\u00eda en Par\u00eds, incorpor\u00e1ndoo \u00e1 s\u00faa colecci\u00f3n de cadros er\u00f3ticos, entre os que se atopaba \"A orixe do mundo\", de Gustave Courbet. A finais do s\u00e9culo XIX uns mecenas quixeron regalar \"O ba\u00f1o turco\" ao Museo do Louvre, pero o consello do museo rexeitouno en d\u00faas ocasi\u00f3ns.\nS\u00f3 se revelou ao gran p\u00fablico en 1905, con ocasi\u00f3n da retrospectiva de Ingres no Sal\u00f3n de Outono, onde entusiasmou a pintores de vangarda como Picasso.\nDespois de que o tentasen mercar os coleccionistas nacionais dos museos de M\u00fanic, o Louvre aceptouno nas s\u00faas colecci\u00f3ns en 1911.\nEdgar Degas pediu que o cadro se presentase na Exposici\u00f3n Universal, o que provocou diferentes reacci\u00f3ns: Paul Claudel chegou a comparalo a un \u00abgrupo de xitanos\u00bb.\nA inspiraci\u00f3n orientalista.\nIngres estivo moi influenciado pola corrente orientalista, relanzada despois da batalla de Exipto de Napole\u00f3n. En 1806, cando Ingres vai a Italia, copia nos seus cadernos un texto no que se fala dos ba\u00f1os do serrallo de Mohamed. P\u00f3dese ler unha descrici\u00f3n do har\u00e9n na que explica: \"sucede nunha sala rodeada de sof\u00e1s (...) nela, varias mulleres atenden ao sult\u00e1n \u00e1 sa\u00edda do ba\u00f1o, sec\u00e1ndoo e asperx\u00e9ndoo coas m\u00e1is perfumadas esencias; seguro que el gozaba dun voluptuoso repouso\".\nEn 1825 Ingres copia unha pasaxe de \"Lettres d'Orient\" de Lady Mary Montagu, titulado \"Descrici\u00f3n do ba\u00f1o das mulleres de Andrinopla\". Lady Mary, esposa dun diplom\u00e1tico ingl\u00e9s, acompa\u00f1ou ao seu marido en 1716 cando foi destinado ao Imperio otom\u00e1n. Estas cartas reedit\u00e1ronse en Francia entre 1763 e 1857 en oito ocasiones, o que alimentou a febre orientalista. \"Eu creo que hab\u00eda unhas duascentas mulleres\", indica Lady Montagu na pasaxe copiada por Ingres. \"Belas mulleres espidas en poses diversas -unhas conversando entre si, outras dedicadas ao seu labor, outras bebendo caf\u00e9 ou degustando un xeado, e moitas tendidas indolentemente, mentres as s\u00faas escravas (en xeral encantadoras mozas de dezasete ou dezaoito anos) dedic\u00e1banse a peitear os seus cabelos ao seu capricho\". A inspiraci\u00f3n deste cadro na obra de Lady Montagu \u00e9 evidente.\nCon todo, as\u00ed como Delacroix visitou un har\u00e9n en Alxeria, Ingres non viaxou xamais a \u00c1frica ou ao Oriente Medio. As cortes\u00e1s que el pinta te\u00f1en unha cor m\u00e1is europea ca oriental. O tema oriental \u00e9 para el, ante todo, un pretexto para pintar o espido feminino nunha pose pasiva e lasciva. Os elementos ex\u00f3ticos son raros nas s\u00faas composici\u00f3ns, e incl\u00faen instrumentos de m\u00fasica, alg\u00fans xogos ou un incensario."}
{"id": "222881", "revid": "1308", "url": "https://gl.wikipedia.org/wiki?curid=222881", "title": "Dominique Ingres", "text": ""}
{"id": "222882", "revid": "1308", "url": "https://gl.wikipedia.org/wiki?curid=222882", "title": "Le D\u00e9jeuner sur l\u00b4herbe", "text": ""}
{"id": "222883", "revid": "22570", "url": "https://gl.wikipedia.org/wiki?curid=222883", "title": "Segunda divisi\u00f3n espa\u00f1ola 1972/73", "text": "A tempada 1972\u201373 da Segunda Divisi\u00f3n de Espa\u00f1a foi a 41\u00aa edici\u00f3n deste torneo. A categor\u00eda estivo composta por 20 equipos. Real Murcia, Elche CF e Racing de Santander ascenderon \u00e1 Primeira Divisi\u00f3n, mentres que CD Logro\u00f1\u00e9s, Pontevedra CF, Cultural Leonesa e Valencia CF Mestalla descenderon \u00e1 Terceira Divisi\u00f3n."}
{"id": "222884", "revid": "85894", "url": "https://gl.wikipedia.org/wiki?curid=222884", "title": "Sergio Vences Fern\u00e1ndez", "text": "Sergio Vences Fern\u00e1ndez, nado en Lama M\u00e1 (Ba\u00f1os de Molgas) o 22 de setembro de 1936 e finado o 20 de decembro de 2012, foi un fil\u00f3sofo e escritor galego.\nTraxectoria.\nDoutor en Filosof\u00eda e Letras pola Universidade Complutense de Madrid, foi lector de espa\u00f1ol nas universidades de Colonia e Duisburgo (1969-1983), e redactor para a Deutsche Welle (Radio Nacional de Alema\u00f1a para o Exterior). Foi profesor de Filosof\u00eda na Universidade de Santiago de Compostela (1974) e en 1975 profesor de Literatura espa\u00f1ola na Escola Universitaria de Tradutores e Int\u00e9rpretes da Universidade de Colonia. Incorporouse en 1983 como profesor na USC e en 1990 pasou \u00e1 Universidade da Coru\u00f1a. Colaborou en \"Romanische Forschungen\", \"Papeles de Son Armdans\", \"Argumentos\", \"La Nueva Espa\u00f1a\", \"La Voz de Galicia\", \"El Correo Gallego\" e \"El Ideal Gallego\". Traduciu a Dietrich Bonhoeffer, Frederik Hetmann e Edmund Husserl."}
{"id": "222885", "revid": "98629", "url": "https://gl.wikipedia.org/wiki?curid=222885", "title": "Orientalismo", "text": "Orientalismo \u00e9 un termo polis\u00e9mico, que se emprega tanto para designar os estudos orientais (o estudo das civilizaci\u00f3ns orientais, actuais e hist\u00f3ricas -especialmente as do Pr\u00f3ximo e Medio Oriente, e en menor medida as do Extremo Oriente-), como para designar \u00e1 representaci\u00f3n (imitaci\u00f3n ou mitificaci\u00f3n) de determinados aspectos das culturas orientais en Occidente por parte de escritores, dese\u00f1adores e artistas occidentais, que remataron por converterse en t\u00f3picos estereotipados.\nCr\u00edtica ao concepto.\nRefer\u00edndose non ao estudo da Idade Antiga, sen\u00f3n ao de Oriente durante o per\u00edodo hist\u00f3rico do imperialismo europeo na Idade Contempor\u00e1nea (do s\u00e9culo XVIII a mediados do XX -cando se produce a descolonizaci\u00f3n-), o termo \"orientalismo\" adquiriu connotaci\u00f3ns negativas ao implicar, en certos usos, interpretaci\u00f3ns prexu\u00edzosas ou anticuadas sobre as culturas e pobos de Oriente. Este punto de vista foi artellado sobre todo por Edward Said (\"Orientalismo\", 1978, \"Cultura e Imperialismo\", 1993).\nSeguindo as ideas de Michel Foucault, Said c\u00e9ntrase nas relaci\u00f3ns entre o poder e o co\u00f1ecemento na universidade e a opini\u00f3n p\u00fablica, en particular nas visi\u00f3ns europeas do mundo isl\u00e1mico. A trav\u00e9s dunha revisi\u00f3n comparativa e hist\u00f3rica dos traballos universitarios e literarios orientalistas, analiza as relaci\u00f3ns de poder entre colonizados e colonizadores. Concl\u00fae que \"Oriente\" e \"Occidente\" operan como termos opostos, constru\u00edndose o concepto \"Oriente\" como un investimento negativo da cultura occidental. Estas ideas tiveron gran repercusi\u00f3n na perspectiva denominada terceiromundista, e as obras de Said est\u00e1n entre os textos fundacionais dos estudos poscoloniais.\nOrientalismo nas artes.\nA campa\u00f1a napole\u00f3nica en Exipto e Siria (1798-1801, que permitiu as ulteriores investigaci\u00f3ns de Champollion), a guerra de independencia de Grecia (1821-1829, que desatou unha onda de simpat\u00eda europea, e \u00e1 que acudiu Lord Byron), a guerra de Crimea (1854-1855, durante a que se produciu a \"Carga da brigada lixeira\") e a apertura do canle de Suez (1869, para cuxa inauguraci\u00f3n Verdi compuxo \"Aida\") contribu\u00edron a aumentar o interese por un exotismo profusamente documentado.\nNo romanticismo, a seduci\u00f3n polo oriente cumpr\u00eda o mesmo papel de afastamento da realidade que o historicismo medievalista. Washington Irving atopou en Granada a conxunci\u00f3n de ambos os (\"Contos da Alhambra\"), contribu\u00edndo \u00e1 xeraci\u00f3n do t\u00f3pico do exotismo espa\u00f1ol. Maior impacto tiveron (posiblemente polo seu expl\u00edcito erotismo) as traduci\u00f3ns de Richard Francis Burton (o \"Kama Sutra\", 1883, e \"As mil e unha noites\", 1885). O concepto de \"oriente\" que se d\u00e1 nestas obras operaba como un espello da propia cultura occidental, ou como unha forma de expresar os seus aspectos ocultos ou il\u00edcitos, en clave decadentista. Na novela de Gustave Flaubert \"Salammb\u00f4\" a antiga Cartago \u00e9 o oposto \u00e1 antiga Roma: unha raza e unha cultura semitas opostas \u00e1 latinidade, corruptora moralmente e imbu\u00edda dun erotismo perigosamente atractivo. A s\u00faa influencia sumouse \u00e1 configuraci\u00f3n do imaxinario antisemita que xa se iniciou co \"Xudeu errante\" de Eugenio Sue. A literatura ex\u00f3tica do imperialismo brit\u00e1nico tivo o seu m\u00e1ximo representante en Rudyard Kipling (\"Kim da India\", \"A carga do home branco\").\nP\u00f3dense atopar representaci\u00f3ns de \u00abmouros\u00bb e \u00abturcos\u00bb na arte medieval, renacentista e barroca. Pero non foi at\u00e9 o s\u00e9culo XIX cando o orientalismo nas artes converteuse nun tema establecido. Nestas obras o mito do oriente ex\u00f3tico, decadente e corrupto est\u00e1 m\u00e1is plenamente articulado. Pintores como Eug\u00e8ne Delacroix, Jean-L\u00e9on G\u00e9r\u00f4me e Alexander Roubtzoff recre\u00e1ronse en representaci\u00f3ns de todo tipo de escenas ambientadas en escenarios dos pa\u00edses \u00e1rabes do norte de \u00c1frica e Oriente Medio. Tanto nas paisaxes como nos interiores acentu\u00e1banse os aspectos ex\u00f3ticos e sensuais de contrastes entre a luz cegadora do deserto e os tenebrosos interiores, as fan\u00e1sticas cores das roupaxes e as carnaciones sedutoras -en todos os tons, do negro ao branco anacarado, pasando polo moreno-; especialmente nas escenas dos ba\u00f1os e os har\u00e9ns, que permit\u00edan a representaci\u00f3n voluptuosa de espidos ou semivestidos das odaliscas en posturas de incitante laxitude. Cando Jean Auguste Dominique Ingres, director da francesa \"Acad\u00e9mie de peinture\" pintou unha visi\u00f3n moi colorista dun ba\u00f1o turco, fixo que este oriente erotizado se fixese publicamente aceptable pola s\u00faa xeneralizaci\u00f3n difusa das formas femininas, que poder\u00edan ser todas elas o mesmo modelo. A sensualidade v\u00edase aceptable no ex\u00f3tico oriente. Este estilo tivo o seu momento \u00e1lxido nas Exposici\u00f3ns universais de Par\u00eds de 1855 e 1867.\nAlg\u00fans pintores orientalistas foron:\nEn Espa\u00f1a o principal exemplo foi Mariano Fortuny (1838-1874), que viaxou a Marrocos onde ficou prendado do pintoresquismo local. Temas marroqu\u00eds foron igualmente tratados por Josep Tapir\u00f3 (1836?1913) e Antonio Fabr\u00e9s (1854?1938).&lt;name= PC /&gt;\nO imaxinario orientalista persistiu na arte at\u00e9 principios do s\u00e9culo XX, como evidencian os espidos orientalistas de Matisse.\nO emprego de Oriente como un pano ex\u00f3tico continuou nas pel\u00edculas, por exemplo en moitas de Rodolfo Valentino. M\u00e1is tarde \u00e1rabes ricos con togas convert\u00e9ronse nun tema popular, especialmente durante a crise do petr\u00f3leo dos anos 1970. Nos anos 1990, o terrorista \u00e1rabe converteuse na figura de vil\u00e1n preferida das pel\u00edculas occidentais."}
{"id": "222886", "revid": "1308", "url": "https://gl.wikipedia.org/wiki?curid=222886", "title": "Occidentais", "text": ""}
{"id": "222887", "revid": "1308", "url": "https://gl.wikipedia.org/wiki?curid=222887", "title": "Renacentista", "text": ""}
{"id": "222888", "revid": "1308", "url": "https://gl.wikipedia.org/wiki?curid=222888", "title": "Ba\u00f1os turcos", "text": ""}
{"id": "222890", "revid": "12452", "url": "https://gl.wikipedia.org/wiki?curid=222890", "title": "\u00d3leo sobre lenzo", "text": ""}
{"id": "222891", "revid": "98629", "url": "https://gl.wikipedia.org/wiki?curid=222891", "title": "Gran Premio do Xap\u00f3n de 2012", "text": "O Gran Premio do Xap\u00f3n de 2012, est\u00e1 programado para ser a d\u00e9cimo quinta carreira da tempada de F\u00f3rmula Un de . levarase a cabo o 7 de outubro de 2012 no circu\u00edto de Suzuka.\nInforme.\nDatos.\nMichael Schumacher recibir\u00e1 unha penalizaci\u00f3n de dez posici\u00f3ns por causar un accidente evitable con Jean-Eric Vergne no Gran Premio de Singapur.\nJenson Button ser\u00e1 penalizado con cinco lugares por facer un cambio da caixa de cambios non programado.\nPr\u00e1ctica.\nJenson Button e Lewis Hamilton lograron os mellores tempos, coa primeira e segunda posici\u00f3n respectivamente na primeira sesi\u00f3n para McLaren. O Red Bull de Mark Webber terminou a sesi\u00f3n co terceiro mellor tempo , tres d\u00e9cimas m\u00e1is lento que o de Button e unha d\u00e9cima m\u00e1is lento que Hamilton. O seu compa\u00f1eiro de equipo, Sebastian Vettel, terminou a sesi\u00f3n no d\u00e9cimo s\u00e9timo lugar. O Mercedes de Nico Rosberg logrou o cuarto mellor tempo da sesi\u00f3n, a pesar de ter que abandonar o seu coche nas curvas das Esses cando faltaba un minuto. O l\u00edder do Campionato, Fernando Alonso, foi und\u00e9cimo, por diante de Sergio P\u00e9rez e os dous Lotus, que acaban de presentar o seu novo dobre DRS para os seus coches. O piloto reserva de Williams Valtteri Bottas substitu\u00edu a Bruno Senna e finalizou d\u00e9cimo oitavo no per\u00edodo de sesi\u00f3ns, Giedo van der Garde fixo o mesmo con Heikki Kovalainen en Caterham e acadou o 23\u00ba tempo m\u00e1is r\u00e1pido. Cada un dos vinte e catro pilotos estableceu unha volta r\u00e1pida e non houbo incidentes que danaran nig\u00fan dos coches, os feitos m\u00e1is notables que ocorreron foron Michael Schumacher e Timo Glock correndo pola gr\u00e1va en Degner e Romain Grosjean correndo sa\u00edndose en Spoon."}
{"id": "222893", "revid": "785", "url": "https://gl.wikipedia.org/wiki?curid=222893", "title": "Fernando Garc\u00eda del Valle", "text": "Fernando Garc\u00eda del Valle, nado en Madrid en 1921 e finado en Vigo o 4 de agosto de 2011, foi un empresario e pol\u00edtico galego.\nTraxectoria.\nLicenciado en F\u00edsica, fixo carreira como enxe\u00f1eiro. Chegou a Vigo na d\u00e9cada dos 50. Foi presidente de Tecnaco e da conserveira Alfageme. Tam\u00e9n foi conselleiro de Caixa de Aforros Municipal de Vigo e c\u00f3nsul honorario de Chile en Galicia.\nPresentouse \u00e1 alcald\u00eda de Vigo nas municipais de 1983 encabezando a candidatura da Coalici\u00f3n Popular, pero non logrou a alcald\u00eda, quedando como xefe da oposici\u00f3n. En 1986 foi nomeado presidente da Deputaci\u00f3n de Pontevedra."}
{"id": "222894", "revid": "2634866", "url": "https://gl.wikipedia.org/wiki?curid=222894", "title": "Ran\u00eda de Xordania", "text": ""}
{"id": "222895", "revid": "1131", "url": "https://gl.wikipedia.org/wiki?curid=222895", "title": "Natalia Jim\u00e9nez", "text": "Natalia Altea Jim\u00e9nez Sarmento, co\u00f1ecida como Natalia Jim\u00e9nez, nada en Madrid o 29 de decembro de 1981, \u00e9 unha cantante espa\u00f1ola que iniciou a s\u00faa carreira musical a inicios da d\u00e9cada de 2000, como vocalista do grupo La Quinta Estaci\u00f3n. O seu primeiro disco como solista titulado co seu propio nome \"Natalia Jim\u00e9nez\" sa\u00edu \u00e1 venda en xu\u00f1o de 2011."}
{"id": "222897", "revid": "10599", "url": "https://gl.wikipedia.org/wiki?curid=222897", "title": "Premio Ondas", "text": ""}
{"id": "222898", "revid": "1888", "url": "https://gl.wikipedia.org/wiki?curid=222898", "title": "Federico Cifuentes P\u00e9rez", "text": "Federico Cifuentes P\u00e9rez, nado en \u00c1vila en 1931 e finado na Coru\u00f1a o 1 de novembro de 2012, foi un mestre e pol\u00edtico galego.\nTraxectoria.\nInspector de Educaci\u00f3n nos anos 60. Foi inspector-xefe de Ensinanza Primaria da provincia de Pontevedra. Pertenceu ao movemento de mestres de Pontevedra, con Jos\u00e9 Rivas Font\u00e1n e Miguel Barros Puente, co que participou na vida social, cultural e pol\u00edtica da cidade. Nas primeiras elecci\u00f3ns democr\u00e1ticas foi elixido concelleiro de Pontevedra por UCD. O 26 de abril de 1979 foi elixido presidente da Deputaci\u00f3n de Pontevedra. Finou na Coru\u00f1a o 1 de novembro de 2012."}
{"id": "222899", "revid": "5863", "url": "https://gl.wikipedia.org/wiki?curid=222899", "title": "Desir\u00e9e Ndjambo", "text": "Desir\u00e9e Ndjambo Le\u00f3n, nada en Madrid o 17 de outubro de 1976, \u00e9 unha xornalista deportiva orixinaria de Guinea Ecuatorial que actualmente traballa no \"Telediario 2\" xunto a Marta Jaumandreu e Marcos L\u00f3pez (21:00h), en La 1 de Televisi\u00f3n Espa\u00f1ola.\nTraxectoria.\nLicenciada en Xornalismo pola Universidade Carlos III e diplomada en Traballo Social pola Universidade Complutense de Madrid, traballou como redactora do programa \"Los desayunos\", dando a informaci\u00f3n meteorol\u00f3xica no Canle 24 horas, e como reporteira do Mundial de MotoGP durante tres tempadas, antes de recalar no \"Telediario Matinal\" como presentadora dos deportes.\nEn 2012 presentou o programa previo e post ao Festival de Eurovisi\u00f3n, chamado \"Destino Eurovisi\u00f3n\". Presentou a edici\u00f3n matinal do Telediario ata setembro de 2012, cando pasou a presentar o \"Telediario 2\"."}
{"id": "222902", "revid": "98629", "url": "https://gl.wikipedia.org/wiki?curid=222902", "title": "Laocoonte e os seus fillos", "text": "Laocoonte e os seus fillos \u00e9 un grupo escult\u00f3rico grego de dataci\u00f3n controvertida, considerada unha obra orixinal de comezos da era cristi\u00e1. A obra \u00e9 dun tama\u00f1o algo maior ao natural, de 2,45 m de altura e est\u00e1 executada en m\u00e1rmore branco. At\u00f3pase no Museo P\u00edo-Clementino pertencente aos Museos Vaticanos de Roma, e xunto ao Torso do Belvedere \u00e9 o \u00fanico orixinal grego do \"antiquarium\". Representa a morte do sacerdote troiano Laocoonte, castigado polos deuses a morrer estrangulado por serpes mari\u00f1as xunto aos seus dous fillos. A obra foi realizada por Axesandro, Polidoro e Atenodoro de Rodas, pertencentes \u00e1 Escola rodia.\nHistoria.\nEste grupo escult\u00f3rico era co\u00f1ecido por descrici\u00f3ns antigas pero cr\u00edase perdido. Foi descuberto o 14 de xaneiro de 1506 nunha vi\u00f1a pr\u00f3xima a Santa Mar\u00eda a Maior, terreo propiedade de Felice de Fredis que se atopaba no Esquilino romano, e que en tempos antigos fora parte da \"Domus Aurea\" de Ner\u00f3n e logo do palacio do emperador Tito. O papa Xulio II enviou ao arquitecto Giuliano da Sangallo, quen xunto a Miguel Anxo, identificou a escultura como a descrita polo autor romano Plinio o Vello na s\u00faa obra enciclop\u00e9dica \"Naturalis Historia\". Plinio escribiu uns comentarios laudatorios sobre a obra que viu no palacio do emperador Perico cara ao ano 70:\nCando foi descuberta falt\u00e1banlle os brazos dereitos de Laocoonte e dun dos seus fillos, e a man dereita do outro fillo; tam\u00e9n faltaban algunhas partes das serpes. Do seu estado nese momento quedan como testemu\u00f1o as copias que fixo o gravador Giovanni Antonio da Brescia: un debuxo (conservado agora en D\u00fcsseldorf, Alema\u00f1a) e un gravado que contribu\u00edu \u00e1 s\u00faa r\u00e1pida fama.\nDecidiuse restaurar o grupo escult\u00f3rico e houbo controversia sobre como deber\u00eda ser o xesto do brazo que lle faltaba ao pai. Miguel Anxo propuxo restaurar o brazo do pai en posici\u00f3n de flexi\u00f3n; o artista chegou a realizar o devandito brazo, pero non chegou a porllo e actualmente exponse xunto ao grupo escult\u00f3rico. Amico Aspertini tam\u00e9n realizou un debuxo coa mesma posici\u00f3n do brazo, e en 1525, Baccio Bandinelli realizou unha copia de todo o grupo cunha posici\u00f3n semellante para o papa Le\u00f3n X, copia que se atopa na Galer\u00eda Uffizi de Florencia. Tanto Miguel Anxo como Sangallo aconsellaron a Xulio II que adquirise a obra, quen, tras unhas breves negociaci\u00f3ns, mercou a obra por unha gran cantidade monetaria -m\u00e1is de 600 ducados. En 1509, Xulio II mandou trasladala ao Vaticano xunto a outras d\u00faas esculturas, o Apolo de Belvedere e a Venus Felix, instal\u00e1ndoas en tres nichos do Patio Octogonal do Belvedere, que hoxe forma parte dos Museos Vaticanos. O rei Francisco I de Francia obtivo o permiso do papa para a realizaci\u00f3n de varios moldes; para realizar a copia enviou a Francesco Primaticcio, quen os fixo en 1540. Estes moldes serviron para facer unha escultura de bronce que foi instalada no Palacio de Fontainebleau.\nUnha primeira restauraci\u00f3n realizada por Bandinelli con cera, onde representou o brazo dobrado, foi modificada en 1532 por Giovanni Angelo Montorsoli, que realizou a restauraci\u00f3n en terracota e co brazo de Laocoonte estirado. Entre os que criticaron esta restauraci\u00f3n atop\u00e1base Tiziano, quen realizou un debuxo no que representaba a Laocoonte e os seus fillos coma se fosen tres monos. Esta caricatura foi gravada por Niccol\u00f2 Boldrini.\nNo s\u00e9culo XVIII, o escultor Agostino Cornachini volveu restaurar a obra, cambiando o material da restauraci\u00f3n por m\u00e1rmore e aproveitou para cambiar o brazo do fillo, modificando o xesto deste, que tam\u00e9n foi estirado. O ano 1798, tras a sinatura do Tratado de Tolentino, o grupo foi trasladado a Par\u00eds polo ex\u00e9rcito de Napole\u00f3n como parte do bot\u00edn de guerra durante a s\u00faa campa\u00f1a en Italia, pero sen os elementos engadidos, e posta no Museo do Louvre at\u00e9 a s\u00faa devoluci\u00f3n ao Vaticano en 1816, cando se lle volveron a engadir.\nO ano 1905, o arque\u00f3logo Ludwig Pollack identificou o brazo orixinal, atop\u00e1ndoo nunha vella tenda de Via Labicana. O brazo ti\u00f1a a posici\u00f3n flexionada como xa avanzara Miguel Anxo; o brazo engadiuse nunha restauraci\u00f3n realizada entre 1957 e 1960, e dirixida por Filippo Magi, restauraci\u00f3n na que se retiraron todas as pezas engadidas.\nDataci\u00f3n.\nA dataci\u00f3n da obra \u00e9 controvertida: en principio dat\u00e1base no s\u00e9culo I\u00a0a.\u00a0C. porque se conservaban sinaturas pertencentes a ese s\u00e9culo dun escultor de Rodas chamado Atenodoro, fillo de Axesandro. Pero en 1954, Gisela Richter sinalou que os nomes de Atenodoro e Axesandro foron moi correntes en Rodas durante varias xeraci\u00f3ns, e ademais apreciaba unha grande semellanza da obra cun friso que representa a loita entre deuses e xigantes do altar de Zeus de P\u00e9rgamo. Concretamente, a expresi\u00f3n e as caracter\u00edsticas do rostro de Laocoonte son moi semellantes ao xigante que Atenea agarra polo pelo, as\u00ed como as serpes te\u00f1en equivalentes no mencionado altar. Por iso datouno no mesmo per\u00edodo que este, no s\u00e9culo II\u00a0a.\u00a0C.\nCon todo tam\u00e9n se aprezan claras diferenzas coa escultura de P\u00e9rgamo: un rostro de Laocoonte m\u00e1is vibrante c\u00f3 dos xigantes de P\u00e9rgamo, diferenzas na t\u00e9cnica da modelaxe da cabeleira e un papel pouco importante das roupas do grupo do Laoconte en comparaci\u00f3n co grupo de P\u00e9rgamo.\nAdemais, demostrouse que, malia terse feito a maior parte da escultura con m\u00e1rmore de Rodas, un dos bloques empregados \u00e9 m\u00e1rmore de Luni, de orixe italiano; este feito non concorda co descrito por Plinio, que s\u00f3 distinguiu un bloque de m\u00e1rmore, nin co feito de que este m\u00e1rmore non se explotou antes da \u00e9poca de Augusto. Con todo, Tazartes sinala que o grupo est\u00e1 feito con m\u00e1rmore de Frixia.\nTam\u00e9n se suxeriu que poder\u00eda ser unha copia ou unha variante libre romana dun orixinal helen\u00edstico en bronce dos s\u00e9culos III - II\u00a0a.\u00a0C., ou dos s\u00e9culos II - I a. C., ou m\u00e1is concretamente, dun bronce realizado en P\u00e9rgamo na segunda metade do s\u00e9culo II\u00a0a.\u00a0C.\nA dataci\u00f3n no s\u00e9culo II\u00a0a.\u00a0C. non pode manterse tras o descubrimento producido en 1957. Naquel ano atop\u00e1ronse varios anacos doutro cinco grupos escult\u00f3ricos na chamada \"furna de Tiberio\", en Sperlonga, na costa sur do Lacio. Os grupos representan tam\u00e9n temas hom\u00e9ricos e foron levados \u00e1 cova ben por ricos cidad\u00e1ns romanos para evitar a s\u00faa destruci\u00f3n, posiblemente a mans dos primeiros cristi\u00e1ns, ou ben foron tallados expresamente para a cova, habilitada por Tiberio como sala de banquetes. Un dos grupos, que representa o tema de \"Ulises cegando a Polifemo\" leva a sinatura do tres escultores rodios mencionados por Plinio, quen deixou escrito:\nA inscrici\u00f3n, segundo a maior\u00eda dos epigrafistas, debe pertencer ao s\u00e9culo I\u00a0d.\u00a0C., por tanto, os autores vivir\u00edan nese s\u00e9culo. Tanto o grupo de \"Ulises\" como o de \"Laocoonte\" poder\u00edan ser feitos nese s\u00e9culo para un mecenas romano, quen poder\u00eda ser o mesmo emperador Tiberio.\nNo ano 2005 a investigadora estadounidense Lynn Catterson realizou unha conferencia onde lanzou a hip\u00f3tese de que o grupo escult\u00f3rico poder\u00eda ser unha falsificaci\u00f3n realizada por Miguel Anxo, baseada nunha serie de datos que a relacionan con el. Con todo, esta hip\u00f3tese parece ignorar o achado de 1957 en Sperlonga de anacos de esculturas realizadas cunha t\u00e9cnica semellante ao \"Laocoonte e os seus fillos\".\nMitolox\u00eda.\nNos mitos gregos rel\u00e1tase que, durante o asedio de Troia, d\u00faas serpes foron enviadas por Apolo, Poseid\u00f3n, ou Atenea, e atacaron a Laocoonte, sacerdote troiano de Apolo, e mailos seus dous fillos. As versi\u00f3ns que relatan este episodio son numerosas e disc\u00fatese se o grupo escult\u00f3rico debeu basearse no relato de Virxilio na \"Eneida\", no que morr\u00edan Laocoonte e os seus dous fillos, ou nunha versi\u00f3n anterior narrada nun poema perdido do ciclo troiano, a \"Iliupersis\", onde morr\u00edan Laocoonte e s\u00f3 un dos fillos. A fonte tam\u00e9n puido ser unha traxedia perdida.\nLaocoonte era o sacerdote do templo de Apolo Timbreo en Troia e, do mesmo xeito que Casandra, advertiu aos troianos que se deixaban entrar na cidade ao Cabalo de Troia caer\u00edan nunha trampa tendida polos gregos aqueos:\nLaocoonte chegou a guindar unha lanza que se cravou no cabalo de madeira, pero cando os troianos estaban a piques de destru\u00edr o cabalo, os soldados troianos trouxeron a Sin\u00f3n, quen coas mentiras ideadas por Odiseo logrou convencer a Pr\u00edamo de que se trataba dunha imaxe sacra de Atenea. Laocoonte, para tratar de impedir que entrase o cabalo na cidade exclamou:\nCando Laocoonte disp\u00fa\u00f1ase a sacrificar o touro a Poseid\u00f3n, d\u00faas serpes mari\u00f1as, chamadas Porces e Caribea, ou Curisia, ou Peribea, chegaron dende T\u00e9nedos e as Calidnes; sa\u00edron do mar e atacaron aos fillos xemelgos de Laocoonte, chamados Atifante e Timbreo ou Melanto, enrosc\u00e1ndose ao redor dos seus corpos; Laocoonte tentou salvalos pero sufriu a mesma sorte. A tradici\u00f3n de Virxilio mostra as serpes como un castigo divino por tentar destru\u00edr o cabalo. Os troianos interpretaron o episodio como unha mostra de que o cabalo era un obxecto sacro e de que Sin\u00f3n dixera a verdade. Virxilio, no libro II da \"Eneida\", relata as\u00ed o ataque das serpes:\nHai outra versi\u00f3n do mito que explica que se tratou dun castigo de Apolo porque Laocoonte casara con Antiopa e procreado fillos, consumando o feito ante a estatua do deus, feito que constitu\u00eda un sacrilexio, xa que realizara voto de celibato. Pr\u00edamo pensou que a morte de Laocoonte trat\u00e1base dun castigo por tentar destru\u00edr o cabalo, en lugar de por faltar ao respecto de Apolo. Con todo, as diferentes versi\u00f3ns do mito chegan a contar que s\u00f3 morreu un dos fillos, ou que o mesmo Laocoonte chegou a se salvar. Tam\u00e9n discrepan respecto de se o episodio produciuse no altar de Poseid\u00f3n ou de Apolo.\nEstudo da obra.\nA obra est\u00e1 enmarcada dentro dunha composici\u00f3n de figura piramidal, e a mellor posici\u00f3n para a s\u00faa observaci\u00f3n \u00e9 a frontal; a obra representa as emoci\u00f3ns humanas na s\u00faa m\u00e1xima expresi\u00f3n pat\u00e9tica. \u00c9, xunto ao grande altar de Zeus e Atenea de P\u00e9rgamo (180-160\u00a0a.\u00a0C.), un exemplo da escultura escenogr\u00e1fica helen\u00edstica dun dramatismo m\u00e1is extremado. Dende o Renacemento, este grupo \u00e9 representativo da arte antiga e da corrente acad\u00e9mica e barroca da arte helen\u00edstica.\nA expresi\u00f3n de culpabilidade e o gran dramatismo de Laocoonte, que fai contorsi\u00f3ns en dolorosa agon\u00eda, son estremecedores. Dentro do grupo, as d\u00faas serpes monstruosas, que se enroscan para matar de acordo ao castigo imposto polos deuses, forman parte da composici\u00f3n visual do grupo, e coas s\u00faas li\u00f1as curvas consegue a uni\u00f3n entre todos os personaxes, feito que axuda a mostrar a din\u00e1mica que se desprende do grupo. Hai unha vontade de esaxerar o efecto teatral da anatom\u00eda, m\u00e1is acentuado que o altar de P\u00e9rgamo, e eng\u00e1dese a dor moral de Laocoonte ao presenciar a morte dos seus dous fillos.\nAutores como Johann Joachim Winckelmann, Johann Wolfgang von Goethe e Gotthold Ephraim Lessing realizaron ensaios sobre o grupo escult\u00f3rico.\nWinckelmann, na primeira edici\u00f3n da s\u00faa \"Historia da arte na antig\u00fcidade\", de 1764, analiza, entre moitas outras obras, o grupo de Laocoonte, e sinala que a figura do fillo m\u00e1is grande tivo que ser executada por separado. Describe a Laocoonte como un espect\u00e1culo da natureza humana sometida \u00e1 maior dor de que \u00e9 capaz de soportar. Esta dor incha os seus m\u00fasculos e pon en tensi\u00f3n os seus nervios, pero na s\u00faa fronte vese a serenidade do seu esp\u00edrito. O seu peito el\u00e9vase para tratar de conter a dor e a trav\u00e9s do ventre comprimido p\u00f3dese ver o movemento das s\u00faas v\u00edsceras. Os seus fillos m\u00edrano ped\u00edndolle axuda e el manifesta a s\u00faa tenrura paternal na s\u00faa mirada tenra duns ollos que se dirixen cara ao ceo implorando axuda dos deuses. A abertura da s\u00faa boca ten un movemento que expresa ataraxia e indignaci\u00f3n pola idea dun castigo inmerecido.\nLessing, na s\u00faa obra de cr\u00edtica est\u00e9tica de 1766 \"Laocoonte ou sobre os l\u00edmites na pintura e poes\u00eda\", explica que \"a escultura e a pintura fanse con figuras e cores no espazo\" e \"a poes\u00eda con sons artellados no tempo\".\nGoethe escribiu o seu artigo \"Sobre Laocoonte\" en 1798, onde pon de manifesto que os artistas desposu\u00edron a Laocoonte do seu sacerdocio e das s\u00faas referencias mitol\u00f3xicas e convert\u00e9rono nun pai normal con dous fillos ameazados por dous animais. Destaca a sensaci\u00f3n de movemento que produce o grupo, que parece mudar de posici\u00f3n se o espectador abre e pecha os ollos alternativamente. Tam\u00e9n eloxia o intre elixido polos artistas como de interese m\u00e1ximo: cando un dos corpos est\u00e1 tan aprisionado que fica indefenso, o segundo \u00e9 ferido e est\u00e1 en condici\u00f3ns de defenderse e ao terceiro a\u00ednda lle queda a esperanza de fuxir.\nO pai est\u00e1 representado nunha posici\u00f3n na que reacciona no mesmo intre no que \u00e9 mordido na cadeira por unha das serpes: despraza o corpo cara ao lado oposto, contrae o ventre, ergue o peito, bota o ombreiro cara a adiante e inclina a cabeza cara ao lado ferido. Os p\u00e9s est\u00e1n inmobilizados e os brazos en posici\u00f3n de loita, ofrecendo unha gran resistencia que con todo non parece ser efectiva. Tr\u00e1tase dun home forte pero que pola s\u00faa idade non se acha na s\u00faa plenitude de forzas e por tanto non \u00e9 moi capaz de soportar a dor.\nO fillo de menor tama\u00f1o, totalmente aprisioado, fai esforzos sen \u00e9xito para tratar de ceibarse e aliviar o seu mal. O fillo de maior tama\u00f1o apenas est\u00e1 levemente aprisionado por un p\u00e9 e arrep\u00edase e berra ante os movementos do seu pai. Pero el a\u00ednda ten a oportunidade de ceibarse e fuxir.\nInfluencia posterior.\nA obra xa tivo grande influencia na \u00e9poca do seu descubrimento debido ao seu grao de perfecci\u00f3n. Os artistas do Renacemento v\u00edronse altamente influ\u00eddos. As\u00ed, Michelangelo inspirouse nela para realizar varias das s\u00faas obras, como algunhas das figuras do teito da capela Sistina, particularmente a postura de Am\u00e1n na parella \"Ester e Am\u00e1n\" e \"A Serpe de Bronce\", dous dos escravos realizados na tumba de Xulio II, e nos esbozos de \"A batalla de Cascina\". Jean de Boulogne inspirouse nela para o seu grupo escult\u00f3rico \"O rapto da Sabina\" (1581-1583). En \"O Parnaso\", pintura de Rafael, tam\u00e9n se advirte a semellanza coa cabeza de Laocoonte na figura que representa a Homero. Tiziano, Rubens, El Greco, William Blake e Max Ernst realizaron interpretaci\u00f3ns do grupo escult\u00f3rico.\nNun \u00e1lbum de Ast\u00e9rix, \"Os loureiros do C\u00e9sar\" (p\u00e1xina 16), aparece un escravo facendo o pousado de Laocoonte cunhas cordas simulando as serpes.\nFoi fonte de inspiraci\u00f3n na historia da arte de Alema\u00f1a, en escritores de mediados do s\u00e9culo XVIII como Winckelmann, Lessing, Goethe, Herder, Novalis e Arthur Schopenhauer. Cada un deles comenta a escultura e as s\u00faas reflexi\u00f3ns est\u00e9ticas."}
{"id": "222905", "revid": "23204", "url": "https://gl.wikipedia.org/wiki?curid=222905", "title": "\u00d3scar Lomba", "text": "\u00d3scar Lomba \u00c1lvarez, nado en Vigo en 1966, \u00e9 un avogado e pol\u00edtico galego.\nTraxectoria.\nDiplomado en Maxisterio pola Universidade de Santiago de Compostela e licenciado en Dereito Econ\u00f3mico pola Universidade de Vigo.\nTraballa como Persoal de Servizos Xerais (P.S.X.) na Estrutura Organizativa de Xesti\u00f3n Integrada (E.O.X.I) do Servizo Galego de Sa\u00fade no departamento de Formaci\u00f3n Continuada e Docencia en Vigo.\nMembro da directiva de Esculca. Tam\u00e9n \u00e9 activista da Plataforma de Afectados pola Hipoteca e membro de ProLingua e AGAL. Afiliado \u00e1 Confederaci\u00f3n Intersindical Galega. Colaborador habitual en prensa escrita, ten publicado artigos de opini\u00f3n en \"Diario 16 de Galicia\", \"La Voz de Galicia\", \"Atl\u00e1ntico Diario\", \"El Correo Gallego\", \"A Trabe de Ouro\", \"Tempos Novos\", \"A Nosa Terra\", \"Xornal de Galicia\", \"Galicia Hoxe\" e \"A Peneira\". Militante do sector cr\u00edtico do PSdeG-PSOE de Vigo, deuse de baixa a principios de 2012 para integrarse en Unidade da Esquerda Galega. O 21 de xu\u00f1o de 2012 incorporouse a Compromiso por Galicia, pero un mes m\u00e1is tarde abandonou CxG para integrarse en Anova - Irmandade Nacionalista, da que foi membro da Coordinadora Nacional. Foi dirixente de Nova Esquerda Galega, e desde fins de 2014 milita en Cerna. Ao longo dos anos 2015 e 2016 part\u00edcipou como candidato en diversos procesos internos de Podemos."}
{"id": "222906", "revid": "1888", "url": "https://gl.wikipedia.org/wiki?curid=222906", "title": "\u00d3scar Lomba \u00c1lvarez", "text": ""}
{"id": "222907", "revid": "3795", "url": "https://gl.wikipedia.org/wiki?curid=222907", "title": "(145451) 2005 RM43", "text": ", tam\u00e9n escrito coma (145451) 2005 RM43, \u00e9 un obxecto trans-neptuniano que reside no disco disperso, unha rexi\u00f3n m\u00e1is al\u00f3 do cinto de Kuiper. Foi descuberto o 9 de setembro do 2005 por Andrew C. Becker, Andrew W. Puckett e Jeremy Martin Kubica dende o Observatorio de Apache Point, situado en Sunspot, Novo M\u00e9xico.\nNas listas do sitio web de Mike Brown aparece coma un posible planeta anano, pero o di\u00e1metro deste obxecto a\u00ednda non foi precisado. Foi observado 194 veces, 11 delas en oposici\u00f3n, a imaxe recuperada m\u00e1is antiga deste obxecto \u00e9 do ano 1976. A s\u00faa \u00f3rbita foi totalmente precisada cun \"c\u00f3digo de calidade\" de 0."}
{"id": "222910", "revid": "1308", "url": "https://gl.wikipedia.org/wiki?curid=222910", "title": "Laoconte e os seus fillos", "text": ""}
{"id": "222912", "revid": "47401", "url": "https://gl.wikipedia.org/wiki?curid=222912", "title": "Amea", "text": "A amea (do lat\u00edn \"mina[s]\"), \u00e9 cada un dos sa\u00edntes en forma de prisma implantados sobre o parapeto, nos que remata a parte superior das murallas, castelos etc., que serve para protexer aos defensores colocados nos adarves, ou \u00e1s veces simplemente coma ornamento. Na arquitectura militar, por\u00e9n, o termo m\u00e1is preciso ref\u00edrese ao oco no canto do sa\u00ednte: a abertura no parapeto das murallas dun castelo ou fortaleza, por onde os defensores vixiaban o inimigo."}
{"id": "222922", "revid": "89787", "url": "https://gl.wikipedia.org/wiki?curid=222922", "title": "Diego de Salinas", "text": "Diego Esteban G\u00f3mez de Salinas y Rodr\u00edguez de Villarroel, nado en Madrid o 3 de agosto de 1649 e finado na mesma cidade o 27 de novembro de 1720, foi o \u00faltimo gobernador espa\u00f1ol de Xibraltar. Ocupaba o cargo cando a Rocha de Xibraltar foi tomada por unha frota anglo-holandesa, en agosto de 1704.\nTraxectoria.\nSalinas y Rodr\u00edguez era fillo de Pedro G\u00f3mez de Salinas e Agustina Rodr\u00edguez de Villarroel, arist\u00f3cratas da pequena nobreza (de Burgos, polo pai e Valladolid, polo lado da s\u00faa nai). Empezou como paxe no ex\u00e9rcito do condest\u00e1vel de Castela, I\u00f1igo Fern\u00e1ndez de Velasco. Fixo unha carreira r\u00e1pida, sendo ascendido a alf\u00e9rez de cabaler\u00eda e chegando ao posto de capit\u00e1n de infanter\u00eda antes dos 20 anos. Participou en batallas nos Pa\u00edses Baixos, e foi promovido ao posto de capit\u00e1n de cabaler\u00eda en 1670. Salinas loitou na Guerra Franco-Holandesa, e permaneceu nos Pa\u00edses Baixos ata 1673, cando volveu a Espa\u00f1a e foi engadido ao ex\u00e9rcito de Catalu\u00f1a. En 1675, el foi ferido en combate na defensa de Puigcerd\u00e0, que estaba sendo atacada polos franceses. En decembro de 1677, volveu a Murcia.\nEn 1685, Salinas y Rodr\u00edguez actuou como mariscal da infanter\u00eda espa\u00f1ola en Pamplona, e pediu admisi\u00f3n na Orde de Santiago. Esta petici\u00f3n foi concedida despois dunha investigaci\u00f3n minuciosa dos seus antepasados\u200b\u200b. En Pamplona, participou de batallas da Guerra dos Nove Anos contra os franceses nos montes Alduide, onde conseguiu expulsar os invasores.\nEn xu\u00f1o de 1697, agora coa patente de xeneral de batalla, trasladouse a Barcelona, \u200b\u200bnun intento de deter o avance das tropas francesas do duque de Vend\u00f4me. Con todo, o 7 de xullo, a cidade rendeuse, e en 15 de agosto as tropas de Salinas abandonaran o local. Co fin das hostilidades, Salinas foi nomeado \"Sarxento Xeral de Batalla\" e recibiu o mando de Xirona, onde entrou como gobernador interino en 1698, tras a sa\u00edda dos franceses. Al\u00ed quedar\u00eda polo menos ata 1700, cando foi designado para facerse cargo do goberno de Xibraltar.\nCaptura de Xibraltar.\nSalinas y Rodr\u00edguez foi nomeado Gobernador de Xibraltar por Filipe V en decembro de 1701. Chegou \u00e1 praza a principios de 1702. Co inicio das hostilidades na Guerra de Sucesi\u00f3n Espa\u00f1ola e a ameaza da frota anglo-holandesa, Salinas y Rodr\u00edguez pediu reforzos que nunca foron enviados. O 1 de agosto de 1704, tropas brit\u00e1nicas baixo o mando do pr\u00edncipe Jorge de Hesse-Darmstadt (que foi vicerrei de Catalu\u00f1a) desembarcaron no norte do istmo da ba\u00eda de Alxeciras e despois de preparar un plan de ataque en tres frontes enviaron unha mensaxe ped\u00edndolle que se rendese. Salinas non aceptou, e a cidade comezou a ser bombardeada o 3 de agosto polos barcos inimigos. Reco\u00f1ecendo a gravidade da situaci\u00f3n e a imposibilidade de seguir resistindo, Salinas y Rodr\u00edguez capitulou na ma\u00f1\u00e1 do 4 de agosto.\nA toma da cidade foi facilitada ao parecer pola falta dunha gornici\u00f3n capaz de facer fronte aos invasores, e non por falta de munici\u00f3ns e pezas de artillar\u00eda en bo estado. Non obstante, a rendici\u00f3n dun veterano experimentado como Salinas y Rodr\u00edguez tam\u00e9n puido ser influenciada polo medo da poboaci\u00f3n local que as tropas inimigas poder\u00edan interceptar \u00e1s s\u00faas mulleres e nenos que fux\u00edan cara a Punta Europa.\nDespois de Xibraltar.\nAlg\u00fans dos seus contempor\u00e1neos, non obstante, criticaron o gobernador, recordando o episodio da capitulaci\u00f3n de Barcelona en 1697. Non obstante, Filipe V non parece ter tomado en conta esas opini\u00f3ns, como Salinas y Rodr\u00edguez foi nomeado Gobernador de Villaescusa de Haro, en Cuenca, en 1706, onde permaneceu nunha especie de exilio voluntario ata preto da s\u00faa morte, cando regresou a Madrid. Morreu na s\u00faa cidade natal o 27 de novembro de 1720, deixando todos os seus bens \u00e1 s\u00faa irm\u00e1, Francisca."}
{"id": "222933", "revid": "5132", "url": "https://gl.wikipedia.org/wiki?curid=222933", "title": "CEI", "text": ""}
{"id": "222935", "revid": "1822", "url": "https://gl.wikipedia.org/wiki?curid=222935", "title": "Canto (hom\u00f3nimos)", "text": "Canto pode referirse a:\nAmais, como top\u00f3nimo pode referirse a:"}
{"id": "222938", "revid": "98629", "url": "https://gl.wikipedia.org/wiki?curid=222938", "title": "Limo", "text": "O limo (do lat\u00edn \"limus\", 'lodo', 'barro', 'sedimento') \u00e9 un material solto cunha granulometr\u00eda comprendida entre \u00e1 da area fina e \u00e1 da arxila.\n\u00c9 un sedimento cl\u00e1stico incoherente transportado en suspensi\u00f3n polos r\u00edos e polo vento, que se deposita no leito dos cursos de auga ou sobre os terreos que foron inundados.\nPara que se clasifique como tal, o di\u00e1metro das part\u00edculas de limo ten que oscilar entre os 0,002 mm e os 0,06\u00a0mm.\n\u00c9 t\u00edpico e famoso o limo depositado polo r\u00edo Nilo despois das inundaci\u00f3ns peri\u00f3dicas que achegaban terreo f\u00e9rtil para a agricultura desde o antigo Exipto at\u00e9 que este fluxo se interrompiu pola construci\u00f3n da presa de Asu\u00e1n.\nAo non ter cohesi\u00f3n, \u00e9 un terreo problem\u00e1tico para edificar sobre el e, en obras de arquitectura ou enxe\u00f1ar\u00eda, \u00e9 necesario adoptar sistemas especiais de cimentaci\u00f3n.\nP\u00f3dense distinguir: \nGranulometr\u00eda.\nDentro da clasificaci\u00f3n granulom\u00e9trica das part\u00edculas do solo, os limos ocupan o seguinte lugar na escala:"}
{"id": "222939", "revid": "75439", "url": "https://gl.wikipedia.org/wiki?curid=222939", "title": "Canto rolado", "text": "Un canto rolado, canto (\u00e1s veces non son \"rolados\"), croio, seixo ou callao, \u00e9 un fragmento de rocha solto, suscept\u00edbel de ser transportado por medios naturais, como as correntes de auga, os corrementos de terra etc.\nA\u00ednda que non se fai distinci\u00f3n de forma, en xeral un canto rolado adquire unha morfolox\u00eda m\u00e1is ou menos arredondada, subarredondada ou oblonga, sen arestas e coa superficie lisa, debido ao desgaste sufrido nos procesos erosivos e, sobre todo, durante o transporte, xeralmente causados pola corrosi\u00f3n ou as correntes de auga (erosi\u00f3n h\u00eddrica).\nTam\u00e9n recibe os nomes galegos de bocha, ca\u00f1\u00f3, coio, croio, pelouro, riarengo, xeixo, x\u00f3gara ou xoga.\nUsos.\nOs cantos rolados util\u00edzanse xeralmente na construci\u00f3n. Os cantos planos son de grande utilidade para o apilamento de material e a s\u00faa adherencia au formig\u00f3n ou cemento fainos moi \u00fatiles.\nGranulometr\u00eda.\nDentro da clasificaci\u00f3n granulom\u00e9trica das part\u00edculas do solo, os cantos rolados ocupan o seguinte lugar na escala:"}
{"id": "222940", "revid": "23204", "url": "https://gl.wikipedia.org/wiki?curid=222940", "title": "Callao", "text": "Callao pode referirse a:"}
{"id": "222941", "revid": "89787", "url": "https://gl.wikipedia.org/wiki?curid=222941", "title": "Hipoderma", "text": "O hipoderma \u00e9 a capa m\u00e1is profunda do sistema tegumentario dos vertebrados, situada debaixo da derme . \u00c1s veces util\u00edzase para referirse a el o termo \"tecido subcut\u00e1neo\", que \u00e9 anatomicamente m\u00e1is impreciso e m\u00e1is inexacto. O hipoderma consiste principalmente en tecido conxuntivo laxo e l\u00f3bulos de graxa. As s\u00faas fibras col\u00e1xenas e el\u00e1sticas discorren principalmente paralelas \u00e1 superficie da pel, contin\u00faanse coas da derme e conectan coas estrutruras m\u00e1is profundas; son numerosas na planta dos p\u00e9s e palmas das mans, onde fixan fortemente a pel \u00e1s estruturas inferiores, pero noutras zonas do corpo a cantidade de fibras \u00e9 menor. Cont\u00e9n vasos sangu\u00edneos m\u00e1is grandes ca os da derme e nervios. Os tipos de c\u00e9lulas que se encontran no hipoderma son fibroblastos, adipocitos, e macr\u00f3fagos. A funci\u00f3n do hipoderma \u00e9 principalmente protectora e de almacenamento de graxa.\nO hipoderma deriva do mesoderma embrionario.\nCompo\u00f1entes.\nCont\u00e9n:\nGraxa subcut\u00e1nea.\nA graxa subcut\u00e1nea est\u00e1 xusto debaixo da pel e difer\u00e9nciase da graxa visceral, que se encontra na cavidade peritoneal. Esta graxa forma unha capa illante que evita as perdas de calor. Nalg\u00fans animais como as baleas, focas e animais hibernantes, ademais do illamento t\u00e9rmico \u00e9 unha reserva de graxa para a nutrici\u00f3n. A cantidade de c\u00e9lulas adiposas que cont\u00e9n o tecido subcut\u00e1neo depende das rexi\u00f3ns do corpo e da nurtrici\u00f3n. No abdome humano pode chegar a ter 3\u00a0cm ou m\u00e1is, pero non existe noutras zonas como as p\u00e1lpebras ou pene.\nInxecci\u00f3n subcut\u00e1nea.\n\u00c9 unha inxecci\u00f3n administrada no tecido subcut\u00e1neo, utilizada, por exemplo, para administrar a insulina.\nNoutros seres vivos.\nO termo util\u00edzase tam\u00e9n noutros seres vivos non vertebrados, pero con outros significados.\nNos artr\u00f3podos ch\u00e1mase hipoderma a unha capa epid\u00e9rmica de c\u00e9lulas que segrega o seu exoesqueleto quitinoso.\nAlgunhas plantas te\u00f1en unha capa diferenciada de c\u00e9lulas debaixo da epiderme denominada hipoderme. Por exemplo, nas follas dos pi\u00f1eiros forma unha capa extra protectora."}
{"id": "222942", "revid": "72012", "url": "https://gl.wikipedia.org/wiki?curid=222942", "title": "Rastro", "text": "Un rastro (tam\u00e9n chamado frecuentemente polo seu termo en ingl\u00e9s, cookie) \u00e9 un fragmento de texto que se env\u00eda desde os servidores dun sitio web e que se garda no navegador web do usuario do sitio. Deste xeito, o sitio web pode consultar a devandita informaci\u00f3n e servir determinados contidos, segundo as preferencias do usuario, ou ben conseguir informaci\u00f3n sobre os h\u00e1bitos de navegaci\u00f3n.\nUn rastro de \"sesi\u00f3n\" \u00e9 o que xeralmente remata cando pechas o navegador ou a aplicaci\u00f3n m\u00f3bil. Un rastro \"persistente\" \u00e9 o que permanece no teu dispositivo, mesmo despois de pechares o navegador ou aplicaci\u00f3n m\u00f3bil. Un rastro persistente desaparece segundo a duraci\u00f3n que lle definan os seus desenvolvedores (ou cando o borras manualmente)."}
{"id": "222944", "revid": "54334", "url": "https://gl.wikipedia.org/wiki?curid=222944", "title": "Steven Linares", "text": "Steven Linares \u00e9 un mestre, sindicalista, \"barrister\" e deputado de Xibraltar, membro do Partido Liberal de Xibraltar (GLP).\nBiograf\u00eda.\nLinares foi un dos primeiros admitidos na Bayside Comprehensive School, xunto con Peter Montegriffo, Gilbert Licudi e Dominique Searle. Dende o principio, optou polo ensino, pero tivo que pasar por varios outros traballos (Barclays Bank, Retco etc.) antes de abrazar a profesi\u00f3n elixida. Finalmente, aos 23 anos, matriculouse na Universidade de Leeds (\"Trinity and All Saints College\") e recibiu a s\u00faa Licenciatura en Educaci\u00f3n (con honras) en 1987. En 1988 foi mestre na \"St Joseph's Middle School\" e despois durante 12 anos na \"Bishop Fitzgerald Middle School\" antes de ser elixido ao Parlamento nas elecci\u00f3ns xerais de 2000.\nAfiliado en 1989 \u00e1 Asociaci\u00f3n de Educadores de Xibraltar (\"Gibraltar Teachers' Association\" - GTA), Linares tam\u00e9n foi membro do Partido Socialista Laborista de Xibraltar (GSLP), onde permaneceu ata 1992. Este ano, uniuse ao Partido Nacional de Xibraltar (posteriormente Partido Liberal de Xibraltar) e decidiu centrarse m\u00e1is nas cuesti\u00f3ns sindicais. Converteuse en vicepresidente da GTA en 1993 e presidente en 1995. Foi elixido membro do Gibraltar Trades Council en 1994 e foi presidente do \"Gibraltar Representative Organisation\" dende 1993 ata 1995, onde traballou con Jaime Netto e Joe Holliday.\nEn 1996, coa derrota do Partido Nacional nas elecci\u00f3ns xerais e a s\u00faa transformaci\u00f3n en Partido Liberal de Xibraltar, Linares foi un dos arquitectos da aproximaci\u00f3n entre o GLP e o GSLP. En 2000, converteuse en ministro na sombra de Educaci\u00f3n, Formaci\u00f3n, Xuventude e Cultura.\nEn 2009, foi admitido como \"barrister\" no Reino Unido, e en 2010, en Xibraltar. Linares estudou na Universidade de Wolverhampton, Universidade do Oeste de Inglaterra (Bristol) e Middle Temple Inns of Court. Como avogado, traballou para a oficina de advocacia \"Charles Gomez &amp; Co.\".\nEn 2011, coa vitoria do GSLP nas elecci\u00f3ns xerais, Linares foi nomeado Ministro de Deporte, Cultura, Patrimonio e Xuventude."}
{"id": "222946", "revid": "1131", "url": "https://gl.wikipedia.org/wiki?curid=222946", "title": "Promax Electr\u00f3nica", "text": "PROMAX electr\u00f3nica \u00e9 unha empresa de telecomunicaci\u00f3ns e electr\u00f3nica fundada en Barcelona en 1963 por Jos\u00e9 Clotet. Os primeiros instrumentos desenvolvidos por Promax inclu\u00edan equipos para xerar sinais de televisi\u00f3n e radio e analizadores de espectros para medir e comprobar a calidade do sinal.\nFactura uns 20 mill\u00f3ns de euros en 100 pa\u00edses.\nHistoria.\nPromax iniciouse no mercado fabricando instrumentos electr\u00f3nicos de laboratorio. O primeiro equipo dese\u00f1ado foi un xerador de sinal de televisi\u00f3n, un volt\u00edmetro e unha fonte de alimentaci\u00f3n. Todos eles comezaron a comercializarse un ano despois da fundaci\u00f3n da empresa.\nEn anos posteriores a empresa entrou no mercado cos primeiros osciloscopios, medidores de campo para radio e televisi\u00f3n, xeradores de baixa frecuencia, xeradores AM/FM etc. T\u00f3dolos equipos funcionaban a v\u00e1lvulas.\nPromax mant\u00e9n un investimento constante en I+D de preto do 15% do total da facturaci\u00f3n.\nProdutos.\nPromax fabrica m\u00e1is de 200 produtos electr\u00f3nicos de medici\u00f3n e control."}
{"id": "222949", "revid": "17467", "url": "https://gl.wikipedia.org/wiki?curid=222949", "title": "Cookie (inform\u00e1tica)", "text": ""}
{"id": "222950", "revid": "98629", "url": "https://gl.wikipedia.org/wiki?curid=222950", "title": "Vocalizaci\u00f3n das aves", "text": "A vocalizaci\u00f3n das aves ou canto ref\u00edrese aos sons vocais que estes animais emiten, inclu\u00edndo tanto o \"canto\" como os \"reclamos\". A un nivel non t\u00e9cnico, canto son os sons que emiten as aves e que son melodiosos ao o\u00eddo humano. En ornitolox\u00eda, o canto das aves difer\u00e9nciase dos sons curtos distintivos moitas veces denominados reclamos ou chamadas.\nDefinici\u00f3n.\nA diferenza entre canto e reclamo \u00e9 dalgunha maneira arbitraria. Os cantos son m\u00e1is longos e complexos e est\u00e1n asociados ao cortexo e apareamento, mentres que os reclamos tenden a desempe\u00f1ar funci\u00f3ns de alarma ou para manter xunta \u00e1 bandada e en comunicaci\u00f3n. Outras autoridades como Howell e Webb (1995) fan a distinci\u00f3n en base \u00e1 s\u00faa funci\u00f3n; deste xeito, vocalizaci\u00f3ns curtas como as das pombas, e mesmo sons non vocais como o \"tamborileo\" dos paxaros carpinteiros ou o producido polo batido das \u00e1s do arceolo nos seus voos de exhibici\u00f3n son considerados cantos. Por\u00e9n, outros autores enfatizan que o canto debe posu\u00edr diversidade sil\u00e1bica e regularidade temporal semellante aos patr\u00f3ns repetitivos e transformativos que definen a m\u00fasica.\nO canto das aves est\u00e1 m\u00e1is desenvolvido na orde dos paseriformes. A maior\u00eda dos cantos son emitidos polos machos m\u00e1is que polas femias. Os cantos son emitidos desde sitios onde os paxaros pousan, a\u00ednda que algunhas especies poden facelos tam\u00e9n en voo. Alg\u00fans grupos de aves son case mudos, producindo sons puramente mec\u00e1nicos, tales como as cego\u00f1as que s\u00f3 troupelean cos seus picos. Nalgunhas especies de pipras, o macho desenvolveu varios elementos mec\u00e1nicos para a produci\u00f3n de sons, entre eles mecanismos para a estridulaci\u00f3n non moi diferente \u00e1 dos insectos.\nA produci\u00f3n de sons a partir de medios mec\u00e1nicos, en oposici\u00f3n aos emitidos a trav\u00e9s da sirinxe foi denominada en ocasi\u00f3ns como \"m\u00fasica instrumental\" por Charles Darwin e m\u00e1is recentemente como \"sonataci\u00f3n\". O termo \"sonata\" definiuse como o acto de producir sons non vocais coa intenci\u00f3n de modular sinais comunicativas, producidas sen utilizar a sirinxe, tales como o pico, as \u00e1s, a cola, as patas e as plumas do corpo.\nAnatom\u00eda.\nO \u00f3rgano vocal das aves \u00e9 a sirinxe, estrutura \u00f3sea situada no extremo caudal da traquea vertebral (a diferenza da larinxe no extremo cranial da traquea dos mam\u00edferos). A sirinxe e, en ocasi\u00f3ns, un saco a\u00e9reo circundante, resoan \u00e1s vibraci\u00f3ns por medio de condutos membranosos por onde a ave forza o paso do aire. Controla o ton cambiando a tensi\u00f3n nas membranas e controla tam\u00e9n o volume cambiando a forza de exhalaci\u00f3n. Pode controlar ambos os lados da traquea independentemente e, desta maneira, algunhas especies poden producir d\u00faas notas \u00e1 vez.\nFunci\u00f3n.\nA hip\u00f3tese dalg\u00fans cient\u00edficos \u00e9 que os cantos das aves evolucionaron a trav\u00e9s da selecci\u00f3n sexual, e certos experimentos suxiren que a calidade do canto da ave pode ser un bo indicador do estado f\u00edsico do individuo. Alg\u00fans experimentos tam\u00e9n suxiren que certos parasitos e enfermidades poden afectar as caracter\u00edsticas do canto, como a frecuencia en que sucede, e por tanto establece un indicador de sa\u00fade. O repertorio dos cantos, segundo parece, tam\u00e9n indica o estado f\u00edsico en certas especies. A habilidade dos machos de manter e proclamar o seu territorio utilizando o canto tam\u00e9n demostra a s\u00faa superioridade f\u00edsica sobre outros conx\u00e9neres.\nA comunicaci\u00f3n a trav\u00e9s do canto pode darse entre individuos da mesma especie, pero tam\u00e9n pode producirse entre individuos de diferentes especies. A \"chamada de acoso\" en aves \u00fasase para recrutar individuos onde ameaza un bufo ou outro depredador. Estas chamadas caracter\u00edzanse por teren un amplo espectro de frecuencias, comezo e terminaci\u00f3n agudos, e repetitividade. Estas caracter\u00edsticas son com\u00fans entre diferentes especies e crese que son \u00fatiles a outros acosadores potenciais por seren de f\u00e1cil localizaci\u00f3n. Por outra parte, as chamadas de alarma de moitas especies son caracteristicamente agudas e dif\u00edciles de localizar con precisi\u00f3n.\nIndividualmente, as aves poden seren suficientemente sensitivas como para identificarse entre si por medio dos cantos. Moitas das aves que ani\u00f1an formando colonias poden localizar aos seus polos utilizando os seus cantos. En ocasi\u00f3ns, os cantos son suficientemente distintivos entre un individuo ou outro como para que poidan seren identificados, incluso por investigadores humanos durante a realizaci\u00f3n de estudos ecol\u00f3xicos.\nAlgunhas aves realizan chamadas a d\u00fao. Nalg\u00fans casos os duetos est\u00e1n tan ben coordinados en temporalidade que parecen un s\u00f3 canto. Este tipo de chamada denom\u00ednase \"dueto antifonal\". Estas formas de chamada foron observadas nun amplo rango de familias inclu\u00edndo perdices, picanzos, timal\u00edidos como as especies do x\u00e9nero \"Pomatorhinus\", alg\u00fans bufos e papagaios. A funci\u00f3n destas chamadas \"orquestrais\" \u00e9 incerta.\nAlgunhas aves son excelentes imitadoras doa cantos doutras especies. Suscitouse a hip\u00f3tese de que nalgunhas especies tropicais, as imitaci\u00f3ns como a do drongo desempe\u00f1an un papel importante na formaci\u00f3n de grupos de alimentaci\u00f3n con diferentes especies.\nAlgunhas aves que habitan en covas, como os gu\u00e1charos e as salanganas e cirrios (familia dos ap\u00f3didos), utilizan sinais aud\u00edbeis (con gran parte das frecuencias entre os 2 e os 5 KHz) para realizaren ecolocaci\u00f3n na escuridade das covas.\nA capacidade auditiva das aves est\u00e1 por debaixo dos 50\u00a0Hz (infras\u00f3nico) a por riba dos 20\u00a0kHz (ultras\u00f3nico) con sensibilidade m\u00e1xima entre 1 e 5\u00a0kHz. O espectro de frecuencias dentro do que as aves realizan as s\u00faas chamadas var\u00edan dependendo da calidade do h\u00e1bitat e os sons do ambiente. Suxeriuse que cantos con pouca anchura de banda, baixas frecuencias, modulaci\u00f3n de baixa frecuencia e intervalos interelementos longos, son comunmente escoitados en h\u00e1bitats con estruturas de vexetaci\u00f3n complexas (que tenden a absorber ou disipar os sons), mentres que altas frecuencias, maior anchura de banda, modulaci\u00f3ns de alta frecuencia (vibraci\u00f3ns) e intervalos interelementos curtos poden esperarse en h\u00e1bitats abertos. Suscitouse a hip\u00f3tese de que o espectro de frecuencia dispo\u00f1\u00edbel est\u00e1 fragmentado para que o traslape dos cantos entre especies difira en frecuencia e tempo. Esta conxectura foi definida como \"nicho ac\u00fastico\". En zonas urbanas, onde abundan os sons de baixa frecuencia, notouse que as aves tenden a cantar con maior volume, e en tons m\u00e1is altos.\nAprendizaxe.\nOs cantos de diferentes especies de aves var\u00edan, e son m\u00e1is ou menos caracter\u00edsticos da especie. En biolox\u00eda moderna, os cantos das aves son tipicamente analizadas utilizando espectroscopia ac\u00fastica. A complexidade e a cantidade dos diferentes cantos (\"Toxostoma rufum\" ten m\u00e1is de 3.000) var\u00eda considerabelmente de especie a especie; nalgunhas especies existe esta variaci\u00f3n incluso entre individuos. Nalgunhas especies, como no estorni\u00f1o e nas especies da familia dos m\u00edmidos (paxaros suramericanos semellantes aos pimp\u00edns, os cantos integran elementos arbitrarios que os individuos aprenden durante a s\u00faa vida, como unha forma de mimetismo (de a\u00ed o nome da familia dos \"m\u00edmidos\"), a\u00ednda que un termo m\u00e1is adecuado ser\u00eda chamarlle \"apropiaci\u00f3n\", pois a ave non pasa por parecer se outra especie. A inicios de 1773 determinouse que as aves aprend\u00edan as chamadas e experimentos de \"cambio de pais\" lograron que un li\u00f1aceiro com\u00fan aprendera o canto dunha laverca. En moitas especies, a pesar de que os rudimentos do canto parecen ser os mesmos para todos os membros da especie, os polos aprenden certos detalles do canto dos seus pais, e estas variaci\u00f3ns fortal\u00e9cense a trav\u00e9s de diferentes xeraci\u00f3ns dando orixe a diversos \"dialectos\".\nAs aves aprenden cantos desde idades moi temper\u00e1s con subvocalizaci\u00f3ns que se converten en interpretaci\u00f3ns dos cantos dos adultos. O diamante mandar\u00edn \u00e9 a especie m\u00e1is popular para investigaci\u00f3ns en cantos de aves, por desenvolver a s\u00faa versi\u00f3n do canto dun familiar adulto en apenas 20 d\u00edas despois de sa\u00edr da casca do ovo. Durante uns 35 d\u00edas, os polos ter\u00e1n que aprender as \"canci\u00f3ns\" dos adultos. As versi\u00f3ns m\u00e1is temper\u00e1s do canto son \"r\u00fasticas\" ou vari\u00e1beis, e ao polo lle custar\u00e1 de dous a tres meses \"pulir\" a canci\u00f3n (facela menos vari\u00e1bel) para semellar o canto de aves sexualmente maduras.\nAs investigaci\u00f3ns indican que a adquisici\u00f3n de cantos nas aves \u00e9 unha forma de \"aprendizaxe motriz\" que involucra rexi\u00f3ns do ganglio basal. Modelos desta aprendizaxe motriz do canto das aves util\u00edzanse como esquemas de como os humanos aprenden a falar. Nalgunas especies como o diamante mandar\u00edn, a prendizaje de cantos lim\u00edtase ao primeiro ano, polo que se denomina \"aprendizaje limitado pola idade\" ou \"de fin pr\u00f3ximo\". Outras especies como o \"Serinus canaria\" (o canario) poden desenvolver novos cantos incluso na idade adulta; este tipo de aprendizaxe catal\u00f3gase como aprendizaxe \"de fin distante\". \nOs cient\u00edficos conxeturaron que os cantos aprendidos permiten o desenvolvemento de cantos m\u00e1is complexos a trav\u00e9s da interacci\u00f3n cultural, permitindo as\u00ed \"dialectos\" intraespec\u00edficos que axudan a que as aves se mante\u00f1an unidas cos seus achegados dentro da especie, e que \u00e1 vez lles permita adaptar os seus cantos ao medio ac\u00fastico onde viven."}
{"id": "222951", "revid": "72012", "url": "https://gl.wikipedia.org/wiki?curid=222951", "title": "W\u00fcrth", "text": "W\u00fcrth \u00e9 unha multinacional alem\u00e1 fundada en 1945 co nome Adolf W\u00fcrth GmbH &amp; Co. KG, e sede en K\u00fcnzelsau. Ad\u00edcase \u00e1 venda de accesorios, ferramentas, materiais para montaxe e fixaci\u00f3n para industria e construci\u00f3n.\nW\u00fcrth est\u00e1 formada por 400 empresas que operan en 86 pa\u00edses.\nHistoria.\nW\u00fcrth foi fundada en 1945 por Adolf W\u00fcrth (1909-1954), a empresa adic\u00e1base \u00e1 venda de parafusos en K\u00fcnzelsau, Alema\u00f1a. Despois da morte de Adolf W\u00fcrth en 1954 foi o seu fillo, Reinhold W\u00fcrth, \u00e1 idade de 19 anos e a s\u00faa nai, Alma W\u00fcrth son quen se fan cargo da empresa de venda de parafusos que nese momento era a\u00ednda unha empresa de d\u00faas persoas.\nDende ent\u00f3n, a compa\u00f1\u00eda converteuse en l\u00edder do grupo retallista coa participaci\u00f3n principal de negocios na distribuci\u00f3n de fixaci\u00f3n, e materiais de montaxe e ferramentas con aproximadamente 120.000 produtos diferentes. Entre os seus m\u00e1is de 3 mill\u00f3ns de clientes at\u00f3panse principalmente empresas do sector da construci\u00f3n, a madeira e a metalurxia, empresas de automoci\u00f3n, e os clientes industriais m\u00e1is importantes.\nO Grupo W\u00fcrth est\u00e1 especializado na distribuci\u00f3n a trav\u00e9s de representantes de vendas, comerciais a comisi\u00f3n.\nDespois de cinco anos de investigaci\u00f3n, o grupo abriu o 27 de outubro de 2006 en Schw\u00e4bisch Hall, unha planta para a produci\u00f3n comercial dos novos tipos de c\u00e9lulas solares sen silicio, de cobre, indio e selenio (CIGS, acr\u00f3nimo en ingl\u00e9s de \"Copper indium gallium selenide\", CuInGaSe2).\nW\u00fcrth en Espa\u00f1a.\nW\u00fcrth ten a s\u00faa sede en Espa\u00f1a na localidade barcelonesa de Palau-solit\u00e0 i Plegamans que ocupa unha extensi\u00f3n de 25.000 m2, inclu\u00edndo un centro lox\u00edstico. W\u00fcrth ten outro centro lox\u00edstico na localidade rioxana de Agoncillo de 41.000 m2 que incl\u00fae oficinas e o Museo W\u00fcrth La Rioja, onde se exp\u00f3n a Colecci\u00f3n W\u00fcrth de arte contempor\u00e1nea."}
{"id": "222952", "revid": "85894", "url": "https://gl.wikipedia.org/wiki?curid=222952", "title": "Anselmo Villar Amigo", "text": "Anselmo Villar Amigo, nado en Malpica de Berganti\u00f1os en 1851 e finado en Bos Aires en maio de 1918, foi un empresario e pol\u00edtico galego.\nTraxectoria.\nEmigrou moi novo a Buenos Aires, onde desenvolveu m\u00faltiples actividades, sendo un dos fundadores e presidente de La Cant\u00e1brica, empresa de fundici\u00f3n e laminado de ferro, onde empregou a moitos galegos. Foi s\u00edndico e directivo do Banco Espa\u00f1ol del R\u00edo de la Plata, vinculado ao mundo das remesas emigrantes, e presidente da Asociaci\u00f3n Espa\u00f1ola de Socorros mutuos. Foi concelleiro de Bos Aires.\nEnviou di\u00f1eiro para obras na s\u00faa vila natal: a rampla do antigo porto, o murall\u00f3n, a praza de abastos e a Fonte de Baixo (inaugurada en 1897, a primeira tra\u00edda de auga a Malpica).\nSituado na \u00f3rbita de Eugenio Montero R\u00edos, foi elixido deputado a Cortes polo distrito de Corcubi\u00f3n en 1905 en disputa con Ram\u00f3n Sanjurjo Neira. Villar controlaba un bo n\u00famero de votos en Malpica grazas aos favores repartidos entre as costureiras da zona, \u00e1s que desempe\u00f1ara as m\u00e1quinas depositadas no Monte de Piedade e regalado da s\u00faa conta duascentas. Volveu ser elixido deputado polo distrito de Muros na elecci\u00f3n parcial convocada do 11 de xu\u00f1o de 1911, despois de que Eugenio Montero Villegas renunciase a acta obtida en 1910."}
{"id": "222953", "revid": "98629", "url": "https://gl.wikipedia.org/wiki?curid=222953", "title": "Georgii Zhukov", "text": "Georgii Konstant\u00ednovich Zh\u00fakov (en ), nado o 1 de decembro de 1896 e finado o 18 de xu\u00f1o de 1974 foi un xeneral sovi\u00e9tico e mariscal da Uni\u00f3n Sovi\u00e9tica. Tam\u00e9n foi Xefe do Estado Maior, Ministro de Defensa, e membro do Presidium do Partido Comunista (despois Politbur\u00f3). Durante a segunda guerra mundial Zh\u00fakov supervisou algunhas das vitorias m\u00e1is decisivas do Ex\u00e9rcito Vermello.\nNado nunha familia pobre de labregos do centro de Rusia, Zh\u00fakov foi recrutado polo Ex\u00e9rcito Imperial Ruso e loitou na primeira guerra mundial. Serviu no Ex\u00e9rcito Vermello durante a guerra civil rusa e gradualmente foi subindo de rango, chegando en 1939 a conseguir o mando dun grupo de ex\u00e9rcitos e ga\u00f1ando unha decisiva batalla contra as forzas xaponesas en Khalkhin Gol, pola cal ga\u00f1ou o primeiro dos seus catro t\u00edtulos de Heroe da Uni\u00f3n Sovi\u00e9tica. En febreiro de 1941 Zh\u00fakov foi nomeado xefe do Estado Maior do Ex\u00e9rcito Vermello.\nTras a invasi\u00f3n alem\u00e1 da Uni\u00f3n Sovi\u00e9tica, Zh\u00fakov perdeu a s\u00faa posici\u00f3n como xefe do Estado Maior. Posteriormente organizou as defensas de Leningrado, Moscova e Stalingrado. Participou planeando varias grandes ofensivas, inclu\u00eddas a batalla de Kurske a Operaci\u00f3n Bagration. En 1945 Zh\u00fakov comandou a 1\u00ba Fronte Belarusa; tomou parte na ofensiva V\u00edstula-Oder e na batalla de Berl\u00edn, que resultou na derrota da Alema\u00f1a nazi e no final da guerra en Europa. En reco\u00f1ecemento ao seu papel durante a guerra foi elixido para aceptar o Instrumento de rendici\u00f3n alem\u00e1 e inspeccionar o desfile da vitoria en Moscova en 1945.\nTras a guerra o \u00e9xito e popularidade de Zh\u00fakov causaron que Iosif Stalin o vise como unha potencial ameaza. Stalin quitouno das s\u00faas posici\u00f3ns e relegouno a mandos militares de pouca importancia estrat\u00e9xica. Tras a morte de Stalin en 1953, Zh\u00fakov apoiou a candidatura de Nikita Khrushchev para o liderado sovi\u00e9tico. En 1955 foi nomeado Ministro de Defensa e foi integrado no Presidium. En 1957 perdeu novamente o favor e viuse obrigado a retirarse. Nunca volveu a ocupar unha posici\u00f3n relevante e morreu en 1974.\nTraxectoria.\nInicios.\nFillo de labregos dunha familia de etnia rusa asolada pola pobreza en Strelkovka. O seu pai Konstantin, que quedara orfo aos dous anos e foi adoptado por Anuska Zhukova, era zapateiro e con once anos marchou para Moscova para traballar nunha f\u00e1brica de botas. Casou por primeira vez en 1870 con Anna Ivanova e Anna Ivanova e o matrimonio tivo dous fillos, Grigori e Vassili (este \u00faltimo morreu antes de chegar aos dous anos). Anna Ivanova morreu de tuberculose en 1892 e ese mesmo ano casou con Ustienia Art\u00e9mievna, a nai de Zh\u00fakov, que traballaba no agro. Dic\u00edase que Zh\u00fakov parec\u00edase \u00e1 s\u00faa nai e cr\u00eda que herdara dela a s\u00faa forza f\u00edsica; supostamente, Ustienia era capaz de realizar tarefas esixentes como levar sacos de grans de 200 libras a grandes distancias. Nunha \u00e9poca na que a maior\u00eda dos membros das clases traballadoras e pobres de Rusia completaban s\u00f3 dous anos de escolarizaci\u00f3n, Zh\u00fakov completou o curso de educaci\u00f3n primaria de tres anos na escola da s\u00faa cidade natal. Despois foi aprendiz de peleteiro en Moscova co irm\u00e1n da s\u00faa nai Mikhail.\nMentres traballaba para o seu t\u00edo, Zh\u00fakov complementou a s\u00faa educaci\u00f3n lendo co seu curm\u00e1n Alexander sobre unha ampla gama de temas, como lingua rusa, lingua alem\u00e1, ciencia, xeograf\u00eda e matem\u00e1ticas. Ademais, matriculouse nunha escola nocturna onde completou cursos a medida que llo permit\u00eda o traballo na tendo do seu t\u00edo. Completou a s\u00faa aprendizaxe en 1914 e creou o seu propio negocio con tre empregados baixo o seu liderado.\nPrimeira guerra mundial.\nEn 1915, Zh\u00fakov foi recrutado polo Ex\u00e9rcito Imperial Ruso e incorporado ao cuertel de Maloiaroslavets. Serviu no 10\u00ba Rexemento de Drag\u00f3ns de Novgorod, e foi ferido en acci\u00f3n contra os alem\u00e1ns en Kh\u00e1rkiv. Durante a primeira guerra mundial Zh\u00fakov foi premiado coa Cruz de San Xurxo d\u00faas veces, e foi ascendido ao rango de subofiacial pola s\u00faa valent\u00eda en batalla.\nIngresou na academia de oficiais de cabaler\u00eda por m\u00e9ritos propios ao non ser arist\u00f3crata. Foi condecorado en varias ocasi\u00f3ns na primeira guerra mundial. Participou como bolxevique na guerra civil rusa e foi condecorado por esmagar un levantamento labrego branco.\nEn 1938 dirixiu o ex\u00e9rcito sovi\u00e9tico mongol que derrotou \u00e1s tropas xaponesas mediante a utilizaci\u00f3n pioneira de columnas m\u00f3biles blindadas.\nSegunda guerra mundial.\nTras o avance vitorioso do ex\u00e9rcito alem\u00e1n na s\u00faa invasi\u00f3n de Rusia, se lle encomendou a defensa de Leningrado, que logrou resistir. M\u00e1is adiante Z\u00fakhov foi o xeneral que conseguiu frear aos alem\u00e1ns \u00e1s portas de Moscova e rexeitalos e un aos que se lle debe a decisiva vitoria de Stalingrado. O \u00faltimo intento alem\u00e1n a grande escala foi neutralizado por Zh\u00fakov na colosal batalla de Kursk. A partir de a\u00ed Z\u00fakhov ser\u00e1 o l\u00edder militar que conducir\u00eda aos ex\u00e9rcitos sovi\u00e9ticos ata Berl\u00edn (Operaci\u00f3n Bagration). Esta foi unha turrada militar colosal que causou aos ex\u00e9rcitos do Eixo case medio mill\u00f3n de baixas. Wilhelm Keitel asinar\u00eda perante el a rendici\u00f3n de Alema\u00f1a.\nComandou o desfile da vitoria na Praza Roxa de Moscova, pero m\u00e1is tarde Stalin destinar\u00edao a postos secundarios. Con Nikita Khrushchev foi un fugaz Ministro de Defensa (1956)."}
{"id": "222955", "revid": "98629", "url": "https://gl.wikipedia.org/wiki?curid=222955", "title": "HC Slovan Bratislava", "text": "O Hockey Club Slovan Bratislava (en eslovaco Hokejov\u00fd klub Slovan Bratislava) \u00e9 un equipo profesional de h\u00f3ckey sobre xeo da cidade de Bratislava (Eslovaquia). O club foi fundado en 1921 e \u00e9 o club m\u00e1is laureado de Eslovaquia. Dende a 2012-13 compite na Kontinental Hockey League (KHL) representando a Eslovaquia. Xoga os seus partidos como local no Ondrej Nepela Arena, un pavill\u00f3n con capacidade para 10.115 espectadores.\nHistoria.\nO HC Slovan Bratislava foi fundado como equipo de f\u00fatbol en 2919 baixo a denominaci\u00f3n de \"1. \u010cs\u0160K Bratislava\". En 1921 creouse a secci\u00f3n de h\u00f3ckey sobre xeo, denominada CsSK hockey. En decembro de 1924 xogou o seu primeiro partido, foi na derrota por 1 gol a 6 fronte ao Wiener EV de Viena. En 1939 o nome do club cambiou polo de \"Slovan\" Bratislava, mantendose ata a actualidade.\nLogo da segunda guerra mundial, o Slovan foi o \u00fanico representante eslovaco na m\u00e1xima categor\u00eda do h\u00f3ckey sobre xeo checoslovaco durante moito tempo, conseguindo en moitas ocasi\u00f3ns o subcampionato. O seu \u00fanico t\u00edtulo no Campionato Checoslovaco chegou coa direcci\u00f3n do adestrador Ladislav Horsky na tempada 1978\u201379. Ademais, os equipos de base ga\u00f1aron moitos campionatos.\nLogo da Disoluci\u00f3n de Checoslovaquia en 1993, o Slovan pasou a xogar na Extraliga Exlovaca, ga\u00f1ando oito t\u00edtulos da m\u00e1xima categor\u00eda do h\u00f3ckey sobre xeo eslovaco, \u00e9xitos que se repetiron co equipo j\u00fanior.\nAdemais do \u00e9xito logrado en Eslovaquia, o Slovan tam\u00e9n realizou notables participaci\u00f3ns en competici\u00f3ns internacionais, con tres t\u00edtulos da Spengler Cup consecutivos entre 1972 e 1974. Tam\u00e9n \u00e9 un dos catro \u00fanicos equipos que xogou os catro anos a European Hockey League, chegando sempre aos \"play-offs\". Outro grande \u00e9xito internacional do club chegou na tempada 2003-04 coa consecuci\u00f3n do IIHF Continental Cup. Dende o 2011, o Slovan participa no European Trophy.\nKontinental Hockey League.\nEn marzo de 2012, o Slovan solicitou o seu ingreso na Kontinental Hockey League (KHL). O 21 de xu\u00f1o dese mesmo ano, o Slovan Bratislava foi admitido oficialmente na KHL, logo de que cumprira t\u00f3dalas condici\u00f3ns necesarias. Fundado en 1921, \u00e9 o club m\u00e1is antigo da KHL cun amplo marxe.\nTempada 2012\u201313.\nEn maio, o Slovan fichou a Rostislav \u010cada como novo adestrador xefe para a s\u00faa primeira tempada na KHL, levando ao club a s\u00faa experiencia na competici\u00f3n logo de traballar no Avangard Omsk. Logo de xogar dous partidos de preparaci\u00f3n fronte a equipos da KHL e o European Trophy no ver\u00e1n, o Slovan comezou a tempada 2012\u201313 coa derrota por 2 a 4 na casa fronte ao ucra\u00edno e tam\u00e9n debutante na competici\u00f3n HC Donbass o 6 de setembro de 2012 cun cheo total nas bancadas. A primeira vitoria chegar\u00eda catro d\u00edas despois no partido fronte ao Spartak Moscova, ga\u00f1ando por 2\u20131 logo por shootout."}
{"id": "222956", "revid": "5863", "url": "https://gl.wikipedia.org/wiki?curid=222956", "title": "Francisco Rodr\u00edguez", "text": "Polo nome de Francisco Rodr\u00edguez podemos referirnos a:"}
{"id": "222957", "revid": "15490", "url": "https://gl.wikipedia.org/wiki?curid=222957", "title": "Xos\u00e9 Manoel N\u00fa\u00f1ez Seixas", "text": "Xos\u00e9 Manoel N\u00fa\u00f1ez Seixas, nado en Ourense o 15 de marzo de 1966, \u00e9 un historiador galego.\nTraxectoria.\nEstudou Historia, especialidade Historia Contempor\u00e1nea, nas Universidade de Santiago de Compostela e na Universit\u00e9 de Bourgogne (Dijon). Foi investigador doutorando no Instituto Universitario Europeo (IUE) de Florencia (1989-1992), onde se doutorou en Historia Contempor\u00e1nea baixo a direcci\u00f3n dos profesores Heinz-Gerhard Haupt e Stuart J. Woolf.\nO seu labor investigador c\u00e9ntrase na an\u00e1lise comparada e transnacional dos nacionalismos subestatais e estatais, tanto ib\u00e9ricos como europeos, no s\u00e9culo XX, ben como nos estudos migratorios (especialmente da emigraci\u00f3n galega a Am\u00e9rica), na historia cultural da guerra, sobre todo da segunda guerra mundial e da Guerra Civil Espa\u00f1ola, e mais na memoria das ditaduras. Sobre eses temas ten m\u00e1is dunha ducia de monograf\u00edas en galego, ingl\u00e9s, alem\u00e1n, franc\u00e9s, portugu\u00e9s, castel\u00e1n e catal\u00e1n, amais de abondosos artigos en revistas ib\u00e9ricas e internacionais, e cap\u00edtulos en libros colectivos de \u00e1mbito europeo e internacional. Fai parte de varios consellos asesores de revistas galegas, ib\u00e9ricas e internacionais, como \"Ayer, Historia del Presente\", \"An\u00e1lise Social\" e \"European History Quarterly,\" ben como do consello de redacci\u00f3n das revistas \"Historia Social\" (Valencia) e \"Passato e Presente\" (Florencia). Entre 2021 e 2023 dirixiu a revista \"S\u00e9mata\" (Santiago de Compostela).\nFoi profesor titular (1994-2007) e, dende 2007, catedr\u00e1tico da Universidade de Santiago de Compostela. Igualmente, foi profesor convidado de varias universidades europeas (Bielefeld, Zentrum f\u00fcr zeithistorische Forschung Potsdam, Par\u00eds VII, Par\u00eds X), arxentinas (Mar del Plata), italianas (Verona e Torino) e norteamericanas (Stanford, City University of New York). Tam\u00e9n foi profesor visitante entre 2014 e 2018 do Colexio de Europa, Natolin (Varsovia).\nDende o 1 de outubro do 2012 at\u00e9 o 30 de setembro de 2017 ocupou a c\u00e1tedra de Historia Contempor\u00e1nea de Europa (s\u00e9culos XIX e XX) na Universidade Ludwig-Maximilian de M\u00fanic, Alema\u00f1a, onde desenvolveu o seu labor docente e investigador.\nDende xullo de 2018, \u00e9 tam\u00e9n vicepresidente do Consello da Cultura Galega, onde dirixe o Arquivo da Emigraci\u00f3n Galega. \u00c9 igualmente coordenador do Grupo de Investigaci\u00f3n da USC \"Historia pol\u00edtica e dos nacionalismos\" (HISPONA).\nVida persoal.\nCasado coa historiadora alem\u00e1 Henrike Fesefeldt, \u00e9 pai de d\u00faas fillas."}
{"id": "222958", "revid": "1888", "url": "https://gl.wikipedia.org/wiki?curid=222958", "title": "Xos\u00e9 Manuel N\u00fa\u00f1ez Seixas", "text": ""}
{"id": "222959", "revid": "1888", "url": "https://gl.wikipedia.org/wiki?curid=222959", "title": "Xos\u00e9 M. N\u00fa\u00f1ez Seixas", "text": ""}
{"id": "222960", "revid": "43749", "url": "https://gl.wikipedia.org/wiki?curid=222960", "title": "Gueorgui Zh\u00fakov", "text": ""}
{"id": "222961", "revid": "25871", "url": "https://gl.wikipedia.org/wiki?curid=222961", "title": "HC Donbass", "text": "O Hockey Club Donbass (en ucra\u00edno \u0425\u043e\u043a\u0435\u0439\u043d\u0438\u0439 \u041a\u043b\u0443\u0431 \u0414\u043e\u043d\u0431\u0430\u0441 ou Khokeinyi Klub Donbas) \u00e9 un equipo profesional de h\u00f3ckey sobre xeo da cidade de Donetsk (Ucra\u00edna). Dende a tempada 2012-13 compite na Kontinental Hockey League (KHL), sendo o \u00fanico representante ucra\u00edno da elite internacional do h\u00f3ckey sobre xeo. Xoga os seus partidos como local no Druzhba Palace of Sports, un pavill\u00f3n con capacidade para 4.130 espectadores, a\u00ednda que no futuro un novo estadio con capacidade para 18.000 espectadores acoller\u00e1 os seus partidos como local..\nO equipo recibe o seu nome da s\u00faa localizaci\u00f3n xeogr\u00e1fica no coraz\u00f3n do Bacia Donets (\"Donbas\")."}
{"id": "222963", "revid": "1505", "url": "https://gl.wikipedia.org/wiki?curid=222963", "title": "As m\u00e1goas do mozo Werther", "text": "As m\u00e1goas do mozo Werther \u00e9 unha novela epistolar en lingua alem\u00e1 de Johann Wolfgang von Goethe, publicada por primeira vez en 1774 co t\u00edtulo orixinal de \"Die Leiden des jungen Werthers\", coincidindo coa Feira do Libro de Leipzig. Foi traducido ao galego por Francisco Manuel Mari\u00f1o e Sabine Geck, e publicado por Editorial Galaxia en 2007."}
{"id": "222964", "revid": "1131", "url": "https://gl.wikipedia.org/wiki?curid=222964", "title": "Ermua", "text": "Ermua \u00e9 un concello vasco da provincia de Biscaia. A s\u00faa poboaci\u00f3n \u00e9 de 16.274 habitantes (2011)."}
{"id": "222965", "revid": "1131", "url": "https://gl.wikipedia.org/wiki?curid=222965", "title": "Bermeo", "text": "Bermeo \u00e9 un concello situado na costa de Biscaia, no Pa\u00eds Vasco. Forma parte da comarca de Busturialdea-Urdaibai. A s\u00faa poboaci\u00f3n \u00e9 de 16.777 habitantes (2017).\nHistoria.\nFundada en 1236, a vila ostentou o t\u00edtulo de \"Cabeza de Biscaia\" entre 1476 e 1602, sendo a principal poboaci\u00f3n del Se\u00f1or\u00edo de Biscaia. Por iso Bermeo gozou de certos privilexios e tam\u00e9n de maior relevancia fronte ao resto de vilas nas Xuntas Xerais de Biscaia. Ademais, hai que engadir as xuras que os reis realizaban na igrexa de Santa Eufemia cada vez que visitaban a provincia.\nTr\u00e1tase dunha vila arraigada \u00e1 tradici\u00f3n mari\u00f1eira, xa que a s\u00faa econom\u00eda bas\u00e9ase maioritariamente na pesca e nas conservas de peixe. Entre o seu patrimonio est\u00e1 a ermida de San Xo\u00e1n de Gaztelugatxe, a torre Ercilla (Museo do pescador), a Porta de San Xo\u00e1n, o casco antigo, a Atalaia e o porto."}
{"id": "222968", "revid": "1131", "url": "https://gl.wikipedia.org/wiki?curid=222968", "title": "Plentzia", "text": "Plentzia \u00e9 un concello vasco da provincia de Biscaia. A s\u00faa poboaci\u00f3n \u00e9 de 4.311 habitantes (2011)."}
{"id": "222969", "revid": "5132", "url": "https://gl.wikipedia.org/wiki?curid=222969", "title": "Asia menor", "text": ""}
{"id": "222970", "revid": "1131", "url": "https://gl.wikipedia.org/wiki?curid=222970", "title": "Urduliz", "text": "Urduliz \u00e9 un concello vasco da provincia de Biscaia. A s\u00faa poboaci\u00f3n \u00e9 de 3.571 habitantes (2011)."}
{"id": "222971", "revid": "98629", "url": "https://gl.wikipedia.org/wiki?curid=222971", "title": "Laca", "text": "A laca \u00e9 unha secreci\u00f3n resinosa e transl\u00facida producida polo insecto \"Laccifer lacca\" (Coccoidea), de onde toma o nome, que habita sobre varias plantas, sobre todo na India e o leste de Asia. Esta secreci\u00f3n \u00e1chase pegada \u00e1s ramas da planta invadida, e nela est\u00e1 encerrado o insecto durante case toda a s\u00faa vida. Unha vez colleitada, mo\u00edda e cocida con outras resinas e minerais, conv\u00e9rtese en goma laca, usada en vernices (transparentes ou con cor), tintas, lacres, adhesivos etc.\nVernices ao alcol.\nTr\u00e1tase de resinas sint\u00e9ticas ou naturais que se disolven en alcohol, que se secan por evaporaci\u00f3n r\u00e1pida do disolvente, e a mi\u00fado contan cun proceso de curado que produce un acabado de dureza, cun aspecto que vai desde o brillo \u00f3 mate. En ocasi\u00f3ns pode requirir un pu\u00eddo.\nAs resinas usadas comunmente son: gomas lacas, \"dammar\" e \"sand\u00e1raca\" (resinas brandas), colofonia e resinas formofen\u00f3licas. Como solventes util\u00edzanse o alcohol et\u00edlico e o met\u00edlico. Son de secado r\u00e1pido, empreg\u00e1ndose para protexer madeiras, paneis etc. aplicando unha pel\u00edcula incolora e brillante."}
{"id": "222972", "revid": "1131", "url": "https://gl.wikipedia.org/wiki?curid=222972", "title": "Zaldibar", "text": "Zaldibar \u00e9 un concello vasco da provincia de Biscaia, na comarca de Durangaldea. A s\u00faa poboaci\u00f3n \u00e9 de 2.931 habitantes (2011)."}
{"id": "222974", "revid": "1131", "url": "https://gl.wikipedia.org/wiki?curid=222974", "title": "Zamudio", "text": "Zamudio \u00e9 un concello vasco da provincia de Biscaia. A s\u00faa poboaci\u00f3n \u00e9 de 3.248 habitantes (2011)."}
{"id": "222975", "revid": "1131", "url": "https://gl.wikipedia.org/wiki?curid=222975", "title": "Zaratamo", "text": "Zaratamo \u00e9 un concello vasco da provincia de Biscaia. A s\u00faa poboaci\u00f3n \u00e9 de 1.666 habitantes (2011)."}
{"id": "222976", "revid": "1131", "url": "https://gl.wikipedia.org/wiki?curid=222976", "title": "Forua", "text": "Forua \u00e9 un concello vasco da provincia de Biscaia. A s\u00faa poboaci\u00f3n \u00e9 de 979 habitantes (2011)."}
{"id": "222977", "revid": "5863", "url": "https://gl.wikipedia.org/wiki?curid=222977", "title": "Rosario (cristianismo)", "text": "O rosario \u00e9 unha pr\u00e1ctica devocional na que se venera \u00e1 Virxe Mar\u00eda propia da Igrexa cat\u00f3lica. Durante a s\u00faa pr\u00e1ctica, vanse meditando sobre os misterios do rosario, unha serie de acontecementos especialmente significativos da vida da Virxe segundo a perspectiva b\u00edblica e cat\u00f3lica.\nCaracter\u00edzase pola repetici\u00f3n da oraci\u00f3n do avemar\u00eda, cunha cadencia que contrib\u00fae a crear un ambiente propicio \u00e1 contemplaci\u00f3n relixiosa.\nOrixes.\nSegundo a tradici\u00f3n cristi\u00e1 a Virxe apareceuse en 1208 a Domingos de Guzm\u00e1n nunha capela do mosteiro de Prouilhe (Francia) cun rosario nas mans, ensinoulle a rezalo e d\u00edxolle que o predicase entre os homes; ademais, ofreceulle diferentes promesas referentes ao rosario. O santo ensinoullo aos soldados liderados polo seu amigo Sim\u00f3n IV de Montfort antes da batalla de Muret, cuxa vitoria ser\u00eda atribu\u00edda \u00e1 Virxe. Por iso, Montfort erixiu a primeira capela dedicada a esta advocaci\u00f3n.\nNo s\u00e9culo XV decaera a s\u00faa devoci\u00f3n, polo que novamente a imaxe apareceuse ao beato Alano de la Rupe, pediulle que a revivise, que recollese nun libro todos os milagres levados a cabo polo rosario e recordoulle as promesas que s\u00e9culos atr\u00e1s deu a Santo Domingo.\nM\u00e1is al\u00e1 desta piadosa lenda podemos dicir que foi San Domingos de Guzm\u00e1n o creador e divulgador do rosario. Domingos de Guzm\u00e1n foi o fundador da Orde dos Predicadores, m\u00e1is co\u00f1ecidos como dominicos. Esta orde centraba a s\u00faa actividade na predicaci\u00f3n e na ensinanza, e foi das primeiras que fundou unha orde segrar.\nA oraci\u00f3n diaria dos relixiosos ti\u00f1a o seu alicerce na Liturxia das horas, que consist\u00eda fundamentalmente no rezo do Salterio xunto con textos de grandes escritores cristi\u00e1ns. Este rezo quedaba limitado a aqueles que tiveran formaci\u00f3n suficiente e sab\u00edan ler.\nNun tempo en que o analfabetismo era norma e a capacidade lectora excepci\u00f3n, Domingos de Guzm\u00e1n pensa unha devoci\u00f3n que recolla o esp\u00edrito do salterio e o popularice para que poida chegar ao pobo cristi\u00e1n:\nA\u00ednda no s\u00e9culo XIX, cando o viveirense Luis de Trelles funda a Adoraci\u00f3n Nocturna Espa\u00f1ola disp\u00f3n que os adoradores, cando non estean en quenda de adoraci\u00f3n, recen o salterio ou o rosario para aqueles que non saiban ler.\nA\u00ednda que o rosario est\u00e1 asociado co catolicismo \u00e9 com\u00fan entre os anglicanos de tradici\u00f3n anglo-cat\u00f3lica e m\u00e1is tam\u00e9n nunha minor\u00eda dos luteranos.\nEstrutura.\nOs misterios.\nCom\u00e9zase cunha introduci\u00f3n en forma de invocaci\u00f3n e breve acto penitencial. Despois en\u00fancianse os misterios correspondentes. Cada misterio vai seguido do rezo dun nosopai, 10 avemar\u00edas e rem\u00e1tase cun gloria. Entre o enunciado do misterio e a primeira oraci\u00f3n pode, libremente, facerse unha breve monici\u00f3n ou comentario sobre o que se vai contemplar.\nOs misterios fan referencia a acontecementos b\u00edblicos ou ao desenvolvemento teol\u00f3xico posterior. Div\u00eddense en tres grupos tem\u00e1ticos: de gozo, de dor e de gloria.\nMisterios gozosos.\nFan referencia aos chamados \u201cEvanxeos da infancia\u201d de Xes\u00fas, sobre todo seguindo a versi\u00f3n do Evanxeo de Lucas. Na distribuci\u00f3n semanal tradicional r\u00e9zanse os luns e xoves. Os misterios son:\nR\u00e9zanse luns e s\u00e1bados.\nMisterios de dor.\nReferidos \u00e1 Paix\u00f3n e Morte de Xes\u00fas:\nR\u00e9zanse martes e venres.\nMisterio de gloria.\nReferidos \u00e1 glorificaci\u00f3n (de a\u00ed o seu nome) de Xes\u00fas e da Virxe. Os dous \u00faltimos son os \u00fanicos que non est\u00e1n recollidos no Novo Testamento:\nR\u00e9zanse m\u00e9rcores e domingos.\nAchega de Xo\u00e1n Paulo II. Os Misterios Luminosos.\nO papa Xo\u00e1n Paulo II, que sempre se declarou gran devoto do rosario, na carta apost\u00f3lica \"Rosarium Virginis Mariae\", publicada o 16 de outubro de 2002, introduciu unha nova serie de misterios, os luminosos.\nR\u00e9zanse xoves, desprazando os gozosos a luns e s\u00e1bado e limitando os gloriosos a m\u00e9rcores e domingo.\nLada\u00ed\u00f1as.\nTralo quinto misterio r\u00e9zase unha invocaci\u00f3n \u00e1 Trindade: tres avemar\u00edas \u00e1s que se lle modifica o comezo, para remarcar a relaci\u00f3n da Virxe co misterio trinitario:\nO rosario remata coas lada\u00ed\u00f1as, breves f\u00f3rmulas de loanza \u00e1 Virxe: quen dirixe a oraci\u00f3n enuncia as lada\u00ed\u00f1as e \u00e9 respondido por un \"Roga por n\u00f3s\", \"Ra\u00ed\u00f1a dos Ap\u00f3stolos... roga por n\u00f3s/Torre de David... roga por n\u00f3s\".\nCoherente co conxunto do rosario, as lada\u00ed\u00f1as son 50, e fan un repaso de citas b\u00edblicas e teol\u00f3xicas referidas \u00e1 Virxe.\nTexto:\nSe\u00f1or, ten piedade de n\u00f3s \nCristo, ten piedade de n\u00f3s \nSe\u00f1or, ten piedade de n\u00f3s \nCristo \u00f3enos \nCristo, esc\u00f3itanos\nDeus, Pai Celestial, Ten piedade de n\u00f3s \nDeus Fillo, Redentor do Mundo -Ten piedade de n\u00f3s\nDeus, Esp\u00edrito Santo -Ten piedade de n\u00f3s\nSanta Trindade, un s\u00f3 Deus -Ten piedade de n\u00f3s\nSanta Mar\u00eda. Roga por n\u00f3s \nSanta Nai de Deus. Roga por n\u00f3s\nSanta Virxe das Virxes. Roga por n\u00f3s\nNai de Cristo. Roga por n\u00f3s\nNai da Divina Graza. Roga por n\u00f3s\nNai Pur\u00edsima. Roga por n\u00f3s\nNai Cast\u00edsima. Roga por n\u00f3s\nNai sen mancha. Roga por n\u00f3s\nNai Inmaculada. Roga por n\u00f3s\nNai amable. Roga por n\u00f3s\nNai admirable. Roga por n\u00f3s\nNai do bo consello. Roga por n\u00f3s\nNai do Creador. Roga por n\u00f3s\nNai do Salvador. Roga por n\u00f3s\nVirxe prudent\u00edsima. Roga por n\u00f3s\nVirxe venerada. Roga por n\u00f3s\nVirxe laudable. Roga por n\u00f3s\nVirxe poderosa. Roga por n\u00f3s\nVirxe clemente. Roga por n\u00f3s\nVirxe fiel. Roga por n\u00f3s\nEspello de xustiza. Roga por n\u00f3s\nS\u00e9 de sabedor\u00eda. Roga por n\u00f3s\nCausa da nosa alegr\u00eda. Roga por n\u00f3s\nVaso espiritual. Roga por n\u00f3s\nVaso honorable. Roga por n\u00f3s\nVaso insigne de devoci\u00f3n. Roga por n\u00f3s. \nRosa M\u00edstica. Roga por n\u00f3s\nTorre de David. Roga por n\u00f3s\nTorre de Marfil. Roga por n\u00f3s\nCasa de ouro. Roga por n\u00f3s\nArca da Alianza. Roga por n\u00f3s\nPorta do Ceo. Roga por n\u00f3s\nEstrela da ma\u00f1\u00e1. Roga por n\u00f3s\nSa\u00fade dos enfermos. Roga por n\u00f3s\nRefuxio dos pecadores. Roga por n\u00f3s\nConsolo dos Aflixidos. Roga por n\u00f3s\nAuxilio dos cristi\u00e1ns. Roga por n\u00f3s\nRa\u00ed\u00f1a dos Anxos. Roga por n\u00f3s\nRa\u00ed\u00f1a dos Patriarcas. Roga por n\u00f3s\nRa\u00ed\u00f1a dos Profetas. Roga por n\u00f3s\nRa\u00ed\u00f1a dos Ap\u00f3stolos. Roga por n\u00f3s\nRa\u00ed\u00f1a dos M\u00e1rtires. Roga por n\u00f3s\nRa\u00ed\u00f1a dos Confesores. Roga por n\u00f3s\nRa\u00ed\u00f1a das Virxes. Roga por n\u00f3s\nRa\u00ed\u00f1a de todos os santos Roga por n\u00f3s\nRa\u00ed\u00f1a concibida sen pecado orixinal. Roga por n\u00f3s\nRa\u00ed\u00f1a levada ao ceo. Roga por n\u00f3s\nRa\u00ed\u00f1a do Sacrat\u00edsimo Rosario. Roga por n\u00f3s\nRa\u00ed\u00f1a da paz. Roga por n\u00f3s\nA\u00f1o de Deus, que tiras o pecado do mundo, Perd\u00f3anos Se\u00f1or \nA\u00f1o de Deus, que tiras o pecado do mundo, Esc\u00f3itanos Se\u00f1or \nA\u00f1o de Deus, que tiras o pecado do mundo, Ten piedade de n\u00f3s \nRoga por n\u00f3s, Santa Nai de Deus Para que sexamos dignos de alcanzar as promesas do noso Se\u00f1or Xesucristo\nOremos, Se\u00f1or, concede aos teus servos gozar sempre de completa sa\u00fade de alma e corpo, e pola intercesi\u00f3n la gloriosa sempre Virxe Mar\u00eda, l\u00edbranos das tristezas desta vida e conc\u00e9denos gozar das alegr\u00edas eternas. Por Cristo Noso Se\u00f1or. Am\u00e9n.\nNun \"Oracional Galego\", que editou monse\u00f1or Ara\u00faxo, substitu\u00edronse as lada\u00ed\u00f1as tradicionais por advocaci\u00f3ns da Virxe propias de Galicia: Nosa Se\u00f1ora do Lodairo, Nosa Se\u00f1ora do Cristal, Nosa Se\u00f1ora da Franqueira, Nosa Se\u00f1ora dos Ollos Grandes...\n\u00c9 costume popular engadir ao final do rosario outras oraci\u00f3ns a modo de remate: polas \u00e1nimas do Purgatorio, a Salve Regina..."}
{"id": "222978", "revid": "23204", "url": "https://gl.wikipedia.org/wiki?curid=222978", "title": "Mesrop Mashtots", "text": "San Mesrop Mashtots (tam\u00e9n Mesrob), nado en Hatsik no ano 360 e finado en Vagharshapat o 17 de febreiro de 440, foi un monxe, te\u00f3logo e ling\u00fcista armenio. \u00c9 co\u00f1ecido por ser o inventor do alfabeto armenio, que foi un paso fundamental para o fortalecemento da Igrexa Apost\u00f3lica Armenia, o goberno do Reino de Armenia, e para a uni\u00f3n entre falantes da lingua armenia dos Reinos Armenio, Bizantino e Persa. \u00c9 honrado pola Igrexa Arm\u00e9nica Apost\u00f3lica, pola Arm\u00e9nica Cat\u00f3lica e pola Cat\u00f3lica Romana. Foi tam\u00e9n compositor de m\u00fasica lit\u00farxica, sendo alg\u00fans traballos que se lle atribuen: Megha Qez Ter, Voghormea indz Astvats, Ankanim Aadgi Qo e Voghormea (himnos de arrepentimento).\nVida.\nMesrob Mashtots naceu en Taron e morreu en Vagharshapat. Koryun, o seu pupilo e bi\u00f3grafo, conta que Mesrob recibiu unha educaci\u00f3n liberal, e foi versado nos idiomas grego, sirio e persa. Debido \u00e1 s\u00faa \"piedade e aprendizaxe\" Mesrob foi nomeado secretario do rei Cosroes III. O seu deber era escribir en grego, persa e sirio os decretos e edictos do soberano.\nMais Mesrop deixa posteriormente a vida na corte para adicarse \u00e1 relixi\u00f3n, tomou os h\u00e1bitos, e retirouse a un mosteiro cuns poucos compa\u00f1eiros elixidos. Al\u00ed, de acordo a Koryun, someteuse a grandes austeridades, soportando a fame e a sede, o fr\u00edo e a pobreza. Viv\u00eda de vexetais, vest\u00eda s\u00f3 un cilicio, durm\u00eda no chan, e a mi\u00fado pasaba noites enteiras orando e estudando a Biblia. Continuou con este r\u00e9xime de vida por uns poucos anos.\nArmenia foi durante longo tempo campo de batalla entre romanos e persas, perdendo a s\u00faa independencia no ano 387 e sendo dividida entre o Imperio bizantino e a propia Persia, quedando catro quintos do seu territorio dentro dos novos l\u00edmites persas. O oeste de Armenia foi ent\u00f3n gobernado por xenerais bizantinos, mentres que un rei armenio gobernaba como un s\u00fabdito do territorio armenio de Persia. A Igrexa viuse influ\u00edda por estas pol\u00edticas, a\u00ednda que a perda da independencia civil e a divisi\u00f3n do terreo non puideron destru\u00edr a s\u00faa organizaci\u00f3n. A persecuci\u00f3n relixiosa produciu unha maior actividade, e tivo como efecto o producir unha uni\u00f3n do clero, os nobres e o pobo. Os principais eventos deste per\u00edodo son a invenci\u00f3n do alfabeto armenio, a revisi\u00f3n da liturxia, a creaci\u00f3n dunha literatura nacional e eclesi\u00e1stica e o reaxuste das relaci\u00f3ns xer\u00e1rquicas. Tres homes est\u00e1n asociados con ese traballo: Isaac de Armenia, o Rei Vramshapuh, que sucedeu ao seu irm\u00e1n Cosroes III en 394, e Mesrop Mashtots.\nNo caso de Mesrop Mashtots, co apoio do pr\u00edncipe Shampith, adicouse a predicar os Evanxeos no distrito de Golthn preto do r\u00edo Araxes, convertendo a moitos \"herexes\" e \"pag\u00e1ns\". Con todo, pasou grandes dificultades xa que os armenios non ti\u00f1an alfabeto propio: utilizaban as escrituras grega, persa e siria, mais ningunha era adecuada para representar correctamente os numerosos sons da s\u00faa lingua nativa. Consideraba que os textos sagrados e a liturxia, escritas en sirio, resultaban para moitos ilexibles, polo que hab\u00eda unha constante necesidade de tradutores e int\u00e9rpretes.\nDesexoso de corrixir a situaci\u00f3n, Mesrop decidiu inventar un alfabeto nacional, para o cal o rei Vramshapuh e Isaac prometeron asistilo. Resulta dif\u00edcil determinar exactamente que rol tivo Mesrop Mashtots na creaci\u00f3n do novo alfabeto. De acordo cos seus bi\u00f3grafos armenios, consultou a Daniel, un bispo de Mesopotamia, e a Rufinus, un monxe de Samosata e coa s\u00faa axuda puido darlle unha forma definitiva, que probablemente adaptou do grego. Outros, como Lenormant, pensan que foi derivado do Zend. O alfabeto de Mesrob consiste en trinta e seis letras, outras d\u00faas (o O longo e o F) foron agregadas durante o s\u00e9culo XII.\nAnsiando que outros se beneficiasen do seu invento, e incentivado polo patriarca e o rei, Mesrob Mashtots fundou numerosas escolas en diferentes partes do pa\u00eds onde os mozos aprend\u00edan o novo alfabeto. Mais a s\u00faa actuaci\u00f3n non estivo confinada s\u00f3 \u00e1 Armenia oriental. Provisto de cartas de Isaac, foi a Constantinopla e obtivo permiso do emperador Teodosio o Mozo para predicar e ensinar nas s\u00faas posesi\u00f3ns armenias. Mesrob evanxelizou sucesivamente aos Gregorianos e aos Albanos (\"Aghouanghks\"), adaptando o alfabeto aos seus idiomas e, constru\u00edndo nos sitios onde predicaba escolas seleccionando a mestres e sacerdotes para que continuasen o seu labor. Regresando a Armenia Oriental para reportar os resultados das s\u00faas misi\u00f3ns ao patriarca, pensou por primeira vez en prover aos seus compatriotas de literatura relixiosa. Xuntou numerosos disc\u00edpulos e enviou alg\u00fans a Edessa, Constantinopla, Atenas, Antioqu\u00eda, Alexandr\u00eda, e outros centros de aprendizaxe a estudar o idioma grego e traer de regreso pezas mestras da s\u00faa literatura. Alg\u00fans dos seus m\u00e1is famosos disc\u00edpulos foron Xo\u00e1n de Egheghiatz, Xos\u00e9 de Baghin, Yeznik, Koryun, Mois\u00e9s de Chorene ou Xo\u00e1n Mandakuni.\nO alfabeto armenio.\nA invenci\u00f3n do alfabeto no ano 406 determinou o comezo da literatura armenia, e probou ser un factor poderoso na formaci\u00f3n dun esp\u00edrito nacionalista. \"O resultado do traballo de Mesrob e Isaac\", di San Marti\u00f1o, \"foi separar para sempre ao pobo armenio doutros pobos do leste, para convertelos nunha naci\u00f3n propia, e para fortalecer neles a fe cristi\u00e1 prohibindo o uso de alfabetos estranxeiros profanos que eran utilizados para transcribir os libros pag\u00e1ns dos seguidores de Zoroastro (tam\u00e9n chamado Zaratustra). A Mesrob deb\u00e9moslle a preservaci\u00f3n da linguaxe e a literatura armenias; porque sen o seu traballo, o seu pobo ser\u00eda absorbido polos persas e sirios, e desaparecer\u00eda como moitas outras naci\u00f3ns do leste\".\nA primeira grande obra da literatura armenia foi a versi\u00f3n da Biblia. Isaac, segundo Mosi\u00e9s de Chorene, realizou unha traduci\u00f3n da Biblia dun texto sirio cara ao ano 411. Este traballo debeu ser considerado imperfecto, xa que pouco despois Xo\u00e1n de Egheghiatz e Xos\u00e9 de Baghin foron enviados a Edessa para traducila. Chegaron at\u00e9 Constantinopla e regresaron con copias da versi\u00f3n grega. Coa axuda doutras copias obtidas de Alexandr\u00eda, a Biblia foi traducida, novamente do grego, de acordo co texto da versi\u00f3n do Setenta e a \"Hexapla\" de Orixes. Esta versi\u00f3n, actualmente en uso na igrexa armenia, foi completada ao redor do ano 434.\nOs decretos dos tres primeiros concilios (Nicea, Constantinopla e \u00c9feso) e a liturxia nacional (at\u00e9 ese ent\u00f3n escrita en sirio) tam\u00e9n foi traducida ao armenio, sendo a \u00faltima revisada segundo a liturxia de San Basilio, a\u00ednda que retendo algunhas caracter\u00edsticas propias. Moitas obras dos Pais Gregos tam\u00e9n foron traducidas. A perda dos orixinais gregos deu especial importancia a algunhas destas versi\u00f3ns; as\u00ed, a segunda parte das Cr\u00f3nicas de Eusebio, das que s\u00f3 se conservan alg\u00fans fragmentos en grego, cons\u00e9rvase \u00edntegro en armenio. Mesrop volveu visitar os sitios que hab\u00eda evanxelizado e, despois da morte de Isaac no ano 440, encargouse da administraci\u00f3n espiritual do patriarcado. Sobreviviu ao seu mestre e amigo s\u00f3 seis meses. Os armenios len o seu nome no Canon da Misa, e celebran a s\u00faa memoria o 19 de febreiro. San Mesrop est\u00e1 soterrado en Oshakan, unha vila a 8\u00a0km do suroeste de Ashtarak."}
{"id": "222980", "revid": "5132", "url": "https://gl.wikipedia.org/wiki?curid=222980", "title": "Mesrob Mashtots", "text": ""}
{"id": "222981", "revid": "5132", "url": "https://gl.wikipedia.org/wiki?curid=222981", "title": "San Mesrop", "text": ""}
{"id": "222982", "revid": "5132", "url": "https://gl.wikipedia.org/wiki?curid=222982", "title": "San Mesrob", "text": ""}
{"id": "222983", "revid": "5132", "url": "https://gl.wikipedia.org/wiki?curid=222983", "title": "San Mesrop Mashtots", "text": ""}
{"id": "222984", "revid": "5132", "url": "https://gl.wikipedia.org/wiki?curid=222984", "title": "San Mesrob Mashtots", "text": ""}
{"id": "222985", "revid": "5132", "url": "https://gl.wikipedia.org/wiki?curid=222985", "title": "Mesrob Mashdots", "text": ""}
{"id": "222986", "revid": "1131", "url": "https://gl.wikipedia.org/wiki?curid=222986", "title": "Francisco Fern\u00e1ndez Li\u00f1ares", "text": "Francisco Fern\u00e1ndez Li\u00f1ares, nado en Olveira (Dumbr\u00eda) o 1 de xullo de 1950, \u00e9 un enxe\u00f1eiro t\u00e9cnico agr\u00edcola, economista e pol\u00edtico galego, do PSdeG.\nTraxectoria.\nLicenciado en Econom\u00eda, aprobou unhas oposici\u00f3ns a funcionario do Estado e acabou recaendo na subdelegaci\u00f3n do goberno en Lugo a finais dos anos noventa. En 1999 integrou a lista do PSdeG ao concello de Lugo, encabezada por Xos\u00e9 L\u00f3pez Orozco, e foi elixido concelleiro. Ocupou a carteira de Seguridade, encargada da polic\u00eda municipal, durante ese primeiro goberno Orozco. Revalidou o seu escano de concelleiro no goberno municipal en tres ocasi\u00f3ns, mudando as carteiras: econom\u00eda, zona rural e finalmente urbanismo.\nEn 2008 deixou o goberno municipal ao ser nomeado presidente da Confederaci\u00f3n Hidrogr\u00e1fica do Mi\u00f1o-Sil, posto onde permaneceu ata que o equipo de Mariano Rajoy (Partido Popular) venceu nas elecci\u00f3ns Xerais 2011 en Espa\u00f1a. Foi substitu\u00eddo por Francisco Mar\u00edn Mu\u00f1oz. A seguir foi destinado a un posto na mesma Confederaci\u00f3n, pero na sede de Lugo.\nEn setembro de 2012 foi detido en relaci\u00f3n coa Operaci\u00f3n Pok\u00e9mon, acusado de participar nunha trama de subornos e prevaricaci\u00f3n mentres fora concelleiro en Lugo. O Tribunal Supremo condenouno a catro anos e medio de c\u00e1rcere por suborno e a oito anos e medio de inhabilitaci\u00f3n por prevaricaci\u00f3n por adxudicar obras a empresarios a cambio de cartos ou de prestaci\u00f3ns de traballo nas s\u00faas propiedades."}
{"id": "222987", "revid": "1888", "url": "https://gl.wikipedia.org/wiki?curid=222987", "title": "Die Leiden des jungen Werthers", "text": ""}
{"id": "222990", "revid": "85894", "url": "https://gl.wikipedia.org/wiki?curid=222990", "title": "Francisco Mar\u00edn Mu\u00f1oz", "text": "Francisco Mar\u00edn Mu\u00f1oz, nado en Linares (Xa\u00e9n) en 1960, \u00e9 un funcionario galego, pol\u00edtico vinculado ao PPdeG e presidente da Confederaci\u00f3n Hidrogr\u00e1fica do Mi\u00f1o-Sil.\nTraxectoria.\nMar\u00edn Mu\u00f1oz \u00e9 enxe\u00f1eiro agr\u00f3nomo. Aprobou unhas oposici\u00f3ns ao corpo de enxe\u00f1eiros agr\u00f3nomos do estado e ocupou diversos postos. En 1987 atopa o seu destino en Ourense. Na d\u00e9cada de 2000, traballou para a delegaci\u00f3n en Ourense da Conseller\u00eda de Medio Rural e do Mar da Xunta de Galicia. En 2011 foi nomeado presidente da Confederaci\u00f3n Hidrogr\u00e1fica do Mi\u00f1o-Sil, en substituci\u00f3n do socialista Francisco Fern\u00e1ndez Li\u00f1ares."}
{"id": "222991", "revid": "1093", "url": "https://gl.wikipedia.org/wiki?curid=222991", "title": "Linares, Ja\u00e9n", "text": ""}
{"id": "222992", "revid": "1131", "url": "https://gl.wikipedia.org/wiki?curid=222992", "title": "Marco Carreira", "text": "Marco Carreira, nado na Coru\u00f1a en 1974 \u00e9 un taekwondista retirado e actual adestrador de taekwondo galego.\nTraxectoria.\nCampi\u00f3n de Espa\u00f1a de taekwondo en varias categor\u00edas, medallista europeo e nove veces campi\u00f3n de Galicia, dende 2004 traballa como t\u00e9cnico para a Federaci\u00f3n Espa\u00f1ola de Taekwondo. \u00c9 adestrador persoal, entre outros, do taekwondista espa\u00f1ol Nicol\u00e1s Garc\u00eda, medalla de prata nos Xogos de Londres 2012."}
{"id": "222997", "revid": "5863", "url": "https://gl.wikipedia.org/wiki?curid=222997", "title": "Tabula hospitalis do Courel", "text": "A \"Tabula Hospitalis\" do Courel, tam\u00e9n co\u00f1ecida como T\u00e1boa de Hospitalidade de Carbedo, \u00e9 unha peza de bronce cun texto en lat\u00edn da \u00e9poca da romanizaci\u00f3n de Galicia. Foi atopada no Carbedo (Folgoso do Courel), e desde novembro de 1959 cons\u00e9rvase no Museo de Lugo.\nCaracter\u00edsticas.\nA peza consta dunha l\u00e1mina de bronce rectangular de 18,5\u00a0cm x 13,7\u00a0cm, na que se inscribiu o texto, e un marco columnado de 28 x 16,5\u00a0cm, cun front\u00f3n triangular flanqueado por dous apliques de tripla voluta calada e cunha cabeza masculina en altorrelevo no centro.\nO texto fala dun pacto entre o seurro Tilego, fillo de Ambato, e os Lougeis do \"castellum Toletensis\", comprometendo a si mesmo e \u00e1 s\u00faa familia e descendentes ao establecemento de lazos de hospitalidade, solicit\u00e1ndolle estes protecci\u00f3n perpetua.\nEste pacto entre un particular e unha colectividade ind\u00edxena con autorizaci\u00f3n das autoridades romanas carece de car\u00e1cter ou calidade de lei, mais disp\u00f3n de validez xur\u00eddica p\u00fablica ao ser trasladado \u00e1 t\u00e1boa de bronce."}
{"id": "222998", "revid": "1888", "url": "https://gl.wikipedia.org/wiki?curid=222998", "title": "Francis Scott Fitzgerald", "text": ""}
{"id": "222999", "revid": "1131", "url": "https://gl.wikipedia.org/wiki?curid=222999", "title": "Foro do burgo de Castro Caldelas", "text": ""}
{"id": "223002", "revid": "1131", "url": "https://gl.wikipedia.org/wiki?curid=223002", "title": "Bernardino Temes", "text": "Bernardino Temes Fern\u00e1ndez, nado en Ourense en 1876 e finado na mesma cidade o 19 de outubro de 1960, foi un doutor galego, especializado en pediatr\u00eda.\nTraxectoria.\nA familia Temes era unha importante familia ourens\u00e1 de m\u00e9dicos e farmac\u00e9uticos. Licenciouse en Medicina na Universidade de Santiago de Compostela en 1898. Posteriormente comeza a traballar no Hospital M\u00e9dico Provincial de Ourense e participa nas primeiras iniciativas de atenci\u00f3n m\u00e9dica gratu\u00edta da cidade de Ourense, nas que exerce a responsabilidade da atenci\u00f3n pedi\u00e1trica. Foi presidente do Colexio de M\u00e9dicos entre 1929 e 1930. En 1934 substit\u00fae a Manuel Pe\u00f1a Rey como director dos organismos de Beneficiencia, e en 1936, logo das elecci\u00f3ns onde venceu a Fronte Popular, \u00e9 substitu\u00eddo por Pe\u00f1a Rey.\nA s\u00faa figura \u00e9 lembrada nunha r\u00faa do leste da cidade de Ourense, que bordea as antigas instalaci\u00f3ns do Hospital Provincial de Ourense, actualmente no barrio das Lagoas."}
{"id": "223005", "revid": "12452", "url": "https://gl.wikipedia.org/wiki?curid=223005", "title": "International Union for Conservation of Nature", "text": ""}
{"id": "223006", "revid": "2074", "url": "https://gl.wikipedia.org/wiki?curid=223006", "title": "IUCN Red List of Threatened Species", "text": ""}
{"id": "223007", "revid": "2074", "url": "https://gl.wikipedia.org/wiki?curid=223007", "title": "Caprimulgiformes", "text": ""}
{"id": "223010", "revid": "89787", "url": "https://gl.wikipedia.org/wiki?curid=223010", "title": "Adolf Hohenstein", "text": "Adolf ou Adolfo Hohenstein, nado o 18 de marzo de 1854 en San Petersburgo e finado o 12 de abril de 1928 en Bonn, foi un pintor, ilustrador, escen\u00f3grafo e dese\u00f1ador de vestiario alem\u00e1n. Hohenstein foi un dos cartelistas m\u00e1is co\u00f1ecidos do seu tempo e est\u00e1 considerado un pioneiro do Modernismo en Italia.\nCanda Leonetto Cappiello, Giovanni Mario Mataloni, Leopoldo Metlicovitz e Marcello Dudovich, est\u00e1 considerado un dos cartelistas m\u00e1is importantes de Italia, onde pasou un tempo.\nBiograf\u00eda.\nHohenstein foi fillo de pais alem\u00e1ns, Julius e Laura IRack, e naceu en San Petersburgo, daquelas, Imperio Ruso. Seu pai era un enxe\u00f1eiro de montes cuxo traballo lle obrigaba a viaxar intensamente. M\u00e1is tarde, a familia trasladouse a Viena, onde Adolf se criar\u00eda e completar\u00eda a s\u00faa educaci\u00f3n. As s\u00faas viaxes lev\u00e1rono logo a India, onde traballar\u00eda decorando casas da clase alta local. En 1879 trasladouse a Mil\u00e1n, onde empezou o seu per\u00edodo m\u00e1is creativo.\nFoi nomeado dese\u00f1ador de vestiario no Teatro alla Scala, as\u00ed como tam\u00e9n noutros teatros e \u00f3peras. Contratado como director de arte e dese\u00f1os, realizando os carteis para as \u00f3peras \"La Boh\u00e8me\", \"Tosca\" e \"Madama Butterfly\" de Giacomo Puccini, con quen traballou moi de cerca en varias ocasi\u00f3ns. Tam\u00e9n traballou na publicidade, facendo gr\u00e1ficos para a compa\u00f1\u00eda de bebidas Campari e cousas para o xornal \"Corriere della Sera\", as\u00ed como postais e portadas de libros.\nNos primeiros anos dos 1900, tras casar con Katharina Plaskuda, unha vi\u00fava, viaxou m\u00e1is frecuentemente entre Italia e Alema\u00f1a at\u00e9 1906, ano no que deixou Mil\u00e1n definitivamente. Trasladouse a Alema\u00f1a, onde principalmente realizou a s\u00faa actividade como pintor. Entre 1909 e 1923, Hohenstein foi membro dunha asociaci\u00f3n de artistas de D\u00fcsseldorf, estando asociado \u00e1 Escola de pintura de D\u00fcsseldorf."}
{"id": "223012", "revid": "1131", "url": "https://gl.wikipedia.org/wiki?curid=223012", "title": "Andreas Achenbach", "text": "Andreas Achenbach, nado en Kasselo 29 de setembro de 1815 e finado en D\u00fcsseldorf o 1 de abril de 1910, foi un pintor alem\u00e1n.\nTraxectoria.\nComezou a s\u00faa educaci\u00f3n art\u00edstica en 1827 en D\u00fcsseldorf baixo as ensinanzas de Friedrich Wilhelm Schadow na Academia de Pintura de D\u00fcsseldorf. Nos seus primeiros traballos seguiu o idealismo rom\u00e1ntico alem\u00e1n, pero tras mudarse a M\u00fanic en 1835, a influencia de Louis Gurlitt guiouno cara a outros rumbos e converteuse no fundador da escola realista alem\u00e1.\nUn gran n\u00famero dos seus traballos poden ser encontrados na Galer\u00eda Nacional de Berl\u00edn, no Neue Pinakothek de M\u00fanic e nas galer\u00edas de Dresde, Darmstadt, Colonia, D\u00fcsseldorf, Leipzig e Hamburgo.\nSeu irm\u00e1n, Oswald Achenbach (1827-1905), tam\u00e9n foi un pintor."}
{"id": "223013", "revid": "89787", "url": "https://gl.wikipedia.org/wiki?curid=223013", "title": "Oswald Achenbach", "text": "Oswald Achenbach, nado en D\u00fcsseldorf o 2 de febreiro de 1827 e finado en D\u00fcsseldorf o 1 de febreiro de 1905, foi un pintor de paisaxes alem\u00e1n.\nNaceu en D\u00fcsseldorf, e recibiu educaci\u00f3n art\u00edstica do seu irm\u00e1n Andreas Achenbach. Polo xeral, as s\u00faas paisaxes destacan polos efectos ricos en cores, pintando sobre todo paisaxes do Golfo de N\u00e1poles e os barrios de Roma. Desde 1863 a 1872 traballou como profesor de pintura de paisaxes na Academia de D\u00fcsseldorf. Morreu en D\u00fcsseldorf no ano 1905, debido a unha inflamaci\u00f3n dos pulm\u00f3ns."}
{"id": "223014", "revid": "3795", "url": "https://gl.wikipedia.org/wiki?curid=223014", "title": "(145452) 2005 RN43", "text": ", tam\u00e9n escrito coma (145452) 2005 RN43, \u00e9 un obxecto cl\u00e1sico do cinto de Kuiper. Est\u00edmase que ten un di\u00e1metro de 679 (+55 -73) km. Foi descuberto o 10 de setembro do 2005 por Andrew C. Becker, Andrew W. Puckett e Jeremy Martin Kubica dende o Observatorio de Apache Point, situado en Sunspot, New Mexico. Nas listas do sitio web de Mike Brown aparece como un posible planeta anano.\nClasificaci\u00f3n.\nO Centro de Planetas Menores (MPC) clasif\u00edcao coma un cubewano. Por\u00e9n, dende que se sabe que este obxecto ten unha inclinaci\u00f3n de 19,3\u00b0 (e que non se sabe como adquiriu esta inclinaci\u00f3n moderada), o programa Deep Ecliptic Survey (DES) clasif\u00edcao como un obxecto distante. Foi observado 119 veces, 13 delas en oposici\u00f3n; este obxecto foi recuperado en imaxes que nos retrotraen ata o ano 1954."}
{"id": "223020", "revid": "75439", "url": "https://gl.wikipedia.org/wiki?curid=223020", "title": "Uli Edel", "text": "Uli Edel, nado o 11 de abril de 1947 en Neuenburg am Rhein (Alema\u00f1a) \u00e9 un director e guionista de cine.\nTraxectoria.\nEstudou literatura alem\u00e1 e arte dram\u00e1tica na Universidade de M\u00fanic antes de matricularse na Academia de cine de M\u00fanic, nesta \u00e9poca dirixiu as s\u00faas primeiras curtametraxes, producidas polo seu compa\u00f1eiro de estudos Bernd Eichinger.\nNo ano 1981, e outra vez con Bernd Eichinger, dirixe \"Yo Cristina F\", pel\u00edcula que obtivo un grande \u00e9xito mundial e numerosos galard\u00f3ns internacionais. Oito anos despois repetiron \u00e9xito co filme \"\u00daltima salida, Brooklyn\", ga\u00f1adora dos Premios do Cinema Alem\u00e1n \u00e1 mellor pel\u00edcula e ao mellor director.\nUli Edel vive dende 1990 nos \u00c1nxeles, onde traballa tanto en grandes produci\u00f3ns coma en miniseries para canais de televisi\u00f3n de pago. Por exemplo a pel\u00edcula para televisi\u00f3n \"Rasput\u00edn\", que ga\u00f1ou tres Globos e tres premios Emmy, \"The Mists of Avalon\" que foi candidata a 11 premios Emmy, ou o seu western \"Camino al infierno\" que bateu r\u00e9cords na televisi\u00f3n estadounidense con 31 mill\u00f3ns de espectadores."}
{"id": "223021", "revid": "1093", "url": "https://gl.wikipedia.org/wiki?curid=223021", "title": "Raquel Arias Rodr\u00edguez", "text": ""}
{"id": "223031", "revid": "25871", "url": "https://gl.wikipedia.org/wiki?curid=223031", "title": "R\u00edo Castletown", "text": "O r\u00edo Castletown (en irland\u00e9s \"Abhainn Chaisle\u00e1n Dh\u00fan Dealgan\") \u00e9 un r\u00edo que fl\u00fae a trav\u00e9s da cidade de Dundalk, no condado de Louth, en Irlanda. Nace preto de Newtownhamilton, no condado de Armagh, Irlanda do Norte. No seu curso superior \u00e9 co\u00f1ecido como o R\u00edo Creggan. Os seus principais afluentes son o r\u00edo Kilcurry e o r\u00edo Falmore. Desemboca na ba\u00eda Dundalk, no mar de Irlanda.\nPor outra banda, o r\u00edo \u00e9 apto para a pesca de troita e de salm\u00f3n."}
{"id": "223032", "revid": "1987", "url": "https://gl.wikipedia.org/wiki?curid=223032", "title": "R\u00edo Dargle", "text": " \nO r\u00edo Dargle (en irland\u00e9s \"An Deargail\") \u00e9 un r\u00edo que fl\u00fae por boa parte do condado de Wicklow, en Irlanda. Nace nas monta\u00f1as Wicklow e durante o seu curso chega a formar a fervenza m\u00e1is alta de toda Irlanda, a fervenza Powerscourt, con 121m de ca\u00edda. O seu principal afluente \u00e9 o r\u00edo Glencree. Desemboca preto de Bray, no Mar de Irlanda."}
{"id": "223034", "revid": "27155", "url": "https://gl.wikipedia.org/wiki?curid=223034", "title": "R\u00edo Dodder", "text": "O r\u00edo Dodder (en irland\u00e9s \"An Dothra\") \u00e9 un dos tres r\u00edos principais do condado de Dubl\u00edn, sendo os outros o r\u00edo Liffey (do cal o Dodder \u00e9 afluente) e o r\u00edo Tolka. Nace \u00f3 p\u00e9 do monte Kippure, nas monta\u00f1as Wicklow.\n\u00c9 destac\u00e1bel que o r\u00edo sexa fogar de numerosas especies de aves acuaticas como lavancos, garzas reais, picapeixes, merlos acu\u00e1ticos, fulicas e cisnes brancos. Tam\u00e9n se poden atopar gabi\u00e1ns, lontras, raposos e teixugos na ribeira do mesmo."}
{"id": "223035", "revid": "89787", "url": "https://gl.wikipedia.org/wiki?curid=223035", "title": "Comunistas da Galiza", "text": "Comunistas da Galiza \u00e9 a marca en Galicia do Partido Comunista de los Pueblos de Espa\u00f1a logo da ruptura do Partido Comunista do Pobo Galego co PCPE en 2008. Con esta marca present\u00e1ronse por primeira vez \u00e1s elecci\u00f3ns ao Parlamento de Galicia 2012, se ben xa concorreran anteriormente como PCPE en diversas ocasi\u00f3ns.\nTraxectoria.\nNas elecci\u00f3ns ao Parlamento de Galicia 2012 Comunistas da Galiza presentou candidatura en d\u00faas circunscrici\u00f3ns, na provincia da Coru\u00f1a e na de Pontevedra. A candidatura pontevedresa encabez\u00e1baa a mestra e m\u00fasica Marina Quintill\u00e1n, e a coru\u00f1esa Francisco Aneiros Dopico. Nas elecci\u00f3ns municipais de 2015 presentou candidaturas nas cidades de Vigo e Ferrol."}
{"id": "223036", "revid": "1888", "url": "https://gl.wikipedia.org/wiki?curid=223036", "title": "Manuel Pe\u00f1a Rey", "text": "Manuel Pe\u00f1a Rey, nado en San Xurxo de Sacos (Cerdedo-Cotobade) o 7 de xu\u00f1o de 1899 e finado en Ourense o 30 de abril de 1957, foi un m\u00e9dico e pol\u00edtico galego.\nTraxectoria.\nEstudou o bacharelato en Pontevedra. Licenciouse en Medicina na Universidade de Santiago de Compostela en 1915. Especializouse en xinec\u00f3lox\u00eda e foi disc\u00edpulo de Manuel Varela Rad\u00edo. Estableceuse en 1918 en Ourense, onde abriu catro anos despois o primeiro sanatorio da provincia. Durante a Segunda Rep\u00fablica Espa\u00f1ola foi director do Hospital Provincial (1931-1934) e presidente do Colexio de M\u00e9dicos. Militante galeguista, chegou a presidir o Partido Nacionalista Republicano de Ourense (PNRO). Fixo campa\u00f1a pola Fronte Popular nas elecci\u00f3ns de 1936, e ese mesmo ano volveu ser director do Hospital Provincial.\nLogo do golpe de Estado do 18 de xullo de 1936 foi destitu\u00eddo en agosto xunto con V\u00e1zquez de Parga. Estivo encarcerado no Carballi\u00f1o e tardou m\u00e1is de 8 anos en ser rehabilitado. Abr\u00edronlle expediente de responsabilidades pol\u00edticas en 1941.\nVida persoal.\nCasou en Viasc\u00f3n con Celia Bouzas Barreiro en 1912, e foi pai de Mar\u00eda Esther, Marina, Celia, Mar\u00eda de los \u00c1ngeles e Manuel Pe\u00f1a-Rey Bouzas, hist\u00f3rico dirixente do Partido Comunista de Galicia."}
{"id": "223037", "revid": "98629", "url": "https://gl.wikipedia.org/wiki?curid=223037", "title": "The Possession", "text": "The Possession \u00e9 un filme estadounidense de terror dirixido por Ole Bornedal, que se estreou no 2012.\nSinopse.\nO filme comeza cunha muller maior intentando abrir unha estra\u00f1a caixa. Antes diso, pon m\u00fasica cl\u00e1sica e faise con auga bendita e un martelo. Antes de poder destru\u00edr a caixa, \u00e9 violentamente lanzada por toda a habitaci\u00f3n por unha forza invisible. Cando entra o seu fillo, este at\u00f3paa inconsciente no chan. D\u00edas despois, no xard\u00edn da s\u00faa casa, cel\u00e9brase un mercado de barrio. A pequena Emily e o seu pai mercan \"a caixa\" e l\u00e9vana \u00e1 casa. A partir dese intre, comezan a ocorrer sucesos moi estra\u00f1os: multitude de avela\u00ed\u00f1as invaden a s\u00faa casa, a nena ten cada vez peor aspecto e reacciona con agresividade ante calquera cousa. O pai, sospeitando que a caixa est\u00e1 relacionada con estes feitos, visita a un rabino que lle di que a caixa cont\u00e9n un esp\u00edrito demon\u00edaco que consumir\u00e1 \u00e1 s\u00faa filla a menos que consigan devolvelo \u00e1 caixa mediante un exorcismo."}
{"id": "223039", "revid": "1131", "url": "https://gl.wikipedia.org/wiki?curid=223039", "title": "Gatipedro", "text": "O gatipedro \u00e9 unha figura mitol\u00f3xica de Galicia que fai mexar \u00f3s nenos na cama. Ten forma de gato branco cun corno mouro na cabeza. Vai \u00e1s casas polas noites, para nos cuartos nos que hai nenos durmindo, e ent\u00f3n ponse a verquer auga polo seu corno. O neno durmido, escoitando o pingar da fonte do gatipedro, so\u00f1a que mexa, e de verdade mexa na cama. Segundo a tradici\u00f3n, para espantalo \u00e9 necesario botar unhas areas de sal diante da porta do cuarto e a car\u00f3n da fiestra. O gatipedro cami\u00f1a apoi\u00e1ndose, ademais de nas catro patas, na lingua, polo que cando sente o sabor do sal, d\u00e1 a volta e deixa \u00f3s nenos da casa en paz.\nNa literatura.\nO gatipedro foi descrito por \u00c1lvaro Cunqueiro na s\u00faa obra \"Escola de menci\u00f1eiros\" publicada pola Editorial Galaxia en 1960. Tam\u00e9n \u00e9 un dos temas do libro de relatos \"Os outros feirantes\", escrito en 1971 por Cunqueiro, onde o personaxe de Marcelino mexa na cama por mor das visitas nocturnas do animal. Finalmente, a situaci\u00f3n res\u00f3lvese grazas a un menci\u00f1eiro de Pontedeume que d\u00e1 coa soluci\u00f3n, sementando sal na entrada do cuarto do neno.\nNo ano 2018, publicouse o conto \"O gatipedro\" de Jacobo Paz, publicado por Ba\u00eda Edici\u00f3ns e con ilustraci\u00f3ns de Xos\u00e9 Tomas."}
{"id": "223040", "revid": "1987", "url": "https://gl.wikipedia.org/wiki?curid=223040", "title": "R\u00edo Fane", "text": "O r\u00edo Fane (en irland\u00e9s \"Abhainn \u00c1tha F\u00e9an\") \u00e9 un r\u00edo de Irlanda que nace no Lough Ross bordeando os lindes do condado de Monaghan co condado de Armagh. Fl\u00fae cara a Ba\u00eda Dundalk atravesando as vilas de Inniskeen, Knockbridge e Tallanstown no condado de Louth, para desembocar finalmente no mar de Irlanda."}
{"id": "223041", "revid": "89787", "url": "https://gl.wikipedia.org/wiki?curid=223041", "title": "Jos\u00e9 Canedo Santos", "text": "Jos\u00e9 Canedo Santos, nado en Val do Dubra en 1958, \u00e9 un pol\u00edtico galego, que foi l\u00edder en Galicia, primeiro de UPyD e logo de Cidad\u00e1ns.\nTraxectoria.\nMudouse a Santiago de Compostela con 14 anos, ao montaren os pais un bar na capital galega. Comezou a traballar en Correos de Santiago de Compostela, aprobou as oposici\u00f3ns e foi destinado a Padr\u00f3n, Madrid e de novo a Santiago. Posteriormente ingresou con praza na Caja Postal, entidade bancaria dependente de Correos, que logo pasou a chamarse Argentaria e foi finalmente integrada no BBVA. Al\u00ed prexubilouse e reincorporouse ao servizo de Correos como carteiro.\nEn 2008 afiliouse a UPyD e en 2011 encabezou as listas desa formaci\u00f3n nas municipais no concello de Santiago de Compostela, onde non sa\u00edu elixido. En 2012 foi escollido no proceso de primarias da s\u00faa formaci\u00f3n como candidato de UPyD \u00e1 presidencia da Xunta de Galicia e encabezou a lista de UPyD \u00e1s elecci\u00f3ns ao Parlamento de Galicia 2012. En xu\u00f1o de 2013 deixou a organizaci\u00f3n por discrepancias coa direcci\u00f3n incorpor\u00e1ndose posteriormente a Cidad\u00e1ns, e tras a constituci\u00f3n en marzo de 2014 do seu referente en Galicia, Ciudadanos Galicia, \u00e9 o seu voceiro . Semanas despois abandonou a primeira fila, pero mant\u00edvose afiliado a Cidad\u00e1ns.\nFoi elixido cabeza de lista na Coru\u00f1a para as [[Elecci\u00f3ns xerais de Espa\u00f1a de 2016|elecci\u00f3ns Xerais do 26 de xu\u00f1o]] en substituci\u00f3n de [[Antonio Rodr\u00edguez V\u00e1zquez]] por [[Cidad\u00e1ns - Partido da Cidadan\u00eda]].\nNotas.\n[[Categor\u00eda:Pol\u00edticos de UPyD]]\n[[Categor\u00eda:Pol\u00edticos de Cidad\u00e1ns - Partido da Cidadan\u00eda]]\n[[Categor\u00eda:Personalidades da pol\u00edtica de Galicia]]\n[[Categor\u00eda:Nados en Val do Dubra]]\n[[Categor\u00eda:Nados en 1958]]\n[[Categor\u00eda:Personalidades de Galicia sen imaxes]]"}
{"id": "223042", "revid": "23204", "url": "https://gl.wikipedia.org/wiki?curid=223042", "title": "Pandigueiro", "text": ""}
{"id": "223043", "revid": "23204", "url": "https://gl.wikipedia.org/wiki?curid=223043", "title": "Cachafello", "text": ""}
{"id": "223044", "revid": "23204", "url": "https://gl.wikipedia.org/wiki?curid=223044", "title": "Cazbello", "text": ""}
{"id": "223045", "revid": "23204", "url": "https://gl.wikipedia.org/wiki?curid=223045", "title": "Cazarello", "text": ""}
{"id": "223046", "revid": "23204", "url": "https://gl.wikipedia.org/wiki?curid=223046", "title": "Cocerello", "text": ""}
{"id": "223047", "revid": "23204", "url": "https://gl.wikipedia.org/wiki?curid=223047", "title": "Cozorello", "text": ""}
{"id": "223048", "revid": "23204", "url": "https://gl.wikipedia.org/wiki?curid=223048", "title": "Gazafello", "text": ""}
{"id": "223049", "revid": "23204", "url": "https://gl.wikipedia.org/wiki?curid=223049", "title": "Cozocha", "text": ""}
{"id": "223050", "revid": "98629", "url": "https://gl.wikipedia.org/wiki?curid=223050", "title": "Mar C\u00e9ltico", "text": "O mar C\u00e9ltico (\"Mhuir Cheilteach\" en irland\u00e9s, \"Y M\u00f4r Celtaidd\" en gal\u00e9s, \"Mor Keltek\" en c\u00f3rnico, \"Mor Keltiek\" en bret\u00f3n, \"Celtic Sea\" en ingl\u00e9s, \"Mer Celtique\" en franc\u00e9s) \u00e9 unha \u00e1rea do oc\u00e9ano Atl\u00e1ntico que se atopa na costa sur de Irlanda. Limita \u00f3 leste co canal de San Xurxo, co canle de Bristol e co canal da Mancha. As s\u00faas augas ba\u00f1an as costas adxacentes de Irlanda, Gales, Cornualla, Devon e a Breta\u00f1a. As fronteiras sur e oeste son delimitados pola plataforma continental, que cae abruptamente. Ten unha fondura que var\u00eda entre os 50 e os 200 metros. Tr\u00e1tase dun mar rico en peixe no que abundan as sardi\u00f1as.\nHistoria.\nO mar celta toma o nome da herdanza celta das terras lim\u00edtrofes ao norte e ao leste. O nome foi proposto polo mari\u00f1o naturalista e bi\u00f3logo ingl\u00e9s EWL Holt nunha reuni\u00f3n de 1921 en Dubl\u00edn de expertos en pesca de Inglaterra, Gales, Irlanda, Escocia e Francia. A parte norte deste mar xa fora considerada como parte do Canal de San Xurxo e a parte sur como unha parte indiferenciada do \"Southwest Approaches\" en Gran Breta\u00f1a. A necesidade dun nome com\u00fan foi debido por mor da com\u00fan biolox\u00eda mari\u00f1a, xeolox\u00eda e hidrolox\u00eda. Foi adoptada en Francia antes de ser com\u00fan nos pa\u00edses de fala inglesa, en 1957 \u00c9douard Le Danois escribiu: \"o nome \"Mar Celta\" \u00e9 pouco co\u00f1ecido incluso para os ocean\u00f3grafos.\" Foi adoptado polos bi\u00f3logos mari\u00f1os e ocean\u00f3grafos e m\u00e1is tarde por empresas de exploraci\u00f3n de petr\u00f3leo. \u00c9 nomeado nun atlas brit\u00e1nico de 1963, pero un artigo de 1972 afirma que \"o que os mapas brit\u00e1nicos chaman Southwest Approaches e que a industria do petr\u00f3leo chama Mar Celta [...] sen d\u00fabida os veci\u00f1os da costa occidental de Gran Breta\u00f1a non se refiren a eles como tal.\"\nL\u00edmites.\nOs l\u00edmites do sur e occidentais est\u00e1n peor definidos. Holt suxeriu unha li\u00f1a de contorno de 200 brazas mari\u00f1as desde a illa de Ouessant (Francia) na punta da Breta\u00f1a.\nA Organizaci\u00f3n Hidrogr\u00e1fica Internacional define os l\u00edmites do Mar Celta do seguinte xeito:\n\"No norte.\" O l\u00edmite sur do mar de Irlanda unha li\u00f1a que une St David's Head en Gales con Carnsore Point, na costa sur de Irlanda, e desde Mizen Head unha li\u00f1a trazada ata a posici\u00f3n .\n\"No oeste e sur.\" Unha li\u00f1a desde a posici\u00f3n cara ao sur ata os 49\u00b0 N, e desde al\u00ed ata a latitude 46\u00b0 30'N no l\u00edmite occidental do Golfo de Biscaia nunha li\u00f1a que une Cabo Ortegal e Penmarch Point.\n\"No leste\". O l\u00edmite occidental da Canle da Mancha unha li\u00f1a que une a illa Vierge e Land End, no l\u00edmite occidental da Canle de Bristol, e unha li\u00f1a que une Hartland Point ata Cabo St. Govan.\nOs fondos mari\u00f1os.\nO fondo do mar baixo o mar celta ch\u00e1mase Shelf celta, parte da plataforma continental de Europa. A porci\u00f3n nord\u00e9s ten unha profundidade entre 90 e 100 m., aumentando cara \u00e1 canle de San Xurxo. Na direcci\u00f3n oposta, as cristas de area que apuntan cara ao suroeste te\u00f1en unha altura similar, separadas por vales de aproximadamente 50 m. m\u00e1is profundas. Estas cristas form\u00e1ronse por efectos das mareas cando o nivel do mar era menor. Ao sur do 50\u00b0 N a topograf\u00eda \u00e9 m\u00e1is irregular.\nA exploraci\u00f3n de petr\u00f3leo e gas no Mar Celta tivo un limitado \u00e9xito comercial. O campo de gas de Kinsale Head proporcionou gran parte da subministraci\u00f3n de gas da Rep\u00fablica de Irlanda nos anos oitenta e noventa.\nEcolox\u00eda do Mar Celta.\nO Mar Celta ten unha rica pesquer\u00eda con capturas anuais totais de 1\u00b48 mill\u00f3ns de toneladas desde 2007.\nCatro especies de cet\u00e1ceos at\u00f3panse frecuentemente na zona: balea minke, arroaces, Golfi\u00f1o com\u00fan e Toni\u00f1a com\u00fan. Antigamente ti\u00f1a abundancia de mam\u00edferos mari\u00f1os."}
{"id": "223051", "revid": "23204", "url": "https://gl.wikipedia.org/wiki?curid=223051", "title": "Cozocho", "text": ""}
{"id": "223052", "revid": "23204", "url": "https://gl.wikipedia.org/wiki?curid=223052", "title": "Cotofello", "text": ""}
{"id": "223053", "revid": "23204", "url": "https://gl.wikipedia.org/wiki?curid=223053", "title": "Cotovelo", "text": ""}
{"id": "223054", "revid": "114718", "url": "https://gl.wikipedia.org/wiki?curid=223054", "title": "Coca (mitolox\u00eda)", "text": "A coca ou tarasca \u00e9 un ser da mitolox\u00eda galega que vive nas augas do mar ou dos r\u00edos. \u00c9 un animal monstruoso con corpo de serpe ou de drag\u00f3n con cola de serpe, do lombo n\u00e1cenlle d\u00faas enormes \u00e1s, semellantes \u00e1s dos morcegos. Ten catro patas armadas de fortes gadoupas, e na s\u00faa faciana aluman uns ollos de lume, sobre unha enorme boca con agudos dentes.\nEtimolox\u00eda.\nA primeira referencia documentada deste ser \u00e9 baixo a forma de \"coquetriz\", atopada nun texto galego de Ourense datado en 1437. O texto dic\u00eda que a \"coquetriz\" era un drag\u00f3n que levaban os zapateiros na procesi\u00f3n do \"Corpus\" . Deste documento as\u00famese que o nome deriva da palabra latina \"cocatrix\", \u00e9 dicir crocodilo. Noutro documento posterior, tam\u00e9n atopado en Ourense, de mediados do s\u00e9culo XV (1441), xa se usan uns nomes moi semellantes \u00f3 actual, \"coqa\" e \"qoqa\".\nO termo tarasca v\u00e9n de \"Tarasque\", en relaci\u00f3n co top\u00f3nimo da localidade de Tarasc\u00f3n, no departamento de Bocas do R\u00f3dano, Francia. Este nome ten a s\u00faa orixe nunha lenda sobre Santa Marta. O Padre Sarmiento fai derivar desta \"tarasca\" a voz \"trasgo\" (trasno, demo): \nLendas.\nA Coca de Redondela.\nA tradici\u00f3n di que viv\u00eda na r\u00eda de Vigo, nas inmediaci\u00f3ns da illa de San Sim\u00f3n. Un d\u00eda presentouse en Redondela. Xurdiu das ondas do mar, que estaba moi embravecido, e nun veloz ataque capturou e devorou a d\u00faas raparigas que xogaban na praia da vila. Repetiu moitas veces o seu ataque, levando sempre as m\u00e1is fermosas cativas, ata que os veci\u00f1os de Redondela escolleron en asemblea os vinte e catro homes m\u00e1is fortes e destemidos, coa encomenda de atacar a tarasca na s\u00faa pr\u00f3xima aparici\u00f3n. A camp\u00e1 da igrexa deu o aviso da chegada do monstro e os elixidos acos\u00e1rona e d\u00e9ronlle morte coas s\u00faas espadas. Formouse de contado unha gran procesi\u00f3n e \u00f3 redor da besta morta os loitadores iniciaron unha danza, coas espadas en alto. As mozas seguiron o baile erguendo nos ombreiros as meni\u00f1as m\u00e1is novas, e danzando con elas en alto. P\u00e9nsase que a\u00ed ten a s\u00faa orixe a danza das espadas e o baile das \"penlas\", cos que anualmente se celebra a morte da coca. \nEn Mon\u00e7\u00e3o corre unha lenda similar, pero al\u00ed foi un \u00fanico mozo o que se enfrontou \u00f3 monstro e lle deu morte.\nA orixe da lenda \u00e9 basicamente com\u00fan a distintos pobos de Europa e mesmo da China. Trat\u00e1base dun monstro que viv\u00eda no mar e que esix\u00eda a entrega peri\u00f3dica dunha v\u00edtima humana, normalmente unha moza virxe. Se non se lle entregaba este tributo, o monstro acabar\u00eda con vidas e facendas, ata que os veci\u00f1os ou un heroe acababan coa extorsi\u00f3n. N\u00f3tese a semellanza coas lendas do heroe grego Perseo, que libera do monstro \u00e1 Andr\u00f3meda, ou a acci\u00f3n similar de San Xurxo cando mata \u00f3 drag\u00f3n que \u00eda comer \u00e1 princesa.\nOutras expresi\u00f3ns da Coca en Galicia.\nTam\u00e9n se te\u00f1en datos doutras cocas noutros puntos de Galicia: en Ver\u00edn, en Baiona (que era de Sabar\u00eds), en Betanzos (chamada \"Camelo\", pois \u00e9 de cor verde e con d\u00faas corcovas), A Coru\u00f1a (chamada \"Tarea\"), Ourense (\"Coquetriz\"), Pontevedra (onde a venceron uns mari\u00f1eiros a bordo dunha pequena nao, e obrig\u00e1rona a marchar na procesi\u00f3n do Corpus), Ribadavia (Becha), Compostela, Ares (onde a chaman \"Crocodilo\", de forma semellante \u00f3 Camelo de Betanzos, pero sen \u00e1s; neste caso, o monstro viv\u00eda na praia de Sabadelle, en Caamouco, e sa\u00eda a terra na baixamar) e Tui..\nA presenza da Coca nas procesi\u00f3ns relixiosas derivou na prohibici\u00f3n por parte da Igrexa en diferentes lugares, mesmo baixo pena de excomu\u00f1\u00f3n, ata o punto de que hoxe s\u00f3 procesiona no Corpus de Redondela. En Santiago sa\u00eda no d\u00eda do Corpus e nas festas de San Roque, e unha descrici\u00f3n da procesi\u00f3n escrita en 1565 detalla os distintos gremios e os seus padroeiros e bailes, inclu\u00edndo o gremio da \"obra prima\" (os zapateiros) como responsable da conduci\u00f3n da Coca; en 1726 o concello multou \u00f3 gremio dos zapateiros por non ter fabricada unha nova coca segundo as instruci\u00f3ns recibidas . Pero en 1777 prohibiuse sacar a Coca por ser motivo de desprezo, alborotos e de confusi\u00f3n e medo para nenos e mulleres.\nA tarasca.\nSegundo conta a lenda, esta criatura viv\u00eda en Tarasc\u00f3n, Provenza, e destru\u00eda todo \u00f3 seu paso. Era unha especie de drag\u00f3n con seis patas parecidas \u00e1s dun oso, un torso parecido \u00f3 dun boi cunha cuncha de sapoconcho no seu lombo e unha cola cuberta de escamas que terminaba no aguill\u00f3n dun escorpi\u00f3n. A s\u00faa cabeza era coma a dun le\u00f3n con orellas de cabalo.\nO Rei de Tarasc\u00f3n mandara atacar sen \u00e9xito \u00e1 tarasca con t\u00f3dolos seus soldados, pero Santa Marta encantou \u00e1 besta coas s\u00faas pregarias, e volveu \u00e1 cidade coa besta domada. Os habitantes aterrorizados atacaron \u00e1 criatura \u00f3 caer a noite, que morreu al\u00ed mesmo sen ofrecer resistencia. Ent\u00f3n Santa Marta predicou un serm\u00f3n \u00e1 xente e converteu a moitos deles \u00f3 cristianismo. Arrepentidos de dar morte \u00f3 domado monstro, os habitantes cambiaron o nome do pobo a Tarasc\u00f3n.\nDesde o 25 de novembro de 2005, as festas da tarasca en Tarasc\u00f3n foron proclamadas pola UNESCO como parte do Patrimonio Oral e Inmaterial da Humanidade e foron inscritas no 2008 dentro do apartado \"Xigantes e drag\u00f3ns procesionais de B\u00e9lxica e Francia."}
{"id": "223055", "revid": "23204", "url": "https://gl.wikipedia.org/wiki?curid=223055", "title": "Dermatoma", "text": "Un dermatoma \u00e9 unha \u00e1rea da pel que est\u00e1 innervada fundamentalmente pola ra\u00edz dorsal dun s\u00f3 nervio espi\u00f1al ou raqu\u00eddeo. Cada un destes nervios env\u00eda ao cerebro a sensaci\u00f3n (inclu\u00edda a dor) dunha rexi\u00f3n concreta da pel. Os pares de nervios que orixinan dermatomas son: os nervios cervicais de C2 a C8 (sendo excepci\u00f3n o C1, que non forma dermatoma), os doce nervios tor\u00e1cicos, os cinco nervios lumbares e os cinco nervios sacros. Os nervios espi\u00f1ais orixinan os nervios cut\u00e1neos que chegan \u00e1 pel.\nAo longo do t\u00f3rax e abdome os dermatomas son como discos superpostos que formasen o corpo humano, cada un dos cales est\u00e1 innervado por un nervio espi\u00f1al distinto. Nos brazos e pernas o patr\u00f3n \u00e9 diferente: os dermatomas discorren lonxitudinalmente polas extremidades. A\u00ednda que o patr\u00f3n xeral \u00e9 similar en todas as persoas, as \u00e1reas exactas detalladas de innervaci\u00f3n son tan \u00fanicas para cada persoa como as pegadas dactilares. Nos l\u00edmites entre dermatomas adxacentes hai unha certa sobreposici\u00f3n da innervaci\u00f3n, polo que se houbera unha perda de funci\u00f3n dun nervio por lesi\u00f3n do ganglio, a sensibilidade non se perde totalmente, pero vese moi minguada.\nImportancia cl\u00ednica.\nUn dermatoma \u00e9 unha \u00e1rea da pel innervada por neuronas sensoriais que proceden dun ganglio dun nervio espi\u00f1al, polo que son moi \u00fatiles para detectar diversas patolox\u00edas. Os s\u00edntomas que se estenden por un dermatoma (por exemplo, dor ou erupci\u00f3n cut\u00e1nea) poden indicar unha patolox\u00eda que implica \u00e1 ra\u00edz nerviosa relacionada. Exemplos son disfunci\u00f3n som\u00e1tica da medula espi\u00f1al na que os dermatomas poden indicar a parte da medula espi\u00f1al afectada, ou unha infecci\u00f3n v\u00edrica. Determinados puntos da anatom\u00eda humana son caracter\u00edsticos de dermatomas concretos.\nOs virus que se instalan de forma latente nas c\u00e9lulas dos ganglios nerviosos durante anos (como o virus da varicela-z\u00f3ster, que causan a varicela e o herpes z\u00f3ster) a mi\u00fado causan dor, erupci\u00f3ns cut\u00e1neas ou ambos os s\u00edntomas, estend\u00e9ndose por un determinado dermatoma. Por\u00e9n os s\u00edntomas poden non aparecer en todo o dermatoma."}
{"id": "223056", "revid": "5132", "url": "https://gl.wikipedia.org/wiki?curid=223056", "title": "San Basilio", "text": ""}
{"id": "223058", "revid": "1888", "url": "https://gl.wikipedia.org/wiki?curid=223058", "title": "Manuel Guti\u00e9rrez Torres", "text": "Manuel Guti\u00e9rrez Torres, nado cara a 1911 e finado en Soutelo de Montes o 24 de febreiro de 1982, foi un farmac\u00e9utico e pol\u00edtico galego.\nTraxectoria.\nBoticario de Soutelo de Montes e despois de Forcarei (1965). Foi xefe da Falange da vila de Cerdedo. Foi nomeado alcalde do Concello de Cerdedo o 17 de xaneiro de 1950, cesando en 1954. Volveu ser nomeado alcalde de Cerdedo en agosto de 1958, permanecendo no posto ata 1960. Foi concelleiro en Forcarei nos anos 70 e inspector farmac\u00e9utico do concello de Forcarei. Morreu en Soutelo de Montes con 70 anos."}
{"id": "223060", "revid": "75439", "url": "https://gl.wikipedia.org/wiki?curid=223060", "title": "Hayk", "text": "Hayk (en armenio: \u0540\u0561\u0575\u056f), tam\u00e9n co\u00f1ecido como Hayk Nahapet (\u0540\u0561\u0575\u056f \u0546\u0561\u0570\u0561\u057a\u0565\u057f, \"Hayk o Xefe tribal\") \u00e9 o lendario patriarca e fundador da naci\u00f3n armenia. A s\u00faa historia n\u00e1rrase na \"Historia de Armenia\" atribu\u00edda ao historiador Movses Khorenatsi (410 ao 490\u00a0d.C.).\nEtimolox\u00eda.\nO nome do patriarca, Hayk (\u0540\u0561\u0575\u056f), non \u00e9 exactamente hom\u00f3fono co nome de Armenia, Hayk\u2019 (\u0540\u0561\u0575\u0584). Con todo, ambos son normalmente asociados coa part\u00edcula \"hay-\" coa que se autodenominan os armenios (\u0570\u0561\u0575 \"hay\") en armenio cl\u00e1sico.\nMovses Khorenatsi.\nSegundo o relato de Movses Khorenatsi, Hayk, fillo de Torgoma, \u00e9 pai de Armaneak mentres vive en Babilonia, pero logo de que o arrogante tit\u00e1n Bel proclam\u00e1sese rei, Hayk emigra \u00e1 rexi\u00f3n de Ararat onde se asenta cun grupo dunhas 300 persoas, funda unha vila que bautiza co nome de Haikashen.\nNo cami\u00f1o funda tam\u00e9n outro poboado que deixa a cargo do seu neto Kadmos. Bel env\u00eda un dos seus fillos para que o comine a regresar, pero el n\u00e9gase. Bel decide ent\u00f3n marchar contra el ao mando dunha gran forza militar, pero Kadmos prev\u00e9n a Haik deste movemento. Haik organiza o seu ex\u00e9rcito \u00e1s beiras do lago Van e a arenga dicindo que eles deben vencer e matar a Bel, ou morrer no intento, antes que converterse nos seus escravos.\nXenealox\u00eda.\nMovses Khorenatsi indica que a xenealox\u00eda de Haik \u00e9:\ne os seus descendentes\nVitoria sobre Bel.\nHaik descobre \u00e1s tropas de Bel nun paso na monta\u00f1a (que Movses Khorenatsi sit\u00faa en Dastakert), comandadas polo propio Bel en persoa. Durante o transcurso da batalla de Dyutsaznamart, preto de Julamerk, ao sueste do lago Van, que tivo lugar o 11 de agosto de 2492\u00a0a.\u00a0C. Hayk mata a Bel mediante un certeiro frechazo, e o seu ex\u00e9rcito \u00e9 derrotado. Haik constr\u00fae o castelo de \"Haikaberd\" no sitio no que tivo lugarla batalla e establece o pobo de \"Haikashen\" na provincia armenia de Taron (hoxe Turqu\u00eda).\n\u00c1 rexi\u00f3n onde se desenvolveu a batalla nom\u00e9aa Haik (Armenia), e ao sitio da batalla, Hayoc\u2019 Jor (\u0540\u0561\u0575\u0578\u0581 \u0541\u0578\u0580: \"desfiladeiro dos armenios\"). \u00c1 monta\u00f1a onde Bel e as s\u00faas tropas foron vencidos, Haik a chama Gerezmank. Hayk mandou embalsamar o corpo de Bel e ordenou traslad\u00e1sello a Hark para ser enterrado nun punto elevado, \u00e1 vista da s\u00faa esposa e fillos.\nMitolox\u00eda comparativa.\nO personaxe matado pola frecha de Haik \u00e9 co\u00f1ecido como Bel ou Nimrod. \"Hayk\" \u00e9 tam\u00e9n o nome da constelaci\u00f3n de Ori\u00f3n na traduci\u00f3n armenia da \"Biblia\" hebrea. Der Movsessian cre que Haik foi unha \"persoa hist\u00f3rica\" que logo foi deificada e adorada como \"Deus Armenicus\". Este punto de vista \u00e9 apoiado por Matikian (mekhitarista de Viena), conecta a Haik con \"Hay\", a autodenominaci\u00f3n do pobo armenio, e apoia a s\u00faa aseveraci\u00f3n nos nomes de Asiria (Assur), Atenas (Atenea) e Roma (R\u00f3mulo), cada unha nomeada en honra \u00e1 s\u00faa deidade-heroe particular.\nSost\u00e9n que Hayk era o deus principal dos armenios, tal como Indra \u00e9 o da India v\u00e9dica. Igualmente, as\u00ed como Hayk fuxiu de Babilonia por mor de Bel, a quen logo deu morte, Zeus escapou das monta\u00f1as do C\u00e1ucaso, para regresar logo a Sicilia e disparar fatais frechas contra os seus adversarios tit\u00e1nicos."}
{"id": "223061", "revid": "5132", "url": "https://gl.wikipedia.org/wiki?curid=223061", "title": "Haik", "text": ""}
{"id": "223062", "revid": "5132", "url": "https://gl.wikipedia.org/wiki?curid=223062", "title": "Ha\u00efk", "text": ""}
{"id": "223063", "revid": "5132", "url": "https://gl.wikipedia.org/wiki?curid=223063", "title": "Hayk Nahapet", "text": ""}
{"id": "223064", "revid": "22570", "url": "https://gl.wikipedia.org/wiki?curid=223064", "title": "Serigraf\u00eda", "text": "A serigraf\u00eda \u00e9 unha t\u00e9cnica de impresi\u00f3n, consistente na reproduci\u00f3n de documentos e imaxes sobre case todos os materiais mediante a transferencia de tinta a trav\u00e9s dunha gasa."}
{"id": "223065", "revid": "23204", "url": "https://gl.wikipedia.org/wiki?curid=223065", "title": "Bernd Eichinger", "text": "Bernd Eichinger, nado o 11 de abril de 1949 en Neuburg an der Donau (Alema\u00f1a) e finado o 4 de xaneiro de 2011 nos \u00c1nxeles, foi un guionista, director e produtor de cine alem\u00e1n.\nTraxectoria.\nGraduouse na Academia do Cine e da Televisi\u00f3n de M\u00fanic no ano 1973, pouco despois de rematar a carreira fundou a s\u00faa primeira produtora, \"Solaris Film\".\nAs s\u00faas primeiras produci\u00f3ns fixaron a atenci\u00f3n internacional sobre unha serie de novos directores alem\u00e1ns, como Wim Wender, Edgar Reitz, Hans W. Geissend\u00f6rfer ou Wolfgang Petersen\nNo ano 1979 asumiu a direcci\u00f3n de \"Constantin Film\", unha produtora e distribuidora con sede en M\u00fanic que marcou un antes e un despois na industria cinematogr\u00e1fica alem\u00e1.\nEichinger faleceu dun ataque ao coraz\u00f3n con 61 anos."}
{"id": "223066", "revid": "32797", "url": "https://gl.wikipedia.org/wiki?curid=223066", "title": "Kosmos 321", "text": "Kosmos 321 (\u041a\u043e\u0441\u043c\u043e\u0441 321 en ruso), tam\u00e9n denominado DS-U2-MG N\u00ba 1, foi un sat\u00e9lite artificial sovi\u00e9tico lanzado o 20 de xaneiro de 1970 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 321 foi o primeiro membro do modelo de sat\u00e9lites DS-U2-MG. Estaba adicado a facer observaci\u00f3ns cient\u00edficas dos polos magn\u00e9ticos terrestres. Foi seguido polo Kosmos 356. Kosmos 321 foi inxectado nunha \u00f3rbita inicial de 507\u00a0km de apoxeo e 280\u00a0km de perixeo, cunha inclinaci\u00f3n orbital de 71 graos e un per\u00edodo de 92,1 minutos. Reentrou na atmosfera o 23 de marzo de 1970.\nResultados.\nKosmos 321 estudou as subtormentas magn\u00e9ticas do 4 de marzo de 1970 e do 8-10 de marzo dese mesmo ano. Estudou tam\u00e9n os electrochorros, o efecto das correntes lonxitudinais magnetosf\u00e9ricas e ionosf\u00e9ricas, medindo ademais por primeira vez os efectos dun electrochorro ionosf\u00e9rico ecuatorial na ionosfera e a s\u00faa induci\u00f3n sobre a Terra."}
{"id": "223067", "revid": "23204", "url": "https://gl.wikipedia.org/wiki?curid=223067", "title": "FSC", "text": "FSC son as iniciais en ingl\u00e9s de Forest Stewardship Council, unha organizaci\u00f3n internacional sen fins de lucro do sector forestal. FSC creou o primeiro sistema para a certificaci\u00f3n da xesti\u00f3n forestal sostible.\n\"FSC\" tam\u00e9n empr\u00e9gase para:\nO sistema de certificaci\u00f3n FSC para o sector forestal creouse para garantir unha xesti\u00f3n forestal sostible, o que inclu\u00edse o mantemento e a mellora das funci\u00f3ns econ\u00f3micas, ambientais e sociais das empresas forestais. Para este prop\u00f3sito, o FSC desenvolveu un est\u00e1ndar xeral e uniforme en t\u00f3dolos pa\u00edses, que consta de dez principios e criterios. Nun sentido m\u00e1is amplo, a certificaci\u00f3n dos produtos da madeira polo FSC, a trazabilidade, \u00e9 tam\u00e9n unha das funci\u00f3ns do sistema.\nHistoria.\nO \"Forest Stewardship Council\" \u00e9 unha iniciativa das organizaci\u00f3ns non gobernamentais ambientais e de dereitos humanos e un grupo de comerciantes e empresas industriais iniciado en 1990 en California. O apoio fundamental da iniciativa xurdiu como parte do Cumio da Terra en R\u00edo de Janeiro e tam\u00e9n para os principios do desenvolvemento sostible.\nNon foi posible chegar a un acordo sobre un instrumento xuridicamente vinculante para manter o uso sostible dos bosques, a\u00ednda que no cap\u00edtulo 11 do Programa 21 se formularon de feito catro puntos do plan para mellorar a xesti\u00f3n sostible dos bosques.\nSegundo as m\u00e1is importantes organizaci\u00f3ns ecoloxistas como Greenpeace ou WWF en relaci\u00f3n coa protecci\u00f3n dos bosques deron resultados satisfactorios, utilizouse o FSC para contribu\u00edr a unha actividade forestal apropiada e mellor. O desenvolvemento da organizaci\u00f3n FSC bas\u00e9ase en gran medida no compromiso de WWF, Greenpeace, os sindicatos e os grupos de interese dos pobos ind\u00edxenas, con intereses mutuos com\u00fans.\nEn outubro de 1993, foi a reuni\u00f3n inaugural da FSC en Toronto, Canad\u00e1. A mediados de 1994, despois do establecemento dunha oficina no lugar de Oaxaca, M\u00e9xico, o desenvolvemento de normas internacionais e os estatutos da organizaci\u00f3n aprob\u00e1ronse no ver\u00e1n de 1994 pola Asemblea Xeral, tam\u00e9n en Oaxaca e por \u00faltimo a inscrici\u00f3n da asociaci\u00f3n foi en febreiro de 1996. En xaneiro de 2003 a sede da Organizaci\u00f3n Internacional do FSC estableceuse en Bonn, Alema\u00f1a.\nA\u00ednda que alg\u00fans representantes do sector forestal e da madeira apoiaron a idea da FSC desde o principio, hab\u00eda sinais na d\u00e9cada de 1990 de que moitos lugares, especialmente aquelas operaci\u00f3ns forestais afectadas por eles (por diferentes raz\u00f3ns) neg\u00e1ronse a colaborar. Isto tam\u00e9n incl\u00fae (e non s\u00f3 en Alema\u00f1a) estados ou departamentos forestais municipais.\nAs empresas forestais e as administraci\u00f3ns dos diferentes pa\u00edses e rexi\u00f3ns est\u00e1n desenvolvendo sistemas de certificaci\u00f3n eles mesmos, competindo co FSC. Consideremos dous mercados: os organismos de certificaci\u00f3n para competir polo cliente (por exemplo, empresas forestais), e o certificado competindo con outros certificados, etiquetas etc. para a reputaci\u00f3n e o reco\u00f1ecemento entre os tomadores de decisi\u00f3ns, cando os clientes compran os produtos con certificados. En Europa tam\u00e9n hai o Programa de Reco\u00f1ecemento de Sistemas de Certificaci\u00f3n Forestal (PEFC).\nHoxe en d\u00eda, o FSC a nivel internacional ten m\u00e1is de 500 membros. A nivel mundial en 2010 certifica de acordo cos principios e criterios do FSC m\u00e1is de 120 mill\u00f3ns de hect\u00e1reas de bosque (100 hect\u00e1reas = 1 Km cadrado) 1,335 mill\u00f3ns de Km cadrados. Isto corresponde a unha \u00e1rea de 1.000 \u00d7 1.335 Km.\nOrganizaci\u00f3n.\nO FSC est\u00e1 organizado nun sistema en tres c\u00e1maras: econ\u00f3mica, ambiental e social. A decisi\u00f3n debe ser aprobada por cada c\u00e1mara. As\u00ed tam\u00e9n as organizaci\u00f3ns ambientalistas e grupos sociais (como os pobos ind\u00edxenas e sindicatos), te\u00f1en a posibilidade de influenciar directamente, e a s\u00faa posici\u00f3n non pode ser revogada. Isto apl\u00edcase tam\u00e9n de forma an\u00e1loga aos intereses da comunidade empresarial, que ademais de representantes das operaci\u00f3ns forestais tam\u00e9n incl\u00faen a representantes da industria forestal.\nDe feito: \"O club ten como obxectivo a toma de decisi\u00f3ns por consenso\" (Estatutos \u00a7 5 (5)). Un voto en principio das 3 c\u00e1maras: cada unha das tres c\u00e1maras conta con dez votos na Asemblea Xeral.\nAs decisi\u00f3ns son v\u00e1lidas si:\nCertificadores acreditados.\nIsto require un alto nivel para manter satisfeitos aos solicitantes. O custe ten ao redor de cinco d\u00edxitos. A nivel mundial, cerca de 18 empresas est\u00e1n acreditadas, inclu\u00edndo 10 empresas s\u00f3 en Alema\u00f1a:\nCando a acreditaci\u00f3n faise entre\nCertificaci\u00f3n de empresas forestais.\nA certificaci\u00f3n de operaci\u00f3ns forestais r\u00e9xese polos est\u00e1ndares que foron desenvolvidos polo FSC. Os est\u00e1ndares globais cobren dez principios e conte\u00f1en varios criterios, complementados a nivel nacional por unha variedade de indicadores.\nEn contraste coas normas internacionais o contexto dos dez principios e criterios elaborados polos sistemas de certificaci\u00f3n nacionais difiren no nivel operativo. Isto ref\u00edrese por exemplo \u00e1 aplicaci\u00f3n de tratamentos ou plaguicidas. As diferenzas entre as normas nacionais entre si d\u00e9bense \u00e1 asignaci\u00f3n dos indicadores polos respectivos grupos nacionais de traballo do FSC, deben facer posible as normas das circunstancias rexionais respectivos. Antes de que unha norma nacional poida aplicarse \u00e1 expedici\u00f3n de dereitos legalmente, \u00e9 necesario que est\u00e1 acreditado polo FSC Internacional.\nFSC en Galiza.\nEn 2012 as asociaci\u00f3ns de propietarios de montes, Xefosnor e Promacer, que agrupan a m\u00e1is de 700 familias de produtores dos concellos de Cedeira, As Somozas, Cari\u00f1o, Ma\u00f1\u00f3n e Cerdido recibiron a certificaci\u00f3n FSC para as s\u00faas explotaci\u00f3ns forestais."}
{"id": "223068", "revid": "4817", "url": "https://gl.wikipedia.org/wiki?curid=223068", "title": "Cosmos 321", "text": ""}
{"id": "223069", "revid": "32797", "url": "https://gl.wikipedia.org/wiki?curid=223069", "title": "Kosmos 356", "text": "Kosmos 356 (\u041a\u043e\u0441\u043c\u043e\u0441 356 en ruso), tam\u00e9n denominado DS-U2-MG N\u00ba 2, foi un sat\u00e9lite artificial sovi\u00e9tico lanzado o 10 de agosto de 1970 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 356 foi o segundo e \u00faltimo membro do modelo de sat\u00e9lites DS-U2-MG, precedido polo Kosmos 321. Estaba adicado a facer observaci\u00f3ns cient\u00edficas dos polos magn\u00e9ticos terrestres. Foi inxectado nunha \u00f3rbita inicial de 573\u00a0km de apoxeo e 231\u00a0km de perixeo, cunha inclinaci\u00f3n orbital de 82 graos e un per\u00edodo de 92,6 minutos. Reentrou na atmosfera o 2 de outubro de 1970."}
{"id": "223070", "revid": "4817", "url": "https://gl.wikipedia.org/wiki?curid=223070", "title": "Cosmos 356", "text": ""}
{"id": "223075", "revid": "1410", "url": "https://gl.wikipedia.org/wiki?curid=223075", "title": "Demograf\u00eda de Armenia", "text": "A poboaci\u00f3n estimada de Armenia no ano 2010 \u00e9 de 3\u00a0262\u00a0200 habitantes.cuantificar.\nPoboaci\u00f3n.\nPouco poboada, Armenia \u00e9 sostida en parte por unha moi importante di\u00e1spora ao redor do mundo: Rusia (1,5 millones), Canad\u00e1 e Estados Unidos (1,2 millones), \u00c1frica (16.000), Siria e L\u00edbano (250.000), Uni\u00f3n Europea (700.000) e Am\u00e9rica Latina (200.000)."}
{"id": "223077", "revid": "22570", "url": "https://gl.wikipedia.org/wiki?curid=223077", "title": "Parra virxe", "text": "A parra virxe ou videira virxe (Parthenocissus quinquefolia) \u00e9 unha planta rubideira de follas caducifolias moi empregada en xard\u00edns como ornamental, especialmente para cubrir muros ou fachadas das casas. As follas son verdes e compostas, por\u00e9n se tornan dun vermello intenso no outono para despois caer. Gabea con facilidade polos muros, aganch\u00e1ndose grazas aos gabi\u00e1ns especiais que pos\u00fae, cunha especie de ventosas no extremo."}
{"id": "223078", "revid": "12452", "url": "https://gl.wikipedia.org/wiki?curid=223078", "title": "Vi\u00f1a virxe", "text": ""}
{"id": "223080", "revid": "85894", "url": "https://gl.wikipedia.org/wiki?curid=223080", "title": "Antonio Amor\u00edn", "text": "Antonio Amor\u00edn Mart\u00ednez, nado en Vilaza (Gondomar), en 1952, \u00e9 un pol\u00edtico galego. Foi o primeiro e \u00fanico cargo elixido en Galicia nas listas da formaci\u00f3n UPyD.\nTraxectoria.\nTrasladouse a vivir a Baiona, onde desenvolveu a s\u00faa carreira pol\u00edtica. Nas locais de 1987 presentouse nas listas do Partido Popular ao concello de Baiona, e sa\u00edu elixido concelleiro. Integrou o grupo de goberno liderado polo 'popular' Manuel Vilar M\u00e1rquez e mant\u00edvose no goberno durante d\u00faas lexislaturas m\u00e1is como concelleiro de V\u00edas e Obras e mais de Seguridade, ata que en 1999, uns meses antes das elecci\u00f3ns, deixou o seu posto. Nas municipais de 2011 presentouse encabezando a lista de UPyD, e obtivo unha acta de concelleiro. Foi o primeiro concelleiro, e o primeiro cargo pol\u00edtico dese partido elixido en Galicia.\nUns meses despois abandonou este partido e permaneceu na corporaci\u00f3n como independente."}
{"id": "223081", "revid": "56817", "url": "https://gl.wikipedia.org/wiki?curid=223081", "title": "Planta rubideira", "text": "Unha planta rubideira ou planta gateadora \u00e9 aquela que medra suxeit\u00e1ndose nun soporte, ben enrol\u00e1ndose, ben a trav\u00e9s de \u00f3rganos fixadores especiais. As rubideiras non se mante\u00f1en erguidas por si mesmas, necesitando doutra planta, un muro, un penedo, unha parra, un espaller, unha p\u00e9rgola, unha rede etc. Para iso poden utilizar \"\u00f3rganos\" como gabi\u00e1ns, ra\u00edces adventicias etc. ou se enrodelan arredor do soporte, cham\u00e1ndose logo plantas vol\u00fabeis. Certas rubideiras non necesitan dun apoio, e poden estenderse polo chan sen problema ning\u00fan. As plantas gateadoras poden chegar a secar outras plantas ou \u00e1rbores, se non se poidan, pola competencia de luz solar. Por\u00e9n non poden ser consideradas plantas parasitas, xa que s\u00f3 procuran un soporte para recibir m\u00e1is luz; ou ben, para buscar o lugar perfecto para o seu desenvolvemento.\nUn exemplo deste tipo de plantas, \u00e9 a fabeira (\"Vicia faba\") que debe o seu r\u00e1pido crecemento ao feito de gabear por soportes ou outras plantas, e deste xeito evistar o desenvolvemento dun talo le\u00f1oso; Outro exemplo son as sand\u00edas (\"Citrullus lanatus\") e mailas cabaceiras (\"Cucurbita spp\") que son extensas gateadoras que adoitan estarricarse por chan, por mor do gran peso dos seus froitos.\nAs plantas rubideiras acostuman medrar axi\u00f1a, e algunhas desenvolven talos le\u00f1osos despois de se enrolar, como a videira (\"Vitis vinifera\") ou a glicinia (\"Wisteria sinensis\"). Pola contra, a meirande parte das gatu\u00f1antes son herb\u00e1ceas.\nEspecies en Galicia.\nOrnamentais.\nAdemais de multitude de variedades de hedras, pasifloras ou flores da paix\u00f3n (\"Passiflora spp\") e chuchameles (\"Lonicera spp\"), nos xard\u00edns galegos salientan:"}
{"id": "223084", "revid": "18868", "url": "https://gl.wikipedia.org/wiki?curid=223084", "title": "Rubideira", "text": ""}
{"id": "223086", "revid": "89787", "url": "https://gl.wikipedia.org/wiki?curid=223086", "title": "Pilar de Lara", "text": "Pilar de Lara Cifuentes, nada en Cartaxena en 1971, \u00e9 unha xu\u00edza espa\u00f1ola.\nTraxectoria.\nLicenciada en Dereito, exerceu como xu\u00edza en Mieres dende 1999 e ascendeu a maxistrada con destino na cidade de Lugo (2007), onde se fixo cargo do Xulgado de Instruci\u00f3n n\u00famero 1. \nComo responsable deste xulgado instru\u00edu a Operaci\u00f3n Carioca, onde implicou a 80 persoas nunha rede de prostituci\u00f3n, entre elas varios integrantes da Garda Civil e da polic\u00eda nacional. Tam\u00e9n se encargou de instru\u00edr a Operaci\u00f3n Pok\u00e9mon, un caso derivado da operaci\u00f3n Carioca, e que tivo como consecuencia a detenci\u00f3n de varios cargos pol\u00edticos por suborno e prevaricaci\u00f3n, entre eles o alcalde de Ourense, Francisco Rodr\u00edguez Fern\u00e1ndez e o de Boqueix\u00f3n Adolfo Gacio.\nTam\u00e9n levou a causa denominada \"do Gara\u00f1\u00f3n\" sobre presunta corrupci\u00f3n urban\u00edstica en Lugo na que chegou a imputar ao, daquela, alcalde, Xos\u00e9 Clemente L\u00f3pez Orozco e ao concelleiro de urbanismo, Xos\u00e9 Ram\u00f3n G\u00f3mez Besteiro. O caso, finalmente, foi arquivado.\nO 30 de xaneiro do 2020 cesou no xulgado n\u00ba 1 de Lugo por mor dunha sanci\u00f3n do Consello Xeral do Poder Xudicial, na que foi condenada a sete meses e un d\u00eda de suspensi\u00f3n de emprego e soldo e perda do destino por unha falta moi grave por desatenci\u00f3n do seu xulgado. Como consecuencia diso, o 22 de decembro do mesmo ano f\u00edxose cargo do xulgado n\u00ba8 de Ponferrada."}
{"id": "223087", "revid": "27155", "url": "https://gl.wikipedia.org/wiki?curid=223087", "title": "Pimp\u00edn", "text": "A palabra pimp\u00edn pode referirse a:"}
{"id": "223088", "revid": "23204", "url": "https://gl.wikipedia.org/wiki?curid=223088", "title": "Manolo Garc\u00eda", "text": "Manuel Garc\u00eda Garc\u00eda-P\u00e9rez (co\u00f1ecido artisticamente como Manolo Garc\u00eda), nado en Barcelona o 19 de agosto de 1955, \u00e9 un cantante, m\u00fasico, compositor, empresario, pintor e fot\u00f3grafo. Os seus primeiros discos foron con grupos como Los R\u00e1pidos e Los Burros, e o \u00e9xito comercial chegoulle xunto a Quimi Portet con El \u00faltimo de la fila. Actualmente contin\u00faa a s\u00faa carreira en solitario. Caracter\u00edzase por un son pop rock mesturado con ritmos \u00e1rabes, aflamencados e mel\u00f3dicos. As letras das s\u00faas canci\u00f3ns e a posta en escena xuntan vivencias, l\u00edrica e surrealismo.\nManolo Garc\u00eda leva toda a s\u00faa carreira mantendo a s\u00faa vida persoal afastada da fama. Non se sabe o seu estado civil e case non hai datos da s\u00faa infancia, familia e actividades f\u00f3ra do mundo da m\u00fasica m\u00e1is que o achegado por el en entrevistas e actos p\u00fablicos. Nos \u00faltimos anos achegou nas s\u00faas actuaci\u00f3ns a s\u00faa irm\u00e1 Carmen Garc\u00eda (compo\u00f1ente do grupo Carmen).\nInicios art\u00edsticos.\nInfancia e inicios.\nOs seus pais eran de Albacete e emigraron a Barcelona, a El Poblenou onde viviu moitos anos. Dende neno tivo interese por pintar. Con sete anos, fixo as s\u00faas primeiras \"performances\" art\u00edsticas na terraza da casa dos seus pais. As s\u00faas primeiras creaci\u00f3ns foron con elementos procedentes de refugallos industriais e pinturas con bonecos de marcas como Omo, Tutu, Persil e Ese, entre outras, que distribu\u00edan entre os nenos.\nCon once anos pasou a experimentar con materiais como a madeira e a cola. Con anacos de chapas de madeira das industrias do barrio fai as s\u00faas primeiras creaci\u00f3ns abstractas. Aos catorce anos continuaba entregado \u00e1 elaboraci\u00f3n de obras abstractas e experimentando con novas colas e materiais que consegu\u00eda nunha carpintar\u00eda do barrio.\nNo xornal La Vanguardia, de Barcelona, leu un anuncio no que buscaban un pintor de cadros ao \u00f3leo. Garc\u00eda entrou a traballar no obradorio da Verneda, no que pintaban cadros con escenas de caza para decorar sal\u00f3ns. Chegou a ser un especialista en pintar ceos e lagoas; outros compa\u00f1eiros seus do obradorio pintaban \u00e1rbores e vexetaci\u00f3n, e un terceiro pintaba rochas e casas, outro estaba especializado en pintar cazadores, cans e cervos. O \u00faltimo paso do proceso remat\u00e1bao o mestre do obradoiro cos toques finais e engadindo a sinatura. O traballo d\u00e9uselle ben e decidiu continuar coa s\u00faa faceta de autodidacta mercando un curso de \"Dibujar es f\u00e1cil\" (el mesmo ten declarado nalgunha entrevista que aprendera a pintar cun curso por correspondencia).\nCon dezasete anos entrou de mozo nunha axencia de publicidade. Pronto pasou ao estudio gr\u00e1fico onde comezou a aprendizaxe como dese\u00f1ador gr\u00e1fico. Neses anos estudou na \"Escola d'Arts Aplicades i Oficis Art\u00edstics\" de Barcelona.\nAos vinte e un anos, e xa introducido no mundo da m\u00fasica, traballou como dese\u00f1ador de portadas para pequenas discogr\u00e1ficas nas que se realizaban copias (covers) e versi\u00f3ns dos discos de \u00e9xito. En seis anos chegou a facer m\u00e1is de 400 portadas.\nDespois desta experiencia, decidiu establecerse pola s\u00faa conta como dese\u00f1ador de xoguetes e material escolar, traballo que deixou para se dedicar \u00e1 m\u00fasica como profesi\u00f3n.\nA m\u00fasica como profesi\u00f3n.\nO seu primeiro concerto foi con trece anos, tocando tres canci\u00f3ns na sala do barrio de Verdun. Tocaron \"All right now\", de Free, \"Who will stop the rain\", de Creedence, e un tema propio. Os inicios art\u00edsticos de Manolo Garc\u00eda como m\u00fasico profesional est\u00e1n nas orquestras de baile das festas que percorren as vilas; estas foron a escola na que deu os seus primeiros pasos como m\u00fasico. A primeira destas orquestras nas que estivo cham\u00e1base Materia Gris. Durante ano e medio traballou para montar un grupo, ata que co\u00f1eceu a Esteban Mart\u00edn (do que ser\u00eda Gabinete Caligari). Con el empezou a compo\u00f1er canci\u00f3ns. De a\u00ed xurdiron Los R\u00e1pidos, un quinteto con Jos\u00e9 Luis P\u00e9rez, Lluis Visiers e Antonio Fidel. Gravaron unha maqueta que enviaron \u00e1 discogr\u00e1fica. O nome v\u00e9n de que en s\u00f3 dous meses ti\u00f1an un contrato con EMI-Ode\u00f3n. En novembro de 1980 xa estaban a gravar un disco.\nA pesar de ter o apoio da discogr\u00e1fica e de dar case 300 concertos, o grupo non tivo \u00e9xito comercial.\nQuimi Portet.\nEn Els Hostalets de Baleny\u00e0, en 1982, coincidiron Manolo Garc\u00eda (con Los R\u00e1pidos) e Quimi Portet (con Kul de Mandril). Os compo\u00f1entes de Los R\u00e1pidos separ\u00e1ronse e continuaron durante un tempo Manolo e Quimi tocando as s\u00faas canci\u00f3ns en locais. Co tempo pasaron a trocar o nome do grupo por Los Burros. Nesa etapa crearon unha discogr\u00e1fica, chamada Discos Kriminales, coa que autoeditaron material seu e doutros grupos.\nEl \u00daltimo de la Fila.\nDespois dos fracasos comerciais dos discos anteriores, Manolo Garc\u00eda e Quimi Portet decidiron crear un grupo novo, El \u00daltimo de la Fila, apoiados por unha pequena discogr\u00e1fica chamada PDI. Nunha entrevista, Manolo Garc\u00eda explicaba a orixe do nome; segundo el, t\u00f3dolos grupos eran star, number one, os primeiros... e eles elixiron algo diferente: ser os \u00faltimos.\nO primeiro \u00e9xito do grupo chegou cando El \u00daltimo de la Fila ga\u00f1ou o concurso de maquetas da revista Rock Spezial con \"A cualquiera puede sucederle\" e \"Cuando la pobreza entra por la puerta, el amor salta por la ventana\". O premio era gravar un disco coa multinacional Virgin. Rexeitaron o premio e preferiron gravar coa pequena discogr\u00e1fica PDI.\nEn 1985 sa\u00edron ao mercado con tres singles e o LP titulado \"Cuando la pobreza entra por la puerta, el amor salta por la ventana\", faceta surrealista que ser\u00eda explotada con moito \u00e9xito en futuros traballos. Trinta mil copias vendidas deron a co\u00f1ecer canci\u00f3ns como a m\u00edtica \"Querida Milagros\" ou \"Dulces sue\u00f1os\". O estilo aflamencado da voz de Manolo e a guitarra espa\u00f1ola de Quimi daban un ton fresco e novidoso \u00e1s canci\u00f3ns, que conectaban sen dificultade coas evidentes ra\u00edces pop dos dous m\u00fasicos. Co disco conseguiron o premio ao grupo revelaci\u00f3n de 1985 outorgado polo programa Diario Pop de Radio 3. Esta ser\u00eda unha constante do \u00e9xito do grupo e de Manolo Garc\u00eda: a calidade musical reco\u00f1ecida por premios, pola cr\u00edtica e polo p\u00fablico. Unha acertada elecci\u00f3n foi o discogr\u00e1fica, o paso \u00e1 mutinacional EMI e a creaci\u00f3n dun selo propio, Perro Records, co que seguen a editar Manolo Garc\u00eda e Quimi Portet as s\u00faas canci\u00f3ns. Outra clave do \u00e9xito foi o apoio a causas humanitarias, ben\u00e9ficas e de protecci\u00f3n da natureza. A participaci\u00f3n en concertos multitudinarios achegou as s\u00faas canci\u00f3ns ao grande p\u00fablico. O seu bo directo fixo o resto. En 1993, \"Astronom\u00eda Razonable\" chegou a vender un mill\u00f3n de copias. O grupo xa ti\u00f1a probado a cantar en italiano e ingl\u00e9s, e ata a dar pequenos concertos por toda Europa. Foi ent\u00f3n cando decidiron a disoluci\u00f3n do grupo, que fixeron p\u00fablica o 13 de xaneiro de 1998.\nHoubo varios intentos posteriores para volver xuntar o grupo. O \u00faltimo foi organizado por Radio 3 para dar un concerto en Santiago de Compostela, na praza do Obradoiro, pero non chegou a concretarse.\nCarreira en solitario.\nO 4 de maio de 1998 Manolo Garc\u00eda sacou ao mercado \"Arena en los Bolsillos\", que chegou a vender m\u00e1is dun mill\u00f3n de discos. Con este \u00e1lbum conseguiu os premios Amigo a mellor solista masculino espa\u00f1ol e ao mellor \u00e1lbum espa\u00f1ol, e tres premios da m\u00fasica como mellor artista pop, mellor \u00e1lbum e mellor produci\u00f3n art\u00edstica, ademais do premio ondas ao mellor artista en directo.\nA finais de novembro de 2002, un dos participantes do programa de televisi\u00f3n Operaci\u00f3n Triunfo versionou a canci\u00f3n \"P\u00e1jaros de Barro\" (unha das m\u00e1is co\u00f1ecidas de Manolo Garc\u00eda). O programa pagou os dereitos de autor pero non pediu permiso. Baixo o nome de \"Operaci\u00f3n Triunfo y el derecho a la disidencia\", Manolo Garc\u00eda fixo unha cr\u00edtica ao sistema de promoci\u00f3n comercial do programa e do sector musical, rexeitando o formato que se estaba a empregar pero puntualizando que respectaba o esforzo dos que nel participaban. A s\u00faa canci\u00f3n foi retirada e non foi inclu\u00eda nos recompilatorios que publicou Operaci\u00f3n Triunfo."}
{"id": "223089", "revid": "23204", "url": "https://gl.wikipedia.org/wiki?curid=223089", "title": "Reino de Armenia", "text": "O antigo Reino de Armenia ou Grande Armenia foi unha monarqu\u00eda independente dende o 331\u00a0a.C at\u00e9 o 428\u00a0d.C.. A etapa durante o maior apoxeo do reino e a s\u00faa integraci\u00f3n na cultura helen\u00edstica, baixo o goberno de Tigranes e o seu fillo Artavasdes, \u00e9 co\u00f1ecida como o Imperio Armenio. Despois da ca\u00edda do Imperio Aquem\u00e9nida, a satrap\u00eda de Armenia antiga dividiuse nuns 120 territorios gobernados por clans nakharars. Estes foron unidos baixo Artaxias I, o fundador da dinast\u00eda art\u00e1xida, de quen \u00e9 tam\u00e9n a primeira fase do reino co\u00f1ecido como Armenia art\u00e1xida (en armenio: \u0531\u0580\u057f\u0561\u0577\u0565\u057d\u0575\u0561\u0576\u0576\u0565\u0580\u056b \u0539\u0561\u0563\u0561\u057e\u0578\u0580\u0578\u0582\u0569\u0575\u0578\u0582\u0576, \"Artashesianneri Tagavorutyun\").\nArmenia alcanzou o seu maior tama\u00f1o e influencia durante o reinado de Tigranes II (a. 95-55\u00a0a.C.), estend\u00e9ndose dende o Mediterr\u00e1neo nordeste at\u00e9 o r\u00edo Kura. Os art\u00e1xidas foron derrocados polos romanos no ano 12, o que resultou nun per\u00edodo de axitaci\u00f3n e guerra civil. Instal\u00e1ronse dous reis clientes romanos, Tigranes V e Tigranes VI. Despois do ano 54, o reino pasou a ser gobernado pola dinast\u00eda ars\u00e1cida, o que posteriormente se co\u00f1eceu como Armenia ars\u00e1cida (en armenio: \u0531\u0580\u0577\u0561\u056f\u0578\u0582\u0576\u056b\u0576\u0565\u0580\u056b \u0539\u0561\u0563\u0561\u057e\u0578\u0580\u0578\u0582\u0569\u0575\u0578\u0582\u0576, \"Arshakunineri Tagavorutyun\"). No ano 387, Armenia dividiuse na Armenia bizantina ao oeste e na Armenia persa ao leste. A Armenia persa mant\u00edvose baixo o goberno dos reis de clientes ars\u00e1cidas at\u00e9 o ano 428.\nHistoria.\nO reino de Armenia foi un reino independente entre o 190\u00a0a.\u00a0C. e o 165\u00a0d.\u00a0C., e un protectorado do Imperio romano entre o 165 e o 428. Foi creado das cinzas da antiga satrap\u00eda de Armenia, que era parte do imperio aquem\u00e9nida. Deveu nun reino independente baixo a dinast\u00eda dos or\u00f3ntidas, grazas ao apoxeo do Reino de Macedonia.\nTras a ca\u00edda do Imperio sel\u00e9ucida, unha monarqu\u00eda que naceu das ru\u00ednas do imperio de Alexandre o Grande que tivo breve vida, un estado helen\u00edstico armenio foi fundado en 190\u00a0a.\u00a0C. por Artaxias I. No seu m\u00e1ximo esplendor, entre os anos 95\u00a0a.\u00a0C. e 66\u00a0a.\u00a0C., Armenia estendeu os seus dominios sobre partes do C\u00e1ucaso e a \u00e1rea que actualmente corresponde ao leste de Turqu\u00eda, Siria e L\u00edbano. Por un tempo, Armenia foi un dos estados m\u00e1is poderosos da rexi\u00f3n, ata que foi alcanzada pola esfera de influencia romana no 66\u00a0a.\u00a0C.\nPosteriormente, Armenia foi un frecuente foco de contenci\u00f3n entre Roma e o imperio Persa. Os partos forzaron a Armenia a someterse entre os anos 37 e 47, cando os romanos retomaron o control do reino. Baixo o mandato de Ner\u00f3n, os romanos emprenderon unha campa\u00f1a (55?63) contra o imperio parto, o cal invadira o reino de Armenia, aliado de Roma. Tras ga\u00f1ar (60) e perder (62) Armenia, o imperio romano enviou \u00e1 XV lexi\u00f3n \"Apollinaris\", encabezada polo xeneral Gnaeus Domitius C\u00f3rbulo, desde Panonia a Siria. C\u00f3rbulo entrou aos territorios de Vologases I, quen regresou o reino de Armenia a Tiridates I.\nO Imperio sas\u00e1nida ocupou Armenia en 252 ata que os romanos recuper\u00e1rono en 287. En 384 o reino foi dividido entre o Imperio romano de Oriente e os persas. Armenia Occidental prontamente incorporouse como provincia romana co nome de \"Armenia Inferior\" (entre o Ponto e Capadocia); Armenia Oriental mant\u00edvose como reino dentro de Persia, ata que en 428 a nobreza local derrocou ao rei, e os sas\u00e1nidas instalaron a un gobernador no seu lugar."}
{"id": "223090", "revid": "5132", "url": "https://gl.wikipedia.org/wiki?curid=223090", "title": "Gran Armenia", "text": ""}
{"id": "223091", "revid": "1131", "url": "https://gl.wikipedia.org/wiki?curid=223091", "title": "Elecci\u00f3ns ao Parlamento de Catalu\u00f1a de 2012", "text": "As elecci\u00f3ns ao Parlamento de Catalu\u00f1a correspondentes \u00e1 d\u00e9cima lexislatura do actual per\u00edodo democr\u00e1tico celebr\u00e1ronse o 25 de novembro de 2012, cando s\u00f3 transcorreron dous anos dende a \u00faltima convocatoria electoral. As seguintes elecci\u00f3ns foron o 27 de setembro de 2015.\nConvocatoria e caracter\u00edsticas.\nAs elecci\u00f3ns anteriores, celebradas en novembro de 2010, deixaran como resultado unha c\u00f3moda maior\u00eda para o candidato converxente Artur Mas, a\u00ednda que non absoluta. Mas gobernou sen sobresaltos nos seus apoios durante dous anos ata que en setembro de 2012, no marco da crise econ\u00f3mica de comezos do s\u00e9culo XXI, se produciron dous feitos pol\u00edticos de relevancia. En primeiro lugar, a convocatoria dunha manifestaci\u00f3n extraordinariamente masiva en Barcelona a prol da independencia (11 de setembro); e en segundo lugar, a negativa do goberno de Mariano Rajoy a chegar a acordos de transferencia de poder e de mudanzas no sistema financeiro de Catalu\u00f1a.\nD\u00edas despois da xuntanza entre Mariano Rajoy e Artur Mas, o 25 de setembro, o presidente da Generalitat anunciou a convocatoria dos und\u00e9cimos comicios en Catalu\u00f1a dende a recuperaci\u00f3n da democracia.\nCandidaturas.\nConcorreron un total de 64 candidaturas -16 por circunscrici\u00f3n- de 18 partidos, 15 dos cales se presentaron nas catro circunscrici\u00f3ns electorais.\nCandidaturas con representaci\u00f3n parlamentaria.\n\"En letras grosas, o candidato ou a candidata \u00e1 presidencia da Generalitat.\""}
{"id": "223092", "revid": "5863", "url": "https://gl.wikipedia.org/wiki?curid=223092", "title": "Ignacio Fern\u00e1ndez Toxo", "text": "Ignacio Fern\u00e1ndez Toxo, nado en Ferrol o 25 de novembro de 1952, \u00e9 o Secretario xeral do sindicato Comisi\u00f3ns Obreiras (CCOO) desde 2008 e o Presidente da Confederaci\u00f3n Europea de Sindicatos (CES) desde 2011.\nBiograf\u00eda.\nComeza a s\u00faa vida laboral como aprendiz na Empresa Nacional Baz\u00e1n de Construci\u00f3ns Navais Militares S.A. (Baz\u00e1n), empresa que se fusionou con Estaleiros Espa\u00f1ois, S.A. (AESA) en xullo do 2000, constitu\u00edndo a empresa Izar Construci\u00f3ns Navais. Nesta empresa continuar\u00e1 a s\u00faa vida laboral ata que \u00e9 prexubilado dentro do ERE iniciado pola SEPI en abril de 2005.\nDurante a s\u00faa mocidade foi militante da Liga Comunista Revolucionaria e posteriormente do Partido Comunista de Espa\u00f1a.\nA s\u00faa actividade sindical comeza en Baz\u00e1n durante a s\u00faa etapa como aprendiz. Con 19 anos participa na organizaci\u00f3n da folga xeral de Ferrol do 10 de marzo de 1972. Durante as manifestaci\u00f3ns a Polic\u00eda Armada acurralou a alg\u00fans folguistas, entre os que se atopaba o mozo aprendiz Toxo, e comezou a disparar indiscriminadamente, ferindo a m\u00e1is de 40 persoas e matando a dous traballadores de Baz\u00e1n, membros de CCOO, Amador Rei e Daniel Niebla. A vida sindical de Toxo, que acode regularmente \u00e1 ofrenda floral anual fronte ao monumento en Ferrol aos asasinados o 10 de marzo, foi marcada profundamente por esta experiencia de mocidade, como se desprende das s\u00faas sucesivas declaraci\u00f3ns sobre os feitos.\nComo consecuencia da folga do 10 de marzo Toxo ser\u00e1 despedido e condenado a 5 anos de prisi\u00f3n. Toxo foxe do penal da Coru\u00f1a e pasa a vivir na clandestinidade at\u00e9 a aprobaci\u00f3n da Lei de Amnist\u00eda de outubro de 1977, non obstante o cal se presentar\u00e1 \u00e1s elecci\u00f3ns xerais de Espa\u00f1a de 1977, como cabeza de lista do Fronte pola Unidade dos Traballadores para a provincia da Coru\u00f1a. Por aplicaci\u00f3n da lei de amnist\u00eda Toxo recuperar\u00e1 o seu emprego en Baz\u00e1n, onde chegar\u00e1 a ser elixido presidente do Comit\u00e9 Intercentros da empresa.\nEn novembro de 1987 \u00e9 elixido Secretario Xeral da Federaci\u00f3n do Metal de CCOO en substituci\u00f3n de Juan Ignacio Mar\u00edn, cargo que ocupou at\u00e9 novembro de 1995, cando se fusionan as federaci\u00f3ns do Metal e de Miner\u00eda do sindicato. Tras a fusi\u00f3n, Toxo \u00e9 elixido Secretario Xeral da organizaci\u00f3n resultante, a Federaci\u00f3n Minerometal\u00fargica de CCOO, cargo que ostentar\u00e1 ata que en 2004 \u00e9 substitu\u00eddo por Felipe L\u00f3pez Alonso. Nesta etapa \u00e9 de destacar a s\u00faa defensa da posici\u00f3n sindical ante a reconversi\u00f3n industrial e, moi especialmente, a s\u00faa participaci\u00f3n na organizaci\u00f3n da \"Marcha de Hierro\".\nDesde 2004 a 2008 desempe\u00f1ou o cargo de Secretario de Acci\u00f3n Sindical e Pol\u00edticas Sectoriais da Confederaci\u00f3n Sindical de CCOO, e \u00e9 membro do Consello Confederal e da Comisi\u00f3n Executiva Confederal do sindicato.\nO 19 de decembro de 2008 foi elixido Secretario Xeral de CCOO no 9\u00ba Congreso Confederal, substitu\u00edndo a Jos\u00e9 Mar\u00eda Fidalgo. Durante o seu mandato CCOO situouse fronte \u00e1 pol\u00edtica de recortes iniciada en maio de 2010 polo Presidente Jos\u00e9 Luis Rodr\u00edguez Zapatero, e continuada polo seu sucesor Mariano Rajoy, promovendo d\u00faas Folgas Xerais a nivel estatal e diversas folgas e mobilizaci\u00f3ns a niveis local e sectorial. \u00c9 de destacar, como innovaci\u00f3n na estratexia sindical, a interposici\u00f3n de Iniciativas Lexislativas Populares ante o Congreso dos Deputados en temas como lexislaci\u00f3n laboral, dereito \u00e1 vivenda e fiscalidade.\nO 18 de maio de 2011 foi elixido Presidente da Confederaci\u00f3n Europea de Sindicatos en substituci\u00f3n de Wanja Lundby-Wedin, membro do sindicato LO de Suecia. Como presidente da CES defendeu ante as instituci\u00f3ns da Uni\u00f3n Europea (UE) unha maior integraci\u00f3n pol\u00edtica dos pa\u00edses membros, a ampliaci\u00f3n das funci\u00f3ns do BCE, a integraci\u00f3n dos r\u00e9ximes fiscais dos pa\u00edses da UE e a converxencia das lexislaci\u00f3ns laborais dos pa\u00edses membros."}
{"id": "223093", "revid": "89787", "url": "https://gl.wikipedia.org/wiki?curid=223093", "title": "Roseira brava", "text": "A roseira brava ou silva macho (Rosa canina) \u00e9 un arbusto espi\u00f1ento, rubideiro e perenne da familia das ros\u00e1ceas, nativo de Europa, o noroeste de \u00c1frica e Asia occidental. Tam\u00e9n foi introducido en Am\u00e9rica do Norte e outras partes do mundo. Actualmente a s\u00faa distribuci\u00f3n \u00e9 bastante ampla. En Galicia \u00e9 unha especie brava moi com\u00fan en lugares frescos.\nEtimolox\u00eda.\nO nome cient\u00edfico foille dado pola forma das espi\u00f1as, semellantes aos caninos dos cans. O froito, as bagas de roseira brava son tam\u00e9n chamados \"peros de can\" pola mesma raz\u00f3n.\nO nome galego claramente \u00e9 porque non deixa de ser unha roseira silvestre. Tam\u00e9n, como ros\u00e1cea e coa semellanza coa silveira, leva o nome de silva.\nOutros nomes dialectais en galego: \"silva macha\", \"silvo macho\"', \"gabanceira\", \"agavanzo\", \"agabanza\", \"agarbanza\", \"silva madre\", \"silvarda\", \"silvardo\", \"silvarro\".\nDescrici\u00f3n.\nArbusto de at\u00e9 2 m de altura, con talos p\u00e9nsiles de cor verde, cubertos de espi\u00f1as mi\u00fadas, fortes e curvas. As follas comp\u00f3\u00f1ense de 5 a 7 fol\u00edolos dentados ovais.\nAs flores, solitarias ou agrupadas en corimbos, son de cor rosa p\u00e1lido ou abrancanzadas, de 4 a 6 cm de di\u00e1metro, con cinco p\u00e9talos, e maduran nunha froita ovoide de cor rubia intensa cun tama\u00f1o entre 1,5 e 2\u00a0cm chamada pero de can. En realidade \u00e9 un falso froito carnoso no que o recept\u00e1culo da flor ou t\u00e1lamo ten forma c\u00f3ncava (con forma de copa), est\u00e1 inchado e cont\u00e9n no seu interior numerosos aquenios, que ser\u00edan os froitos verdadeiros. \nO froito salienta polo alto contido en vitamina C (malia conter tam\u00e9n carotenoides e Vitamina P) e por ser usado para facer marmeladas, confeituras e infusi\u00f3ns. \nA roseira brava florece de maio a xullo e produce froitos a finais do ver\u00e1n ou a comezos do outono.\nDistribuci\u00f3n.\n\u00c9 unha planta nativa de Europa, as Illas Canarias, Madeira, o noroeste de \u00c1frica (Alxeria, Marrocos e Tunisia), o oeste de Asia (Afganist\u00e1n, Ir\u00e1n, Iraq, L\u00edbano, Palestina, Siria, Armenia, Acerbaix\u00e1n, Xeorxia, o sur de Rusia e Taxiquist\u00e1n) e o subcontinente indio. Por\u00e9n, \u00e1chase naturalizada practicamente en todo o mundo, inclu\u00edndo Am\u00e9rica, Australia (sobre todo en Tasmania) e Nova Zelandia.\nNa pen\u00ednsula ib\u00e9rica, ag\u00e1s na beiramar das Canarias e nalgunhas zonas puntuais da costa andaluza e murciana con clima tropical, at\u00f3pase en calquera parte, desde o nivel do mar deica os 1.500 m de altitude. En Galicia \u00e9 moi com\u00fan en todo o territorio pola fertilidade do solo e a abundante precipitaci\u00f3n.\nH\u00e1bitat.\nConsid\u00e9rase unha especie de clima atl\u00e1ntico e mediterr\u00e1neo (zonas temperadas).\nNon ten preferencia por solos espec\u00edficos; incluso prefire zonas monta\u00f1osas ou semi-monta\u00f1osas, como o sotobosque arbustivo de especies caducifolias, mais tam\u00e9n pode medrar noutros bosques, sebes, beiras dos cami\u00f1os etc., e at\u00e9 en \u00e1reas costeiras, pois atura ben a salinidade. Agradece os solos con boa drenaxe e h\u00famidos, algo f\u00e9rtiles e cun pH neutro (6,1-7,8).\nAs necesidades de auga fican arredor dos 675\u2013900\u00a0mm ao ano. Pode soportar temperaturas moi baixas, at\u00e9 de -23\u00a0\u00b0C (zona de rusticidade: 7 a 10).\nEtnolox\u00eda.\nA roseira brava empregouse en Galiza coma planta medicinal. Ademais adoitaba ser unha das herbas m\u00e1xicas de San Xo\u00e1n."}
{"id": "223094", "revid": "18868", "url": "https://gl.wikipedia.org/wiki?curid=223094", "title": "Silvo macho", "text": ""}
{"id": "223095", "revid": "18868", "url": "https://gl.wikipedia.org/wiki?curid=223095", "title": "Silva macho", "text": ""}
{"id": "223096", "revid": "18868", "url": "https://gl.wikipedia.org/wiki?curid=223096", "title": "Rosa canina", "text": ""}
{"id": "223097", "revid": "23204", "url": "https://gl.wikipedia.org/wiki?curid=223097", "title": "Glicinia", "text": "As glicinias ou wisterias son plantas rubideiras pertencentes ao x\u00e9nero Wisteria e \u00e1 familia Fabaceae.\nDistribuci\u00f3n.\nSon nativas do leste de Estados Unidos e de pa\u00edses do leste de Asia tales coma a China, Corea e o Xap\u00f3n. Moi estendidos en xardiner\u00eda pola beleza das s\u00faas flores en acios pendurados e cun recendo moi agrad\u00e1bel. Com\u00fans nos xard\u00edns privados de Galicia.\nDescrici\u00f3n.\nSon arbustos le\u00f1osos de h\u00e1bito gabeador. Cult\u00edvanse como plantas de decoraci\u00f3n por mor aos seus acios de flores primaverais e \u00e1 s\u00faa mesta follaxe. Segundo as variedades, as flores son violetas, azuis ou albas. A longura das inflorescencias var\u00eda de 10\u00a0cm a un metro da Wisteria floribunda \u2018Macrobotryes\u2019. O nome Wisteria prov\u00e9n do doutor Caspar Wistar, un anatomista da universidade de Pensilvania. Algunhas variedades son perfumadas, e entre estas, as variedades son \u2018Rosea\u2019 ou \u2018Jacko\u2019. Os grans son t\u00f3xicos. A especie m\u00e1is sonada \u00e1 a \"Wisteria sinensis\" (Sims) Sweet, a glicinia chinesa, amplamente cultivada en Europa occidental. Outra especie frencuente \u00e1 a \"Wisteria floribunda\" (Willd) DC., a glicinia do Xap\u00f3n.\nAs plantas desta especie usan as s\u00faas p\u00f3las para agatu\u00f1ar sobre outras plantas, enrolando as p\u00f3las en sentido igual ou contrario \u00e1s agullas do reloxo, tomando como soporte. Poden gabear at\u00e9 20 metros sobre o chan e uns 10 metros lateralmente."}
{"id": "223098", "revid": "18868", "url": "https://gl.wikipedia.org/wiki?curid=223098", "title": "Wisteria", "text": ""}
{"id": "223099", "revid": "23204", "url": "https://gl.wikipedia.org/wiki?curid=223099", "title": "Rep\u00fablica de Artsakh", "text": "A Rep\u00fablica de Artsakh (en \"Arts'akhi Hanrapetut'yun\"), ou sinxelamente Artsakh, comunmente co\u00f1ecido polo seu antigo nome Rep\u00fablica de Nagorno-Karabakh entre 1991 e 2017, \u00e9 unha rep\u00fablica situada no Sur do C\u00e1ucaso tan s\u00f3 reco\u00f1ecida por outros tres estados non pertencentes \u00e1 Organizaci\u00f3n das Naci\u00f3ns Unidas: Abkhazia, Osetia do Sur e Transnistria. Reclamada e reco\u00f1ecida como parte de Acerbaix\u00e1n, Nagorno-Karabakh controla a meirande parte do territorio do antigo Oblast de Nagorno-Karabakh e alg\u00fans distritos acerbaixanos circundantes fronteirizos con Armenia (ao oeste) e Ir\u00e1n (ao sur).\nO Alto Karabakh, de poboaci\u00f3n predominantemente armenia, foi disputado entre Armenia e Acerbaix\u00e1n trala s\u00faa independencia do Imperio Ruso en 1918. Despois de que a Uni\u00f3n Sovi\u00e9tica estabelecese control sobre a zona, creouse a rexi\u00f3n aut\u00f3noma de Nagorno-Karabakh (NKAO) dentro da Rep\u00fablica Socialista Sovi\u00e9tica de Acerbaix\u00e1n en 1923. Nos \u00faltimos anos da Uni\u00f3n Sovi\u00e9tica xurdiu de novo o conflito entre armenios e acerbaixanos polo control da zona. Posteriormente, en 1991, un referendo celebrado na Rexi\u00f3n Aut\u00f3noma e a rexi\u00f3n veci\u00f1a Shahumian deu lugar a unha declaraci\u00f3n de independencia. O conflito \u00e9tnico a grande escala nos anos posteriores (1991-1994) conduciu \u00e1 Guerra do Alto Karabaj, que rematou cun cesamento do fogo do que sa\u00edron as fronteiras actuais.\nArtsakh \u00e9 unha democracia presidencialista cun Parlamento unicameral. O pa\u00eds \u00e9 moi monta\u00f1oso, cunha media de altitude de 1.097 metros sobre o nivel do mar. A poboaci\u00f3n \u00e9 predominantemente cristi\u00e1, a meirande parte pertencentes \u00e1 Igrexa Apost\u00f3lica Armenia. Varios mosteiros hist\u00f3ricos son moi populares entre os turistas, na s\u00faa maior\u00eda da di\u00e1spora armenia, xa que a maior\u00eda do viaxe s\u00f3 se pode realizar entre Armenia e Artsakh.\nEtimolox\u00eda.\nA palabra \"Nagorno-\" \u00e9 un adxectivo atributivo ruso de construci\u00f3n moderna, derivado do adxectivo \"nagorny\" (\u043d\u0430\u0433\u043e\u0440\u043d\u044b\u0439), que significa \"terra alta\". O nome azar\u00ed da rexi\u00f3n incl\u00fae adxectivos semellantes: \"da\u011fl\u0131q\" (\"monta\u00f1oso\") ou \"yuxar\u0131\" (\"alto\"). Estas palabras non se utilizan no nome armenio, mais aparecen no nome oficial da rexi\u00f3n durante a era sovi\u00e9tica como \u00d3blast Aut\u00f3nomo de Nagorno-Karabakh. Outras linguas aplican as s\u00faas propias formas para \"alto\" ou \"terra alta\"; por exeplo o nome oficial utilizado pola Rep\u00fablica de Nagorno-Karabakh en Francia \u00e9 Haut-Karabakh, literalmente \"Alto Karabakh\".\nA palabra Karabakh consid\u00e9rase xeralmente de orixe turca e persa, e significa literalmente \"xard\u00edn negro\". O nome aparece por vez primeira en fontes xeorxianas e persas durante os s\u00e9culo XIII e XIV. Karabagh \u00e9 outra forma alternativa de escrita de Karabakh, que tam\u00e9n denomina a un tipo de alfombra cun determinado patr\u00f3n producida na zona. Nunha teor\u00eda alternativa proposta por Bagrat Ulubabyan asev\u00e9rase que o nome de Karabakh pouse unha orixe t\u00farquico-armenia, cuxo significado ser\u00eda \"Gran Baghk\" (en armenio: \u0544\u0565\u056e \u0532\u0561\u0572\u0584). Isto ser\u00eda unha referencia a Ktish-Baghk (posteriormente Dizak), un dos principados de Artsakh baixo o goberno da dinast\u00eda Aranshahik que ostentou o trono de Reino de Syunik entre os s\u00e9culos XI e XIII e se chamou a si mesmo \"Reino de Baghk\".\nOs nomes da rexi\u00f3n nas distintas linguas locais p\u00f3dense traducir todos como \"Karabakh monta\u00f1oso\" ou \"xard\u00edn negro monta\u00f1oso\":\nNagorno-Karabakh \u00e9 \u00e1s veces chamado polos seus habitantes armenios Artsakh (en armenio: \u0531\u0580\u0581\u0561\u056d), o nome da d\u00e9cima provincia do antigo Reino de Armenia. En inscrici\u00f3ns urarticas (s\u00e9culos IX a s\u00e9culos\u00a0VII \u00a0a.C.) us\u00e1base para denominar \u00e1 rexi\u00f3n o nome de Urtekhini. En grego antigo algunhas fontes chaman \u00e1 zona \"Orkhistene\".\nHistoria.\nNos s\u00e9culos VII e VIII, esta rexi\u00f3n, historicamente habitada por armenios e albaneses cauc\u00e1sicos, foi invadida polos \u00e1rabes, convert\u00e9ndose certa parte da poboaci\u00f3n ao islam. No s\u00e9culo XV, o territorio de Karabakh formou parte dos estados turcos de Karakoyunlu primeiro, e Akkoyunlu m\u00e1is tarde. A comezos do s\u00e9culo XVI o poder pasou a unha dinast\u00eda iraniana, que creou a provincia de Ganja-Karavakh.\nEn 1813, a trav\u00e9s do Tratado de Gulist\u00e1n, pasou formar parte do Imperio Ruso. A esta rexi\u00f3n posteriormente chegaron moitas familias armenias provenientes de Persia (actual Ir\u00e1n) logo da sinatura do Tratado como resultado das pol\u00edticas migratorias de Rusia.\n\u00c9poca sovi\u00e9tica.\nDespois da Revoluci\u00f3n rusa de 1917, Artsakh pasou a formar parte da Rep\u00fablica Democr\u00e1tica Federal de Transcaucasia, a cal se dividir\u00eda en tres rep\u00fablicas: Armenia, Acerbaix\u00e1n e Xeorxia. Acerbaix\u00e1n reclamou a s\u00faa soberan\u00eda sobre o territorio coa axuda do Imperio otom\u00e1n. En 1917, logo de ser cedida \u00e1 nova Rep\u00fablica de Acerbaix\u00e1n, a poboaci\u00f3n acerbaixana, que xeralmente habitaba na secci\u00f3n musulm\u00e1 de Shusha, iniciou un r\u00e1pido crecemento demogr\u00e1fico.\nEn 1920, Transcaucasia foi integrada na esfera sovi\u00e9tica, tentado lograr o apoio p\u00fablico con promesas de uni\u00f3n entre Armenia e Karabaj. No entanto, a Uni\u00f3n Sovi\u00e9tica tam\u00e9n ti\u00f1a plans con respecto a Turqu\u00eda para convertela ao sistema comunista. Para iso, foi necesario deixar Karabaj baixo soberan\u00eda acerbaixana. As\u00ed, a rexi\u00f3n aut\u00f3noma de Nagorno-Karabakh foi integrada \u00e1 Rep\u00fablica Sovi\u00e9tica de Acerbaix\u00e1n en 1923.\nGuerra e independencia.\nCoa disoluci\u00f3n da Uni\u00f3n Sovi\u00e9tica en 1991, reabriuse o debate sobre o futuro da rexi\u00f3n. Crendo que se puxo un plan para difundir a cultura acerbaixana na rexi\u00f3n, os habitantes de etnia armenia, apoiados polo seu pa\u00eds, crearon un movemento para a uni\u00f3n co mesmo. En novembro de 1991, trala declaraci\u00f3n de secesi\u00f3n dos armenios de Karabakh, o parlamento de Acerbaix\u00e1n decidiu quitar a autonom\u00eda \u00e1 rexi\u00f3n, o que levou a celebraci\u00f3n dun referendo, con resultado da declaraci\u00f3n de independencia. A espiral de enfrontamentos levou a acci\u00f3ns violentas e masacres contra armenios que resid\u00edan noutras rexi\u00f3ns de Acerbaix\u00e1n, tales como Sumgait e Bak\u00fa. Desta forma comezou a guerra entre Acerbaix\u00e1n e Armenia, apoiada por Rusia."}
{"id": "223103", "revid": "23204", "url": "https://gl.wikipedia.org/wiki?curid=223103", "title": "Glicinia chinesa", "text": "A glicinia chinesa ou wisteria chinesa (Wisteria sinensis), \u00e9 unha especie bot\u00e1nica de planta le\u00f1osa, leguminosa, caducifolia, perenne, rubideira do x\u00e9nero \"Wisteria\", end\u00e9mica da China nas provincias de Guangxi, Guizhou, Hebei, Henan, Hubei, Shaanxi e mais Yunnan. Mentres esta planta \u00e9 rubideira, p\u00f3deselle dar unha forma arb\u00f3rea.\nDescrici\u00f3n.\nAcada os 20\u201330 m de longo sobre \u00e1rbores soporte, por p\u00f3las ziratorias e abrazadoras no sentido do reloxo.\nFollas.\nA follaxe \u00e9 mesta, integrada por follas verde brillantes, pinnadas, que acadan at\u00e9 25 cm de longo, con 9-13 fol\u00edolos oblongos de 2\u20136\u00a0cm de longo.\nFlores.\nAs flores son brancas, violetas, ou azuis, dispostas en acios pendurados de 15\u201320\u00a0cm de longo en primavera, usualmente acadando o seu pico a mediados de maio. As flores en cada acio abren simultaneamente antes da expansi\u00f3n da follaxe, presentando unha fragrancia semellante \u00e1 uva; malia teren acios m\u00e1is curtos ca \"Wisteria floribunda\" (Glicinia xaponesa).\nFroitos.\nSon legumes achatadas, pardas, aveludadas, de 5\u201310\u00a0cm de longo, e sementes discoides de 1\u00a0cm de di\u00e1metro; madura no ver\u00e1n, e creban ceibando as sementes; as va\u00ed\u00f1as baleiras fican na planta durante o inverno. A produci\u00f3n de sementes \u00e9 baixa, e moito crecemento rexenerativo \u00e9 por reproduci\u00f3n asexual (clonado).\nAs sementes e va\u00ed\u00f1as da glicinia xaponesa son moi velenosas se se insiren.\nObservaciones.\nA zona de rusticidade de USDA \u00e9 de 5-9, e gosta de solos h\u00famidos. Considerada tolerante \u00e1 sombra, pero s\u00f3 florece exposta ao sol de cheo ou parcialmente. Pode vivir m\u00e1is de 100 anos.\nTodas as partes da planta conte\u00f1en o glic\u00f3sido chamado wisterina o cal \u00e9 t\u00f3xico e se se insire pode provocar bocalladas, v\u00f3mitos, dores de est\u00f3mago e diarrea en adultos e a morte por envelenamento en rapaces producindo unha gastroenterite media a severa.\nFoi levada da China a Europa e a Norteam\u00e9rica en 1816, e se asegurou un lugar de popularidade nas rubideiras pola s\u00faa floraci\u00f3n. Mais tam\u00e9n pode ser unha especie invasora nalgunhas \u00e1reas do leste dos Estados Unidos onde o clima \u00e9 semellante ao China."}
{"id": "223106", "revid": "18868", "url": "https://gl.wikipedia.org/wiki?curid=223106", "title": "Wisteria sinensis", "text": ""}
{"id": "223107", "revid": "12452", "url": "https://gl.wikipedia.org/wiki?curid=223107", "title": "Videira virxe", "text": ""}
{"id": "223110", "revid": "23204", "url": "https://gl.wikipedia.org/wiki?curid=223110", "title": "Tarasca", "text": ""}
{"id": "223112", "revid": "5132", "url": "https://gl.wikipedia.org/wiki?curid=223112", "title": "Alto Karabakh", "text": ""}
{"id": "223113", "revid": "17467", "url": "https://gl.wikipedia.org/wiki?curid=223113", "title": "Rep\u00fablica do Alto Karabakh", "text": ""}
{"id": "223114", "revid": "15490", "url": "https://gl.wikipedia.org/wiki?curid=223114", "title": "Elena Filatova", "text": "Elena Vladimirovna Filatova (en ruso, \"\u0415\u043b\u0435\u043d\u0430 \u0412\u043b\u0430\u0434\u0438\u043c\u0438\u0440\u043e\u0432\u043d\u0430 \u0424\u0438\u043b\u0430\u0442\u043e\u0432\u0430\", e en ucra\u00edno, \"\u0415\u043b\u0435\u043d\u0430 \u0412\u043e\u043b\u043e\u0434\u0438\u043c\u0438\u0440\u0456\u0432\u043d\u0430 \u0424\u0456\u043b\u0430\u0442\u043e\u0432\u0430\"), nada en Pripyat, K\u00ediv en 1974, \u00e9 unha fot\u00f3grafa, escritora e motociclista ucra\u00edna co\u00f1ecida polas s\u00faas viaxes \u00e1 chamada zona morta de Chern\u00f3bil.\nFotograf\u00edas e viaxes en moto.\nFilatova \u00e9 co\u00f1ecida co pseud\u00f3nimo KiddOfSpeed. Na s\u00faa p\u00e1xina web hai varias fotos realizadas nas s\u00faas viaxes a Chern\u00f3bil xunto \u00e1 Central nuclear de Chern\u00f3bil, Pripyat e outras localidades deshabitadas logo da cat\u00e1strofe de 1986.\nEntre os seus traballos fotogr\u00e1ficos incl\u00faense vivendas, casas do pobo, escolas e un parque de atracci\u00f3ns cunha nora, cuxa apertura estaba prevista para o 1 de maio de 1986 e que na actualidade est\u00e1 oxidada. Sempre que viaxa, faino cunha moto e cun permiso especial que a acredita para entrar na zona de exclusi\u00f3n ela soa.\nCon todo, gu\u00edas tur\u00edsticos e outros turistas afirman que a viron nunha viaxe organizada. Un dos gu\u00edas, Yuriy Tatarchuk, lembrou que Filatova realizou a viaxe cunha chaqueta de coiro. Tempo despois creou o sitio web.\nOutros traballos.\nAdemais das fotos de Chern\u00f3bil, entre os seus proxectos m\u00e1is recentes est\u00e1 a foto-reportaxe sobre o Muro da Serpe, preto de K\u00ediv. Na reportaxe, Filatova explora unha zona rodeada por unha antiga muralla con modernas fortificaci\u00f3ns constru\u00eddas durante a segunda guerra mundial; tam\u00e9n fala sobre a historia da Revoluci\u00f3n de Outubro de 1917 e a invasi\u00f3n nazi a Ucra\u00edna.\nOutras ligaz\u00f3ns da s\u00faa web mostran o fotodiario realizado por ela do d\u00eda da Revoluci\u00f3n Laranxa de Ucra\u00edna. En marzo de 2007, publicou novas fotos dos arredores da \u00e1rea de Chern\u00f3bil que foron tomadas m\u00e1is recentemente.\nNa s\u00faa p\u00e1xina web aparecen outras imaxes sobre gulags constru\u00eddos durante a era de Iosif Stalin. Nas s\u00faas \u00faltimas reportaxes falou tam\u00e9n sobre as protestas durante as elecci\u00f3ns xerais de 2004 no pa\u00eds cando o Presidente Yanukovych ga\u00f1ou de xeito irregular fronte a Yushenko.\nEn 2011, cando se produciu a cat\u00e1strofe da Central Nuclear do Fukushima, escribiu outra fotorreportaxe sobre o accidente baixo o t\u00edtulo \"Chernobyl Journal (Volume 5)\"."}
{"id": "223117", "revid": "1822", "url": "https://gl.wikipedia.org/wiki?curid=223117", "title": "Emberizidae", "text": ""}
{"id": "223119", "revid": "1822", "url": "https://gl.wikipedia.org/wiki?curid=223119", "title": "Acantoc\u00e9falo", "text": ""}
{"id": "223120", "revid": "1822", "url": "https://gl.wikipedia.org/wiki?curid=223120", "title": "Rot\u00edfero", "text": ""}
{"id": "223121", "revid": "12452", "url": "https://gl.wikipedia.org/wiki?curid=223121", "title": "Gastrotricha", "text": ""}
{"id": "223122", "revid": "1822", "url": "https://gl.wikipedia.org/wiki?curid=223122", "title": "Briozoo", "text": ""}
{"id": "223123", "revid": "1822", "url": "https://gl.wikipedia.org/wiki?curid=223123", "title": "Nematoda", "text": ""}
{"id": "223124", "revid": "1822", "url": "https://gl.wikipedia.org/wiki?curid=223124", "title": "Nemathelminthes", "text": ""}
{"id": "223125", "revid": "1822", "url": "https://gl.wikipedia.org/wiki?curid=223125", "title": "Nematomorpha", "text": ""}
{"id": "223126", "revid": "1822", "url": "https://gl.wikipedia.org/wiki?curid=223126", "title": "Nemertino", "text": ""}
{"id": "223127", "revid": "1822", "url": "https://gl.wikipedia.org/wiki?curid=223127", "title": "Onic\u00f3foro", "text": ""}
{"id": "223128", "revid": "1822", "url": "https://gl.wikipedia.org/wiki?curid=223128", "title": "Insecto", "text": ""}
{"id": "223129", "revid": "18868", "url": "https://gl.wikipedia.org/wiki?curid=223129", "title": "Planta gabeadora", "text": ""}
{"id": "223130", "revid": "1822", "url": "https://gl.wikipedia.org/wiki?curid=223130", "title": "Pardao", "text": ""}
{"id": "223132", "revid": "98629", "url": "https://gl.wikipedia.org/wiki?curid=223132", "title": "S\u00edntese de \u00e1cidos graxos", "text": "A s\u00edntese de \u00e1cidos graxos \u00e9 un proceso metab\u00f3lico que consiste na formaci\u00f3n de \u00e1cidos graxos a partir de precursores como o acetil-CoA e malonil-CoA en reacci\u00f3ns catalizadas por encimas denominados \u00e1cido graxo sintases. Esta s\u00edntese \u00e9 unha importante parte da lipox\u00e9nese, a cal, xunto coa glic\u00f3lise, orixina graxas a partir do azucre sangu\u00edneo nos seres vivos.\n\u00c1cidos graxos de cadea li\u00f1al (non ramificada).\nOs \u00e1cidos graxos de cadea li\u00f1al poden ser de dous tipos: saturados e insaturados.\n\u00c1cidos graxos saturados de cadea li\u00f1al.\nDe xeito similar \u00e1 \u03b2-oxidaci\u00f3n, os \u00e1cidos graxos de cadea li\u00f1al sintet\u00edzanse por medio das seis reacci\u00f3ns que se repiten que se mostran m\u00e1is abaixo, ata que se orixina o \u00e1cido palm\u00edtico de 16 carbonos.\nOs diagramas presentados mostran como se sintetizan os \u00e1cidos graxos en microorganismos e indican os encimas que se encontran en \"Escherichia coli\". Estas reacci\u00f3ns catal\u00edzaas o encima \u00e1cido graxo sintase II (FASII), o cal en xeral cont\u00e9n m\u00faltiples encimas que act\u00faan como un complexo multiencim\u00e1tico. A \u00e1cido graxo sintase II est\u00e1 presente en procariotas, plantas, fungos, e parasitos, e nas mitocondrias.\nNos animais, e nos l\u00e9vedos e alg\u00fans outros fungos, estas mesmas reacci\u00f3ns real\u00edzaas a \u00e1cido graxo sintase I (FASI), unha prote\u00edna dim\u00e9rica grande que presenta todas as actividades encim\u00e1ticas que c\u00f3mpren para producir un \u00e1cido graxo. A FASI \u00e9 menos eficiente ca a FASII; por\u00e9n, permite a formaci\u00f3n de m\u00e1is mol\u00e9culas, inclu\u00edndo os \u00e1cidos graxos de cadea de \u201ctama\u00f1o medio\u201d por medio dunha terminaci\u00f3n temper\u00e1 da cadea.\nUnha vez que se formou un \u00e1cido graxo de 16 carbonos saturado (16:0), pode sufrir diversas modificaci\u00f3ns, en particular pola \u00e1cido graxo sintase III (FASIII), a cal utiliza d\u00faas mol\u00e9culas de carbono para alongar \u00e1cidos graxos xa formados.\nAbreviaturas: ACP = Prote\u00edna portadora de acilos, CoA = Coencima A, NADP = Nicotinamida adenina dinucle\u00f3tido fosfato.\nRegulaci\u00f3n\nO acetil-CoA d\u00e1 lugar a malonil-CoA por acci\u00f3n da acetil-CoA carboxilase, e o malonil-CoA est\u00e1 destinado a entrar na v\u00eda de s\u00edntese de \u00e1cidos graxos. A acetil-CoA carboxilase \u00e9 o punto de regulaci\u00f3n na s\u00edntese de \u00e1cidos graxos saturados de cadea li\u00f1al, e est\u00e1 sometida a regulaci\u00f3n alost\u00e9rica ou por fosforilaci\u00f3n. A regulaci\u00f3n por fosforilaci\u00f3n ten lugar principalmente nos animais, e a regulaci\u00f3n alost\u00e9rica na maior\u00eda dos organismos. O control alost\u00e9rico \u00e9 unha inhibici\u00f3n por retroalimentaci\u00f3n polo palmito\u00edl-CoA e a activaci\u00f3n polo citrato. Cando hai niveis altos de palmito\u00edl-CoA, que \u00e9 o produto final da s\u00edntese dos \u00e1cidos graxos saturados, este inactiva alostericamente a acetil-CoA carboxilase para impedir a formaci\u00f3n de \u00e1cidos graxos nas c\u00e9lulas. O citrato act\u00faa activando a acetil-CoA carboxilase, porque os altos niveis de citrato indican que hai acetil-CoA dabondo para alimentar o ciclo de Krebs e producir enerx\u00eda.\nS\u00edntese \"de novo\" en humanos\nNos humanos, os \u00e1cidos graxos f\u00f3rmanse predominantemente no f\u00edgado e nas gl\u00e1ndulas mamarias lactantes, e, en menor medida, no tecido adiposo. A maior\u00eda do acetil-CoA f\u00f3rmase a partir do piruvato pola acci\u00f3n da piruvato deshidroxenase na mitocondria. O acetil-CoA producido na mitocondria cond\u00e9nsase con oxalacetato pola acci\u00f3n da citrato sintase para formar citrato, o cal \u00e9 despois transportado ao citosol e degradado para render acetil-CoA e oxalacetato en reacci\u00f3n catalizada pola ATP citrato liase. O oxalacetato \u00e9 reducido no citosol a malato pola malato deshidroxenase citoplasm\u00e1tica, e o malato \u00e9 transportado de volta \u00e1s mitocondrias para participar no ciclo do \u00e1cido c\u00edtrico.\nDesaturaci\u00f3n (formaci\u00f3n de dobres enlaces).\nA desaturaci\u00f3n dos \u00e1cidos graxos implica un proceso que require os\u00edxeno molecular (O2), NADH, e citocromo b5. A reacci\u00f3n, que ten lugar no ret\u00edculo endoplasm\u00e1tico, causa a oxidaci\u00f3n dos \u00e1cidos graxos e do NADH. As reacci\u00f3ns de desaturaci\u00f3n m\u00e1is com\u00fans crean un dobre enlace entre os carbonos 9 e 10 (como na conversi\u00f3n do \u00e1cido palm\u00edtico en \u00e1cido palmitoleico e a conversi\u00f3n do \u00e1cido este\u00e1rico en \u00e1cido oleico. Nos humanos poden desaturarse outras posici\u00f3ns como as dos carbonos 4, 5, e 6, pola acci\u00f3n de \u03944-, \u03945-, e \u03946-desaturases, respectivamente.\nOs \u00e1cidos graxos insaturados son compo\u00f1entes esenciais das membranas das c\u00e9lulas eucari\u00f3ticas e procari\u00f3ticas. Estes \u00e1cidos graxos funcionan principalmente mantendo a fluidez da membrana. Tam\u00e9n foron asociados coa sinalizaci\u00f3n celular noutros procesos como a diferenciaci\u00f3n celular e a replicaci\u00f3n do ADN. Hai d\u00faas v\u00edas que utilizan os organismos para a desaturaci\u00f3n: aer\u00f3bica e anaer\u00f3bica.\nDesaturaci\u00f3n anaer\u00f3bica.\nMoitas bacterias utilizan a v\u00eda anaer\u00f3bica para sintetizar \u00e1cidos graxos insaturados. Esta v\u00eda non utiliza os\u00edxeno e depende de encimas para inserir o dobre enlace antes do alongamento utilizando a maquinaria de s\u00edntese dos \u00e1cidos graxos normais. En \"Escherichia coli\", esta v\u00eda co\u00f1\u00e9cese ben.\nA maior\u00eda das bacterias que sofren a desaturaci\u00f3n anaer\u00f3bica conte\u00f1en hom\u00f3logos da FabA e FabB. Os clostridios son a principal excepci\u00f3n; pos\u00faen un novo encima, a\u00ednda non identificado, que cataliza a formaci\u00f3n de dobres enlaces cis.\nRegulaci\u00f3n\nEsta v\u00eda ten unha regulaci\u00f3n transcricional levada a cabo pola FadR e FabR. A que m\u00e1is foi estudada \u00e9 a prote\u00edna FadR, \u00e1 que se lle atribu\u00edron caracter\u00edsticas bifuncionais. Act\u00faa como un activador da transcrici\u00f3n de \"fabA\" e \"fabB\" e como represor do regul\u00f3n da \u03b2-oxidaci\u00f3n. Polo contrario, a FabR act\u00faa como un represor para a transcrici\u00f3n de fabA e fabB.\nDesaturaci\u00f3n aer\u00f3bica.\nA desaturaci\u00f3n aer\u00f3bica \u00e9 a v\u00eda m\u00e1is difundida entre os seres vivos para a s\u00edntese de \u00e1cidos graxos insaturados. Util\u00edzase en todos os eucariotas e alg\u00fans procariotas. Esta v\u00eda utiliza desaturases para sintetizar \u00e1cidos graxos insaturados a partir de substratos que son \u00e1cidos graxos de cadea de lonxitude completa. Todas as desaturases requiren os\u00edxeno e consomen NADH (a pesar de que a desaturaci\u00f3n \u00e9 un proceso oxidativo). As desaturases son espec\u00edficas para o dobre enlace concreto que introducen no substrato. En \"Bacillus subtilis\", a desaturase, \u03945-Des, \u00e9 espec\u00edfica para inducir un dobre enlace cis na posici\u00f3n \u03945. \"Saccharomyces cerevisiae\" pos\u00fae unha desaturase chamada Ole1p, que induce a formaci\u00f3n dun dobre enlace cis en \u03949.\nRegulaci\u00f3n\nEn \"B. subtilis\", esta v\u00eda est\u00e1 regulada por un sistema de dous compo\u00f1entes: DesK e DesR. A DesK \u00e9 unha quinase asociada a membranas e a DesR \u00e9 un regulador transcricional do xene \"des\". A regulaci\u00f3n responde \u00e1 temperatura, e cando baixa a temperatura a expresi\u00f3n deste xene est\u00e1 aumentada. Os \u00e1cidos graxos insaturados incrementan a fluidez da membrana e estabilizana a baixas temperaturas. A DesK \u00e9 unha prote\u00edna sensora que, cando descende a temperatura, se autofosforila. A DesK-P transfire este grupo fosforilo \u00e1 DesR. Despois, d\u00faas prote\u00ednas DesR-P dimer\u00edzanse e \u00fanense aos promotores do ADN do xene \"des\" e recrutan a ARN polimerase para que empece a transcrici\u00f3n.\nPseudomonas aeruginosa\nEn xeral, tanto a s\u00edntese de \u00e1cidos graxos insaturados aer\u00f3bica coma a anaer\u00f3bica non te\u00f1en lugar no mesmo sistema, por\u00e9n \"Pseudomonas aeruginosa\" e Vibrio ABE-1 son excepci\u00f3ns.\n\"P. aeruginosa\" presenta principalmente desaturaci\u00f3n anaer\u00f3bica, pero tam\u00e9n ten d\u00faas v\u00edas aer\u00f3bicas. Unha v\u00eda utiliza unha \u03949 desaturase (DesA) que cataliza a formaci\u00f3n de dobres enlaces en l\u00edpidos de membrana. A outra v\u00eda utiliza d\u00faas prote\u00ednas, DesC e DesB, que xuntas act\u00faan como unha \u03949 desaturase, a cal insire un dobre enlace nunha mol\u00e9cula de \u00e1cido graxo saturado-CoA. Esta segunda v\u00eda est\u00e1 regulada pola prote\u00edna represora DesT. A DesT \u00e9 tam\u00e9n un represor da expresi\u00f3n de \"fabAB\" para a desaturaci\u00f3n anaer\u00f3bica cando est\u00e1 en presenza de \u00e1cidos graxos insaturados ex\u00f3xenos. Isto funciona para coordinar a expresi\u00f3n das d\u00faas v\u00edas nese organismo.\n\u00c1cidos graxos de cadea ramificada.\nOs \u00e1cidos graxos de cadea ramificada son normalmente saturados e div\u00eddense en d\u00faas familias: a serie iso e a serie anteiso. As Actinomycetales conte\u00f1en mecanismos de s\u00edntese de \u00e1cidos graxos de cadea ramificada \u00fanicos, inclu\u00edndo o que forma o \u00e1cido tuberculost\u00e9rico.\nSistema de s\u00edntese dos \u00e1cidos graxos de cadea ramificada.\nOs sistemas de s\u00edntese de \u00e1cidos graxos de cadea ramificada utilizan \u03b1-ceto\u00e1cidos como cebadores (\"primers\"). Este sistema \u00e9 distinto da \u00e1cido graxo ramificado sintetase que utiliza como cebadores \u00e9steres de acil-CoA de cadea curta. Os cebadores \u03b1-ceto\u00e1cidos derivan da transaminaci\u00f3n e descarboxilaci\u00f3n da valina, leucina, e isoleucina para formar 2-metilpropanil-CoA, 3-metilbutiril-CoA, e 2-metilbutiril-CoA, respectivamente. Os cebadores 2-metilpropanil-CoA derivados da valina son despois alongados para producir \u00e1cidos graxos da serie iso de n\u00fameo par de carbonos, como o \u00e1cido 14-metil-pentadecanoico (\u00e1cido isopalm\u00edtico), e os cabadores 3-metilbutiril-CoA formados a partir da leucina poden utilizarse para formar \u00e1cidos graxos da serie iso de n\u00famero impar de carbonos, como o \u00e1cido 13-metil-tetradecanoico. Os cebadores 2-metilbutiril-CoA da isoleucina al\u00f3nganse para formar \u00e1cidos graxos da serie anteiso que conte\u00f1en un n\u00famero impar de \u00e1tomos de carbono, como o \u00e1cido 12-metil tetradecanoico. A descarboxilaci\u00f3n dos precursores dos cebadores ten lugar por medio do encima \u03b1-ceto\u00e1cido de cadea ramificada descarboxilase (BCKA). A elongaci\u00f3n do \u00e1cido graxo segue a mesma v\u00eda biosint\u00e9tica en \"Escherichia coli\" utilizada para producir \u00e1cidos graxos de cadea recta (non ramificada) no que se utiliza o malonil-CoA para alongar a cadea. Os principais produtos finais son \u00e1cidos graxos de 12-17 carbonos de cadea ramificada e a s\u00faa composici\u00f3n tende a ser uniforme e caracter\u00edstica de moitas especies de bacterias. \nA BCKA descarboxilase e as actividades relativas dos substratos \u03b1-ceto\u00e1cidos\nO encima BCKA descarboxilase est\u00e1 composto por d\u00faas subunidades distintas (A e B) que forman unha estrutura tetram\u00e9rica (A2B2) e \u00e9 esencial para a s\u00edntese de \u00e1cidos graxos de cadea ramificada. \u00c9 responsable da descarboxilaci\u00f3n dos \u03b1-ceto\u00e1cidos formados pola transaminaci\u00f3n da valina, leucina, e isoleucina e produce os cebadores utilizados para a s\u00edntese dos \u00e1cidos graxos de cadea ramificada. A actividade deste encima \u00e9 moito maior con substratos \u03b1-ceto\u00e1cidos de cadea ramificada do que con substratos de cadea recta (non ramificada), e en especies de \"Bacillus\" a s\u00faa especificidade \u00e9 m\u00e1xima para a o \u00e1cido \u03b1-ceto-\u03b2-metilval\u00e9rico derivado da isoleucina, seguido do \u03b1-cetoisocaproato e \u03b1-cetoisovalerato. A alta afinidade do encima para os \u03b1-ceto\u00e1cidos de cadea ramificada perm\u00edtelle funcionar como o sistema doante de cebadores para a s\u00edntese dos \u00e1cidos graxos de cadea ramificada.\nFactores que afectan \u00e1 lonxitude da cadea e patr\u00f3n de distribuci\u00f3n\nOs cebadores \u03b1-ceto\u00e1cidos util\u00edzanse para producir \u00e1cidos graxos de cadea ramificada que, en xeral, te\u00f1en entre 12 e 17 carbonos de lonxitude. As proporci\u00f3ns destes \u00e1cidos graxos de cadea ramificada tenden a ser uniformes e consistentes nunha determinada especie de bacteria pero poden ser alteradas debido aos cambios na concentraci\u00f3n de malonil-CoA, temperatura, ou presenza de factores estables \u00e1 calor (HSF). Todos estes factores poden afectar \u00e1 lonxitude da cadea, e os factores estables \u00e1 calor alteran a especificidade da BCKA descarboxilase para un determinado substrato \u03b1-ceto\u00e1cido, cambiando desta maneira a proporci\u00f3n de \u00e1cidos graxos de cadea ramificada producidos. Un incremento da concentraci\u00f3n de malonil-CoA orixina unha gran proporci\u00f3n de produci\u00f3n de \u00e1cidos graxos de 17 carbonos, ata chegar \u00e1 concentrci\u00f3n \u00f3ptima (\u224820\u03bcM) de malonil-CoA. A baixada das temperaturas tende tam\u00e9n a cambiar a distribuci\u00f3n dos \u00e1cidos graxos producidos aumentando lixeiramente os \u00e1cidos graxos C17 en especies de \"Bacillus\".\n\u00c1cido graxo de cadea ramificada sintase.\nEste sistema funciona de xeito similar ao sistema de s\u00edntese de \u00e1cidos graxos de cadea ramificada, por\u00e9n utiliza \u00e1cidos carbox\u00edlicos de cadea curta como cebadores en lugar de \u03b1-ceto\u00e1cidos. En xeral, este m\u00e9todo util\u00edzano as bacterias que non te\u00f1en a capacidade de utilizar o sistema de s\u00edntese de \u00e1cidos graxos de cadea ramificada usando cebadores \u03b1-ceto. Os cebadores de cadea curta incl\u00faen o isovalerato, isobutirato, e 2-metil butirato. En xeral, os \u00e1cidos que se necesitan como cebadores t\u00f3manse do ambiente, como se observa, por exemplo, nas bacterias do rume.\nA reacci\u00f3n global \u00e9:\nIsobutiril-CoA + 6 malonil-CoA + 12 NADPH + 12 H+ \u2192 \u00c1cido isopalm\u00edtico + 6 CO2 12 NADP + 5 H2O + 7 CoA\nA diferenza entre a \u00e1cido graxo (de cadea recta) sintase e a \u00e1cido graxo de cadea ramificada sintase \u00e9 a especificidade de substrato do encima que cataliza a reacci\u00f3n do acil-CoA ao acil-ACP.\n\u00c1cidos graxos omega alic\u00edclicos.\nOs \u00e1cidos graxos omega alic\u00edclicos conte\u00f1en un grupo propilo ou butirilo omega terminal c\u00edclico e son alg\u00fans dos principais \u00e1cidos graxos de membrana que se atopan en varias especies de bacterias. Os compostos alic\u00edclicos conte\u00f1en cadeas alif\u00e1ticas c\u00edclicas (non arom\u00e1ticas), e os omega alic\u00edclicos te\u00f1en estes ciclos no \u00faltimo carbono. A \u00e1cido graxo sintetase utilizada para producir \u00e1cidos graxos omega alic\u00edclicos \u00fasase tam\u00e9n para producir \u00e1cidos graxos de cadea ramificada de membrana. Nas bacterias con membranas compostas principalmente por \u00e1cidos graxos omega alic\u00edclicos, o fornecemento de \u00e9steres \u00e1cidos carbox\u00edlicos c\u00edclicos-CoA \u00e9 moito maior ca o de cebadores de cadea ramificada. A s\u00edntese de cebadores c\u00edclicos non se comprende ben a\u00ednda pero suxeriuse que o mecanismo implica a conversi\u00f3n de azucres en \u00e1cido siqu\u00edmico, o cal se converte despois nos \u00e9steres \u00e1cido ciclohexilcarbox\u00edlico-CoA que serven como cebadores para a s\u00edntese de \u00e1cidos graxos omega alic\u00edclicos.\nS\u00edntese do \u00e1cido tuberculoeste\u00e1rico.\nO \u00e1cido tuberculoeste\u00e1rico (\u00e1cido D-10-metileste\u00e1rico) \u00e9 un \u00e1cido graxo saturado que producen os \"Mycobacterium\" spp. e d\u00faas especies de \"Streptomyces\". F\u00f3rmase a partir do precursor \u00e1cido oleico (un \u00e1cido graxo monoinsaturado). Despois de que o \u00e1cido oleico se esterifica cun fosfol\u00edpido, a S-adenosilmetionina doa un grupo metilo ao dobre enlace do \u00e1cido oleico. Esta reacci\u00f3n de metilaci\u00f3n forma o intermediato 10-metileno-octadecanoial. A subseguinte reduci\u00f3n do residuo, con NADPH como cofactor, orixina \u00e1cido 10-metileste\u00e1rico."}
{"id": "223133", "revid": "27155", "url": "https://gl.wikipedia.org/wiki?curid=223133", "title": "Bios\u00edntese de \u00e1cidos graxos", "text": ""}
{"id": "223135", "revid": "197", "url": "https://gl.wikipedia.org/wiki?curid=223135", "title": "Madame Butterfly", "text": ""}
{"id": "223138", "revid": "89787", "url": "https://gl.wikipedia.org/wiki?curid=223138", "title": "Rosana P\u00e9rez", "text": "Rosana P\u00e9rez Fern\u00e1ndez, nada na Pobra do Carami\u00f1al o 21 de decembro de 1964, \u00e9 unha funcionaria e pol\u00edtica galega, do BNG. Dende xullo de 2020 \u00e9 deputada do Bloque Nacionalista Galego no Parlamento de Galicia.\nTraxectoria.\nSeguiu estudos de formaci\u00f3n profesional administrativa, e aprobou unhas oposici\u00f3ns para a Xunta de Galicia, onde obtivo a praza de secretaria de instituto en Ribeira. Afiliada ao BNG dende 1983, foi elixida concelleira na Pobra do Carami\u00f1al en 1995, conceller\u00eda que mantivo durante 18 anos, sempre na oposici\u00f3n. Dende 1999 foi voceira municipal dos nacionalistas e en 2007 foi seleccionada pola s\u00faa formaci\u00f3n pol\u00edtica para ocupar un escano na Deputaci\u00f3n da Coru\u00f1a.\nMembro da UPG, o partido comunista que comp\u00f3n o BNG, formou parte da executiva da fronte nacionalista dende 2006. En 2011 presentouse de n\u00famero 2 na candidatura do BNG ao Congreso dos Deputados, nas elecci\u00f3ns xerais. Non obtivo escano, pero a dimisi\u00f3n do cabeza de lista Francisco Jorquera un ano m\u00e1is tarde, para optar \u00e1 presidencia da Xunta, levouna ao Congreso.\nEn xullo de 2020, pres\u00e9ntase como n\u00famero 4 do Bloque Nacionalista Galego pola provincia da Coru\u00f1a e consegue un escano no Parlamento de Galicia."}
{"id": "223139", "revid": "1131", "url": "https://gl.wikipedia.org/wiki?curid=223139", "title": "Centro penitenciario", "text": "Centro penitenciario, c\u00e1rcere, prisi\u00f3n ou presidio \u00e9 un lugar de internamento para os presos ou prisioneiros que a trav\u00e9s do sistema xur\u00eddico est\u00e1n sentenciados a unha pena de privaci\u00f3n de liberdade, temporal ou permanente. A diferenza cun campo de reagrupamento, campo de internamento, campo de prisioneiros, campo de retenci\u00f3n, campo de concentraci\u00f3n ou campo de exterminio \u00e9 que conta con construci\u00f3ns pechadas com\u00fans (calabozos, barrac\u00f3ns), e nestes obr\u00edganse ademais normalmente a realizar traballos forzados.\nPrisi\u00f3ns en Galicia.\nActualmente en Galicia existen cinco centros penitenciarios que funcionan como tal: o CP da Lama, o CP de Bonxe (Outeiro de Rei), CP de Monterroso, o CP de Pereiro de Aguiar (Pereiro de Aguiar), e o CP de Teixeiro (Curtis). Amais, existen dous centros de inserci\u00f3n social: o CSI da Coru\u00f1a, que leva o nome de Carmela Arias y D\u00edaz de R\u00e1bago, e o CIS de Vigo, que leva o nome de Carmen Avenda\u00f1o.\nAntigamente era frecuente que cada vila tivese un pequeno c\u00e1rcere, e en tempos de guerra habilit\u00e1banse outros lugares como prisi\u00f3ns. C\u00e1rceres galegos de sona foron o da Illa de San Sim\u00f3n, o Castelo de San Ant\u00f3n (actual Museo Arqueol\u00f3xico e Hist\u00f3rico da Coru\u00f1a), a prisi\u00f3n de Vigo (actual Museo de Arte Contempor\u00e1nea de Vigo), ou o c\u00e1rcere da Parda (Pontevedra).\nAs prisi\u00f3ns na cultura.\nEn ocasi\u00f3ns, os centros penitenciarios forman parte da ambientaci\u00f3n de obras literarias ou cinematogr\u00e1ficas, ben de forma secundaria, ou ben como eixo central. As\u00ed, pel\u00edculas como \"Cela 211\", \"A grande evasi\u00f3n\" ou \"The Rock\", e series como \"Prison Break\" ou \"La fuga\" c\u00e9ntranse en prisi\u00f3ns. Aparece reflectida de forma transversal no libro \"O lapis do carpinteiro\".\nAlg\u00fans autores de sona te\u00f1en parte da s\u00faa obra relacionado co mundo das prisi\u00f3ns. As\u00ed, Celso Emilio Ferreiro compuxo no c\u00e1rcere a obra \"Longa noite de pedra\", ao igual que fixera o Marqu\u00e9s de Sade coa obra \"Les Cent Vingt Journ\u00e9es de Sodome\". O poeta andaluz Miguel Hern\u00e1ndez finou na prisi\u00f3n de Alacant en 1942. Tam\u00e9n tivo unha longa estancia en prisi\u00f3n o pol\u00edtico surafricano Nelson Mandela.\nConcepci\u00f3n Arenal co\u00f1eceu de primeira man o mundo das prisi\u00f3ns, e falou da importancia da pedagox\u00eda para evitar a conflitividade. Xerardo D\u00edaz Fern\u00e1ndez tratou sobre as prisi\u00f3ns durante o Franquismo.\nO Dilema do Prisioneiro \u00e9 un problema filos\u00f3fico formulado a partir dunha te\u00f3rica fuga ou estancia en prisi\u00f3n."}
{"id": "223141", "revid": "1131", "url": "https://gl.wikipedia.org/wiki?curid=223141", "title": "Prisi\u00f3n", "text": ""}
{"id": "223144", "revid": "1131", "url": "https://gl.wikipedia.org/wiki?curid=223144", "title": "Errigoiti", "text": "Errigoiti \u00e9 un concello vasco da provincia de Biscaia. A s\u00faa poboaci\u00f3n \u00e9 de 557 habitantes (2011)."}
{"id": "223145", "revid": "1131", "url": "https://gl.wikipedia.org/wiki?curid=223145", "title": "Etxebarri", "text": "Etxebarri \u00e9 un concello vasco da provincia de Biscaia. A s\u00faa poboaci\u00f3n \u00e9 de 10.133 habitantes (2011)."}
{"id": "223146", "revid": "1131", "url": "https://gl.wikipedia.org/wiki?curid=223146", "title": "Alonsotegi", "text": "Alonsotegi \u00e9 un concello vasco da provincia de Biscaia. A s\u00faa poboaci\u00f3n en 2014 era de 2\u00a0843 habitantes."}
{"id": "223147", "revid": "1131", "url": "https://gl.wikipedia.org/wiki?curid=223147", "title": "Derio", "text": "Derio \u00e9 un concello vasco da provincia de Biscaia. A s\u00faa poboaci\u00f3n \u00e9 de 5.458 habitantes (2011)."}
{"id": "223148", "revid": "98629", "url": "https://gl.wikipedia.org/wiki?curid=223148", "title": "Clean Town", "text": "\"Clean Town\" \u00e9 unha canci\u00f3n da banda sueca de garage rock revival Mando Diao, editado como primeiro sinxelo do seu \u00e1lbum de estrea \"Hurricane Bar\". \"Clean Town\" publicouse no Xap\u00f3n como un EP, que comunmente \u00e9 co\u00f1ecido como \"Japan Tour EP\", e que conta con dous v\u00eddeos ao vivo dunha actuaci\u00f3n nese pa\u00eds no Harajuku Astro Hall. As caras-b, \"Hail The Sunny Days\" e \"Your Lover's Nerve\", apareceron posteriormente na versi\u00f3n suea do sinxelo \"You Can't Steal My Love\". A versi\u00f3n ao vivo de \"Little Boy Jr\", gravada en Boston, que aparece no EP foi inclu\u00edda tam\u00e9n na versi\u00f3n brit\u00e1nica de \"God Knows\", a versi\u00f3n estadounidense do \"Paralyzed EP\", e na edici\u00f3n limitada alem\u00e1 de \"Bring 'Em In\".\nListaxe de canci\u00f3ns.\nTodos os temas compostos por Bj\u00f6rn Dixg\u00e5rd e Gustaf Nor\u00e9n."}
{"id": "223149", "revid": "1131", "url": "https://gl.wikipedia.org/wiki?curid=223149", "title": "Dima", "text": "Dima \u00e9 un concello vasco da provincia de Biscaia. A s\u00faa poboaci\u00f3n \u00e9 de 1.356 habitantes (2011)."}
{"id": "223150", "revid": "1131", "url": "https://gl.wikipedia.org/wiki?curid=223150", "title": "Gizaburuaga", "text": "Gizaburuaga \u00e9 un concello vasco da provincia de Biscaia. A s\u00faa poboaci\u00f3n \u00e9 de 205 habitantes (2011)."}
{"id": "223151", "revid": "1131", "url": "https://gl.wikipedia.org/wiki?curid=223151", "title": "Gautegiz Arteaga", "text": "Gautegiz Arteaga \u00e9 un concello vasco da provincia de Biscaia. A s\u00faa poboaci\u00f3n \u00e9 de 879 habitantes (2011)."}
{"id": "223152", "revid": "1131", "url": "https://gl.wikipedia.org/wiki?curid=223152", "title": "Bakio", "text": "Bakio \u00e9 un concello vasco da provincia de Biscaia. A s\u00faa poboaci\u00f3n \u00e9 de 2\u00a0542 habitantes (2011)."}
{"id": "223153", "revid": "1131", "url": "https://gl.wikipedia.org/wiki?curid=223153", "title": "Berriatua", "text": "Berriatua \u00e9 un concello vasco da provincia de Biscaia. A s\u00faa poboaci\u00f3n \u00e9 de 1257 habitantes (2011)."}
{"id": "223154", "revid": "1131", "url": "https://gl.wikipedia.org/wiki?curid=223154", "title": "Artzentales", "text": "Artzentales \u00e9 un concello vasco da provincia de Biscaia. A s\u00faa poboaci\u00f3n \u00e9 de 742 habitantes (2011)."}
{"id": "223155", "revid": "56817", "url": "https://gl.wikipedia.org/wiki?curid=223155", "title": "Down (sinxelo)", "text": "\"Down\" \u00e9 unha canci\u00f3n da banda estadounidense de rock alternativo Stone Temple Pilots, editada como primeiro sinxelo do seu \u00e1lbum \"No. 4\". Nos Estados Unidos o tema acadou o posto 5 na lista \"Mainstream Rock Tracks\" e o 9 na \"Modern Rock Tracks\"."}
{"id": "223157", "revid": "1131", "url": "https://gl.wikipedia.org/wiki?curid=223157", "title": "Bedia", "text": "Bedia \u00e9 un concello vasco da provincia de Biscaia. A s\u00faa poboaci\u00f3n \u00e9 de 970 persoas (2011)."}
{"id": "223158", "revid": "1131", "url": "https://gl.wikipedia.org/wiki?curid=223158", "title": "Gordexola", "text": "Gordexola \u00e9 un concello vasco da provincia de Biscaia. A s\u00faa poboaci\u00f3n \u00e9 de 1.756 persoas (2011)."}
{"id": "223159", "revid": "1131", "url": "https://gl.wikipedia.org/wiki?curid=223159", "title": "Gatika", "text": "Gatika \u00e9 un concello vasco da provincia de Biscaia. A s\u00faa poboaci\u00f3n \u00e9 de 1.584 persoas (2011)."}
{"id": "223161", "revid": "1131", "url": "https://gl.wikipedia.org/wiki?curid=223161", "title": "Galdames", "text": "Galdames \u00e9 un concello vasco da provincia de Biscaia. A s\u00faa poboaci\u00f3n \u00e9 de 849 persoas (2011)."}
{"id": "223162", "revid": "56817", "url": "https://gl.wikipedia.org/wiki?curid=223162", "title": "Y Control", "text": "\"Y Control\" \u00e9 unha canci\u00f3n da banda estadounidense de indie rock Yeah Yeah Yeahs, editada como sinxelo do seu \u00e1lbum de estrea \"Fever to Tell\". Pitchfork Media listou a \"Y Control\" como a 213 mellor canci\u00f3n da d\u00e9cada. A canci\u00f3n forma parte da banda sonora do videoxogo \"Colin McRae: Dirt 2\"."}
{"id": "223163", "revid": "1131", "url": "https://gl.wikipedia.org/wiki?curid=223163", "title": "Arakaldo", "text": "Arakaldo \u00e9 unha vila e concello vasco da provincia de Biscaia. A s\u00faa poboaci\u00f3n \u00e9 de 128 persoas (2011)."}
{"id": "223164", "revid": "1131", "url": "https://gl.wikipedia.org/wiki?curid=223164", "title": "Joe Mantegna", "text": "Joseph Anthony Mantegna, nado en Chicago (Illinois) o 13 de novembro de 1947, \u00e9 un actor, produtor e director estadounidense.\nTraxectoria.\nMantegna comezou a s\u00faa carreira no teatro en 1969 co musical \"Hair\". Ga\u00f1ou un Premio Tony \u00f3 mellor actor e un Premio Joseph Jefferson por interpretar Richard Roma en \"Glengarry Glen Ross\", a primeira produci\u00f3n estadounidense de David Mamet, sendo a primeira de moitas colaboraci\u00f3ns con Mamet. A s\u00faa longa asociaci\u00f3n con Mamet incl\u00fae as estreas de \"A Life in the Theatre\", \"The Disappearance of the Jews\" e \"Speed-the-Plow\" en Broadway. Mantegna tam\u00e9n dirixiu unha produci\u00f3n de Mamet, \"Lakeboat\", que tivo moito \u00e9xito nos teatros dos \u00c1nxeles. Posteriormente tam\u00e9n dirixiu a adaptaci\u00f3n cinematogr\u00e1fica de \"Lakeboat\". Ademais de nas produci\u00f3ns teatrais de Mamet, Mantegna apareceu nos filmes \"House of Games\" (1987), \"Things Change\" (1988), \"Homicide\" (1991) e \"Redbelt\" (2008)."}
{"id": "223165", "revid": "15490", "url": "https://gl.wikipedia.org/wiki?curid=223165", "title": "Ichthys", "text": "O ichtus ou ichthys (en grego, \u0399\u03a7\u0398\u03a5\u03a3, ['ix.\u03b8ys], peixe) \u00e9 un s\u00edmbolo que consiste en dous arcos que se intersecan de forma que parece o perfil dun peixe, e que foi empregado polos primeiros cristi\u00e1ns como un s\u00edmbolo secreto e un m\u00e9todo de identificaci\u00f3n entre os crentes.\n\u00c9 un acr\u00f3nimo, a partir do grego e que significa: I\u0113so\u00fbs Christ\u00f3s Theo\u00fb hYi\u00f3s S\u014dt\u00e9r; \"Xesucristo, Fillo de Deus, Salvador\".\nO uso do ichtus como s\u00edmbolo secreto puido ser o seguinte: unha persoa debuxaba unhas li\u00f1as rectas e curvas na area de xeito aparentemente aleatorio, das que unha delas era un arco circular (medio ichtus). Se outra persoa debuxaba m\u00e1is li\u00f1as no chan e completaba a figura, os dous saber\u00edan que ambos eran cristi\u00e1ns.\nTam\u00e9n era usado secretamente cando d\u00faas persoas que non se co\u00f1ec\u00edan moi ben se v\u00edan novamente, unha delas fac\u00edalle a metade do s\u00edmbolo do peixe na palma da man a un ao saudalo e o outro respond\u00eda facendo a outra metade se tam\u00e9n era fervente Cristi\u00e1n, se non pasaba como unha c\u00f3xega ou accidente, pero a maior\u00eda das veces tom\u00e1banse moitas precauci\u00f3ns, como o de investigar \u00e1 outra persoas de antem\u00e1n.\nAntes do Edicto de Mil\u00e1n os cristi\u00e1ns non pod\u00edan revelar abertamente a s\u00faa fe, xa que corr\u00edan o risco de seren perseguidos ou executados.\nInterpretaci\u00f3ns.\nO peixe tam\u00e9n se interpreta desde a psicolox\u00eda arquet\u00edpica como s\u00edmbolo da verdade profunda (baixo a auga) que se oculta para ser atrapada e, de seguido, sa\u00edr \u00e1 luz; que brilla en segredo nun primeiro momento, e o pescador debe obtelo para alimentarse. \nInterpretaci\u00f3n b\u00edblica.\nNa Biblia aparece Pedro como pescador, e Xes\u00fas simbolicamente representar\u00eda como o gu\u00eda \u00e1 verdade. P\u00faidose establecer un v\u00ednculo entre Xesus e o peixe a partir do ba\u00f1o no baptisterio (piscina, que literalmente significa estanque de peixes) e a par\u00e1bola dos pescadores de homes que refer\u00eda aos ap\u00f3stolos. O peixe era un s\u00edmbolo de boa sorte.\nInterpretaci\u00f3n astrol\u00f3xica.\nOutra interpretaci\u00f3n deriva das condici\u00f3ns astrol\u00f3xicas da \"Era de Piscis\" xa que a conxunci\u00f3n a\u00farea de X\u00fapiter e Saturno tivo lugar no ano 7 a.C. (o ano do presunto nacemento de Cristo) tres veces no signo de Piscis no zod\u00edaco. Interpretouse que Xes\u00fas era a primeira deidade c\u00f3smica dos peixes. E design\u00e1base aos recentemente convertidos como \"pisciculi\" (peixi\u00f1os) e o peixe converteuse, xunto co pan en s\u00edmbolo da eucarist\u00eda."}
{"id": "223167", "revid": "23204", "url": "https://gl.wikipedia.org/wiki?curid=223167", "title": "Ajangiz", "text": "Ajangiz \u00e9 un concello vasco da provincia de Biscaia. A s\u00faa poboaci\u00f3n \u00e9 de 458 habitantes (2011)."}
{"id": "223168", "revid": "1131", "url": "https://gl.wikipedia.org/wiki?curid=223168", "title": "Busturia", "text": "Busturia \u00e9 un concello vasco da provincia de Biscaia. A s\u00faa poboaci\u00f3n \u00e9 de 1.776 habitantes (2011)."}
{"id": "223169", "revid": "1131", "url": "https://gl.wikipedia.org/wiki?curid=223169", "title": "Garai", "text": "Garai \u00e9 un concello vasco da provincia de Biscaia, na comarca do Duranguesado. A s\u00faa poboaci\u00f3n \u00e9 de 339 habitantes (2011)."}
{"id": "223170", "revid": "1131", "url": "https://gl.wikipedia.org/wiki?curid=223170", "title": "Arantzazu", "text": "Arantzazu \u00e9 un concello vasco da provincia de Biscaia. A s\u00faa poboaci\u00f3n \u00e9 de 354 habitantes (2011)."}
{"id": "223171", "revid": "1131", "url": "https://gl.wikipedia.org/wiki?curid=223171", "title": "Ondarroa", "text": "Ondarroa \u00e9 un concello vasco da provincia de Biscaia. A s\u00faa poboaci\u00f3n \u00e9 de 8.852 habitantes (2011)."}
{"id": "223172", "revid": "1131", "url": "https://gl.wikipedia.org/wiki?curid=223172", "title": "Areatza", "text": "Areatza \u00e9 un concello vasco da provincia de Biscaia. A s\u00faa poboaci\u00f3n \u00e9 de 1 179 habitantes (2011)."}
{"id": "223173", "revid": "47401", "url": "https://gl.wikipedia.org/wiki?curid=223173", "title": "Willard Scott", "text": "Willard Herman Scott, Jr., nado en Alexandria, Virxinia o 7 de marzo de 1934 e finado en Delaplane, Virxinia, o 4 de setembro de 2021, foi un actor, presentador, c\u00f3mico e personalidade da radio estadounidense. Foi m\u00e1is co\u00f1ecido polo seu traballo en televisi\u00f3n en \"Today\" e como o creador e int\u00e9rprete orixinal de Ronald McDonald.\nTraxectoria.\nMedrou en Rosemont de Alexandria, Virginia, e asistiu a George Washington High School. Amosou interese na radiodifusi\u00f3n con s\u00f3 16 anos de idade, traballou en 1950 para NBC page en WRC (AM), propiedade da canle de radio NBC en Washington, DC. Logo asistiu a American University, onde traballou xunto co seu compa\u00f1eiro Ed Walker en WAMU-AM, a estaci\u00f3n de radio da universidade (1951 - 1953). Scott converteuse nun membro de Alpha Sigma Phi e na American University graduouse cunha licenciatura en filosof\u00eda e relixi\u00f3n."}
{"id": "223177", "revid": "72012", "url": "https://gl.wikipedia.org/wiki?curid=223177", "title": "King Moody", "text": "Robert \"King\" Moody, nado no ano 1929 en Nova York e finado o 7 de febreiro de 2001 en Tarzana (California), foi un actor e c\u00f3mico estadounidense. \u00c9 co\u00f1ecido por interpretar a Shtarker na serie de televisi\u00f3n \"Get Smart\". Tam\u00e9n interpretou Ronald McDonald na serie de anuncios de McDonald's dende 1969 ata 1985, e o capit\u00e1n espacial en \"Teenagers From Outer Space\". \u00d3 longo da s\u00faa carreira participou en 40 filmes e series de televisi\u00f3n, como \"Bonanza\", \"The Bob Newhart Show\", \"CHiPs\", \"Combat!\", \"The Man From U.N.C.L.E.\", \"Dragnet\" e \"Sea Hunt\"."}
{"id": "223178", "revid": "1131", "url": "https://gl.wikipedia.org/wiki?curid=223178", "title": "Ea", "text": "Ea \u00e9 un concello vasco da provincia de Biscaia. A s\u00faa poboaci\u00f3n \u00e9 de 896 habitantes (2011)."}
{"id": "223179", "revid": "1131", "url": "https://gl.wikipedia.org/wiki?curid=223179", "title": "Elantxobe", "text": "Elantxobe \u00e9 un concello vasco da provincia de Biscaia. A s\u00faa poboaci\u00f3n \u00e9 de 423 habitantes (2011)."}
{"id": "223181", "revid": "89787", "url": "https://gl.wikipedia.org/wiki?curid=223181", "title": "Universidade Cat\u00f3lica do Sagrado Coraz\u00f3n", "text": "A Universidad Cat\u00f3lica do Sagrado Coraz\u00f3n (en italiano, \"Universit\u00e0 Cattolica del Sacro Cuore\", ou abreviada, UCSC) \u00e9 unha universidade fundada en 1921, situada na cidade de Mil\u00e1n, Italia. A universidade ten catorce facultades. UCSC \u00e9 a maior universidade privada en Europa."}
{"id": "223188", "revid": "18868", "url": "https://gl.wikipedia.org/wiki?curid=223188", "title": "Roseira", "text": ""}
{"id": "223190", "revid": "89787", "url": "https://gl.wikipedia.org/wiki?curid=223190", "title": "Parque Natural Posets-Maladeta", "text": "O Parque natural de Posets-Maladeta at\u00f3pase na comunidade de Arag\u00f3n. Concretamente nas comarcas de Ribagorza e Sobrarbe, na parte m\u00e1is oriental do Pireneo Aragon\u00e9s. Tr\u00e1tase dun parque natural de alta monta\u00f1a, e como tal m\u00e1is da metade dos seus picos superan os 3000 metros. Nomear especialmente o Aneto, o segundo pico m\u00e1is alto da Pen\u00ednsula Ib\u00e9rica por detr\u00e1s do Mulhac\u00e9n, e os dous picos que dan nome \u00f3 parque: o Maladeta con 3.308 metros e o Posets con 3.375.\nSalientar a presenza de glaciares, formadores e modificadores da paisaxe monta\u00f1esa; estando moitos deles protexidos pola figura legal de Monumento natural. Moitos destes glaciares est\u00e1n ocupados por \"ibones\" ou lagos de orixe glaciar que poden estar conxelados ata seis meses \u00f3 ano. Os m\u00e1is co\u00f1ecidos son o de: Sein, Millares, Barbarisa, Ballibierna o Batisielles. Por\u00e9n o glaciar do sistema Aneto-Maladeta con 100 ha \u00e9 o m\u00e1is extenso, non s\u00f3 do Parque sen\u00f3n de todos os Pireneos.\nA riqueza bot\u00e1nica e ampla, dende \u00e1rbores de alta monta\u00f1a coma os abetos e pi\u00f1eiros negros, ata as flores alpinas de gran beleza coma a azucena pirenaica, a azucena silvestre ou o dente de can (\"Erythronium dens-canis\").\nAdemais de Parque natural a zona foi declarada coma ZEPA por contar con especies tan importantes coma o Quebraosos,a aguia real, o voitre leonado, a pita do monte, a \"Lagopus muta\", o gabeador vermello ou o moucho de Tengmalm.\nEntre os mam\u00edferos c\u00f3ntanse a lontra , o rebezo, o corzo e o cervo."}
{"id": "223192", "revid": "3795", "url": "https://gl.wikipedia.org/wiki?curid=223192", "title": "120347 Salacia", "text": "120347 Salacia, que ti\u00f1a a desiganci\u00f3n provisional de: , \u00e9 un obxecto trans-neptuniano que reside no cinto de Kuiper. Foi descuberto o 22 de setembro do ano 2004, por Henry G. Roe, Michael E. Brown, e Kristina M. Barkume dende o Observatorio de Palomar. Nas listas do sito web de Mike Brown, Salacia aparece coma un obxecto con grandes posibilidades de ser un planeta anano. Actualmente estimase que o seu di\u00e1metro est\u00e1 lixeiramente por riba dos 900\u00a0km.\nFoi observado 100 veces, e foi recuperado en imaxes que n\u00f3s retrotraen ata o ano 1982. Salacia \u00f3rbita \u00f3 redor do Sol a unha distancia media lixeiramente m\u00e1is grande c\u00e1 de .\nNome.\nA foille asignado o nome de \"Salacia\" o 18 de febreiro do ano 2011. Salacia \u00e9 a deusa de auga salgada e muller de Neptuno. O nome da s\u00faa l\u00faa, \"Actaea\", foi tam\u00e9n asignado ese mesmo d\u00eda. Actaea na mitolox\u00eda \u00e9 unha nereida ou \"ninfa do mar\".\nPropiedades f\u00edsicas.\nA\u00ednda que Salacia ten unha inclinaci\u00f3n de 24\u00b0, non \u00e9 un membro da familia de Haumea, xa que o seu espectro no infravermello pr\u00f3ximo \u00e9 practicamente plano e suxire unha cantidade inferior \u00f3 5% de xeo de auga. A masa total do sistema Salacia\u2013Actaea \u00e9 de 4,66\u00a0\u00b1\u00a00,22 x 1020 kg. En base \u00f3s seus di\u00e1metros relativos, o 96% da masa do sistema deber\u00eda pertencer a Salacia. Salacia ten o albedo e a densidade m\u00e1is baixa entre os obxectos trans-neptunianos de tama\u00f1o semellante.\nSat\u00e9lite.\nSalacia ten unha l\u00faa, Actaea, que \u00f3rbita \u00f3 redor do seu primario cada 5,494 d\u00edas a unha distancia de 5.619 \u00b187\u00a0km e cunha excentricidade de 0,0084 \u00b10,0076. O seu di\u00e1metro \u00e9 duns 303 \u00b135\u00a0km. Foi descuberta o 21 de xullo do ano 2006 por Keith S. Noll, Harold Levison, Denise Stephens e Will Grundy, gracias \u00f3 uso do Telescopio Hubble."}
{"id": "223193", "revid": "1131", "url": "https://gl.wikipedia.org/wiki?curid=223193", "title": "Galer\u00eda de imaxes do mosteiro de Santa Mar\u00eda de Monfero", "text": "O mosteiro de Santa Mar\u00eda de Monfero \u00e9 un mosteiro medieval situado na parroquia de San Fiz de Monfero no concello de Monfero."}
{"id": "223196", "revid": "25871", "url": "https://gl.wikipedia.org/wiki?curid=223196", "title": "Gavin Koppell", "text": "Gavin Koppell, co\u00f1ecido polo seu nome art\u00edstico DJ Lyfe, foi o pinchadiscos e co-compositor da banda estadounidense de rock alternativo Incubus entre os anos 1994 e 1998, ademais de ser un artista do graffiti."}
{"id": "223197", "revid": "22570", "url": "https://gl.wikipedia.org/wiki?curid=223197", "title": "Chris Kilmore", "text": "Chris Kilmore, nado o 21 de xaneiro de 1973, \u00e9 o pinchadiscos e teclista da banda estadounidense de rock alternativo Incubus."}
{"id": "223198", "revid": "89787", "url": "https://gl.wikipedia.org/wiki?curid=223198", "title": "Pas\u00e9ridos", "text": "Os pas\u00e9ridos (Passeridae) son unha familia de aves paseriformes denominados comunmente pardais, pardaos ou gorri\u00f3ns e tam\u00e9n \u00e1s veces pardais do Vello Mundo, para diferencialos dos \"pardais do Novo Mundo\", que conforman a familia dos ember\u00edcidos.\nA familia componse de 48 especies repartidas en 11 x\u00e9neros, das que a m\u00e1is co\u00f1ecida \u00e9 o pardal com\u00fan, \"Passer domesticus\", que est\u00e1 adapatada ao h\u00e1bitat urbano e vive en todos os continentes, a excepci\u00f3n da Ant\u00e1rtida, porque foi introducida polo ser humano na maior parte deles.\nMoitas especies ani\u00f1an en edificios e, en particular o pardal com\u00fan e o orelleiro (\"Passer montanus\") habitan nas cidades en grandes cantidades, de maneira que os pardais pode que sexan as m\u00e1is co\u00f1ecidas de todas as aves silvestres.\nCaracter\u00edsticas.\nEn xeral, os pardais son pequenos paxaros de cor parda agrisada, con cola curta e bico repoludo. As diferenzas entre as distintas especies poden ser moi pequenas, apenas impercept\u00edbeis para os profanos.\nSon principalmente gran\u00edvoros, a\u00ednda que tam\u00e9n consomen insectos pequenos. Unhas poucas especies alim\u00e9ntanse nas cidades ou nos seus arredores, como fan tam\u00e9n as gaivotas e as pombas, e son capaces de comeren practicamente calquera cuosa que estea dividida en anaqui\u00f1os.\nO tama\u00f1o dos membros desta ampla familia vai desde o do pardal de Emin (\"Passer eminibey\"), de 11,4\u00a0cm de lonxitude e 13,4 g de peso, at\u00e9 o do pardal de bico de papagaio (\"Passer gongonensis\"), de 18\u00a0cm e 42 g.\nOs pardais son fisicamente similares a outras aves que comen sementes, como as escribentas, pero te\u00f1en unha pluma primaria dorsal vestixial e un \u00f3so extra na lingua.\nTaxonom\u00eda.\nTradicionalmente os pardais clasific\u00e1banse na familia dos ploceidos (Ploceidae), da que constitu\u00edan unha subfamilia, a dos ploce\u00ednos (Ploceini), que comprend\u00eda os x\u00e9neros \"Passer\", \"Petronia\", \"Carpospiza\", \"Hypocryptadius\" e \"Montifringilla\".\nPero segundo a clasificaci\u00f3n de referencia (versi\u00f3n 2/3/2009) do \"Congreso ornitol\u00f3xico internacional\", consid\u00e9rase como unha familia \u00e1 parte (que fora xa bautizadda con este nome por Johann Karl Wilhelm Illiger en 1811), comprendendo os seguintes x\u00e9neros:\nEspecies.\nSegundo a citada clasificaci\u00f3n de referencia (versi\u00f3n 2/3/2009) do \"Congreso ornitol\u00f3xico internacional\", as especies de pas\u00e9ridos (por orde filoxen\u00e9tica) son:\nEn Galicia.\nEn Galicia son moi com\u00fans, e sedentarios, ademais do pardal propiamente dito, o \"Passer domesticus\", que se distrib\u00fae por todo o pa\u00eds at\u00e9 os 1 100 m de altitude, o pardal orelleiro (\"Passer montanus\"), tam\u00e9n sedentario, que habita en campos de cultivo, preto de habitaci\u00f3ns humanas, a\u00ednda que \u00e9 m\u00e1is campestre que a especie anterior. Ademais, hai citas do pardal das rochas (\"Petronia petronia\"), que ani\u00f1a en buratos de rochas e de edificios vellos, e que pode verse sobre todo nas zonas perif\u00e9ricas da nosa terra, especialmente na costa, e o pardal alpino (\"Montifringilla nivalis\"), moi raro en Galicia, e que se alimenta de sementes de herbas e tam\u00e9n de bo n\u00famero de insectos."}
{"id": "223199", "revid": "22795", "url": "https://gl.wikipedia.org/wiki?curid=223199", "title": "Pardais", "text": ""}
{"id": "223200", "revid": "22795", "url": "https://gl.wikipedia.org/wiki?curid=223200", "title": "Pardais do Vello Mundo", "text": ""}
{"id": "223201", "revid": "22795", "url": "https://gl.wikipedia.org/wiki?curid=223201", "title": "Passeridae", "text": ""}
{"id": "223202", "revid": "6939", "url": "https://gl.wikipedia.org/wiki?curid=223202", "title": "Silvia Gaspar", "text": "Silvia Gaspar Porras, nada en Montevideo o 26 de setembro de 1960, \u00e9 unha fil\u00f3loga e tradutora galega.\nTraxectoria.\nColaboradora en distintas publicaci\u00f3ns, \u00e9 co\u00f1ecida como tradutora ao galego."}
{"id": "223203", "revid": "22795", "url": "https://gl.wikipedia.org/wiki?curid=223203", "title": "Hibridaci\u00f3n", "text": ""}
{"id": "223204", "revid": "98629", "url": "https://gl.wikipedia.org/wiki?curid=223204", "title": "Pardal mouro", "text": "O pardal mouro ou pardal espa\u00f1ol (\"Passer hispaniolensis\") \u00e9 unha especie de ave paseriforme da familia dos pas\u00e9ridos (\"Passeridae\").\nA especie \u00e9 aut\u00f3ctona da pen\u00ednsula Ib\u00e9rica, e tam\u00e9n se pode encontrar no Magreb, Sicilia, Sarde\u00f1a, Grecia e boa parte de Asia.\nO seu aspecto \u00e9 moi similar ao do pardal com\u00fan, especie coa que est\u00e1 moi relacionado.\nCaracter\u00edsticas.\nMide de 15 a 16\u00a0cm de longo e pesa de 22 a 36 g. \u00c9 lixeiramente maior e m\u00e1is pesado que o pardal com\u00fan, e o seu bico tam\u00e9n \u00e9 m\u00e1is longo e robusto. Pero as femias e os individuos novos das d\u00faas especies son practicamente indistingu\u00edbeis; unicamente os machos adultos se poden distinguir a pesar de seren moi semellantes. O machos te\u00f1en o p\u00edleo marr\u00f3n (non gris), as meixelas brancas (non gris p\u00e1lido), o dorso m\u00e1is negro e as partes inferiores con manchas negras m\u00e1is extensas.\nDistribuci\u00f3n xeogr\u00e1fica.\nO pardal mouro ten unha ampla e moi complicada distribuci\u00f3n pola rexi\u00f3n mediterr\u00e1nea (\u00c1frica setentrional, gran parte da pen\u00ednsula Ib\u00e9rica \u2014centro, sur e leste\u2014, Sarde\u00f1a, Sicilia, Malta e os Balc\u00e1ns, as illas de Cabo Verde, Canarias e Madeira e a trav\u00e9s de Asia sudoccidental e central, desde Turqu\u00eda at\u00e9 o occidente da China.\nFalta, por\u00e9n, dalgunhas zonas da rexi\u00f3n mediterr\u00e1nea, en particular Italia e C\u00f3rsega, onde o substit\u00fae o pardal italiano (\"Paser italiae\"), que \u00e9 unha especie intermedia (pode ser un h\u00edbrido) entre o pardal com\u00fan e o mouro. Tam\u00e9n hibridan frecuentemente en \u00c1frica do norte (nordeste de Alxeria, Tunisia e noroeste de Libia), formando unha poboaci\u00f3n mixta moi vari\u00e1bel que vai desde paxaros de aspecto id\u00e9ntico ao pardal com\u00fan, pasando por todos os aspectos intermedios.\nNos \u00faltimos 200 anos a especie ampliou considerabelmente a s\u00faa \u00e1rea de distribuci\u00f3n, en parte por colonizaci\u00f3n natural, como nos Balc\u00e1ns (Bulgaria, Roman\u00eda, Serbia e Moldavia, colonizades despois de 1950), e en parte por intervenci\u00f3n humana accidental, como a chegada a Canarias (a comezos do s\u00e9culo XIX) e a Cabo Verde (1832) a bordo de barcos. Madeira foi colonizada en maio de 1935 despois dun per\u00edode de fortes ventos de levante que arrastraron alg\u00fans paxaros.\nNa parte occidental da s\u00faa \u00e1rea de distribuci\u00f3n son principalmente sedentarios, pero as poboaci\u00f3ns orientais son m\u00e1is migratorias; desde os Balc\u00e1ns e Turqu\u00eda migran cara ao nordeste de \u00c1frica e \u00e1 pen\u00ednsula Ar\u00e1biga.\nCostumes.\nNalgunhas zonas \u00e9 un paxaro urbano, en particular onde falta o pardal com\u00fan, como nas illas Canarias, Madeira e Malta, pero m\u00e1is frecuentemente viven en \u00e1rbores pr\u00f3ximas a r\u00edos ou outras zonas h\u00famidas; en terras de cultivo, viven preto dos edificios.\nAs femias po\u00f1en de tres a oito ovos, que incuban ambos os membros da parella durante 12 d\u00edas. Os pitos abandonan o ni\u00f1o aos 14 d\u00edas.\nComo outros pardais, alim\u00e9ntanse basicamente de sementes.\nOs pardais mouros son moi gregarios, e adoito fan os ni\u00f1os moi proximos entre eles, ou mesmo comparten grandes ni\u00f1os m\u00faltiples, a\u00ednda que cada parella ten a s\u00faa cavidade e a s\u00faa entrada. Algunhas colonias de cr\u00eda enc\u00f3ntranse na base de grandes ni\u00f1os de aves como a cego\u00f1a branca. As colonias poden contar desde unhas poucas parellas at\u00e9 a m\u00e1is de mil.\nSubespecies.\n\"Passer hipaniolensis\" ten d\u00faas subespecies:\nEtatus.\nA poboaci\u00f3n europea do pardal mouro comprende entre 2\u00a0800\u00a0000 e 6\u00a0200\u00a0000 parellas ou de 8\u00a0400\u00a0000 a 18\u00a0600\u00a0000 individuos. \u00c1 parte da poboaci\u00f3n europea, a poboaci\u00f3n global est\u00edmase entre os 17 e os 74 mill\u00f3ns de individuos. A poboaci\u00f3n est\u00e1 decrecendo nalgunhas partes de Europe, pero noutras estase a incrementar, e a especie non est\u00e1 seriamente ameazada, polo que se eval\u00faa como \"preocupaci\u00f3n menor\" na lista vermella da UICN."}
{"id": "223206", "revid": "22795", "url": "https://gl.wikipedia.org/wiki?curid=223206", "title": "Pardal espa\u00f1ol", "text": ""}
{"id": "223207", "revid": "22795", "url": "https://gl.wikipedia.org/wiki?curid=223207", "title": "Passer hispanioliensis", "text": ""}
{"id": "223208", "revid": "1093", "url": "https://gl.wikipedia.org/wiki?curid=223208", "title": "Melchor Roel Rivas", "text": ""}
{"id": "223213", "revid": "1131", "url": "https://gl.wikipedia.org/wiki?curid=223213", "title": "Comisi\u00f3n Espa\u00f1ola de Axuda ao Refuxiado", "text": "Comisi\u00f3n Espa\u00f1ola de Axuda ao Refuxiado (CEAR) \u00e9 unha organizaci\u00f3n non gobernamental fundada en 1979. As s\u00faas finalidades son a defensa dos dereitos humanos, dos dereitos de asilo e dos refuxiados dende unha acci\u00f3n voluntaria, humanitaria, dependente e plural. Os valores que promove son a xustiza, a solidariedade, a liberdade, a igualdade, a independencia...\nAs principais actividades que desenvolven son: detecci\u00f3n de casos de menores en risco, atenci\u00f3n e seguimento de casos menores estranxeiros, acompa\u00f1amento a menores en situaci\u00f3n de risco e desamparo e atenci\u00f3n de menores en situaci\u00f3n de asilo.\nPretenden levar a CEAR por Europa para iniciar e consolidar colaboraci\u00f3ns permanentes con diversas entidades e organizaci\u00f3ns que traballan no \u00e1mbito da Uni\u00f3n Europea, de cara a co\u00f1ecer e participar nas distintas experiencias que se est\u00e1n a desenvolver en materia de acollida de integraci\u00f3n sociolaboral de solicitantes de asilo e refuxiados en Europa.\nNa actualidade, as comunidade aut\u00f3nomas onde se atopan son en Euskadi (CEAR Euskadi) e nas Illas Canarias (CEAR Canarias)."}
{"id": "223217", "revid": "35560", "url": "https://gl.wikipedia.org/wiki?curid=223217", "title": "Aldeas Infant\u00eds SOS", "text": "Aldeas Infant\u00eds SOS \u00e9 unha organizaci\u00f3n non gobernamental (ONG) internacional destinada \u00e1 infancia, creada en 1949 por Hermann Gmeiner. O seu fin principal \u00e9 integrar, familiar e socialmente, aos nenos en desamparo que lles sexan confiados, de forma eficaz e positiva, impulsando a s\u00faa autonom\u00eda e emancipaci\u00f3n en igualdade de dereitos e obrigaci\u00f3ns que o resto de mozos, conseguindo que sexan e sentan cidad\u00e1ns v\u00e1lidos para a sociedade.\nNa actualidade est\u00e1 presente en 135 pa\u00edses. En Espa\u00f1a edita un bolet\u00edn dende 1987, Aldeas, que en 2019 ten unha difusi\u00f3n de 245 000 exemplares.\nEn Galicia ten unha instalaci\u00f3n (aldea infantil) en San Marti\u00f1o de Ventosela, Redondela."}
{"id": "223218", "revid": "1131", "url": "https://gl.wikipedia.org/wiki?curid=223218", "title": "Federaci\u00f3n de Asociaciones para la Prevenci\u00f3n del Maltrato Infantil", "text": "A Federaci\u00f3n de Asociaciones para la Prevenci\u00f3n del Maltrato Infantil (FAPMI) \u00e9 unha entidade sen \u00e1nimo de lucro na que se integran persoas e asociaci\u00f3ns sensibilizadas coa defensa dos dereitos dos menores e tratan de promocionar un bo trato de nenos, nenas e adolescentes.\nAs s\u00faas actividades c\u00e9ntranse nas seguintes \u00e1reas:\nTraballan m\u00faltiples valores entre os que podemos destacar:\nAs li\u00f1as de axuda que ofrece esta federaci\u00f3n son as seguintes:"}
{"id": "223219", "revid": "98629", "url": "https://gl.wikipedia.org/wiki?curid=223219", "title": "Save the Children", "text": "Save the Children \u00e9 unha organizaci\u00f3n non gobernamental (ONG) fundada en 1919 coa misi\u00f3n de defender e promover os dereitos da infancia.\nFoi fundada na cidade de Londres en 1919 por Eglantyne Jebb e a s\u00faa irm\u00e1 Dorothy Buxton como unha organizaci\u00f3n coa que pretend\u00edan recadar di\u00f1eiro para dedicalo \u00e1s consecuencias que a primeira guerra mundial causara sobre os nenos.\nFoi a primeira ONG independente adicada \u00e1 infancia. Actualmente est\u00e1 presente en 29 pa\u00edses, formando a Alianza Internacional Save the Children. Traballa, no marco da Convenci\u00f3n sobre os Dereitos do Neno, adoptada polas Naci\u00f3ns Unidas, nas \u00e1reas que afectan: educaci\u00f3n, sa\u00fade, nutrici\u00f3n, traballo infantil, prevenci\u00f3 de abusos sexuais, reunificaci\u00f3n de familias despois de cat\u00e1strofes e guerras etc.\nEn 1994 foi galardoada, xunto coas ONG Mensajeros de la Paz e Movimento Nacional de Meninos e Meninas de Rua, co Premio Pr\u00edncipe de Asturias da Concordia."}
{"id": "223221", "revid": "6239149", "url": "https://gl.wikipedia.org/wiki?curid=223221", "title": "Fundaci\u00f3n Meni\u00f1os", "text": "A Fundaci\u00f3n Meni\u00f1os naceu en Galicia no ano 1996, co prop\u00f3sito de ofrecer \u00e1 sociedade soluci\u00f3ns \u00f3s problemas e dificultades que afectan \u00e1 infancia no mundo. Con esta fundaci\u00f3n naceu o Plan de Voluntariado de Meni\u00f1os, como intento de dar resposta ao compromiso asumido pola organizaci\u00f3n de fomentar a participaci\u00f3n da sociedade en xeral para axudar e traballar pola igualdade de t\u00f3dolos nenos, nenas e adolescentes no cumprimento dos seus dereitos.\nO equipo humano formado por profesionais de psicolox\u00eda e pedagox\u00eda e voluntariado de Meni\u00f1os, desenvolve programas de prevenci\u00f3n nas sedes de Galicia, Asturias.\nPara Meni\u00f1os o voluntariado \u00e9 unha expresi\u00f3n cidad\u00e1 de participaci\u00f3n e compromiso altru\u00edsta que contrib\u00fae a xerar cambios na situaci\u00f3n da infancia e a adolescencia na dificultade social, as\u00ed como a promover o cumprimento de dereitos. As persoas son voluntarias cando de maneira reflexiva, altru\u00edsta, solidaria, libre e comprometida decide participar, dedicando parte do seu tempo en beneficio dunha acci\u00f3n enmarcada dentro dun proxecto concreto."}
{"id": "223225", "revid": "5863", "url": "https://gl.wikipedia.org/wiki?curid=223225", "title": "Cear", "text": ""}
{"id": "223230", "revid": "98629", "url": "https://gl.wikipedia.org/wiki?curid=223230", "title": "Fundaci\u00f3n Vicente Ferrer", "text": "A Fundaci\u00f3n Vicente Ferrer e unha organizaci\u00f3n non gobernamental para o desenvolvemento fundada por Vicente Ferrer en 1969 co obxectivo de buscar soluci\u00f3ns aos graves problemas que afrontaba a comunidade rural de Anantapur.\nA Fundaci\u00f3n esta comprometida co proceso de transformaci\u00f3n dunha das zonas m\u00e1is pobres e necesitadas na India, do estado de Andhra Pradesh e dalgunhas das comunidades m\u00e1is desfavorecidas e exclu\u00eddas do sistema de castas indio.\nAmais de cada acci\u00f3n directa no territorio que tenta cambiar tam\u00e9n traballa na concienciaci\u00f3n da poboaci\u00f3n espa\u00f1ola sobre a importancia da solidariedade.\nTen como actividades principais a construci\u00f3n de escolas, construci\u00f3n de infraestruturas sanitarias e formaci\u00f3n de axentes sanitarios, programas de sensibilizaci\u00f3n."}
{"id": "223234", "revid": "72012", "url": "https://gl.wikipedia.org/wiki?curid=223234", "title": "Mala herba", "text": "Mala herba, herba adventicia ou herba dani\u00f1a son termos que se refiren a toda planta que medra nunha leira agr\u00edcola ou xard\u00edn e non \u00e9 apreciada ou querida nese lugar. A verba \"mala\" ten connotaci\u00f3ns despectivas e subxectivas, polo que \u00e1s veces \u00e9 prefer\u00edbel empregar os sin\u00f3nimos \"adventicia\" ou \"infestante\". As malas herbas forman o que se denomina maleza ou mata e o conxunto espeso de matas forma o mato ou matogueira, tam\u00e9n chamado bre\u00f1a, coucheira, fraguiza, matagueira, vedramio.\nAlgunhas plantas coma a avea eran orixinalmente herbas adventicias que medraban bravas nas leiras de trigo at\u00e9 ficaren finalmente domesticadas. Algunhas especies, coma as o x\u00e9nero \"Lolium\" ou do \"Melilotus\" son infestantes, mais tam\u00e9n se lles pode dar uso forraxeiro.\nAlgunhas especies cultivadas, coma o xirasol ou a pataca, p\u00f3dense comportar como malas herbas no caso de que nazan ou regromen ao ano seguinte no terreo no que instalemos un novo cultivo. Por\u00e9n no caso xeral as malas herbas adoitan ser especies bravas e que producen danos econ\u00f3micos de importancia.\nNormalmente o solo agr\u00edcola constit\u00fae o denominado \"banco de sementes\" onde hai un alto n\u00famero de sementes e partes vexetativas, moitas delas en estado de repouso e outras prontas a xermolar en canto te\u00f1an as condici\u00f3ns axeitadas. As sucesivas labras que adoitan deixan o solo esfarelado tam\u00e9n favorecen o desenvolvemento das herbas adventicias.\nA malherbolox\u00eda \u00e9 a ciencia dedicada ao estudo deste tipo de plantas.\nPapel na vexetaci\u00f3n.\nAs herbas adventicias no terreo onde aparecen atraen e soste\u00f1en unha gran variedade de organismos, incu\u00edndo aqueles que regulan a densidade de malas herbas e a composici\u00f3n da flora adventicia. O \u00faltimo grupo incl\u00fae herb\u00edvoros, gran\u00edvoros e microorganismos. A predaci\u00f3n que estes fan sobre as sementes reducen significativamente a entrada de sementes no banco do solo e, polo tanto, fan diminu\u00edr o uso de herbicida.\nControl.\nO control das malas herbas p\u00f3dese facer tradicionalmente por medio de t\u00e9cnicas de tipo mec\u00e1nico ben sexan manuais ou con maquinaria; utilizando rotaci\u00f3n de cultivos, labrando uns d\u00edas antes da sementeira para que saian as primeiras malas herbas e volver a labrar para as eliminar. Tam\u00e9n se pode cubrir o chan con materiais inertes tipo cobertor t\u00e9rmico (\"mulching\") ou nalg\u00fans casos poden usarse a auga ou os lumes controlados.\nO uso de herbicidas \u00e9 unha t\u00e9cnica m\u00e1is moderna que require dun coidado moi especial na aplicaci\u00f3n (ler ben as instruci\u00f3ns do fabricante do produto para evitar danos ao contorno e \u00e1s persoas).\nA agricultura ecol\u00f3xica non fai uso de herbicidas de s\u00edntese e procura empregar as outras t\u00e9cnicas mencionadas.\nMalas herbas en Galicia.\nInnumer\u00e1beis especies poden ser consideradas herbas dani\u00f1as no agro e na xardinar\u00eda galega, dende fentos, silveiras at\u00e9 incluso \u00e1rbores coma eucaliptos ou carballos."}
{"id": "223235", "revid": "23204", "url": "https://gl.wikipedia.org/wiki?curid=223235", "title": "Alex Katunich", "text": "Alex Katunich, nado o 18 de agosto de 1976, \u00e9 un baixista estadounidense co\u00f1ecido por ter tocado na banda de rok alternativo Incubus. Dende o institituto Alex usou o nome art\u00edstico de Dirk Lance, que aparenntemente foi collido dunha pel\u00edcula porno dos anos 70. Estivo en Incubus durante 11 anos, abandonando o grupo no ano 2003."}
{"id": "223236", "revid": "23204", "url": "https://gl.wikipedia.org/wiki?curid=223236", "title": "Cody Cameron", "text": "Cody Cameron, nado en California o 12 de outubro de 1970, \u00e9 un actor de voz, director e artista gr\u00e1fico estadounidense. \u00c9 co\u00f1ecido por dirixir \"Cloudy with a Chance of Meatballs 2\". Puxo a voz de numerosos personaxes animados, inclu\u00edndo Pinocchio e Three Little Pigs na serie de filmes \"Shrek\", e Mr. Weenie na franqu\u00eda de \"Open Season\".\nCareer.\nCameron comezou a s\u00faa carreira en DreamWorks Animation escribindo di\u00e1logos e debuxando storyboards para a franqu\u00eda \"Shrek\", \"Shark Tale\" e \"Madagascar\".\nEn 2004, Cameron deixou DreamWorks para unirse a Sony Pictures Animation. Al\u00ed traballou como artista de \"Surf's Up\" e escribiu e dirixiu a curtametraxe \"The ChubbChubbs Save Xmas\", unha secuela de \"The ChubbChubbs!\". Cameron tam\u00e9n puxo a voz de Mr. Weenie na serie de filmes de \"Open Season\" e dirixiu \"Open Season 3\". En 2013, dirixiu xunto con Kris Pearn a s\u00faa primeira longametraxe, \"Cloudy with a Chance of Meatballs 2\"."}
{"id": "223237", "revid": "25871", "url": "https://gl.wikipedia.org/wiki?curid=223237", "title": "Bill Berry", "text": "William \"Bill\" Thomas Berry, nado o 31 de xullo de 1958 en Duluth, Minnesota, foi o bater\u00eda da banda de rock alternativo estadounidense R.E.M. durante 17 anos, antes de deixar o grupo e converterse en granxeiro. Ademais do seu labor na bater\u00eda tam\u00e9n tocou outros instrumentos como guitarra, baixo, mandolina e piano.\nBiograf\u00eda.\nBerry naceu en Duluth, Minnesota, como o quinto fillo do matrimonio formado por Don e Anna. Aos tres anos Berry mudouse coa s\u00faa familia a Wauwatosa, Wisconsin, un suburbio de Milwaukee, onde viviu os seguintes sete anos. En 1968, a familia trasladouse novamente, desta vez a Sandusky, Ohio, na ribeira do lago Erie.\nEn 1972 a familia de Berry fixo a s\u00faa derradeira mudanza a Macon, Xeorxia, xusto cando Bill comezaba o instituto. Foi al\u00ed onde co\u00f1eceu ao baixista Mike Mills, e xuntos tocaron en varias bandas. O seu primeiro intento de facer carreira na m\u00fasica tivo moi curta vida, e ao rematar o instituto vendeu a s\u00faa bater\u00eda e tanto el coma Mills busc\u00e1ronse un traballo de d\u00eda, alugando un apartamento xuntos. Berry e Mills mud\u00e1ronse a Athens, Xeorxia en 1978, onde co\u00f1ecer\u00edan a Michael Stipe e a Peter Buck.\nR.E.M. (1980 - 1997).\nR.E.M. formar\u00edase en 1980. A principios dos anos 90 converter\u00edase nunha das bandas m\u00e1is aclamadas do mundo.\n\u00c1 parte das s\u00faas tarefas coma bater\u00eda, Berry contribu\u00edu ocasionalmente coa guitarra, o baixo, as voces, os teclados e o piano nas gravaci\u00f3ns de estudio. En directo ocasionalmente coll\u00eda o baixo e adoitaba facer coros. Berry tam\u00e9n fixo notables contribuci\u00f3ns nas composici\u00f3ns, particularmente nos temas \"Everybody Hurts\" e \"Man on the Moon\", ambos incu\u00eddos no \u00e1lbum \"Automatic for the People\". Outras canci\u00f3ns s\u00faas son \"Perfect Circle\", \"Driver 8\", \"Can't Get There From Here\" e \"I Took Your Name\". Tam\u00e9n \"Leave\" do \u00e1lbum de 1996 \"New Adventures in Hi-Fi\" foi escrita por Berry, sendo este o seu \u00faltimo traballo coa banda.\nDurante o ano 1984 Berry tam\u00e9n foi bater\u00eda da improvisada Hindu Love Gods, na que tam\u00e9n estaban os seus compa\u00f1eiros de R.E.M. Mike Mills e Peter Buck, xunto co roqueiro Warren Zevon.\nBerry casou coa s\u00faa moza Mari o 22 de marzo de 1983. Divorciar\u00edanse once anos despois sen ter fillos.\nEn 1995, no Patinoire Auditorium de Lausanne, Su\u00edza, Berry derrumbouse no escenario durante un concerto de R.E.M. debido a un aneurisma cerebral. Recuperouse e volveu a unirse \u00e1 banda, pero deixar\u00edaa en outubro de 1997."}
{"id": "223238", "revid": "88215", "url": "https://gl.wikipedia.org/wiki?curid=223238", "title": "Peter Buck", "text": "Peter Lawrence Buck, nado o 6 de decembro de 1956 en Berkeley (California), \u00e9 o guitarrista e co-fundador, xunto con Bill Berry, Mike Mills e Michael Stipe, da banda de rock alternativo estadounidense R.E.M."}
{"id": "223239", "revid": "98629", "url": "https://gl.wikipedia.org/wiki?curid=223239", "title": "Michael Stipe", "text": "John Michael Stipe, nado o 4 de xaneiro de 1960 en Decatur, Xeorxia, foi o vocalista da banda de rock alternativo R.E.M. Stipe f\u00edxose moi co\u00f1ecido (e \u00e1s veces tam\u00e9n foi parodiado) polo estilo \"balbuceante\" dos seus primeiros anos de carreira e polos seus complexos, as s\u00faas letras subrealistas, e polo seu activismo pol\u00edtico e social. Stipe enc\u00e1rgabase da parte visual do grupo, elixindo a mi\u00fado a parte gr\u00e1fica dos \u00e1lbums e dirixindo moitos dos v\u00eddeos musicais. O seu traballo est\u00e9ndese m\u00e1is al\u00f3 da industria musical, e ten as s\u00faas propias compa\u00f1\u00edas de produci\u00f3n cinematogr\u00e1ficas, C-00 e Single Cell Pictures."}
{"id": "223242", "revid": "18868", "url": "https://gl.wikipedia.org/wiki?curid=223242", "title": "Herba adventicia", "text": ""}
{"id": "223243", "revid": "18868", "url": "https://gl.wikipedia.org/wiki?curid=223243", "title": "Herba dani\u00f1a", "text": ""}
{"id": "223244", "revid": "18868", "url": "https://gl.wikipedia.org/wiki?curid=223244", "title": "Maleza", "text": ""}
{"id": "223246", "revid": "865", "url": "https://gl.wikipedia.org/wiki?curid=223246", "title": "Alkaline Trio", "text": "Alkaline Trio \u00e9 unha banda estadounidense de punk rock procedente de McHenry, Illinois formada en 1996. Est\u00e1 composta por Matt Skiba (guitarra e voz), Dan Andriano (baixo e voz) e Derek Grant (bater\u00eda e coros). A s\u00faa m\u00fasica caracter\u00edzase por letras escuras, estribillos pegadizos, tempos r\u00e1pidos e tem\u00e1ticas como amor, alcoholismo, depresi\u00f3n, lume, drogas, blasfemia e morte."}
{"id": "223247", "revid": "27155", "url": "https://gl.wikipedia.org/wiki?curid=223247", "title": "\u00c1cido gamma-linol\u00e9nico", "text": "O \u00e1cido \u03b3-linol\u00e9nico , abreviado GLA (nome INN \u00e1cido gamol\u00e9nico), \u00e9 un \u00e1cido graxo poliinsaturado de 18 carbonos, que se encontra principalmente en aceites vexetais. \u00c9 importante no metabolismo, no cal se sintetiza a partir do \u00e1cido linoleico, e util\u00edzase tam\u00e9n para tratar problemas inflamatorios e enfermidades autoinmunes, a\u00ednda que a s\u00faa eficacia \u00e9 discutida.\nQu\u00edmica.\n\u00c9 un \u00e1cido graxo de 18 carbonos con tres dobres enlaces (poliinsaturado) de tipo cis, situados entre os carbono 6 e 7, 9 e 10 e 12 e 13 . \u00c9 un \u00e1cido graxo omega-6 (ou \u03c9\u22126 ou \"n\"-6), o que significa que o primeiro dobre enlace contando desde o grupo metilo final (designado \"n\" ou \u03c9) \u00e9 o sexto enlace. A s\u00faa f\u00f3rmula abr\u00e9viase como 18:3 (\"n\"\u22126). \u00c9 un is\u00f3mero do \u00e1cido \u03b1-linol\u00e9nico, o cal \u00e9 un \u00e1cido omega-3 (ou \"n\"-3) que se encontra en diversos aceites vexetais.\nHistoria.\nO \u00e1cido gamma-linol\u00e9nico illouse por primeira vez do aceite das sementes da planta \"Oenothera\". Esta planta era utilizada polos indios norteamericanos para tratar as inflamaci\u00f3ns. No s\u00e9culo XVII, foi introducida en Europa, onde o seu aceite se fixo un remedio popular para curar todo tipo de males.\nEn 1919, Heiduschka e L\u00fcft extraeron do aceite das sementes de \"Oenothera\" \u00e1cido linol\u00e9nico peculiar, que describiron, o que lle deron o nome de \u03b3-linol\u00e9nico. M\u00e1is tarde, Rilley caracterizou a s\u00faa estrutura qu\u00edmica exacta.\nA\u00ednda que existen as formas \u03b1- e \u03b3 do \u00e1cido linol\u00e9nico, non hai unha forma \u03b2. En realidade identificouse en certo momento unha forma \u03b2, pero que despois se viu que era un artefacto orixinado no proceso anal\u00edtico.\nFontes na dieta.\nO \u00e1cido gamma-linol\u00e9nico obtense de aceites vexetais como o aceite de GLA de c\u00e1rtamo (\"Carthamus tinctorius\"), aceite de \"Oenothera biennis\", aceite das sementes de \"Ribes nigrum\" (groselleira negra), aceite de borraxe (\"Borago officinalis\"), e aceite de sementes de c\u00e1nabo (\"Cannabis sativa\"). Tam\u00e9n se encontra nas sementes comestibles de c\u00e1nabo, avea, cebada, e na espirulina. O aceite de GLA de c\u00e1rtamo \u00e9 unha nova forma concentrada que cont\u00e9n un 40% de GLA, e tr\u00e1tase dun aceite obtido por modificaci\u00f3n xen\u00e9tica, xa que os aceites de c\u00e1rtamo normais non te\u00f1en GLA. O aceite de borraxe cont\u00e9n do 15 ao 20%, e o de \"Oenothera blennis\" do 8% ao 10%.\nO corpo humano produce o \u00e1cido gamma-linol\u00e9nico no seu metabolismo a partir do \u00e1cido linoleico (LA) por medio dunha reacci\u00f3n catalizada pola \u03946-desaturase (D6D), un encima que forma un dobre enlace no sexto carbono empezando polo final da cadea. O \u00e1cido linoleico cons\u00f3mese en cantidades suficientes na maior\u00eda das dietas, xa que abunda nos aceites de coci\u00f1a e nas carnes. Por\u00e9n, pode darse unha carencia de \u00e1cido gamma-linol\u00e9nico cando se produce unha reduci\u00f3n na eficiencia da conversi\u00f3n feita polo encima D6D (por exemplo, en persoas de idade avanzada ou cando hai deficiencias espec\u00edficas na dieta) ou en determinadas doenzas nas que se produce un consumo excesivo de metabolitos do GLA.\nFonte de eicosanoides.\nA partir do \u00e1cido gamma-linol\u00e9nico o corpo sintetiza \u00e1cido dihomo-\"\u03b3\"-linol\u00e9nico (DGLA). Este \u00e9 unha das tres fontes que utiliza o corpo para producir eicosanoides (as outras son o \u00e1cido araquid\u00f3nico e o \u00e1cido eicosapentaenoico.) O DGLA \u00e9 o precursor da prostaglandina PGH1, a cal \u00e1 s\u00faa vez forma PGE1 e o tromboxano TXA1. A PGE1 ten un papel na regulaci\u00f3n do funcionamento do sistema inmunitario e util\u00edzase como medicina (alprostadil). O TXA1 modula as propiedades proinflamatorias do tromboxano TXA2.\nA diferenza do \u00e1cido araquid\u00f3nico e do \u00e1cido eicosapentaenoico, o \u00e1cido gamma-linol\u00e9nico non pode orixinar leucotrienos. Por\u00e9n, pode inhibir a formaci\u00f3n de leucotrienos proinflamatorios a partir do \u00e1cido araquid\u00f3nico.\nA\u00ednda que o \u00e1cido gamma-linol\u00e9nico \u00e9 un \u00e1cido graxo omega-6 ou \"n\"\u22126, que son un tipo de \u00e1cidos que en xeral son proinflamatorios, este \u00e1cido ten propiedades antiinflamatorias.\nMedicina e sa\u00fade.\nO \u00e1cido gamma-linol\u00e9nico prescr\u00edbese \u00e1s veces en herborister\u00eda na crenza de que ten propiedades antiinflamatorias con poucos efectos secundarios ou para tratar trastornos inmunitarios, artrite, eccema, e s\u00edndrome premenstrual, pero a eficacia \u00e9 discutida. Hai investigaci\u00f3ns en marcha para estudar se o GLA ten propiedades anticancer\u00edxenas.\nO \u00e1cido gamma-linol\u00e9nico pode tam\u00e9n formar sales de litio, aumentando a solubilidade en auga. O composto resultante \u00e9 o Li-GLA, tam\u00e9n chamado gammalinolenato de litio. O Li-GLA est\u00e1 actualmnte na fase II de ensaio cl\u00ednico para determinar se \u00e9 \u00fatil no tratamento das infecci\u00f3ns por VIH.\nEccema at\u00f3pico.\nO uso m\u00e9dico do \u00e1cido gamma-linol\u00e9nico \u00e9 controvertido. Moitas das investigaci\u00f3ns sobre este \u00e1cido (no aceite de \"Oenothera\") como suplemento diet\u00e9tico para tratar o eccema publicounas David Horrobin.\nEste investigador tam\u00e9n fundou a compa\u00f1\u00eda \"Scotia Pharmaceuticals\", que vendeu este aceite como produto farmac\u00e9utico, o que deu lugar a unha gran controversia mesmo despois da s\u00faa morte.\nO certo \u00e9 que hai datos contraditorios sobre a efectividade do \u00e1cido gamma-linol\u00e9nico no tratamento do eccema. Nalg\u00fans pa\u00edses como Reino Unido a Axencia Reguladora dos produtos da Sa\u00fade e Medicamentos (\"Medicines and Healthcare products Regulatory Agency\") retiroulle a licenza ao \u00e1cido gamma-linol\u00e9nico para o tratamento do eccema at\u00f3pico. Por\u00e9n, en EEUU o MedlinePlus do NIH (\"National Institute of Health\") a\u00ednda indica que hai \"boas evidencias cient\u00edficas\" (grao B) sobre a eficacia do aceite de \"Oenothera\" no tratamento do eccema e irritaci\u00f3ns da pel, pero tam\u00e9n advirte que se necesitan m\u00e1is estudos amplos e ben dese\u00f1ados.\nUn estudo controlado do aceite de borraxe aplicado ao tratamento do eccema non encontrou que o \u00e1cido gamma-linol\u00e9nico producise ning\u00fan beneficio; e mesmo tivo un rendemento inferior ao placebo.\nUn pequeno estudo finland\u00e9s sobre o aceite de c\u00e1nabo (que cont\u00e9n \u00e1cido gamma-linol\u00e9nico) demostrou que aliviaba os s\u00edntomas do eccema (dermatite at\u00f3pica)."}
{"id": "223248", "revid": "23204", "url": "https://gl.wikipedia.org/wiki?curid=223248", "title": "Dan Andriano", "text": "Daniel Michael Andriano, nado o 27 de xu\u00f1o de 1977 en Elgin, Illinois, \u00e9 o baixista e co-vocalista da banda Alkaline Trio. Antigo membro da banda de ska-punk Slapstick e vocalista e baixista de Tuesday, Andriano uniuse a Alkaline Trio despois de que o seu baixista orixinal, Rob Doran, deixase o grupo a finais de 1997."}
{"id": "223256", "revid": "6939", "url": "https://gl.wikipedia.org/wiki?curid=223256", "title": "M\u00e1 herba", "text": ""}
{"id": "223257", "revid": "89787", "url": "https://gl.wikipedia.org/wiki?curid=223257", "title": "Squire Fridell", "text": "Squire Fridell, nado o 9 de febreiro de 1943 en Oakland (California), \u00e9 un actor, autor e produtor de vi\u00f1os estadounidense. \u00c9 co\u00f1ecido nos Estados Unidos polo seu traballo en publicidade, \u00f3 ter sa\u00eddo en m\u00e1is de tres mil anuncios de televisi\u00f3n.\nTraxectoria.\nFridell naceu en Oakland, California. Asistiu \u00e1 Universidade do Pac\u00edfico, onde foi membro da fraternidade Phi Sigma Kappa. Fridell comezou a s\u00faa carreira na actuaci\u00f3n nos teatros en Carolina do Sur, en 1968. Dende 1978 a 2012, foi a principal imaxe dos anuncios de televisi\u00f3n de Toyota Motor Corporation."}
{"id": "223258", "revid": "1131", "url": "https://gl.wikipedia.org/wiki?curid=223258", "title": "Universidade Niccol\u00f2 Cusano", "text": "A Universit\u00e0 degli Studi Niccol\u00f2 Cusano (en galego, Universidade Niccol\u00f2 Cusano), ou abreviada, UNICUSANO, \u00e9 unha universidade fundada en 2006 por Stefano Bandecchi, situada na cidade de Roma (Via don Carlo Gnocchi, 3), Italia. A universidade ten catro facultades. UNICUSANO \u00e9 unha universidade privada.\nOrganizaci\u00f3n.\nA universidade organ\u00edzase en catro facultades:"}
{"id": "223259", "revid": "22795", "url": "https://gl.wikipedia.org/wiki?curid=223259", "title": "Passer hispaniolensis", "text": ""}
{"id": "223263", "revid": "23204", "url": "https://gl.wikipedia.org/wiki?curid=223263", "title": "Jay Tavare", "text": "Jay Tavare, nado o 23 de marzo de 1968 na Naci\u00f3n Navajo, nos Estados Unidos, \u00e9 un actor amerindio de ascendencia navajo."}
{"id": "223264", "revid": "25871", "url": "https://gl.wikipedia.org/wiki?curid=223264", "title": "R\u00edo Lagan", "text": "O r\u00edo Lagan (\"Abhainn an Lag\u00e1in\" en irland\u00e9s e \"Lagan Watt\u00e8r\" en escoc\u00e9s do Ulster) \u00e9 un dos principais r\u00edos de Irlanda do Norte. Nace no monte Slieve Croob no condado de Down en direcci\u00f3n \u00e1 cidade de Belfast, desembocando finalmente no Belfast Lough, no Mar de Irlanda."}
{"id": "223265", "revid": "1131", "url": "https://gl.wikipedia.org/wiki?curid=223265", "title": "Jos\u00e9 Echeverr\u00eda Harguindey", "text": "Jos\u00e9 Echeverr\u00eda Harguindey, finado en Pontevedra o 9 de novembro de 1931, foi un avogado, industrial e pol\u00edtico galego.\nTraxectoria.\nPertenc\u00eda a unha familia pontevedresa orixinaria de Iparralde. Posu\u00eda unha f\u00e1brica de curtidos. Vinculado ao Partido Liberal, foi deputado provincial polo distrito de Caldas-Cambados de 1902 a 1923. Foi vicepresidente da Deputaci\u00f3n en 1911 e o 2 de agosto de 1923 foi elixido presidente.\nVida persoal.\nFoi pai de Jos\u00e9 Echeverr\u00eda Novoa."}
{"id": "223266", "revid": "1888", "url": "https://gl.wikipedia.org/wiki?curid=223266", "title": "Jos\u00e9 Echevarr\u00eda Harguindey", "text": ""}
{"id": "223267", "revid": "98629", "url": "https://gl.wikipedia.org/wiki?curid=223267", "title": "Matisyahu", "text": "Matthew Paul Miller, nado en West Chester (Pensilvania) o 30 de xu\u00f1o de 1979, \u00e9 un m\u00fasico americano, m\u00e1is co\u00f1ecido polo seu nome hebreo e tam\u00e9n art\u00edstico Matisyahu. Ten aparecido na radio, na televisi\u00f3n e no cine, sendo destacable a s\u00faa actuaci\u00f3n no filme \"The Possession\".\nCo\u00f1ecido por mesturar temas xudeus con reggae, rock e sons de hip hop e beatboxing, sacou o seu primeiro sinxelo no 2005, chamado \"King Without a Crown\", que estivo no Top 40 nos Estados Unidos. Dende o 2004, lanzou tres \u00e1lbums de estudio, dous \u00e1lbums \u00f3 vivo, dous CDs de remix e dous DVD das s\u00faas actuaci\u00f3ns en concertos. \u00d3 longo da s\u00faa carreira, Matisyahu traballou con Bill Laswell e cos produtores de reggae Sly &amp; Robbie.\nMembros do seu grupo.\nNovos Integrantes:"}
{"id": "223268", "revid": "56817", "url": "https://gl.wikipedia.org/wiki?curid=223268", "title": "Carlos Casas Medrano", "text": "Carlos Casas Medrano, finado en Pontevedra o 30 de novembro de 1939, foi un procurador e pol\u00edtico galego.\nTraxectoria.\nFoi alcalde de Pontevedra (1897) e gobernador civil de Ourense. Deputado provincial, o 2 de agosto de 1919 foi elixido presidente da Deputaci\u00f3n de Pontevedra. Nas elecci\u00f3ns de 1936 presentouse por Renovaci\u00f3n Espa\u00f1ola, pero non resultou elixido."}
{"id": "223270", "revid": "92340", "url": "https://gl.wikipedia.org/wiki?curid=223270", "title": "Antonio Pazos Fontenla", "text": "Antonio Pazos Fontenla, nado en 1866 e finado en Mar\u00edn o 26 de setembro de 1919, foi un avogado e pol\u00edtico galego.\nTraxectoria.\nFoi alcalde de Mar\u00edn en 1890 e 1899. Representante de Eduardo Vincenti no Morrazo, foi deputado provincial. O 2 de decembro de 1909 foi elixido presidente da Deputaci\u00f3n de Pontevedra. Volveu ser elixido presidente da Deputaci\u00f3n o 2 de maio de 1917."}
{"id": "223271", "revid": "1987", "url": "https://gl.wikipedia.org/wiki?curid=223271", "title": "R\u00edo Naniken", "text": "O r\u00edo Naniken (en irland\u00e9s \" An Nainic\u00edn\") \u00e9 un pequeno r\u00edo que transcorre pola beira norte da cidade de Dubl\u00edn, en Irlanda. At\u00f3pase cuberto e entubado en gran parte do seu curso superior mais faise vis\u00edbel xa no seu curso inferior. Nace en Santry e desemboca na ba\u00eda de Dubl\u00edn, no mar de Irlanda."}
{"id": "223273", "revid": "98629", "url": "https://gl.wikipedia.org/wiki?curid=223273", "title": "+44", "text": "+44 (\"Plus Forty Four\") foi unha banda de pop punk formada polos antigos membros de blink-182 Mark Hoppus (voz e baixo) e Travis Barker (bater\u00eda, percusi\u00f3n e teclados). A banda complet\u00e1base co antigo guitarrista de xira dos Transplants, Craig Fairbaugh, e o guitarrista de The Nervous Return, Shane Gallagher.\nHistoria.\nFormaci\u00f3n.\nOrixinalmente +44 \u00eda ser s\u00f3 un proxecto paralelo de Blink-182 cando Mark e Travis falaron sobre el na s\u00faa xira europea de finais do ano 2004, pero ent\u00f3n notaron que Tom DeLonge actuaba de xeito distante e estaba perdendo interese con respecto \u00e1 banda. Os feitos ocorridos en febreiro do 2005 fixeron que +44 se convertese no foco principal de Mark e Travis en vez dun proxecto paralelo. O proxecto ti\u00f1a elementos non habituais nos traballos de Blink-182, como bater\u00edas electr\u00f3nicas, teclados e gravaci\u00f3ns computarizadas. Barker comentou posteriormente que os elementos electr\u00f3nicos da banda derivaron de \"155\", o primeiro tema que el e Hoppus escribiron como banda.\nMentres o traballo continuaba con demos, a vocalista de Get the Girl Carol Heller foi convidado por Hoppus e Barker a unha audici\u00f3n da s\u00faa voz. A actuaci\u00f3n de Heller foi o suficientemente boa para a banda e como resultado os tres seguiron traballando xuntos en m\u00e1is canci\u00f3ns. A formaci\u00f3n cambiou novamente a principios do 2006, coa entrada do guitarrista Shane Gallagher.\nCo obxectivo de avanzar coas demos, Barker e Hoppus conseguiron un estudio. A banda comezou ent\u00f3n a traballar nel ensaiando como unha banda normal.\nO son do grupo ten un toque electr\u00f3nico que co tempo se fixo menos evidente, pero que a\u00ednda permanece como un sinal de identidade. Debido a isto, Heller atopou que non era compatible coa direcci\u00f3n da banda e, xunto co seu desexo de formar unha familia, deixou a banda. O traballo de voces de Heller est\u00e1 a\u00ednda presente nos temas \"Make You Smile\", \"Weatherman\", e nas primeiras mesturas de \"No, It Isn't\". Despois diso, Hoppus, Barker e Gallagher buscaron un novo corista e o guitarrista Craig Fairbaugh de Mercy Killers uniuse \u00e1 banda.\n\"When Your Heart Stops Beating\".\n\u00c1 medida que se achegaba a data de edici\u00f3n proxectada, comezaron a circular rumores sobre o t\u00edtulo do \u00e1lbum. Nun principio pensouse que se chamar\u00eda \"Little Death\" e apareceu as\u00ed na revista AP. Posteriormente revelouse que ese ser\u00eda un dos temas inclu\u00eddos. Hoppus finalmente decidiuse por \"When Your Heart Stops Beating\". A canci\u00f3n \"Lycanthrope\" lanzouse na p\u00e1xina web de +44 a principios de setembro do 2006.\nM\u00e1is tarde, nese mesmo mes, a emisora KROQ-FM anunciou o t\u00edtulo dos temas do \u00e1lbum. A banda realizou o seu primeiro concerto o 7 de setembro do 2006 no Roxy Theatre en Hollywood; esa foi a primeira actuaci\u00f3n que fac\u00eda Hoppus en dous anos. O seguinte concerto foi no Reino Unido, no London Astoria. Ambos os concertos provocaron unha reacci\u00f3n moi boa dos fans, tendo en conta que ata ese momneto s\u00f3 se escoitara o tema \"When Your Heart Stops Beating\" .\nO \u00e1lbum editar\u00edase o 11 de novembro en Australia, o d\u00eda 13 en Europa e o 14 en Norteam\u00e9rica.\nDurante a rodaxe do v\u00eddeo para \"When Your Heart Stops Beating\", Travis Barker feriuse nun brazo. A lesi\u00f3n descubriuna semanas m\u00e1is tarde, despois da xira europea de promoci\u00f3n. Isto obrigono a non poder tocar nas xiras por Australia e Europa que vir\u00edan a contunuaci\u00f3n. Gil Sharone substituir\u00edao neses concertos.\n+44 ent\u00f3n versionou o tema de The Smashing Pumpkins \"I Am One\" para un trubuto en MySpace para a banda de Chicago, e tam\u00e9n participou no EP \"iTunes Foreign Exchange\". Para este versionaron o tema de Wir sind Helden \"Guten Tag\" traducido ao ingl\u00e9s e Wir sind Helden versionou o seu tema \"When Your Heart Stops Beating\" en alem\u00e1n, titulado \"Wenn Dein Herz zu Schlagen Aufh\u00f6rt\".\nNo ano 2007 +44 sumouse \u00e1 \"Honda Civic Tour\" xunto con Fall Out Boy, The Academy Is..., Paul Wall e Cobra Starship. Durante a xira grav\u00e1ronse eles mesmos tocando para o videoclip do seu seguinte sinxelo, \"155\". Nesa xira comezaron a versionar os temas de blinl-182 \"Dammit\", \"The Rock Show\" e \"What's My Age Again?\".\nCancelaci\u00f3n do segundo \u00e1lbum de estudio e par\u00e9ntese.\nO 23 de outubro do 2007 Hoppus anunciou que +44 asinara un contrato coa Interscope para comezar a gravar o segundo \u00e1lbum da banda. O 9 de abril dixo que o atraso do traballo se deb\u00eda \u00e1 falta de financiamento do selo, e o 25 de maio anunciar\u00eda que o \u00e1lbum estaba en preproduci\u00f3n. Considerouse a posibilidade de editar os temas na s\u00faa web, pero o selo poder\u00eda interpor unha demanda por ese feito.\nO 15 de setembro do 2008 Hoppus fixo p\u00fablico un v\u00eddeo seu tocando un tema novo e o 18 de setembro Chris Holmes fixo o mesmo cun segundo v\u00eddeo na s\u00faa p\u00e1xina de YouTube de Hoppus tocando outra canci\u00f3n.\nO 19 de setembro Travis Barker resultou ferido nun accidente a\u00e9reo en Columbia, Carolina do Sur, do que se recuperou completamente.\nNunha entrevista na MTV o 19 de xaneiro de 2009, Hoppus afirmou estar traballando nun \u00e1lbum en solitario. Durante a entrevista nin confirmou nin negou que +44 se separase. O 8 de febreiro anunciouse que a antiga banda de Hoppus e Barker, Blink-182 se reformara.\nEn varias entrevistas concedidas entre febreiro e marzo do 2009 Hoppus afirmou que fora unha boa experiencia tocar cos seus compa\u00f1eiros de +44, pero que a partir de ent\u00f3n centrar\u00eda todos os seus esforzosn en blink-182."}
{"id": "223274", "revid": "55340", "url": "https://gl.wikipedia.org/wiki?curid=223274", "title": "Passer", "text": "O x\u00e9nero Passer \u00e9 un dos m\u00e1is estendidos e co\u00f1ecidos entre os das aves da orde dos paseriformes (\"Passerifomes\"), \u00f3s que lles d\u00e1 o nome.\nA palabra latina \"Passer\" \u00e9 tam\u00e9n a orixe do termo galego \"paxaro\" co que se co\u00f1ecen, en xeral, todas as aves de pequeno tama\u00f1o. O nome com\u00fan galego para os membros do x\u00e9nero \"Passer\" (e outros af\u00edns) \u00e9 o de pardal contra ao sur e gorri\u00f3n no resto .\nA\u00ednda que orixinarias das zonas despexadas das rexi\u00f3ns temperado c\u00e1lidas de \u00c1frica, o Mediterr\u00e1neo e o sur de Asia, moitas das s\u00faas especies convert\u00e9ronse en animais tipicamente urbanos, colonizando gran parte das zonas habitadas do mundo. A especie m\u00e1is com\u00fan, \"Passer domesticus\", \u00e9 practicamente cosmopolita; crese que este pardal foi a primeira ave que colonizou o medio urbano en Mesopotamia, desde onde se expandiu \u00e1 mesma velocidade que a do establecemento de novas cidades. Este proceso f\u00edxose na maior\u00eda dos casos de forma allea \u00e1 vontade humana, pero en tempos recentes introduc\u00edronse exemplares de forma deliberada nalgunhas zonas da \u00c1frica subsahariana, Am\u00e9rica e Australia.\nCaracter\u00edsticas.\nTr\u00e1tase de aves de pequeno tama\u00f1o, de entre 10 e 20\u00a0cm de envergadura, gregarios, de coloraci\u00f3ns de tons apagados (xeralmente pardos ou grises), que poden estar acompa\u00f1ados por manchas de cor negra, branca ou amarela. Moi afectos a vivir a expensas do ser humano, practicamente \u00e9 pos\u00edbel encontralos en calquera parte do mundo, sempre pr\u00f3ximos ao ser humano.\nA s\u00faa alimentaci\u00f3n \u00e9 fundamentalmente gran\u00edvora, a\u00ednda que tam\u00e9n consomen insectos e outros pequenos invertebrados, especialmente durante a \u00e9poca de cr\u00eda, en primavera. Nas \u00e1reas urbanas devoran as migallas e outros pequenos restos de comida abandonados polos viandantes.\nDebido \u00e1 s\u00faa proximidade ao ser humano, esta pequena ave enc\u00f3ntrase protexida de depredadores, coas excepci\u00f3n dos gatos dom\u00e9sticos e algunhas aves de presa de pouco talle.\nOs machos son m\u00e1is grandes e robustos que as femias, e est\u00e1n dotados dunha plumaxe cun apincarado m\u00e1is elaborado; por exemplo, estes caracter\u00edzanse por teren a barbela e o bico escuro, mentres que as femias carecen da guedella negra e son m\u00e1is agrisadas.\nDurante a \u00e9poca de cr\u00eda forman parellas que incuban de forma conxunta unha posta de at\u00e9 8 ovos durante unhas d\u00faas semanas. Tam\u00e9n se ocupan ambos os pais de criar aos polos durante un per\u00edodo de 14 a 24 d\u00edas, normalmente at\u00e9 que as cr\u00edas aprenden a voar.\nEspecies.\nA continuaci\u00f3n relaci\u00f3nanse as especies reco\u00f1ecidas polo \"Handbook of the Birds of the World\", excepto o pardal de Abd al Kuri, cuxa separaci\u00f3n do pardal da Socotora foi reco\u00f1ecida pola \"BirdLife International\" en 2010. Ademais destas especies viventes, co\u00f1\u00e9cense alg\u00fans f\u00f3siles cuestion\u00e1beis do mioceno temper\u00e1n, e a especie f\u00f3sil do plistoceno medio \"Passer predomesticus\"."}
{"id": "223275", "revid": "1987", "url": "https://gl.wikipedia.org/wiki?curid=223275", "title": "Engo", "text": "O engo ou sabugueiri\u00f1o, (Sambucus ebulus) \u00e9 unha especie herb\u00e1cea das caprifoli\u00e1ceas, nativas do sur e centro da Europa e do suroeste de Asia, semellante ao sabugueiro (co que comparte x\u00e9nero: \"Sambucus\") mais coas follas m\u00e1is estreitas e longas que despiden un cheiro f\u00e9tido. Aparece en Galiza onde tam\u00e9n se co\u00f1ece polo nomes de irgo, nabo naveao ou sabugui\u00f1o.\nDescrici\u00f3n.\nMedra at\u00e9 os 2 m de altura, con talos erectos, usualmente simples, que xorden de rizoma reptante. As follas son opostas, con est\u00edpulas, de 5-16 x 1-4,5\u00a0cm e formadas por 5-13 fol\u00edolos de beiras serradas. Florece en maio-agosto, cando o talo remata nunha inflorescencia corimbosa, de flores brancas ou rosaceas, de 5\u201316\u00a0cm de di\u00e1metro. Froito en baga negra.\nEtimolox\u00eda.\n\"Engo\" e \"irgo\" son verbas cognatas do castel\u00e1n \"yezgo\", asturiano \"yeldu\", dunha variante *\"educu\" do galo \"edocos\". O nome sabugueiri\u00f1o \u00e9 o m\u00e1is normativo."}
{"id": "223276", "revid": "56817", "url": "https://gl.wikipedia.org/wiki?curid=223276", "title": "R\u00edo Newry", "text": "O r\u00edo Newry (en irland\u00e9s \"An R\u00ed\") \u00e9 un r\u00edo que transcorre a car\u00f3n da cidade de Newry e que desemboca en Carlingford Lough, no Mar de Irlanda."}
{"id": "223277", "revid": "22795", "url": "https://gl.wikipedia.org/wiki?curid=223277", "title": "Pardal dom\u00e9stico", "text": ""}
{"id": "223278", "revid": "98629", "url": "https://gl.wikipedia.org/wiki?curid=223278", "title": "Apocalypse Now", "text": "Apocalypse Now \u00e9 un filme estadounidense dirixido por Francis Ford Coppola que se estreou en 1979. O gui\u00f3n de John Milius e Coppola v\u00e9n da idea de Milius de adaptar a novela de Joseph Conrad \"Coraz\u00f3n da escuridade\" coa ambientaci\u00f3n da Guerra de Vietnam. \u00c9 un filme de guerra \u00e9pico ambientado nos \u00faltimos anos da guerra, e est\u00e1 protagonizado por Marlon Brando, Robert Duvall e Martin Sheen. O filme c\u00e9ntrase na historia do Capit\u00e1n de Operaci\u00f3ns especiais Benjamin L. Willard (Sheen), que ten a misi\u00f3n de asasinar un americano renegado e tolo, o Coronel Walter E. Kurtz (Brando).\nSinopse.\nO Capit\u00e1n Willard \u00e9 un oficial dos servizos de intelixencia do ex\u00e9rcito estadounidense \u00f3 que lle encomendan a perigosa misi\u00f3n de eliminar a Kurtz, un coronel renegado que se volveu tolo no medio da Guerra de Vietnam. No coraz\u00f3n da selva, nun campamento inzado de cabezas cortadas e cad\u00e1veres putrefactos, a enorme e enigm\u00e1tica figura de Kurtz reina como un deus desp\u00f3tico sobre os membros da tribo Montagnard."}
{"id": "223279", "revid": "1987", "url": "https://gl.wikipedia.org/wiki?curid=223279", "title": "R\u00edo Poddle", "text": "O r\u00edo Poddle (en irland\u00e9s \"An Poit\u00e9al\") \u00e9 un dos r\u00edos principais de entre os moitos cursos de auga que transcorren preto de Dubl\u00edn. \u00c9 afluente do r\u00edo Liffey, \u00f3 que se une no centro de Dubl\u00edn at\u00e9 a s\u00faa desembocadura na ba\u00eda de Dubl\u00edn, no Mar de Irlanda. \nO Poddle nace en Cookstown, no noroeste da cidade de Tallaght, no condado de Dubl\u00edn."}
{"id": "223280", "revid": "23204", "url": "https://gl.wikipedia.org/wiki?curid=223280", "title": "Matthew Paul Miller", "text": ""}
{"id": "223281", "revid": "27155", "url": "https://gl.wikipedia.org/wiki?curid=223281", "title": "Turbelario", "text": ""}
{"id": "223284", "revid": "89787", "url": "https://gl.wikipedia.org/wiki?curid=223284", "title": "Estixia (l\u00faa)", "text": "Estixia (do grego \u03a3\u03c4\u03cd\u03be St\u00fdx) tam\u00e9n co\u00f1ecida coma S/2012 (134340) ou P5 \u00e9 unha pequena l\u00faa de , que foi descuberta o 26 de xu\u00f1o do 2012. \u00c9 o quinto sat\u00e9lite de Plut\u00f3n confirmado, case xusto un ano despois do descubrimento de C\u00e9rbero, que foi a cuarta l\u00faa descuberta no sistema de Plut\u00f3n. Estimase que a l\u00faa ten un di\u00e1metro de entre 10 a 25\u00a0km, e un per\u00edodo orbital de 20,2 \u00b1 0,1 d\u00edas.\nDescubrimento.\nO sat\u00e9lite foi descuberto a trav\u00e9s dun conxunto de nove imaxes recollidas entre 26 de xu\u00f1o e 9 de xullo do 2012 coa c\u00e1mara \"Wide Field Camera 3\" do Telescopio Espacial Hubble. O descubrimento foi anunciado o 11 de xullo de 2012. A nova l\u00faa s\u00f3 \u00e9 a metade de brillante c\u00f3 anterior obxecto descuberto no sistema de , C\u00e9rbero (l\u00faa), e \u00e9 preto 100.000 veces menos brillante c\u00f3 propio Plut\u00f3n. \u00c9 designado coma S/2012 (134340) 1, e informalmente co\u00f1ecido como P5.\nO traballo de investigaci\u00f3n que levou \u00f3 descubrimento da l\u00faa eran traballos de preparaci\u00f3n para a misi\u00f3n da sonda espacial \"New Horizons\", actualmente en ruta cara \u00f3 sistema de Plut\u00f3n cun sobrevoo programado para 14 de xullo de 2015. O descubrimento doutra pequena l\u00faa de Plut\u00f3n aumentou a preocupaci\u00f3n de que esa rexi\u00f3n do espazo poida albergar m\u00e1is corpos, pequenos de m\u00e1is para seren detectados, levantando temores de que a sonda poida ser danada por alg\u00fan corpo desco\u00f1ecido ou por un anel a medida que esta atravese o sistema de Plut\u00f3n a unha velocidade de m\u00e1is de 13\u00a0km/s. As l\u00faas pequenas, como a l\u00faa de Saturno, Pallene, tenden a estar asociadas con aneis tenues ou arcos, porque a s\u00faa gravidade \u00e9 incapaz de rete-lo material expulsado polos impactos dos meteoros; ese material \"escangallado\" \u00e9 o perigo principal para a navegaci\u00f3n. Os plans actuais para a \"New Horizons\" son pasar xusto por dentro da \u00f3rbita da l\u00faa m\u00e1is interior, Caronte, pero isto poder\u00eda cambiar se novas observaci\u00f3ns ou modelos suxiren alg\u00fan tipo de ameaza.\nPropiedades f\u00edsicas.\nEst\u00edmase que a l\u00faa ten un di\u00e1metro entre 10 e 25\u00a0km. Estes n\u00fameros son inferidos a partir da magnitude aparente da l\u00faa e usando unha estimaci\u00f3n de albedo de 0,35 e 0,04 para os l\u00edmites inferior e superior, respectivamente. Por mor do seu pequeno tama\u00f1o, a l\u00faa \u00e9 probablemente de forma irregular. Pensase que se formou a partir dos restos espallados tras unha colisi\u00f3n (v\u00e9xase m\u00e1is abaixo), o que conduciu a perda da meirande parte dos xeos vol\u00e1tiles, tales coma os do nitr\u00f3xeno ou do metano, na composici\u00f3n dos obxectos que colisionaron. Este proceso deber\u00eda ter creado un obxecto composto principalmente de xeo de auga.\nPropiedades orbitais.\nP5 orbita o baricentro de Plut\u00f3n-Caronte a unha distancia de aproximadamente 42.000\u00a0km, coloc\u00e1ndose entre as \u00f3rbitas de Caronte e Nix. T\u00f3dalas \u00f3rbitas das l\u00faas de Plut\u00f3n son practicamente circulares e planas, \"perfectamente ani\u00f1adas ... un pouco coma as bonecas rusas\". O seu per\u00edodo orbital foi estimado en 20,2 \u00b1 0,1 d\u00edas, un valor a case s\u00f3 5,4% de separaci\u00f3n dunha resonancia orbital de 1:3 co per\u00edodo orbital de Caronte-Plut\u00f3n, que \u00e9 de 6,387 d\u00edas. Xunto coas outras l\u00faas, Nix, C\u00e9rbero (l\u00faa) e Hydra, forma parte dunha secuencia notable de \"quasi-resonancias\" de 1:3:4:5:6.\nOrixe.\nO sistema de l\u00faas \u00f3 redor de Plut\u00f3n \u00e9 inesperadamente complexo e poder\u00eda se-lo resultado dunha colisi\u00f3n no pasado distante entre Plut\u00f3n e outro obxecto de tama\u00f1o considerable do cinto de Kuiper. As l\u00faas de Plut\u00f3n poder\u00edan se-la fusi\u00f3n dos cascallos xurdidos a partir dun evento destas caracter\u00edsticas, semellante \u00e1 teor\u00eda do Big Splash, esta teor\u00eda formula que a creaci\u00f3n da l\u00faa terrestre foi a partir dunha gran colisi\u00f3n. As resonancias orbitais poder\u00eda actuar coma \"fendas\" para recolle-los materiais espallados dentro do sistema de Plut\u00f3n."}
{"id": "223285", "revid": "25871", "url": "https://gl.wikipedia.org/wiki?curid=223285", "title": "R\u00edo Quoile", "text": "O r\u00edo Quoile (en irland\u00e9s \"An Caol\") \u00e9 un r\u00edo que transcorre polo condado de Down en Irlanda do Norte.\nO r\u00edo nace co nome de R\u00edo Ballynahinch, que fl\u00fae pola beira oeste da vila Ballynahinch en direcci\u00f3n a Annacloy, onde \u00e9 co\u00f1ecido polo nome de r\u00edo Annacloy. M\u00e1is adiante, xa \u00e9 co\u00f1ecido como o r\u00edo Quoile, e fl\u00fae a car\u00f3n da vila de Downpatrick para acabar desembocando en Strangford Lough."}
{"id": "223286", "revid": "89787", "url": "https://gl.wikipedia.org/wiki?curid=223286", "title": "\u00c1cido palmitoleico", "text": "O \u00e1cido palmitoleico \u00e9 un \u00e1cido graxo monoinsaturado omega-7 de 16 carbonos, que \u00e9 un constitu\u00ednte com\u00fan dos glic\u00e9ridos do tecido adiposo humano. Est\u00e1 presente en todos os tecidos, pero xeralmente se encontra en maiores concentraci\u00f3ns no f\u00edgado. Biosintet\u00edzase a partir do \u00e1cido palm\u00edtico pola acci\u00f3n do encima delta-9 desaturase. Consid\u00e9rase un \u00e1cido graxo beneficioso, do que se observou que nos ratos incrementa a sensibilidade \u00e1 insulina ao suprimir a inflamaci\u00f3n, e inhibe a destruci\u00f3n das c\u00e9lulas beta pancre\u00e1ticas secretoras de insulina.\nA s\u00faa f\u00f3rmula \u00e9 CH3(CH2)5CH=CH(CH2)7COOH, que se pode abreviar como C16:1\u22069, e leva un dobre enlace entre os carbonos 9 e 10 (que empezando a contar desde o final da cadea ser\u00eda o s\u00e9timo carbono, polo que \u00e9 un \u00e1cido graxo omega-7). O dobre enlace d\u00e1lle un punto de fusi\u00f3n baixo, de 0,1\u00a0\u00b0C\nFontes.\nAs fontes dietarias de \u00e1cido palmitoleico incl\u00faen diversos aceites de orixe animal, vexetal e mari\u00f1a. O aceite de macadamia (\"Macadamia integrifolia\") e o aceite de \"Hippophae rhamnoides\" son fontes vexetais con altas concentraci\u00f3ns do 17% e 40% de \u00e1cido palmitoleico, respectivamente.\nEfectos biol\u00f3xicos potenciais.\nNunha an\u00e1lise realizada a numerosos \u00e1cidos graxos, atopouse que o palmitoleato posiblemente infl\u00fae na deposici\u00f3n e produci\u00f3n de graxa hep\u00e1tica, na acci\u00f3n da insulina, o palmitato, e a \u00e1cido graxo sintase, o que levou a propo\u00f1er para el o novo termo \"lipoquina\", xa que parece ter efectos similares aos dunha hormona.\nComo un de tales efectos pode ser o de mellorar a sensibilidade \u00e1 insulina, encontrouse que o \u00e1cido palmitoleico (C16:1 n-7) nos ratos diab\u00e9ticos aten\u00faa a hiperglicemia e a hipertrigliceridemia ao incrementar a sensibilidade \u00e1 insulina, en parte debido \u00e1 supresi\u00f3n de xenes proinflamatorios, e mellora o metabolismo lip\u00eddico hep\u00e1tico.\nOutras investigaci\u00f3ns preliminares indican que o \u00e1cido palmitoleico poder\u00eda ter un papel como mol\u00e9cula sinalizadora que afecta ao peso corporal, un resultado que \u00e9 concordante coas observaci\u00f3ns previas de que o \u00e1cido palmitoleico, entre outros \u00e1cidos graxos da dieta, pode ser utilizado por encimas que afectan \u00e1 oxidaci\u00f3n das graxas. Consecuentemente, os tipos de aceites fabricados con alto contido de \u00e1cido palmitoleico poden servir para tratar a obesidade."}
{"id": "223287", "revid": "1822", "url": "https://gl.wikipedia.org/wiki?curid=223287", "title": "Motacillidae", "text": ""}
{"id": "223289", "revid": "22795", "url": "https://gl.wikipedia.org/wiki?curid=223289", "title": "Homeotermo", "text": ""}
{"id": "223290", "revid": "22570", "url": "https://gl.wikipedia.org/wiki?curid=223290", "title": "AutoCAD", "text": "AutoCAD \u00e9 un programa de CAD en d\u00faas e tres dimensi\u00f3ns multiplataforma propiedade da empresa Autodesk dende 1982. O programa AutoCAD \u00e9 o m\u00e1is empregado no mundo no sector do CAD. Emprega funci\u00f3ns como \"polili\u00f1as\" e \"axuste de curvas\". Autocad \u00e9 un software de prop\u00f3sito xeral empregado por empresas de diversos sectores industriais, \u00e9 usado por enxe\u00f1eiros, delineantes, profesionais, estudantes ou mestres.\nAutodesk desenvolve m\u00e1is aplicaci\u00f3ns baseadas en AutoCAD para dese\u00f1o 2D e 3D, moldeado e produci\u00f3n.\nHistoria.\nAutoCAD derivou dun programa chamado Interact, que foi escrito nunha linguaxe espec\u00edfica (SPL) polo inventor Michael Riddle. Esta primeira versi\u00f3n correu no equipo de Sistemas Marinchip 9900 (os sistemas Marinchip eran propiedade de Autodesk John Walker e Dan Drake, que eran os cofundadores de Autodesk). Walker pagou a Riddle 10 mill\u00f3ns de d\u00f3lares pola tecnolox\u00eda CAD.\nCando se formou o \"Marinchip Software Partners\" (m\u00e1is tarde co\u00f1ecida como Autodesk), os fundadores decidiron volver a colaborar co c\u00f3digo en C e PL / 1. Elixiron C, xa que parec\u00eda ser a linguaxe de programaci\u00f3n con m\u00e1is futuro. A versi\u00f3n de PL / 1 non tivo \u00e9xito. A versi\u00f3n en C foi, no seu momento, un dos programas m\u00e1is complexos nesa linguaxe. Autodesk tivo que traballar cun compilador, Lattice, para actualizar C, o que permit\u00eda executar AutoCAD. As primeiras versi\u00f3ns de AutoCAD utilizaban entidades primitivas: li\u00f1as, polili\u00f1as, c\u00edrculos, arcos e texto para constru\u00edr obxectos m\u00e1is complexos. Dende mediados da d\u00e9cada de 1990, AutoCAD admite obxectos personalizados a trav\u00e9s da s\u00faa C++ Application Programming Interface (API).\nActualmente AutoCAD incl\u00fae un conxunto completo de servizos b\u00e1sicos de modelaxe de s\u00f3lidos e ferramentas 3D. O lanzamento de AutoCAD 2007 inclu\u00edu a modelaxe 3D mellorada que proporciona unha mellor navegaci\u00f3n cando traballa en 3D. Por outra parte, f\u00edxose m\u00e1is f\u00e1cil de editar modelos 3D. O motor de renderizado inclu\u00eduse en representaci\u00f3n e polo tanto \u00e9 posible facer as representaci\u00f3ns de calidade. AutoCAD 2010 introduciu a funcionalidade de modelaxe param\u00e9trica e malla.\nAs \u00faltimas versi\u00f3ns de AutoCAD dende 2013 incl\u00faen AutoCAD para Mac."}
{"id": "223291", "revid": "109216", "url": "https://gl.wikipedia.org/wiki?curid=223291", "title": "Ectotermia", "text": "A ectotermia \u00e9 a dependencia de fontes externas para a obtenci\u00f3n de calor.\nAlg\u00fans autores substitu\u00edron con este termo o m\u00e1is antigo de poiquilotermia, termo aplicado a certos animais con temperatura corporal vari\u00e1bel (\"animais de sangue fr\u00edo\", na fala popular), a\u00ednda que a ectotermia comporta certas pautas de comportamento conducentes a aproveitar as fontes de calor externas de maneira que poidan derivar en temperaturas corporais relativamente est\u00e1beis, sendo ademais un sistema de regulaci\u00f3n do ritmo metab\u00f3lico, polo que ambos os termos non son, xa que logo, sin\u00f3nimos.\nOs organismos ectotermos ou ectot\u00e9rmicos son aqueles organismos nos que a temperatura corporal \u00e9 a mesma que a do medio exterior e non \u00e9 por tanto producida polo propio organismo. \u00c9 o caso dos insectos, os r\u00e9ptiles e dos peixes, por exemplo.\nEn pequenas criaturas acu\u00e1ticas, como os rot\u00edferos, a poiquilotermia \u00e9 practicamente absoluta, pero outros animais te\u00f1en \u00e1 s\u00faa disposici\u00f3n varias opci\u00f3ns fisiol\u00f3xicas, e poden evitar cambios de temperatura ambiente ou, polo menos, moderar os seus efectos.\nNumerosos organismos ectotermos son tam\u00e9n poiquilotermos. Por\u00e9n isto non \u00e9 xeral; popr exemplo os peixes de mar son ectotermos homeotermos: en efecto, a s\u00faa temperatura corporal var\u00eda moi pouco porque est\u00e1 regulada pola estabilidade t\u00e9rmica do seu medio mari\u00f1o.\nBeneficios e custos.\nA ectotermia ten vantaxes e desvantaxes respecto \u00e1 endotermia. Os organismos endotermos (\"animais de sangue quente\") xeran calor a partir da enerx\u00eda qu\u00edmica contida nos alimentos, polo que te\u00f1en que alimentarse a diario, incluso varias veces ao d\u00eda (como os humanos, por exemplo) ou en grandes cantidades diarias (no caso dos elefantes). Pola contra, os ectotermos non te\u00f1en que alimentarse cada d\u00eda, mesmo poden, nalg\u00fans casos, estaren meses sen facelo. Como desvantaxe, os seres ectotermos xeralmente non habitan en ambientes con temperaturas extremas e son altamente dependentes dos cambios ambientais, mentres que os endotermos poden vivir en h\u00e1bitats m\u00e1is fr\u00edos ou m\u00e1is c\u00e1lidos, sempre que poidan alimentarse.\nM\u00e9todos para estabilizar a temperatura corporal.\nDentro dos animais que se consideran como ectotermos, difer\u00e9ncianse en primeiro lugar dous tipos de estratexias condutuais, que non son mutuamente exclu\u00edntes, pudendo un animal seguir unha ou outra dependendo do seu sistema de vida:\n\u00c1 s\u00faa vez existen diferentes m\u00e9todos para intentar estabilizar a temperatura corporal.\nCrese que a maior\u00eda dos dinosauros e r\u00e9ptiles mamiferoides ti\u00f1an unha estratexia basicamente ectoterma, a\u00ednda que non poden descartarse sistemas mixtos ectotermo-endotermo."}
{"id": "223292", "revid": "89787", "url": "https://gl.wikipedia.org/wiki?curid=223292", "title": "Ignacio Gonz\u00e1lez Gonz\u00e1lez", "text": "Ignacio Gonz\u00e1lez Gonz\u00e1lez, nado en Madrid o 19 de outubro de 1960, \u00e9 un pol\u00edtico espa\u00f1ol militante do Partido Popular e expresidente da Comunidade de Madrid (tras a dimisi\u00f3n de Esperanza Aguirre anunciada o 17 de setembro de 2012), ademais \u00e9 secretario xeral do PP de Madrid. Dende sempre estivo moi vinculado a Esperanza Aguirre e, con ela, ao sector m\u00e1is dereitista do PP.\nTraxectoria.\nFoi subsecretario do Ministerio de Cultura, Educaci\u00f3n e Deportes (1996-1999), durante o mandato de Esperanza Aguirre e secretario de Estado para a Administraci\u00f3n P\u00fablica no Ministerio de Administraci\u00f3ns P\u00fablicas (1999-2002), con Jes\u00fas Posada \u00e1 fronte, onde xestou o chamado portelo \u00fanica.\nDurante o derradeiro mandato de Jos\u00e9 Mar\u00eda Aznar, entre 2002-2004, Ignacio Gonz\u00e1lez desempe\u00f1ou o labor de secretario de Estado de Inmigraci\u00f3n no Ministerio de Interior, organismo que dirix\u00eda por aquel ent\u00f3n \u00c1ngel Acebes. Durante este tempo, Ignacio Gonz\u00e1lez foi o art\u00edfice da reforma da lei de Estranxeir\u00eda de Espa\u00f1a que foi pactada co PSOE no ano 2003.\nPresidente da Comunidade de Madrid.\nO 17 de setembro de 2012, Esperanza Aguirre anunciou inesperadamente a s\u00faa dimisi\u00f3n como presidenta da Comunidade e deputada na Asemblea de Madrid, sendo substitu\u00edda polo seu vicepresidente e portavoz Ignacio Gonz\u00e1lez dende 2003 (dende 2009 tam\u00e9n ocupou a Conseller\u00eda de Deportes e Cultura).\nTomou posesi\u00f3n do cargo o 26 de setembro dese mesmo ano (nos d\u00edas previos exerceu a presidencia en funci\u00f3ns) convert\u00e9ndose no cuarto Presidente da Comunidade de Madrid. Foi criticado por chegar ao cargo sen pasar polas urnas como os seus antecesores.\nCesou no cargo tralo nomeamento de Cristina Cifuentes (PP)), o 25 de xu\u00f1o de 2015, logo das elecci\u00f3ns auton\u00f3micas e municipais celebradas ese ano. O 19 de abril de 2017 foi detido pola Garda Civil tras detectarse un feixe de irregularidades nas filiais latinoamericanas do Canal de Isabel II, e foi acusado de compra de empresas fraudulentas, malversaci\u00f3n, blanqueo de capitais e financiamento irregular. Pouco tempo despois o PP suspendeuno cautelarmente de militancia. O 21 de abril de 2017 ingresou en prisi\u00f3n incondicional pola s\u00faa implicaci\u00f3n no caso Lezo.\nVida persoal.\nNo \u00e1mbito persoal, est\u00e1 casado e ten tres fillas."}
{"id": "223293", "revid": "1888", "url": "https://gl.wikipedia.org/wiki?curid=223293", "title": "Jos\u00e9 Mar\u00eda Vidal Gonz\u00e1lez", "text": "Jos\u00e9 Mar\u00eda Vidal Gonz\u00e1lez, falecido en Pontevedra o 19 de outubro de 1904, foi un pol\u00edtico galego.\nTraxectoria.\nVinculado ao Partido Conservador, foi deputado provincial polo distrito de Redondela-Ponte Caldelas e o 22 de abril de 1903 foi elixido presidente da Deputaci\u00f3n de Pontevedra, cargo que desenvolveu ata o seu falecemento. Foi gobernador civil interino de Pontevedra desde o 31 de agosto de 1899, por marcha a Madrid de Juan Men\u00e9ndez Pidal, cargo no que estivo un tempo e que repetiu pola mesma causa en xaneiro de 1900. Durante moitos anos desenvolveu o cargo de vice-presidente da Deputaci\u00f3n de Pontevedra."}
{"id": "223294", "revid": "25871", "url": "https://gl.wikipedia.org/wiki?curid=223294", "title": "Jos\u00e9 Boente Sequeiros", "text": "Jos\u00e9 Boente Sequeiros, nado na Esfarrapada (Salceda de Caselas) o 2 de setembro de 1860 e finado en Pontevedra o 18 de xaneiro de 1944, foi un xornalista, avogado e pol\u00edtico galego.\nTraxectoria.\nFillo de Jos\u00e9 Santiago Boente Leiras, mestre natural do Porri\u00f1o. Estudou o bacharelato no Instituto de Pontevedra e colaborou en \"El Estudiante\". Estudou Dereito na Universidade de Santiago de Compostela (1881-1885). Instalou bufete de avogado en Pontevedra, e chegou a ser Decano do Colexio de Avogados con Manuel Portela Valladares como tesoureiro. Como empresario creou unha sociedade para a fabricaci\u00f3n de fari\u00f1as e pan, e foi accionista da Sociedad Naviera del Noroeste en Mar\u00edn. Foi tam\u00e9n redactor xefe do \"Diario de Pontevedra\".\nVinculado ao Partido Liberal e dirixente dos partidarios de Montero R\u00edos sendo un dos apoios de Eduardo Vincenti, foi deputado provincial (1898-1930) e o 24 de abril de 1901 foi elixido presidente da Deputaci\u00f3n de Pontevedra. Formou parte da comisi\u00f3n redactora do ap\u00e9ndice de dereito foral galego para o C\u00f3digo Civil. En 1907 promoveu o peri\u00f3dico \"El Progreso\" e colaborou no \"Diario de Pontevedra\". Foi gobernador civil de C\u00e1ceres (1905), Pontevedra (1905-1907 e 1909-1911), Zaragoza (1911), A Coru\u00f1a (1916), Sevilla (1918), e As Palmas (1919). Foi deputado provincial polo Colexio de Avogados en 1930.\nEn agosto de 1940 renunciou ao cargo de maxistrado suplente.\nCasado con Carmen \u00c1lvarez, foi pai do enxe\u00f1eiro C\u00e9sar Boente \u00c1lvarez, do xornalista e escritor Jos\u00e9 Boente \u00c1lvarez e de Joaqu\u00edn Boente (finado en 1887). O seu irm\u00e1n Pl\u00e1cido Boente Sequeiros estivo emigrado na Arxentina."}
{"id": "223295", "revid": "85894", "url": "https://gl.wikipedia.org/wiki?curid=223295", "title": "Gumersindo Otero Garc\u00eda", "text": "Gumersindo Otero Garc\u00eda, nado en Breixa (Silleda) o 9 de decembro de 1845 e finado en Riob\u00f3 (A Estrada) o 12 de novembro de 1914, foi un pol\u00edtico galego.\nTraxectoria.\nFillo de P\u00edo Otero, casou en Riob\u00f3 o 9 de abril de 1871 coa s\u00faa curm\u00e1 Dolores Garc\u00eda Espinosa e foi herdeiro de Ram\u00f3n Mar\u00eda Otero. Vinculado ao Partido Liberal, foi alcalde da Estrada do 1 de marzo de 1877 ao 1 de xullo de 1881 e de novo do 6 de setembro de 1886 ao 25 de maio de 1887, cando renunciou polo mal estado de sa\u00fade. Foi deputado provincial en 1888, 1892, 1896, 1901 e 1909, e o 4 de novembro de 1898 foi elixido presidente da Deputaci\u00f3n de Pontevedra. En 1907 foi nomeado gobernador civil de Ourense."}
{"id": "223296", "revid": "5863", "url": "https://gl.wikipedia.org/wiki?curid=223296", "title": "Eugenio Fraga Mascat\u00f3", "text": "Eugenio Fraga Mascat\u00f3, finado en Cambados o 1 de xaneiro de 1898, foi un pol\u00edtico galego.\nTraxectoria.\nVinculado ao Partido Liberal, foi elixido deputado a Cortes polo distrito de Cambados en 1886. Foi deputado provincial e o 5 de novembro de 1894 foi elixido presidente da Deputaci\u00f3n de Pontevedra.\nVida persoal.\nCasou con Encarnaci\u00f3n Pad\u00edn Torrado e foi pai de Lorenzo Fraga Pad\u00edn."}
{"id": "223297", "revid": "89787", "url": "https://gl.wikipedia.org/wiki?curid=223297", "title": "John Cortes", "text": "Dr. John Emmanuel Cortes, MBE, \u00e9 un ecoloxista, zo\u00f3logo, xu\u00edz de paz e deputado xibraltare\u00f1o, membro do Partido Socialista Laborista de Xibraltar. Est\u00e1 casado e ten dous fillos.\nBiograf\u00eda.\nCortes fundou a Uni\u00f3n dos Estudantes de Xibraltar. En 1976, tornouse o primeiro secretario xeral da \"Gibraltar Ornithological &amp; Natural History Society\" (GONHS), e desde 1991, director do Xard\u00edn Bot\u00e1nico de Xibraltar, cargos que mantivo ata 2011.\nEntre 1983 e 1991, foi tam\u00e9n servidor p\u00fablico, tendo chegado ao posto de Director Xeral da Autoridade de Sa\u00fade de Xibraltar.\n\u00c9 tam\u00e9n un xu\u00edz de paz e foi elixido presidente da Asociaci\u00f3n dos Maxistrados de Xibraltar o 2009.\nEn decembro de 2011, coa s\u00faa elecci\u00f3n para o Parlamento de Xibraltar, renunciou a todas as s\u00faas outras funci\u00f3ns p\u00fablicas, sendo nomeado ministro da Sanidade e Medio ambiente polo ministro xefe, Fabian Picardo.\nVida acad\u00e9mica.\nCortes formouse en ecolox\u00eda en Londres, e doutorouse\u00a0por Oxford, o 1983."}
{"id": "223301", "revid": "56817", "url": "https://gl.wikipedia.org/wiki?curid=223301", "title": "...And Justice for All", "text": "...And Justice for All \u00e9 o cuarto \u00e1lbum de estudio da banda estadounidense de thrash metal Metallica, editado o 25 de agosto de 1988 a trav\u00e9s do selo Elektra Records."}
{"id": "223302", "revid": "1576", "url": "https://gl.wikipedia.org/wiki?curid=223302", "title": "...The Dandy Warhols Come Down", "text": "...The Dandy Warhols Come Down \u00e9 o segundo \u00e1lbum da banda estadounidense de rock alternativo The Dandy Warhols, editado o 15 de xullo de 1997 a trav\u00e9s do selo Capitol Records. O \u00e1lbum inclu\u00eduse no libro \"1001 Albums You Must Hear Before You Die\"."}
{"id": "223303", "revid": "865", "url": "https://gl.wikipedia.org/wiki?curid=223303", "title": "A-F Records", "text": "A-F Records \u00e9 un selo discogr\u00e1fico independente creado pola banda Anti-Flag. Est\u00e1 baseado en Pittsburgh, Pensilvania e fundouse para axudar a divulgar a bandas de punk rock moi politizadas, coa intenci\u00f3n de que chegasen a unha audiencia maior. As oficinas do selo resultaron danadas polas inundaci\u00f3n que afectaron en setembro do 2004 \u00e1 cidade de Pittsburgh; e a\u00ednda que os empregados conseguiron salvar gran parte do material, A-F Records tivo que desfacerse das bandas Inhuman, Tabula Rasa e Virus Nine por cuesti\u00f3ns financeiras a ra\u00edz das inundaci\u00f3ns.\nForon distribu\u00eddos por Mordam Records, pero mud\u00e1ronse a RedEye Distribution cando Mordam foi mercado por Lumberjack a principios do ano 2006."}
{"id": "223304", "revid": "56817", "url": "https://gl.wikipedia.org/wiki?curid=223304", "title": "Fat Wreck Chords", "text": "Fat Wreck Chords \u00e9 un selo discogr\u00e1fico independente baseado en San Francisco, California centrado no punk rock. Foi creado por Fat Mike (vocalista e baixista da banda de punk rock NOFX) e a s\u00faa muller Erin en 1990.\nO selo ten editado material de bandas coma NOFX, Descendents, Me First and the Gimme Gimmes, Propagandhi, Rise Against, Lagwagon, Strung Out, No Use for a Name, Less Than Jake, Against Me! ou Anti-Flag."}
{"id": "223305", "revid": "98629", "url": "https://gl.wikipedia.org/wiki?curid=223305", "title": "Immortal Records", "text": "Immortal Records foi un selo independente dos \u00c1nxeles, California. Fundado por Happy Walters en 1994, o selo axudou a lanzar as carreiras de moitas influentes bandas coma 30 Seconds to Mars, Korn e Incubus. O selo tam\u00e9n editou bandas sonoras de pel\u00edculas, coma \"Judgment Night\", \"Spawn\", \"Blade II\" e \"Masters of Horror\"."}
{"id": "223310", "revid": "1987", "url": "https://gl.wikipedia.org/wiki?curid=223310", "title": "R\u00edo Santry", "text": "O r\u00edo Santry (en irland\u00e9s \"Abhainn Sheantraibh\") \u00e9 un pequeno r\u00edo que transcorre pola beira norte da cidade de Dubl\u00edn. Nace a uns oitenta metros de altitude na zona rural de Harristown and Dubber, administrada polo Condado de Dubl\u00edn. O r\u00edo atravesa a vila de Santry, da que toma o seu nome, ata que finalmente desemboca na ba\u00eda de Dubl\u00edn, no mar de Irlanda."}
{"id": "223311", "revid": "89787", "url": "https://gl.wikipedia.org/wiki?curid=223311", "title": "Ipecac Recordings", "text": "Ipecac Recordings \u00e9 unha discogr\u00e1fica independente estadounidense que ten a s\u00faa sede en Orinda, unha vila do condado de Contra Costa, en California. Fund\u00e1rona o 1 de abril de 1999 Greg Werckman, que traballara antes en Alternative Tentacles, Mercury Records e Pick-A-Winner Management, e Mike Patton (Faith No More, Fant\u00f4mas). A s\u00faa sede primeira estivo en Alameda.\nOrixinalmente o selo cre\u00e1rono para o \u00fanico prop\u00f3sito de editar o primeiro \u00e1lbum de Fant\u00f4mas, mais despois transformouse para distribu\u00edr outros artistas coma The Melvins, Isis e outros dos proxectos e colaboraci\u00f3ns de Patton. Ipecac dist\u00ednguese da maior\u00eda dos selos (inclu\u00eddos os independentes) pola s\u00faa pol\u00edtica de asinar coas bandas contratos por un \u00fanico \u00e1lbum.\nO nome do selo v\u00e9n do xarope de ipecacua\u00f1a (\"ipecac\" en ingl\u00e9s), unha menci\u00f1a con propiedades em\u00e9ticas (que provocan o g\u00f3mito). O seu lema \u00e9 \"Ipecac Recordings, facendo trousar a xente desde 1999\" (\"Ipecac Recordings - Making People Sick Since 1999\")."}
{"id": "223313", "revid": "23204", "url": "https://gl.wikipedia.org/wiki?curid=223313", "title": "R\u00e1n", "text": "Na mitolox\u00eda n\u00f3rdica, R\u00e1n (antigo n\u00f3rdico \"mar\") \u00e9 unha deusa do mar. De acordo co libro \"Sk\u00e1ldskaparm\u00e1l\" da Edda prosaica escrita por Snorri Sturluson, e co poema \"Lokasenna\" da \"Edda po\u00e9tica\", \u00e9 a muller do xigante \u00c6gir, co cal tivo nove fillos. Snorri tam\u00e9n di que ten unha rede coa que tenta capturar homes que se internan no mar.\nA s\u00faa rede tam\u00e9n \u00e9 mencionada na \"Reginsm\u00e1l\" e na \"Saga V\u00f6lsunga\", nas que lle deixa o aparello a Loki para que poida capturar a Andvari. Tam\u00e9n est\u00e1 relacionado con ela a tradici\u00f3n dos mari\u00f1eiros de levar ouro con eles para calquera viaxe, de xeito que se afogaban no mar, R\u00e1n quedar\u00eda satisfeita polo seu agasallo."}
{"id": "223315", "revid": "89787", "url": "https://gl.wikipedia.org/wiki?curid=223315", "title": "Rindr", "text": "Rindr (antigo n\u00f3rdico) ou Rinda (Latinizado) \u00e9 unha personaxe feminina da mitolox\u00eda n\u00f3rdica, descrita como unha xiganta, unha deusa ou unha princesa humana do leste (dalg\u00fan lugar da actual Rusia). O seu fillo V\u00e1li \u00e9 froito da s\u00faa uni\u00f3n con Od\u00edn.\n\u00c9 mencionada tam\u00e9n na \"Gesta Danorum\", unha obra evemerista escrita dende unha \u00f3ptica cristi\u00e1 onde as figuras mitol\u00f3xicas est\u00e1n moi terxiversadas. Neste texto \u00e9 chamada Rinda e era filla do rei dos rutenios. Enxendra a Bous, que \u00e9 o nome de V\u00e1li nese texto, tras ser enganada con feitizos por Od\u00edn."}
{"id": "223316", "revid": "1987", "url": "https://gl.wikipedia.org/wiki?curid=223316", "title": "R\u00edo Slaney", "text": "O r\u00edo Slaney (en irland\u00e9s \"Abhainn na Sl\u00e1ine\") \u00e9 un r\u00edo que fl\u00fae \u00f3 longo de 117\u00a0km polo sueste de Irlanda. Nace no monte Lugnaquilla, nas monta\u00f1as Wicklow, e atravesa os condados de Wicklow, Carlow e Wexford antes de desembocar finalmente no canal de San Xurxo, no mar de Irlanda e preto da vila de Wexford.\nO r\u00edo e as s\u00faas ribeiras son fogar de numerosas especies animais entre as que destacan cisnes, merlos acu\u00e1ticos, lavancos, garzas reais, picapeixes, lontras, gaivotas choronas, bufos, curuxas, morcegos e cervos. Tam\u00e9n abundan as troitas e os salm\u00f3ns."}
{"id": "223317", "revid": "89787", "url": "https://gl.wikipedia.org/wiki?curid=223317", "title": "Sc\u00f3rpio", "text": "Sc\u00f3rpio \u00e9 unha novela de Ricardo Carvalho Calero, publicada en 1987 por Sotelo Blanco Edici\u00f3ns . Nese mesmo ano acadou o Premio da Cr\u00edtica de narrativa galega. \nCaracter\u00edsticas.\n\u00c9 unha novela moderna cunha alta dose de iron\u00eda literaria que pode lembrar as novelas epistolares do s\u00e9culo XVIII e mesmo a literatura galante. Tam\u00e9n \u00e9 unha novela hist\u00f3rica que describe a xeraci\u00f3n de mozos galeguistas republicanos, unha xeraci\u00f3n truncada pola Guerra Civil. Para Ram\u00f3n Nicol\u00e1s \u00e9 unha proposta poli\u00e9drica e polif\u00f3nica. \nA novela cont\u00e9n numerosos elementos autobiogr\u00e1ficos, pois Ricardo Carvalho Calero foi tenente no ex\u00e9rcito durante durante a Guerra Civil espa\u00f1ola. O conflito armado entre democracia e fascismo ocupa a segunda parte de \"Sc\u00f3rpio\". Dalg\u00fan xeito, anticipa a vaga de literatura da memoria hist\u00f3rica que abundar\u00e1 a narrativa galega no inicio do s\u00e9culo XXI.\nA lectura desta obra serve para aprender m\u00e1is sobre a cultura, a historia, a lingua e a literatura galegas nunha \u00e9poca moi importante para Galicia xa que est\u00e1 constru\u00edda como o relato dunha \u00e9poca hist\u00f3rica e dunhas personaxes que a pesar da s\u00faa ficcionalidade deixan traspasar o seu historicismo. O contexto da guerra e a presenza de figuras hist\u00f3ricas tam\u00e9n concretan a narraci\u00f3n que nunca perde contacto coa perspectiva galega .\nPara Henrique Rabu\u00f1al: \n\u00c9 unha obra realista segundo o autor:\nTrama.\nO t\u00edtulo fai referencia ao protagonista do libro Rafael Mart\u00ednez Pinheiro, que ten como alcume Sc\u00f3rpio polo d\u00eda de nacemento no Zod\u00edaco. Son breves cap\u00edtulos de d\u00faas a catro p\u00e1xinas, que levan de t\u00edtulo o n\u00famero e mais a personaxe que narra.\nPrimeira parte.\nComeza contando Aur\u00e9lia que a s\u00faa veci\u00f1a Ant\u00f3nia tivo un fillo, Rafael, sen dar o nome do pai porque non o sabe. Morre Ant\u00f3nia e Aur\u00e9lia e o seu marido, que \u00e9 escribente de oficina, acollen o rapaz coma un fillo. Despois da guerra, Francisco, o marido de Aur\u00e9lia, faise rico nos negocios. Os fillos medran e eles xa se relacionan cos mandos da Mari\u00f1a de Ferrol. Morre Aur\u00e9lia e a veci\u00f1a Mercedes ten que axudar a levar a casa. Francisco vai deixar os negocios e vivir de rendas, parte dos fillos xa est\u00e1n casados e ben colocados. Rafael e Cheli, a filla de Mercedes, son adolescentes e qu\u00e9rense ben, os maiores ven con bos ollos un casamento futuro.\nA Rafael p\u00f3\u00f1enlle de alcume no colexio Sc\u00f3rpio e a Jorge (que vai ser un dos principais relatores da historia) Sagit\u00e1rio, polo seu signo. Xa en Santiago estudan Filosof\u00eda e Letras con Dereito: Sc\u00f3rpio e Sagit\u00e1rio faranse avogados. Son poetas, falan galego, son galeguistas e ingresan no Seminario de Estudos Galegos. Ata te\u00f1en tempo para parolar coas mozas nun forno e namorar universitarias. Sc\u00f3rpio \u00e9 moi bo estudante, leva matr\u00edculas de honra e consegue fama como poeta en galego. Cleo l\u00e9vao a darlle clases e ac\u00e1bao atopando na cama coa irm\u00e1. Mentres en Ferrol Cheli segue namorada de Rafael e Merche, a medio noiva de Sagit\u00e1rio, tam\u00e9n lle ten o ollo medio botado. Din as malas linguas que Rafael mesmo andou con Amalia, a guapa muller do profesor Maluquer.\nF\u00e1lase da \u00e9poca da Ditadura de Miguel Primo de Rivera, dos desexos da Rep\u00fablica, do nacemento das Irmandades da Fala, sempre desde o que lle afectan os feitos a Sc\u00f3rpio, non hai descrici\u00f3n interna nin externa, o mesmo acontece co mundo universitario e o seu profesorado. Chegados ao primeiro terzo da novela , os dous amigos pasan ao despacho do t\u00edo de Sagit\u00e1rio.\nSagit\u00e1rio ten que cumprir as previsi\u00f3ns, casar con Merche, ga\u00f1ar moitos cartos de avogado e irse labrando un bo prestixio. Mais a tarde de el casar haber\u00e1 sorpresas. Logo deste feito todo segue igual: as familias amigas, as relaci\u00f3ns. Sc\u00f3rpio non para nada no despacho e vai facer Filosof\u00eda e Letras (Cl\u00e1sicas) a Salamanca, onde segue rendendo vontades das mozas: como a escena final nun tren con Luzita e Helena. En Salamanca exerce o vello profesor Malaquer e a s\u00faa dona, Amalia, tam\u00e9n caer\u00e1 nos brazos do conquistador.\nSc\u00f3rpio \u00e9 todo un \"Don Juan\", en opini\u00f3n de Sagit\u00e1rio:\nCheli segue a escribirlle cartas diarias e Sc\u00f3rpio e el a tratala coma un irm\u00e1n. El remata a segunda carreira e volve a Ferrol, comezar\u00e1 a dar clases nun colexio de frades e prepara as oposici\u00f3ns. Pronto casa con Cleli e ela queda embarazada axi\u00f1a. Salgueiro segue en Ourense moi metido na pol\u00edtica e dentro do mundo galeguista. Sc\u00f3rpio fala galego, escribe poes\u00eda en galego pero sen se meter en pol\u00edtica.\nO protagonismo nos feitos l\u00e9vao a trama amorosa de Sc\u00f3rpio, os feitos hist\u00f3ricos e pol\u00edticos s\u00f3 est\u00e1n de fondo, esa \u00e9 a intenci\u00f3n segundo Salgueiro.\nSegunda parte.\nAgora Sc\u00f3rpio est\u00e1 en Madrid a facer as oposici\u00f3ns a catedr\u00e1tico de instituto e xorden novos narradores: Casado (compa\u00f1eiro de oposici\u00f3ns e de Salamanca) e Barreiro (opositor pontevedr\u00e9s). O protagonismo l\u00e9vano os sucesos hist\u00f3ricos anteriores \u00e1 guerra: Manuel Aza\u00f1a, Manuel Portela Valladares, os asasinatos do tenente Castillo e Jos\u00e9 Calvo Sotelo, o ambiente xeral.\nNace a filla de Sc\u00f3rpio e el est\u00e1 en Madrid. Prod\u00facese a sublevaci\u00f3n de Francisco Franco en \u00c1frica, empeza a guerra (ata fai de narrador un contra-mestre). Ao estar el en Madrid e a familia na zona \u201cnacional\u201d en Galicia Sc\u00f3rpio non vai poder comunicarse cos seus. Casado conta da situaci\u00f3n excepcional en Madrid: \u201cchekas\u201d, excesos, mobilizaci\u00f3ns. Varios narradores (que parecen querer ser imparciais) contan os feitos en Ferrol: consellos de guerra, represalias... morte de varios mari\u00f1eiros da familia de Sc\u00f3rpio.\nOs fascistas atacan Madrid. Sc\u00f3rpio, Casado e Barreiro int\u00e9granse no batall\u00f3n das FETE e loitan defendendo a capital. Sc\u00f3rpio xa non \u00e9 agora o protagonista da acci\u00f3n, \u00e9 Casado coa s\u00faa visi\u00f3n da guerra, as s\u00faas d\u00fabidas e medos, as s\u00faas acci\u00f3ns. Cando \u00e1 guerra \u00e9 o tema principal Sc\u00f3rpio queda de lado.\nCasado e Sc\u00f3pio van a Valencia para se faceren tenentes do ex\u00e9rcito, al\u00ed hai m\u00e1is posibilidades de espect\u00e1culo e diversi\u00f3n. C\u00f3ntase a historia da morte do comandante do seu batall\u00f3n. Salgueiro foxe por Portugal grazas \u00e1 axuda do seu primo falanxista Miguel. Chega a Valencia e ve a Sc\u00f3rpio e logo ir\u00e1 \u00e1 oficina do Presidente da Rep\u00fablica.\nSc\u00f3rpio volve \u00e1 fronte sur a loitar e anda por \u00dabeda como oficial de Estado Maior. A trav\u00e9s dun oficial sabe o lector de pormenores illados da guerra. Rafael atoparase con Cleo que \u00e9 a muller dun oficial m\u00e1is vello ca ela, adorada por toda a xente. Mais Rafael pide de repente traslado a Barcelona. Al\u00ed est\u00e1 Salgueiro nas oficinas da Presidencia e vai retomar o f\u00edo da narraci\u00f3n. Rafael desaparece nun bombardeo, estaba nos cascallos do seu hotel con Cleo. Salgueiro vai comunicar as novas a Ferrol a trav\u00e9s do profesor Maluquer.\nSocorro conta a situaci\u00f3n familiar en Ferrol. Francisco ir\u00e1 esmorecendo ata a s\u00faa morte. Rosa (a moza santiaguesa dos parrafeos) casou e est\u00e1 sempre doente. Salgueiro, que uns cap\u00edtulos antes xa falara de deixar a novela por falta de tempo e ganas, cruza a fronteira francesa no s\u00e9quito de Aza\u00f1a que vai cara ao ex\u00edlio e bota unha \u00faltima ollada sobre a situaci\u00f3n do mundo:\nEstrutura.\nA novela est\u00e1 estruturada en d\u00faas partes, a primeira con 77 cap\u00edtulos e a segunda con 59.\nNarraci\u00f3n.\nTodos os cap\u00edtulos comezan co nome dunha das personaxes que funciona de narrador en primeira persoa, intradiex\u00e9tico. Son m\u00faltiples as voces que van contando a historia de Sc\u00f3rpio pois el nunca aparece directamente, son os demais os que contan, polo que hai diferentes puntos de vista de xeito que o romance ten unha gran riqueza tem\u00e1tica e t\u00e9cnica.\nEn total son 50 narradores diferentes, 31 na primeira parte (7 homes e 14 mulleres) e 19 na segunda (14 homes e 5 mulleres). Na primeira o narrador principal \u00e9 Sagit\u00e1rio, na segunda Casado.\nA multiplicidade de narradores vai conformando a personalidade de Rafael, o protagonista silencioso da acci\u00f3n. O seu silencio pres\u00e9ntase como unha forma da l\u00f3xica estrutural e reforza o car\u00e1cter enigm\u00e1tico que o envolve, a atmosfera de ser m\u00e1xico, sobrehumano; e tam\u00e9n acent\u00faa a s\u00faa ambig\u00fcidade en canto a unha sensualidade de intenci\u00f3n inxenua ou maliciosa. O mesmo autor reflexionou sobre ese silencio:\nNa novela o autor reflexiona sobre a narraci\u00f3n usando a voz dos personaxes. As\u00ed Salgueiro fai reflexi\u00f3ns sobre a literatura e mesmo sinala as caracter\u00edsticas de Sc\u00f3rpio: a importancia do misterio e a innovadora t\u00e9cnica empregada. Ademais, na novela tam\u00e9n se reflexiona sobre a distinci\u00f3n entre ficci\u00f3n e realidade.\nTempo.\nA primeira parte comeza co nacemento de Rafael e remata cando este viaxa a Madrid a facer as oposici\u00f3ns para catedr\u00e1tico de instituto pouco antes do comezo da Guerra Civil. A segunda parte narra os tres anos de Guerra Civil e coa fin da Rep\u00fablica remata a novela. O tempo desenv\u00f3lvese de forma lineal, sen cambios bruscos, no per\u00edodo que vai de 1910 ao 18 de marzo de 1938, os anos da vida de Rafael ou Sc\u00f3rpio. Salgueiro remata a narraci\u00f3n pouco m\u00e1is tarde:\nEspazo.\nO espazo \u00e9 moi concreto. Na primeira parte destacan Ferrol, Santiago e Salamanca; na segunda Madrid, Valencia, Andaluc\u00eda e Barcelona.\nPersonaxes.\nAs personaxes femininas serven para describir o mundo familiar de Sc\u00f3rpio: Aur\u00e9lia, Mercedes, Ch\u00e9li...; o \u00e9xito coas mulleres: Cleo, Merche, Am\u00e1lia, Helena... que reflicten os diferentes sentimentos que provoca nelas Rafael. Cleo (J\u00falia), a \u00fanica que \u00e9 relevante nas d\u00faas partes do romance, serve de continuidade entre os anos en Santiago de Compostela e a guerra en Barcelona.\nOs personaxes masculinos protagonizan os acontecementos hist\u00f3ricos e pol\u00edticos. Mostran unha maior evoluci\u00f3n. Sagit\u00e1rio, Salgueiro e Sc\u00f3rpio pertencen \u00e1 xeraci\u00f3n do Seminario de Estudos Galegos. Participan nas actividades do Seminario, en asembleas de estudantes, folgas, recitais de poes\u00eda, na FUE, conferencias, na asemblea fundacional do Partido Galeguista. Re\u00fanense con Alexandre B\u00f3veda, Castelao, Otero Pedrayo ou Su\u00e1rez Picallo.\nLingua.\nA obra est\u00e1 escrita en normativa reintegracionista ou lusista. As referencias \u00e1 situaci\u00f3n da lingua son abundantes e retratan a situaci\u00f3n socioling\u00fc\u00edstica desa \u00e9poca. Vese como o galego se asocia \u00e1s clases populares e a importancia da concienciaci\u00f3n como paso para a s\u00faa dignificaci\u00f3n e recuperaci\u00f3n.\nEdici\u00f3ns.\nReeditouse en 1989 (2\u00aa), 1990 (3\u00aa), 1993 (4\u00aa).\nA AS-PG fixo unha reedici\u00f3n en 1997 (Vigo).\nEn 2017 Atrav\u00e9s Editora publicou unha nova edici\u00f3n do romance, cun ep\u00edlogo de Arturo Casas no que repasa a recepci\u00f3n cr\u00edtica da obra e \"abre novas li\u00f1as de pescuda\". En 2019 fixo unha segunda edici\u00f3n.\nA traduci\u00f3n ao castel\u00e1n, como \"Escorpio\", de 2022, \u00e9 de Cielo El\u00e9ctrico Narrativa. Traduci\u00f3n e pr\u00f3logo de Carmen Blanco, abrangue 352 p\u00e1xs e ten o ISBN 978-84-12-51911-2."}
{"id": "223318", "revid": "5863", "url": "https://gl.wikipedia.org/wiki?curid=223318", "title": "Marga Mart\u00edn", "text": "Margarita Mart\u00edn Rodr\u00edguez \u00e9 unha pol\u00edtica galega, pertencente ao PSdeG, foi alcaldesa de Ourense de forma temporal en substituci\u00f3n de Francisco Rodr\u00edguez Fern\u00e1ndez.\nTraxectoria.\nMarga Mart\u00edn foi elixida concelleira polo PSdeG nas elecci\u00f3ns municipais de 2003, que viviron o triunfo do Partido Popular. Nos comicios de 2007 repetiu na lista e resultou elixida concelleira. No goberno encabezado polo socialista Francisco Rodr\u00edguez Fern\u00e1ndez encargouse da carteira de Servizos Sociais, competencia que mantivo con posterioridade \u00e1s municipais de 2011, onde figurou como n\u00famero 2.\nEn setembro de 2012 o alcalde ourens\u00e1n dimitiu como consecuencia da Operaci\u00f3n Pok\u00e9mon, e ela ocupou de forma interina a alcald\u00eda. Era a primeira vez que unha muller ocupaba a alcald\u00eda da cidade de Ourense na s\u00faa historia, se ben a concelleira do Bloque Nacionalista Galego Isabel P\u00e9rez substitu\u00edra como tenente de alcalde a Rodr\u00edguez en numerosas ocasi\u00f3ns. Como alcaldesa en funci\u00f3ns asumiu tam\u00e9n as competencias sobre Cultura, Turismo, Parques, Xard\u00edns, Deportes, Mocidade e Vivenda, que reca\u00edan no BNG, e que foron reasumidas polo PSdeG logo de que os nacionalistas sa\u00edsen do goberno municipal. Aos quince d\u00edas foi substitu\u00edda polo novo alcalde escollido no pleno, Agust\u00edn Fern\u00e1ndez Gallego."}
{"id": "223319", "revid": "1888", "url": "https://gl.wikipedia.org/wiki?curid=223319", "title": "Manuel Casqueiro Paz", "text": "Manuel Casqueiro Paz, nado en Pontevedra e finado na mesma cidade o 28 de febreiro de 1963, foi un avogado e pol\u00edtico galego.\nTraxectoria.\nFoi nomeado alcalde de Pontevedra o 15 de abril de 1930, permanecendo no cargo ata 1931. Na Rep\u00fablica foi propagandista da Uni\u00f3n Regional de Derechas. Presentouse \u00e1s elecci\u00f3ns de 1936 pola CEDA, pero non resultou elixido. Finou en Pontevedra o 28 de febreiro de 1963."}
{"id": "223321", "revid": "1888", "url": "https://gl.wikipedia.org/wiki?curid=223321", "title": "El Eco de Cuntis", "text": "El Eco de Cuntis foi un peri\u00f3dico editado en Cuntis en 1932.\nHistoria e caracter\u00edsticas.\nSubtitulado \"Defensor de los intereses de la comarca\", apareceu o 14 de agosto de 1932. Era un peri\u00f3dico quincenal. Estaba dirixido por Emilio Dopazo P\u00e9rez, que foi substitu\u00eddo por Jos\u00e9 Arca Rivas dende o n\u00famero 3, de 11 de setembro. O redactor xefe era Isaac Torres Campos e os redactores Juan Paz Sueiro, Antonio Iglesias Ares e Figaro de Madrid. Entre os colaboradores figuran Alfredo Garc\u00eda Ramos, Roberto Blanco Torres, C\u00e1ndido Porto, Jos\u00e9 Ameijeiras, Jos\u00e9 Barros Calvo e Elisardo Gra\u00f1a Garc\u00eda; e Roberto Ameijeiras e Jos\u00e9 Sanmart\u00edn Soto (natural da Estrada e crego na parroquia de Orto\u00f1o), no eido art\u00edstico. O \u00faltimo n\u00famero conservado \u00e9 o 6, que se publicou o 26 de outubro de 1932.\nImprim\u00edase na imprenta La Popular, que estaba na r\u00faa Charino 7 en Pontevedra."}
{"id": "223323", "revid": "22795", "url": "https://gl.wikipedia.org/wiki?curid=223323", "title": "Ectotermo", "text": ""}
{"id": "223324", "revid": "22795", "url": "https://gl.wikipedia.org/wiki?curid=223324", "title": "Ectot\u00e9rmico", "text": ""}
{"id": "223325", "revid": "98629", "url": "https://gl.wikipedia.org/wiki?curid=223325", "title": "Poiquilotermo", "text": "Un poiquilotermo \u00e9 un organismo cuxa temperatura interna var\u00eda considerabelmente. Este termo \u00e9 o oposto a homeotermo, que \u00e9 como se cualifica a un organismo que mant\u00e9n a homeostase t\u00e9rmica.\nNormalmente a variaci\u00f3n da temperatura corporal \u00e9 consecuencia da variaci\u00f3n da temperatura ambiente. Desta forma, o corpo do animal permanece cunha temperatura vari\u00e1bel, consonte \u00e1 que existe no medio ambiente onde est\u00e1 inserido, ou ben ten h\u00e1bitos comportamentais que lle permite manter a s\u00faa temperatura en niveis acept\u00e1beis para o seu organismo.\nMoitos animais ectot\u00e9rmicos terrestres son poiquilot\u00e9rmicos. Por\u00e9n, alg\u00fans ectotermos que permanecen en ambientes de temperatura constante mante\u00f1en, por iso, unha temperatura interna constante (\u00e9 dicir, son homeotermos). \u00c9 isto o que xustifica que moitas veces o termo \"animal poquilotermo\" (e a s\u00faa condici\u00f3n, a poiquilotermia) sexa m\u00e1is \u00fatil que a expresi\u00f3n vern\u00e1cula \"animal de sangue fr\u00edo\" que \u00e1s veces se utiliza para referirse aos ectotermos de maneira m\u00e1is xeral.\nOs animais poiquilot\u00e9rmicos incl\u00faen tipos de vertebrados, especificamente os peixes, anfibios e r\u00e9ptiles, as\u00ed como un gran n\u00famero de invertebrados. A rata toupa espida (\"Heterocephalus glaber\") \u00e9 o \u00fanico mam\u00edfero que se cre que \u00e9 poiquilot\u00e9rmico.\nFisiolox\u00eda.\nPara algunhas reacci\u00f3ns qu\u00edmicas importantes, os poiquilotermos poden ter de 4 a 10 sistemas de enzimas que operan a diferentes temperaturas. Por iso os poiquilotermos frecuentemente te\u00f1en xenomas m\u00e1is grandes e m\u00e1is complexos que os homeotermos que ocupan o mesmo nicho ecol\u00f3xico. As ras son un exemplo not\u00e1bel deste efecto.\nPolo feito de que o seu metabolismo \u00e9 vari\u00e1bel e xeralmente por debaixo do dos animais homeot\u00e9rmicos, actividades sostidas que requiren moita enerx\u00eda como o voo, o gasto de enerx\u00eda en grandes animais ou o feito de teren un cerebro grande, vai m\u00e1is al\u00e1 que nos animais poiquilot\u00e9rmicos.\nO metabolismo dos poiquilotermos favorece estratexias tales como deitarse e esperar na caza, en lugar de perseguir presas animais de maior tama\u00f1o, cun alto custo en movemento. Como non utilizan o seu metabolismo para quentar ou arrefriar o seu corpo, os requirimentos de enerx\u00eda total ao longo do tempo son baixos. Para un mesmo peso corporal, os poiquilotermos necesitan por termo medio unha d\u00e9cima parte da enerx\u00eda que necesitan os homeotermos.\nAdaptaci\u00f3ns nos poiquilotermos.\nAlgunhas adpataci\u00f3ns para o control da temperatura son de comportamento:\nEcolox\u00eda.\nPara un poiquilotermo \u00e9 f\u00e1cil, comparativamente, acumular suficiente enerx\u00eda para reproducirse. Nun mesmo nicho ecol\u00f3xico, os poiquilotermos adoitan teren xeraci\u00f3ns m\u00e1is curtas que os homeotermos, de semanas en lugar de anos. Tal ocorre en animais con papeis ecol\u00f3xicos similares como os gatos e as serpes.\nEsta diferenza en requirimento enerx\u00e9tico tam\u00e9n significa que un nicho dado dun sistema ecol\u00f3xico determinado pode soportar m\u00e1is densidade de animais poiquilot\u00e9rmicos que de homeot\u00e9rmicos. Isto refl\u00edctese na relaci\u00f3n depredador/presa, que normalmente \u00e9 m\u00e1is alta na fauna poiquilot\u00e9rmica que na homeot\u00e9rmica. As\u00ed mesmo, nun nicho dado, os homeotermos frecuentemente levan aos seus competidores poiquilot\u00e9rmicos \u00e1 extinci\u00f3n, porque os homeotermos poden recoller alimento durante unha fracci\u00f3n m\u00e1is grande de cada d\u00eda. Por exemplo, as hienas adoitan cazar de noite, mentres que os poiquilotermos normalmente non poden facelo.\nOs poiquilotermos te\u00f1en \u00e9xito nalg\u00fans nichos, como as illas e os desertos c\u00e1lidos, ou en biorrexi\u00f3ns diferenciadas (como a cunca do Amazonas). Estes biomas a mi\u00fado non te\u00f1en suficientes alimentos para soportar unha poboaci\u00f3n vi\u00e1bel de homeotermos que cr\u00eden. Nestes h\u00e1bitats poiquilotermos como os grandes lagartos, ras e cangrexos substit\u00faen a homeotermos como aves e mam\u00edferos.\nEn medicina.\nEn medicina, a perda da termorregulaci\u00f3n normal no home co\u00f1\u00e9cese tam\u00e9n como \"poiquilotermia\". Esta normalmente obs\u00e9rvase en relaci\u00f3n con drogas sedantes e hipn\u00f3ticas. Por exemplo, os barbit\u00faricos, o etanol e o hidrato de cloral poden producir este fen\u00f3meno."}
{"id": "223326", "revid": "98629", "url": "https://gl.wikipedia.org/wiki?curid=223326", "title": "Sinalizaci\u00f3n celular", "text": "A sinalizaci\u00f3n celular ou comunicaci\u00f3n celular \u00e9 unha parte do complexo sistema de comunicaci\u00f3n que controla as actividades celulares b\u00e1sicas e coordina as acci\u00f3ns celulares. As c\u00e9lulas comun\u00edcanse liberando mol\u00e9culas, que chegan a receptores doutra c\u00e9lula e producen nela un efecto ou resposta. A capacidade das c\u00e9lulas de percibiren e responderen correctamente ao seu microambiente est\u00e1 na base do desenvolvemento, reparaci\u00f3n de tecidos, inmunidade e homeostase dos tecidos. Os erros no procesamento da informaci\u00f3n celular son responsables de enfermidades como o cancro, autoinmunidade, e diabetes.\nO traballo tradicional en biolox\u00eda neste campo estaba enfocado ao estudo de partes concretas das v\u00edas de sinalizaci\u00f3n celular. A investigaci\u00f3n en biolox\u00eda de sistemas ax\u00fadanos a comprender a estrutura subxacente das redes de sinalizaci\u00f3n celular e como poden afectar os cambios nestas redes \u00e1 transmisi\u00f3n e fluxo de informaci\u00f3n. Tales redes son sistemas complexos na s\u00faa organizaci\u00f3n e poden mostrar diversas propiedades emerxentes como a biestabilidade (con dous estados estables) e ultrasensibilidade. A regulaci\u00f3n alost\u00e9rica de amplo rango \u00e9 a mi\u00fado un compo\u00f1ente significativo dos procesos de sinalizaci\u00f3n celular.\nSinalizaci\u00f3n celular en organismos unicelulares e multicelulares.\nA sinalizaci\u00f3n celular foi moi estudada no contexto de doenzas humanas e na sinalizaci\u00f3n entre c\u00e9lulas dun s\u00f3 organismo. Por\u00e9n, a sinalizaci\u00f3n celular pode tam\u00e9n ter lugar entre c\u00e9lulas de diferentes organismos.\nEn moitos mam\u00edferos, as c\u00e9lulas do embri\u00f3n nas s\u00faas fases iniciais intercambian sinais coas c\u00e9lulas do \u00fatero. No tracto gastrointestinal humano, as bacterias intercambian sinais unhas con outras e coas c\u00e9lulas epiteliais e inmunitarias humanas. Nos l\u00e9vedos \"Saccharomyces cerevisiae\" durante o apareamento entre os tipos \"a\" e \"alfa\", algunhas c\u00e9lulas liberan un p\u00e9ptido de sinalizaci\u00f3n (factor de apareamento similar a unha \"feromona\") no seu ambiente; o p\u00e9ptido do factor de apareamento pode unirse a un receptor da superficie celular doutras c\u00e9lulas de l\u00e9vedo e ind\u00faceos a que se preparen para o apareamento.\nTipos de sinais.\nAs c\u00e9lulas comun\u00edcanse por contacto directo (sinalizaci\u00f3n xust\u00e1crina), ou a curta distancia (sinalizaci\u00f3n par\u00e1crina), ou a gran distancia e/ou escala (sinalizaci\u00f3n end\u00f3crina).\nAlgunhas comunicaci\u00f3ns c\u00e9lula-c\u00e9lula requiren o contacto directo entre elas. Algunhas c\u00e9lulas poden formar uni\u00f3ns comunicantes que conectan o seu citoplasma co citoplasma das c\u00e9lulas adxacentes. No m\u00fasculo card\u00edaco, as uni\u00f3ns comunicantes entre c\u00e9lulas adxacentes permiten a propagaci\u00f3n de potenciais de acci\u00f3n a partir da rexi\u00f3n do coraz\u00f3n que funciona como marcapasos card\u00edaco para que o potencial el\u00e9ctrico se propague e cause a contracci\u00f3n coordinada do coraz\u00f3n.\nO mecanismo da sinalizaci\u00f3n de Notch \u00e9 un exemplo de sinalizaci\u00f3n xust\u00e1crina (tam\u00e9n chamada sinalizaci\u00f3n dependente do contacto) na cal d\u00faas c\u00e9lulas adxacentes deben establecer contacto f\u00edsico para comunicarse. Este requirimento dun contacto directo permite un control moi preciso da diferenciaci\u00f3n celular durante o desenvolvemento embrionario. No verme \"Caenorhabditis elegans\", d\u00faas c\u00e9lulas da g\u00f3nada en desenvolvemento te\u00f1en cada unha a mesma posibilidade de ou ben diferenciarse completamente ou ben converterse nunha c\u00e9lula precursora uterina que contin\u00faa divid\u00edndose. A elecci\u00f3n de cal das d\u00faas c\u00e9lulas continuar\u00e1 divid\u00edndose est\u00e1 controlada pola competici\u00f3n de sinais na superficie celular. Unha c\u00e9lula casualmente producir\u00e1 m\u00e1is cantidade dunha prote\u00edna da superficie celular que activa os receptores Notch da c\u00e9lula adxacente. Isto activa un sistema ou bucle de retroalimentaci\u00f3n que reduce a expresi\u00f3n de Notch na c\u00e9lula que se diferenciar\u00e1 e que incrementa a cantidade de Notch na superficie da c\u00e9lula que contin\u00faa sendo unha c\u00e9lula troncal.\nTransp\u00f3rtanse moitos outros sinais por mol\u00e9culas que se liberan desde unha c\u00e9lula e se desprazan para facer contacto con outra c\u00e9lula. Os sinais \"end\u00f3crinos\" denom\u00ednanse hormonas. As hormonas son producidas polas c\u00e9lulas end\u00f3crinas e viaxan a trav\u00e9s do sangue e chegan a todas partes do corpo. A especificidade da sinalizaci\u00f3n pode controlarse porque s\u00f3 algunhas das c\u00e9lulas poden responder a unha determinada hormona. Os \"sinais par\u00e1crinos\" como o \u00e1cido retinoico dir\u00edxense s\u00f3 \u00e1s c\u00e9lulas que est\u00e1n nas proximidades da c\u00e9lula emisora. Os neurotransmisores son outro exemplo de sinal par\u00e1crino. Algunhas mol\u00e9culas de sinalizaci\u00f3n poden funcionar tanto como hormonas coma como neurotransmisores. Por exemplo, a adrenalina (epinefrina) e a noradrenalina (norepinefrina) poden funcionar como hormonas cando se liberan da gl\u00e1ndula suprarrenal e son transportadas ao coraz\u00f3n por v\u00eda sangu\u00ednea. A noradrenalina pode tam\u00e9n producirse nas neuronas para funcionar como neurotransmisor no cerebro. O estr\u00f3xeno pode liberarse no ovario e funcionar como unha hormona ou actuar localizadamente por v\u00eda par\u00e1crina (nas c\u00e9lulas pr\u00f3ximas) ou por sinalizaci\u00f3n aut\u00f3crina (na mesma c\u00e9lula que a produciu). As especies reactivas do os\u00edxeno, como o \u00f3xido n\u00edtrico (NO) poden tam\u00e9n actuar como mensaxeiros celulares. Este proceso denom\u00ednase sinalizaci\u00f3n redox.\nReceptores para a a mobilidade celular e a diferenciaci\u00f3n.\nAs c\u00e9lulas captan a informaci\u00f3n que env\u00edan as s\u00faas c\u00e9lulas veci\u00f1as por medio de prote\u00ednas, xeralmente de membrana, chamadas receptores. Por exemplo, Notch \u00e9 unha prote\u00edna da superficie celular que funciona como receptor . Os animais te\u00f1en un pequeno conxunto de xenes que codifican prote\u00ednas sinalizadoras que interaccionan especificamente cos receptores Notch e estimulan unha resposta nas c\u00e9lulas que expresan Notch na s\u00faa superficie. As mol\u00e9culas que activan (ou, en certos casos inhiben) os receptores poden clasificarse como hormonas, neurotransmisores, citocinas, e factores de crecemento, e todos eles se denominan ligandos de receptores. Os detalles das interacci\u00f3ns ligando-receptor son fundamentais para a sinalizaci\u00f3n celular.\nComo se mostra na figura 2 de m\u00e1is arriba, no caso de Notch, esta act\u00faa como un receptor para ligandos que se expresan en c\u00e9lulas adxacentes. A\u00ednda que moitos receptores son prote\u00ednas de superficie, hai tam\u00e9n receptores no interior das c\u00e9lulas. Por exemplo, o estr\u00f3xeno \u00e9 unha mol\u00e9cula hidrof\u00f3bica que pode pasar a trav\u00e9s da bicapa lip\u00eddica da membrana plasm\u00e1tica. Os receptores de estr\u00f3xenos intracelulares que se encontran en diversos tipos de c\u00e9lulas poden ser activados polos estr\u00f3xenos producidos nos ovarios.\nExisten diversos receptores transmembrana espec\u00edficos para pequenas mol\u00e9culas e hormonas pept\u00eddicas xunto con receptores intracelulares para as hormonas esteroides, que lle dan \u00e1s c\u00e9lulas a capacidade de responderen a un gran n\u00famero de est\u00edmulos hormonais e farmacol\u00f3xicos. En certas enfermidades, \u00e9 frecuentre que as prote\u00ednas que interaccionan cos receptores sexan activadas de forma anormal, orixinando v\u00edas de sinalizaci\u00f3n constitutivamente activadas.\nPara varios tipos de mol\u00e9culas de sinalizaci\u00f3n intercelular que non poden atravesar a membrana celular hidrof\u00f3bica debido \u00e1 s\u00faa natureza qu\u00edmica hidrof\u00edlica, os receptores que son as s\u00faas dianas est\u00e1n expresados na membrana. Cando a mol\u00e9cula sinalizadora se une e activa ao seu receptor, o sinal xeramnelte \u00e9 levado ao interior da c\u00e9lula por medio dunha mol\u00e9cula que funciona como segundo mensaxeiro, como o AMP c\u00edclico.\nTipos de ligandos.\nOs ligandos que interve\u00f1en na sinalizaci\u00f3n celular poden clasificarse en tres tipos:\nV\u00edas de sinalizaci\u00f3n.\nA sinalizaci\u00f3n celular funciona normalmente por medio de rutas de activaci\u00f3n secuencial de substancias, que se denominan v\u00edas de sinalizaci\u00f3n.\nNalg\u00fans casos, a activaci\u00f3n do receptor causada pola uni\u00f3n a el do seu ligando est\u00e1 directamente combinada coa resposta celular ao ligando. Por exemplo, o neurotransmisor GABA pode activar un receptor da superficie celular que \u00e9 parte dunha canle i\u00f3nica. A uni\u00f3n do GABA a un receptor GABA A dunha neurona fai que se abra unha canle i\u00f3nica selectiva para o cloruro que \u00e9 parte do receptor. A activaci\u00f3n do receptor GABA A permite que os i\u00f3ns cloruro cargados negativamente se movan cara ao interior da neurona, onde inhiben a capacidade da neurona de producir potenciais de acci\u00f3n. Por\u00e9n, para moitos receptores da superficie celular, as interacci\u00f3ns ligando-receptor non est\u00e1n dunha forma directa ligadas \u00e1 resposta celular, xa que esta ten lugar de forma indirecta. O receptor activado debe interaccionar primeiro con outras prote\u00ednas dentro da c\u00e9lula antes de que os efectos fisiol\u00f3xicos finais causados polo ligando produzan un determinado comportamento na c\u00e9lula. A mi\u00fado, despois da activaci\u00f3n do receptor alt\u00e9rase a actividade dunha cadea de varias prote\u00ednas celulares que interaccionan con outros compo\u00f1entes celulares. O conxunto completo de cambios inducidos pola activaci\u00f3n do receptor denom\u00ednase v\u00eda de transduci\u00f3n de sinais.\nNo caso da sinalizaci\u00f3n mediada por Notch, o mecanismo de transduci\u00f3n de sinais pode ser relativamente simple. Como se mostra na figura 2, a activaci\u00f3n de Notch pode causar que a prote\u00edna Notch sexa alterada por unha protease. Parte da prote\u00edna Notch lib\u00e9rase da membrana superficial e toma parte na regulaci\u00f3n x\u00e9nica. A investigaci\u00f3n da sinalizaci\u00f3n celular comprende o estudo das din\u00e1micas espaciais e temporais dos receptores e dos compo\u00f1entes das v\u00edas de sinalizaci\u00f3n que son activados polos receptores en diversos tipos celulares.\nUnha v\u00eda m\u00e1is complexa de transduci\u00f3n de sinais \u00e9 a que se mostra na figura 3. Esta v\u00eda implica cambios nas interacci\u00f3ns prote\u00edna-prote\u00edna dentro da c\u00e9lula, inducidas por un sinal externo. Moitos factores de crecemento \u00fanense aos receptores na superficie celular e estimulan que as c\u00e9lulas avancen nas sucesivas fases do ciclo celular e se dividan. Varios destes receptores son quinases que empezan a fosforilarse elas mesmas e a outras prote\u00ednas cando se unen a un ligando. Esta fosforilaci\u00f3n pode xerar un sitio de uni\u00f3n para unha prote\u00edna diferente e as\u00ed induce unha interacci\u00f3n prote\u00edna-prote\u00edna. Na figura 3, o ligando (chamado factor de crecemento epid\u00e9rmico ou EGF) \u00fanese ao receptor (chamado EGFR). Este act\u00edva o receptor para que se autofosforile. O receptor fosforilado \u00fanese a unha prote\u00edna adaptadora (GRB2), a cal transmite o sinal aos procesos de sinalizaci\u00f3n posteriores da v\u00eda. Por exemplo, unha das v\u00edas de transduci\u00f3n de sinais que se activan \u00e9 a chamada v\u00eda da prote\u00edna quinase activada por mit\u00f3xeno (v\u00eda MAPK). O compo\u00f1ente da transduci\u00f3n de sinais denominado \"MAPK\" na v\u00eda foi inicialmente chamado \"ERK,\" polo que a v\u00eda se chama v\u00eda MAPK/ERK. A prote\u00edna MAPK \u00e9 un encima prote\u00edna quinase que pode unir fosfatos a prote\u00ednas diana como o factor de transcrici\u00f3n MYC e, deste xeito, alterar a transcrici\u00f3n de xenes e, finalmente, a progresi\u00f3n do ciclo celular. Act\u00edvanse moitas prote\u00ednas celulares nos pasos seguintes das v\u00edas dos receptores dos factores de crecemento (como EGFR) que inician esta v\u00eda de transduci\u00f3n de sinais.\nAlgunhas v\u00edas de transduci\u00f3n de sinais responden de forma diferente, dependendo da cantidade de sinalizaci\u00f3n recibida pola c\u00e9lula. Por exemplo, a prote\u00edna \"hedgehog\" (\"ourizo\") activa diferentes xenes, dependendo da cantidade de prote\u00edna \"hedgehog\" presente.\nAs v\u00edas de transduci\u00f3n de sinais de multicompo\u00f1entes complexos proporcionan oportunidades para a retroalimentaci\u00f3n, amplificaci\u00f3n do sinal, e interacci\u00f3ns dentro dunha c\u00e9lula entre diversos sinais e v\u00edas de sinalizaci\u00f3n.\nClasificaci\u00f3n da comunicaci\u00f3n intercelular.\nEn endocrinolox\u00eda (que estuda a sinalizaci\u00f3n intercelular nos animais) a sinalizaci\u00f3n intercelular pode ser dos seguintes tipos:\nComunicaci\u00f3n nerviosa: sinapse e c\u00e9lulas neuroend\u00f3crinas.\nUn tipo especial de comunicaci\u00f3n celular, que no seu funcionamento \u00e9 xeralmente similar \u00e1 de tipo par\u00e1crino, pero que require estruturas especializadas (terminal sin\u00e1ptico, uni\u00f3n neuromuscular) \u00e9 a comunicaci\u00f3n nerviosa ou neurotransmisi\u00f3n, que \u00e9 de tipo electroqu\u00edmico. A despolarizaci\u00f3n do ax\u00f3n da neurona chega \u00e1 sinapse, onde un pequeno espazo ou fenda sin\u00e1ptica separa unha neurona da seguinte, e al\u00ed v\u00e9rtense neurotransmisores, que chegan a receptores da outra neurona (postsin\u00e1ptica), onde producen despolarizaci\u00f3ns e unha resposta. Nas uni\u00f3ns neuromusculares existe unha estrutura especial chamada placa motora na que o vertido dun neurotransmisor por parte dunha neurona, activa os receptores da c\u00e9lula muscular, provocando a s\u00faa contracci\u00f3n.\nAlgunhas neuronas, ademais de transmitir o impulso nervioso, realizan unha funci\u00f3n neuroend\u00f3crina, xa que verten hormonas f\u00f3ra da sinapse, que chegan por v\u00eda sangu\u00ednea \u00e1s c\u00e9lulas diana e \u00e1s veces de forma par\u00e1crina. Estas neurohormonas son distintas dos neurotransmisores, pero \u00e1s veces poden ser os propios neurotransmisores, que act\u00faan f\u00f3ra da sinapse."}
{"id": "223328", "revid": "1822", "url": "https://gl.wikipedia.org/wiki?curid=223328", "title": "Testudinidae", "text": ""}
{"id": "223329", "revid": "89787", "url": "https://gl.wikipedia.org/wiki?curid=223329", "title": "Sinbad (actor)", "text": "David Adkins, nado en Benton Harbor (M\u00edchigan) o 10 de novembro de 1956, \u00e9 un actor e c\u00f3mico estadounidense. \u00c9 especialmente co\u00f1ecido polo seu traballo durante a d\u00e9cada de 1990, que incl\u00fae especiais de HBO, papeis en series de televisi\u00f3n como o adestrador Walter Oakes en \"A Different World\" (1987\u20131991) e como David Bryan en \"The Sinbad Show\" (1993\u20131994), e filmes como \"Necessary Roughness\", \"Houseguest\", \"First Kid\", \"Jingle All the Way\", \"Good Burger\" e \"Planes\" (2013).\nTraxectoria.\nCo obxectivo de entrar na industria do entretemento, Adkins escolleu como nome art\u00edstico Sinbad, o cal se debe \u00e1 s\u00faa admiraci\u00f3n por Simbad o mari\u00f1o. Comezou como c\u00f3mico en \"Star Search\". Sinbad ga\u00f1ou a rolda contra Dennis Miller, e chegou \u00e1 final, mais perdeu contra John Kassir.\nPouco despois uniuse a \"The Redd Foxx Show\", unha sitcom na que interpretou Byron Lightfoot."}
{"id": "223330", "revid": "98629", "url": "https://gl.wikipedia.org/wiki?curid=223330", "title": "Wiring", "text": "Wiring \u00e9 unha plataforma de prototipado electr\u00f3nico de hardware libre composta por unha linguaxe de programaci\u00f3n, un contorno de desenvolvemento integrado (IDE) e un microcontrolador da placa. O sistema foi creado xunto con dese\u00f1adores e artistas de forma que usuarios avanzados, medios e principiantes ao redor do mundo poidesen compartir as s\u00faas ideas, co\u00f1ecementos e experiencias colectivamente.\nWiring permite facer programas para controlar aparellos conectados a el e as\u00ed crear todo tipo de obxectos interactivos, correspondendo \u00e1 experiencia do usuario a trav\u00e9s do mundo f\u00edsico. Con poucas li\u00f1as de c\u00f3digo, por exemplo, \u00e9 posible conectar alg\u00fans compo\u00f1entes electr\u00f3nicos e observar a intensidade dunha luz variando conforme \u00e1 distancia que algu\u00e9n ach\u00e9gase a ela.\nHistoria.\nO proxecto foi iniciado en 2003 por Hernando Barrag\u00e1n no \"Interaction Design Institute Ivrea\", Italia (onde tam\u00e9n se desenvolveu o proxecto Arduino). Actualmente desenv\u00f3lvese na Escola de Arquitectura e Dese\u00f1o da Universidade de Los Andes, en Bogot\u00e1, Colombia. Constru\u00eddo sobre Processing, un proxecto aberto de Casey Reas e Benjamin Fry, a s\u00faa linguaxe foi deselvolvida coa axuda do Aesthetics and Computation Group do MIT Media Lab.\nSoftware.\nWiring \u00e9 unha aplicaci\u00f3n multiplataforma IDE escrita en Java derivada da IDE feita para a linguaxe de programaci\u00f3n Processing. Est\u00e1 dese\u00f1ado para introducir na programaci\u00f3n e o dese\u00f1o na electr\u00f3nica aos artistas e dese\u00f1adores. Incl\u00fae un editor de c\u00f3digo con caracter\u00edsticas como resaltado de sintaxis, cors\u00e9 a xogo, e o sangrado autom\u00e1tico capaz de compilar e cargar programas \u00e1 placa cun s\u00f3 clic.\nO IDE de Wiring ven cunha biblioteca C/C++ chamada \"Wiring\", o que permite facer operaci\u00f3ns com\u00fans de entrada/sa\u00edda moito m\u00e1is f\u00e1ciles. Wiring est\u00e1 escrito en C/ C++, os usuarios s\u00f3 te\u00f1en que definir d\u00faas funci\u00f3ns para facer un programa executable:\nUn primeiro programa t\u00edpico para un microcontrolador \u00e9 simplemente o pestanexo dun LED (d\u00edodo emisor de luz). No contorno Wiring, o usuario poder\u00eda escribir un programa coma este:\nint ledPin = WLED; // WLED \u00e9 unha constante predefinida para o LED da placa\nvoid setup () {\n pinMode(ledPin, OUTPUT); // definir o pin como sa\u00edda dixital \"output\"\nvoid loop () { // repetir o proceso seguinte\n digitalWrite(ledPin, HIGH); // encender LED\n delay (1000); // agardar un segundo (1000 milisegundos)\n digitalWrite(ledPin, LOW); // apagar LED\n delay (1000); // agardar un segundo\nCando o usuario fai clic en \"\"Upload to Wiring hardware\" na IDE, unha copia do c\u00f3digo escr\u00edbese nun arquivo temporal co engadido do encabezado na parte superior e unha moi simple funci\u00f3n main () na parte inferior, para que sexa un programa C++ v\u00e1lido.\nO IDE de Wiring utiliza a cadea de ferramentas GNU e Libc AVR para compilar programas, e utiliza avrdude para subir os programas \u00e1 placa.\nHardware e software aberto.\nOs dese\u00f1os de hardware de Wiring distrib\u00faense baixo Creative Commons Compartir de igual a igual licenza 2.5 e est\u00e1n dispo\u00f1ibles no sitio Web de Wiring. Os Arquivos de dese\u00f1o e produci\u00f3n para o hardware Wiring tam\u00e9n est\u00e1n acesos. O c\u00f3digo fonte para o IDE e a biblioteca de hardware est\u00e1n dispo\u00f1ibles e liberados baixo GPLv2.\nProxectos relacionados.\nWiring bas\u00e9ase nun traballo inicial chamado Processing do MIT.\nArduino e Fritzing.\nWiring e Procesing son as orixes do proxecto Arduino, que emprega o IDE de Procesing, cunha versi\u00f3n simplificada da linguaxe C++, como unha maneira de ense\u00f1ar a artistas e dese\u00f1adores como programar microcontroladores. Na actualidade hai dous proxectos separados, hardware Wiring e Arduino, utilizando o contorno de programaci\u00f3n de Wiring.\nFritzing \u00e9 outro contorno de software dentro desta familia, que apoia a dese\u00f1adores e artistas para documentar os seus prototipos interactivos e dar o paso \u00e1 creaci\u00f3n de prototipos f\u00edsicos e produtos reais."}
{"id": "223331", "revid": "5863", "url": "https://gl.wikipedia.org/wiki?curid=223331", "title": "Jos\u00e9 Ant\u00fanez Pousa", "text": ""}
{"id": "223333", "revid": "22795", "url": "https://gl.wikipedia.org/wiki?curid=223333", "title": "Homeot\u00e9rmico", "text": ""}
{"id": "223334", "revid": "22795", "url": "https://gl.wikipedia.org/wiki?curid=223334", "title": "Poiquilot\u00e9rmico", "text": ""}
{"id": "223335", "revid": "89787", "url": "https://gl.wikipedia.org/wiki?curid=223335", "title": "Termorregulaci\u00f3n", "text": "Termorregulaci\u00f3n \u00e9 un termo que, en biolox\u00eda, ref\u00edrese ao conxunto de sistemas de regulaci\u00f3n da temperatura corporal dos seres vivos.\nEsta regulaci\u00f3n \u00e9 exercida grazas \u00e1 coordinaci\u00f3n entre a produci\u00f3n (termox\u00e9nese) e liberaci\u00f3n (termodispersi\u00f3n) da calor org\u00e1nica interna.\nA termorregulaci\u00f3n \u00e9, deste modo, un mecanismo de homeostase, xa que en presenza de grandes oscilai\u00f3ns t\u00e9rmicas externas, posibilita o mantemento da temperatura corporal dentro de fronteiras definidas.\nTipos de termorregulaci\u00f3n.\nFisiol\u00f3xica.\nVerif\u00edcase nos seres endot\u00e9rmicos (regulaci\u00f3n interna da temperatura) ou homeot\u00e9rmicos (de temperatura pouco variada). O organismo ten a capacidade de regular a temperatura interna a trav\u00e9s de mensaxes nerviosas.\nOs homeotermos mante\u00f1e a s\u00faa temperatura constante, mesmo coa variaci\u00f3n da temperatura ambiente. Son as aves e os mam\u00edferos.\nComportamental.\nVerif\u00edcase nos seres exot\u00e9rmicos (regulaci\u00f3n da temperatura consonte o medio externo) ou poiquilot\u00e9rmicos (que te\u00f1en grandes variaci\u00f3ns da temperatura corporal). O organismo non ten a capacidade de regular a temperatura interna, sendo esta regulada a trav\u00e9s de factores externos e comportamentais. O animal, con baixa temperatura corporal, procura desprazarse a lugares de maior temperatura externa.\nCaso humano.\nNo home (ser endot\u00e9rmico e homeot\u00e9rmico), a temperatura est\u00e1 regulada, en circunstancias normais, en cerca de 37\u00a0\u00b0C.\nCando se produce un aumento da temperatura no exterior, o corpo humano, a trav\u00e9s de mecanismos homeost\u00e1ticos de termorregulaci\u00f3n, dimin\u00fae a temperatura corporal mediante procesos como a vasodilataci\u00f3n (os capilares aprox\u00edmanse \u00e1 superficie cut\u00e1nea, e hai unha transferencia de enerx\u00eda para o exterior) e a produci\u00f3n de suor que, ao evaporarse, dimin\u00fae a temperatura da pel (por absorber esta parte da calor de vaporizaci\u00f3n que necesita a suor para evaporarse). D\u00e1se, as\u00ed, unha retroalimentaci\u00f3n negativa (resposta interna contraria \u00e1 oscilaci\u00f3n externa).\nCando a temperatura externa dimin\u00fae (factor perturbador que induce un est\u00edmulo que se conduce por v\u00edas aferentes ao centro coordinador/integrador (o complexo hipot\u00e1lamo-hip\u00f3fise), o centro coordinador envia, ent\u00f3n, unha mensaxe nerviosa por v\u00edas eferentes (nervios motores) para que se produza a vasoconstrici\u00f3n e a contracci\u00f3n muscular (que induce unha maior taxa de procesos catab\u00f3licos, como a respiraci\u00f3n aerobia, que aumentam a calor metab\u00f3lica).\nA termorregulaci\u00f3n d\u00e1se a trav\u00e9s de mensaxes nerviosas (ao contrario da osmorregulaci\u00f3n que require comunicaci\u00f3n hormonal).\nEste proceso relativo ao ser humano ocorre igualmente en varias especies (principalmente mam\u00edferos e aves, como quedou dito)."}
{"id": "223336", "revid": "89787", "url": "https://gl.wikipedia.org/wiki?curid=223336", "title": "500 Millas de Indianapolis de 1959", "text": "As 500 Millas de Indian\u00e1polis de 1959 foi unha carreira de automobilismo de F\u00f3rmula Un, celebrada o 30 de maio de 1959 no Circu\u00edto de Indian\u00e1polis. Foi a segunda carreira da tempada de ."}
{"id": "223337", "revid": "56817", "url": "https://gl.wikipedia.org/wiki?curid=223337", "title": "Gran Premio dos Pa\u00edses Baixos de 1959", "text": "O Gran Premio dos Pa\u00edses Baixos de 1959 foi unha carreira de automobilismo de F\u00f3rmula Un, celebrada o 31 de maio de 1959 no circu\u00edto de Zandvoort. Foi a terceira carreira da tempada de F\u00f3rmula Un de .\nA carreira foi ga\u00f1ada polo piloto sueco Joakim Bonnier pilotando un BRM P25. Ser\u00eda a \u00fanica vitoria de Bonnier nun Gran Premio do Campionato do Mundo en quince anos de participaci\u00f3ns. Tam\u00e9n foi a primeira vitoria da Owen Racing Organisation, o equipo de carreiras do construtor BRM, logo de case unha d\u00e9cada de esforzos. Bonnier ga\u00f1ou por quince segundos sobre o piloto australiano Jack Brabham que pilotaba un Cooper T51. O compa\u00f1eiro de equipo de Brabham, o estadounidense Masten Gregory, foi o outro piloto que rematou na volta do l\u00edder no seu Cooper T51 en terceira posici\u00f3n."}
{"id": "223338", "revid": "89787", "url": "https://gl.wikipedia.org/wiki?curid=223338", "title": "EAGLE", "text": "EAGLE (Easily Applicable Graphical Layout Editor) \u00e9 un programa de ECAD (CAD para dese\u00f1o electr\u00f3nico) dese\u00f1o de placas PCB, trazado autom\u00e1tico de pistas para circu\u00edtos electr\u00f3nicos e CAM. EAGLE \u00e9 un programa de dese\u00f1o moi popular entre os afeccionados pola s\u00faa licenza freeware e a dispo\u00f1ibilidade de bibliotecas de compo\u00f1entes na web.\nEAGLE ten un editor de esquemas para o dese\u00f1o de circu\u00edtos. Os compo\u00f1entes electr\u00f3nicos poden ser colocados sobre a placa e conectados con pistas. Os dese\u00f1os son gardados en formato de capas Gerber e PostScript e formato Excellon Sieb &amp; Meyer para os buratos dos compo\u00f1entes das placas. Eses formatos son aceptados por moitas empresas fabricantes de PCB.\nProxectos como Arduino e Wiring empregan este programa no dese\u00f1o das placas."}
{"id": "223340", "revid": "98629", "url": "https://gl.wikipedia.org/wiki?curid=223340", "title": "Mitsubishi", "text": "Mitsubishi (\u4e09\u83f1\u30b0\u30eb\u30fc\u30d7, Mitsubishi Gur\u016bpu) tam\u00e9n co\u00f1ecido como Mitsubishi Group Companies ou Mitsubishi Companies \u00e9 un conglomerado internacional de empresas independentes xaponesas.\nO grupo de empresas Mitsubishi forma unha entidade independente, Mitsubishi \"Keiretsu\" (grupo de empresas af\u00edns). En xeral, todas estas empresas descenden dos \"zaibatsu\" do mesmo nome (literalmente: camarilla financeira). As 25 principais empresas son tam\u00e9n membros da Kin'y\u014dkai Mitsubishi, o \"Club Venres\", que se re\u00fane mensualmente.\nO nome e a icona de Mitsubishi significa tres diamantes.\nHistoria.\nO esp\u00edrito Mitsubishi.\nAs compa\u00f1\u00edas que forman parte de Mitsubishi comparten un forte sentimento de responsabilidade corporativa e social. Ese sentimento ten a orixe no seu fundador samurai, hai m\u00e1is de 140 anos. Koyata Iwasaki fixou estes principios nos anos 1930 e, m\u00e1is de 80 anos despois, o esp\u00edrito e os valores desta \"Sankoryo\" seguen vivos e vixentes na actualidade.\nMitsubishi bas\u00e9ase en tres principios:\nAs orixes de Mitsubishi est\u00e1n nunha empresa navieira, Tsukumo Shokai, que comezou a operar con tres vellos barcos de vapor. A empresa medrou rapidamente e foi trocando de nome co tempo: Mitsukawa Shokai, Shokai Mitsubishi, Mitsubishi Jokisen Kaisha (\"Compa\u00f1ia de Vapores Mitsubishi\") e Yubin Kisen Kaisha Mitsubishi (\"Compa\u00f1ia de Vapores Correo Mitsubishi\").\nA \"Compa\u00f1\u00eda de Vapores Mitsubishi\" inaugurou o servizo a China e foi a primeira empresa xaponesa en ter ruta comercial co estranxeiro. En 1880 o goberno xapon\u00e9s permitiu que outra empresa fixese a mesma ruta e as d\u00faas empresas estiveron a piques de pechar. O goberno xapon\u00e9s mediou na fusi\u00f3n das d\u00faas empresas. Mitsubishi diversificou o negocio adic\u00e1ndose \u00e1 miner\u00eda e \u00e1 construci\u00f3n naval, mercando o estaleiro de Nagasaki en 1884 e, m\u00e1is tarde, iniciando a produci\u00f3n de aceiro al\u00ed. A partir de 1893, a empresa entrou noutros negocios como o papeleiro, mercando unha f\u00e1brica en Kobe, a actual Mitsubishi Paper Mills. Fundouse Asahi Glass, o primeiro fabricante de cristal no Xap\u00f3n que tivo \u00e9xito. Ao iniciarse a primeira guerra mundial Mitsubishi fixo un chamamento a t\u00f3dolos traballadores ped\u00edndolles un compromiso de integridade e imparcialidade.\nA partir de 1916 Mitsubishi modernizouse a\u00ednda m\u00e1is, incorporado empresas semiaut\u00f3nomas, como Koyata Mitsubishi, dirixida ao liderado en sectores como a maquinaria, equipamentos el\u00e9ctricos e produtos qu\u00edmicos. Son as empresas que m\u00e1is tarde se converteron en Mitsubishi Heavy Industries, fabricante de autom\u00f3biles, avi\u00f3ns, tanques e autobuses, e Mitsubishi Electric, que tam\u00e9n chegou a ser un l\u00edder en maquinaria el\u00e9ctrica e aparellos electrodom\u00e9sticos.\nMitsubishi na segunda guerra mundial.\nDurante a segunda guerra mundial, Mitsubishi fabricou avi\u00f3ns baixo a direcci\u00f3n do Dr. Jiro Horikoshi. O m\u00edtico Mitsubishi A6M (\"Zero\") foi un avi\u00f3n caza empregado principalmente pola armada xaponesa na segunda guerra mundial. Empreg\u00e1rono os pilotos da Armada Imperial Xaponesa durante toda a guerra, incluso en ataques kamikazes durante as etapas posteriores. Os pilotos norteamericanos estaban abraiados pola s\u00faa manobrabilidade, e foi un grande \u00e9xito no combate ata que os aliados idearon t\u00e1cticas para empregar a s\u00faa potencia de fogo e a velocidade.\nMitsubishi empregou traballadores forzados e escravos durante a guerra. Os traballadores eran prisioneiros de guerra aliados, chineses e cidad\u00e1ns coreanos. Na posguerra, present\u00e1ronse demandas e esixencias de compensaci\u00f3ns contra a Corporaci\u00f3n Mitsubishi, en particular polos ex traballadores escravos chineses.\nMitsubishi estivo involucrada no tr\u00e1fico de opio en China durante este per\u00edodo.\nPosguerra.\nAo finalizar a guerra, os norteamericanos esixiron a divisi\u00f3n da empresa e o abandono de moitos dos seus negocios. Co tempo, as empresas foron volvendo a medrar xurdindo as anteriores relaci\u00f3ns entre o grupo de empresas que formaba Mitsubishi.\nEmpresas do grupo.\nEsas compa\u00f1\u00edas son membros de Mitsubishi Kinyokai (o Friday Club), que se re\u00fane mensualmente."}
{"id": "223342", "revid": "98629", "url": "https://gl.wikipedia.org/wiki?curid=223342", "title": "Venus de M\u00e9dici", "text": "A Venus de M\u00e9dici \u00e9 unha escultura helen\u00edstica en m\u00e1rmore a escala real que representa \u00e1 deusa grega do amor Afrodita. Tr\u00e1tase dunha copia en m\u00e1rmore do s\u00e9culo I\u00a0a.\u00a0C., feita quizais en Atenas, dun orixinal grego en bronce, seguindo o tipo da Afrodita de Cnido, que ser\u00eda realizada por un escultor na inmediata tradici\u00f3n de Prax\u00edteles, a finais do s\u00e9culo. Converteuse nun dos puntos cruciais do progreso da tradici\u00f3n cl\u00e1sica occidental, cuxas referencias resumen os cambios de gusto e o proceso de investigaci\u00f3n cl\u00e1sica. Exh\u00edbese na Galer\u00eda Uffizi, en Florencia (Italia).\nOrixe.\nA deusa repres\u00e9ntase nunha pose fuxitiva e moment\u00e1nea, coma se fose sorprendida no momento de emerxer do mar, ao que alude o golfi\u00f1o aos seus p\u00e9s, que non ser\u00eda un apoio necesario para o bronce orixinal.\nLeva a inscrici\u00f3n grega na s\u00faa base. A inscrici\u00f3n non \u00e9 orixinal, pero no s\u00e9culo XVIII o nome \u00abCle\u00f3menes\u00bb grav\u00e1base sobre esculturas de modesta calidade para aumentar o seu valor, mentres se dubidaba da inscrici\u00f3n na Venus de M\u00e9dici para poder atribu\u00edr a obra a un dos diversos nomes de maior consideraci\u00f3n: \u00e1 parte de Prax\u00edteles, os menos probables Fidias ou Escopas. As restauraci\u00f3ns dos brazos foron realizadas por Ercole Ferrata, quen lle deu dedos manieristas longos e finos que non se reco\u00f1eceron como f\u00f3ra de lugar na escultura at\u00e9 o s\u00e9culo XIX.\nBaixo o nome \u00abVenus de M\u00e9dici\u00bb agr\u00fapanse moitas r\u00e9plicas e anacos desta versi\u00f3n concreta do tema de Prax\u00edteles, que introduciu a representaci\u00f3n espida a tama\u00f1o real de Afrodita. Malia non ser identificable en ningunha das obras conservadas, debeu ser amplamente co\u00f1ecida polos expertos gregos e romanos. Entre as r\u00e9plicas e anacos de mellor importancia, a m\u00e1is pr\u00f3xima en car\u00e1cter e calidade m\u00e1is elevada \u00e9 unha Afrodita de m\u00e1rmore do Museo Metropolitano de Arte, descrita m\u00e1is abaixo.\nEstas esculturas descr\u00edbense como \u00abcopias romanas\u00bb, ao entenderse que foron producidas, a mi\u00fado por escultores gregos, en calquera lugar baixo dominaci\u00f3n romana \u00abdigamos, entre a ditadura de Sila e a cesi\u00f3n da capital\u00eda a Constantinopla, do 81\u00a0a.\u00a0C. ao 330\u00a0d.\u00a0C.\u00bb A s\u00faa calidade pode variar dende a obra executada por un bo escultor para un patr\u00f3n entendido at\u00e9 copias vulgares producidas en masa para os xard\u00edns.\nDescubrimento e exhibici\u00f3n.\nA orixe da Venus non est\u00e1 documentada: \u00aba s\u00faa reputaci\u00f3n parece crecer gradualmente\u00bb, sinalaron Francis Haskell e Nicholas Penny. Foi publicada na colecci\u00f3n da Vila M\u00e9dici (Roma), en 1638, recibindo tres l\u00e1minas na antolox\u00eda das esculturas m\u00e1is nobres que os estragos do tempo respectaran en Roma compilada por Fran\u00e7ois Perrier. A Venus xa era co\u00f1ecida en 1559, segundo parece, por unha reduci\u00f3n en bronce que estaba entre a serie das esculturas romanas m\u00e1is famosas que se exhibiu nun gabinete terminado ese ano e encargado por Nicol\u00f2 Orsini, conde de Pitigliano, como agasallo para Filipe II de Espa\u00f1a: as esculturas eran do artista holand\u00e9s formado no taller de Benvenuto Cellini, Willem van Tetrode, chamado Guglielmo Fiammingo en Italia.\nMalia ser considerada polos visitantes de Roma como John Evelyn \u00abun milagre da arte\u00bb, foi enviada a Florencia en agosto de 1677, sendo autorizada a s\u00faa exportaci\u00f3n polo papa Inocencio XI, segundo cr\u00edase, porque estimulaba o comportamento obsceno. Na Tribuna dos Uffizi foi un punto culminante do Grand Tour e consider\u00e1balla unha da mellor media ducia de estatuas antigas conservadas, ata que un cambio no gusto empezou a producirse no s\u00e9culo XIX, en forma dunhas poucas voces discrepantes. Luca Giordano fixo centos de debuxos da Venus, Samuel Rogers acud\u00eda a visitala diariamente, Zoffany inclu\u00eduna no seu cadro de 1778 \"A tribuna dos Uffizi\", e Lord Byron dedicou cinco estrofas de \"Childe Harold\" a describila. Foi unha das obras de arte preciosas enviadas a Palermo en 1800 para salvalas dos voraces franceses, sen \u00e9xito: exerceuse tal presi\u00f3n diplom\u00e1tica que a Venus de M\u00e9dici foi enviada a Par\u00eds en 1803. Tras a ca\u00edda de Napole\u00f3n, volveu a Florencia o 27 de decembro de 1815.\nA \"Afrodita\" do Museo Metropolitano.\nA \"Afrodita\" de m\u00e1rmore do Museo Metropolitano de Arte de Nova York \u00e9 unha r\u00e9plica pr\u00f3xima da Venus de M\u00e9dici. A pose da cabeza \u00e9 indubidablemente diferente, pois non rompeu cando o fixeron outras partes, como cando se perderon os brazos irremediablemente. Sobre o pedestal queda o p\u00e9 esquerdo, con parte do apoio do golfi\u00f1o e o tronco da \u00e1rbore, e un resto do p\u00e9 dereito perdido, restaurado grazas a un molde, pois a escultura ti\u00f1a d\u00faas secci\u00f3ns, que \u00edan unidas por moldes tomadas das pernas da Venus de M\u00e9dici. Para datar as r\u00e9plicas, pr\u00e9stase atenci\u00f3n a detalles menores dos golfi\u00f1os que foron engadidos polos copistas, nos que quedan de relevo as convenci\u00f3ns estil\u00edsticas: o Metropolitano data o seu \"Afrodita\" do tipo M\u00e9dici na \u00e9poca augusta.\nA \"Afrodita\" do Metropolitano estaba na colecci\u00f3n do Conde von Harbuval \"genammt\" Chamar\u00e9 en Silesia, cuxo proxenitor o Conde Schlabrendorf fixo o Grand Tour e mantivo correspondencia con Johann Joachim Winckelmann.\nCopias modernas.\nA Venus de M\u00e9dici \u00e9 unha das antig\u00fcidades m\u00e1is copiadas. Lu\u00eds XIV de Francia tivo non menos de cinco, m\u00e1rmores de Carlier, Cl\u00e9rion, Coysevox e Fr\u00e9mery, e un bronce dos irm\u00e1ns Keller. Copias en chumbo da Venus de M\u00e9dici est\u00e1n presentes en moitos xard\u00edns ingleses e europeos, \u00e1s veces protexidas en fornelos. En pequenas reduci\u00f3ns de bronce figurou entre as antig\u00fcidades m\u00e1is familiares representadas nos gabinetes de coleccionistas: no retrato de Claude-Henri Watelet pintado por Greuze \"c.\" 1763?65, o \"connoisseur\" e autor de \"L'Art de peindre\" aparece con calibres e un libro de notas, contemplando unha figura de bronce da Venus de M\u00e9dici, coma se estivese a deducir as proporci\u00f3ns ideais da figura feminina a partir do exemplo da talla. A Venus de M\u00e9dici foi mesmo reproducida en porcelana de S\u00e8vres, que ti\u00f1a o branco mate do m\u00e1rmore.\nO escultor estadounidense Hiram Powers baseou a s\u00faa estatua de 1844 \"A escrava grega\" na Venus de M\u00e9dici."}
{"id": "223343", "revid": "75439", "url": "https://gl.wikipedia.org/wiki?curid=223343", "title": "EQUO Galicia", "text": "EQUO Galicia int\u00e9grase na federaci\u00f3n estatal espa\u00f1ola EQUO, nada en setembro de 2010 como fundaci\u00f3n e convertida en partido pol\u00edtico en outubro do 2011.\nEQUO Galicia est\u00e1 impulsada por persoas provenientes de movementos ecoloxistas, organizaci\u00f3ns sindicais e feministas, as\u00ed coma do mundo da cultura e do movemento 15M. Como todas as organizaci\u00f3ns de cada comunidade aut\u00f3noma federadas en EQUO, goza de soberan\u00eda no seu eido territorial.\nIdeolox\u00eda.\nOs piares ideol\u00f3xicos de EQUO Galicia son a sostibilidade ambiental e a equidade social. Autodef\u00ednese como unha formaci\u00f3n ecosocialista e asume o legado dos partidos verdes. Tam\u00e9n pretende recoller a loita polas liberdades, a igualdade social e os dereitos dos traballadores e traballadoras.\nDentro do seu ideario tam\u00e9n est\u00e1 o galeguismo, compromet\u00e9ndose a traballar polo fortalecemento do sentimento de pobo diferenciado e a plena autonom\u00eda pol\u00edtica, dentro dun proxecto federal multinacional de libre adhesi\u00f3n.\nHistoria.\nEQUO Galicia abrolla no ano 2011, organizada a trav\u00e9s de mesas provinciais de coordinaci\u00f3n. Nace como resposta a un modelo ambientalmente insost\u00edbel e unha situaci\u00f3n pol\u00edtico-econ\u00f3mica extrema.\nPres\u00e9ntanse coma un novo pulo para a rexeneraci\u00f3n pol\u00edtica, entendendo que esta s\u00f3 pode chegar a trav\u00e9s da propia actuaci\u00f3n pol\u00edtica.\nElecci\u00f3ns xerais espa\u00f1olas do 2011.\nEQUO Galicia apoiou a convocatoria de EQUO Federal e a candidatura de Juan L\u00f3pez de Uralde \u00e1 presidencia do goberno, acadando presentar lista en A Coru\u00f1a, Ourense e Pontevedra. En Lugo non se puido formar por mor de non reunir as sinaturas precisas para se presentaren por esta provincia (0,1% dos electores inscritos no censo electoral da circunscrici\u00f3n) impostas polo apartado 3 do artigo 169 da Lei Electoral para partidos, federaci\u00f3ns ou coalici\u00f3ns que non contan con representaci\u00f3n en ningunha das c\u00e1maras.\nA\u00ednda present\u00e1ndose unicamente en tres provincias, EQUO foi a sexta forza pol\u00edtica en Galicia nestas elecci\u00f3ns acadando o 0,61% dos votos (9.996), malia non acadar ning\u00fan escano.\nNa provincia de Ourense foi o \u00fanico partido que elixiu a d\u00faas mulleres para encabezar as s\u00faas listas para o Congreso e o Senado.\nElecci\u00f3ns auton\u00f3micas galegas do 2012.\nPara as elecci\u00f3ns do 21 de outubro de 2012, EQUO Galicia decide integrarse na coalici\u00f3n anticapitalista de nome Alternativa Galega de Esquerda. Xa desde que Xos\u00e9 Manuel Beiras Torrado fixo p\u00fablica a proposta dunha fronte ampla o 25 de xullo, a formaci\u00f3n ecosocialista interesouse por esta iniciativa, evidenciando logo a s\u00faa dispo\u00f1ibilidade e concretando a s\u00faa entrada pouco despois de rexitrarse a coalici\u00f3n entre Esquerda Unida e Anova - Irmandade Nacionalista. Nesta coalici\u00f3n tam\u00e9n acabou por entrar o partido Espazo Ecosocialista Galego, logo de se escindir de Compromiso por Galicia para se achegar a Alternativa Galega de Esquerda.\nA\u00ednda que as listas desta coalici\u00f3n nas catro provincias galegas est\u00e1n lideradas polos dous partidos maioritarios (EU e Anova), EQUO Galicia incorporou a s\u00faa representaci\u00f3n (A Coru\u00f1a: n.\u00ba 10 e 23 dos titulares; Lugo: n.\u00ba 7 e 13 dos titulares; Ourense: n.\u00ba 10 e 12 dos titulares; Pontevedra: n.\u00ba 9 e 19 dos titulares). O proceso de conformaci\u00f3n de listas de EQUO Galicia f\u00edxose a trav\u00e9s de catro asembleas provinciais extraordinarias celebradas o 15 de setembro de 2012 para afiliados e simpatizantes, a\u00ednda que previamente se abrira un proceso de votaci\u00f3n on-line."}
{"id": "223356", "revid": "98629", "url": "https://gl.wikipedia.org/wiki?curid=223356", "title": "Shadows in the Sun", "text": "Shadows in the Sun \u00e9 un telefilme estadounidense dirixido por Brad Mirman que se estreou no 2005. Est\u00e1 protagonizado por Harvey Keitel e Joshua Jackson.\nSinopse.\nA Jeremy Taylor (Joshua Jackson), un mozo aspirante a escritor que traballa nunha prestixiosa editorial londiniense, enc\u00e1rganlle un traballo moi especial: visitar \u00f3 escritor Weldon Parish (Harvey Keitel) e convencelo para que escriba un libro para a editorial. Parish deixou de escribir e vive illado nun pequeno pobo toscano coas s\u00faas tres fillas."}
{"id": "223361", "revid": "5863", "url": "https://gl.wikipedia.org/wiki?curid=223361", "title": "The Shadow Dancer", "text": ""}
{"id": "223364", "revid": "22795", "url": "https://gl.wikipedia.org/wiki?curid=223364", "title": "Ranidae", "text": ""}
{"id": "223365", "revid": "22795", "url": "https://gl.wikipedia.org/wiki?curid=223365", "title": "R\u00e1nidos", "text": ""}
{"id": "223367", "revid": "27155", "url": "https://gl.wikipedia.org/wiki?curid=223367", "title": "Comunicaci\u00f3n celular", "text": ""}
{"id": "223368", "revid": "27155", "url": "https://gl.wikipedia.org/wiki?curid=223368", "title": "Comunicaci\u00f3n intercelular", "text": ""}
{"id": "223369", "revid": "85894", "url": "https://gl.wikipedia.org/wiki?curid=223369", "title": "Jos\u00e9 Mar\u00eda Guerra Cobi\u00e1n", "text": "Jos\u00e9 Mar\u00eda Guerra Cobi\u00e1n, finado en Pontevedra o 30 de novembro de 1895, foi un pol\u00edtico galego.\nTraxectoria.\nVinculado ao Partido Conservador, era un dos homes de Raimundo Fern\u00e1ndez Villaverde no distrito de Castro Caldelas. Foi deputado provincial polo distrito de Ponteareas e gobernador civil de Ourense (1890). O 5 de xaneiro de 1891 foi elixido presidente da Deputaci\u00f3n de Pontevedra."}
{"id": "223370", "revid": "10599", "url": "https://gl.wikipedia.org/wiki?curid=223370", "title": "Ex\u00e9rcito de Terra Espa\u00f1ol", "text": ""}
{"id": "223371", "revid": "61897", "url": "https://gl.wikipedia.org/wiki?curid=223371", "title": "Gran Premio de Francia de 1959", "text": "O Gran Premio de Francia de 1959 foi unha carreira de F\u00f3rmula Un, celebrada en Reims-Gueux, o 5 de xullo de 1959. Foi a cuarta carreira da tempada de F\u00f3rmula Un de . Foi o 37\u00ba Gran Premio de Francia e o duod\u00e9cimo que se celebrou no circu\u00edto de estrada de Reims-Gueux e o cuarto, que se celebrou no trazado m\u00e1is r\u00e1pido de 8\u00b4348\u00a0km.. A carreira clebrouse sobre 50 voltas ao circu\u00edto de m\u00e1is de oito quil\u00f3metros cunha distancia de carreira de 417 quil\u00f3metros.\nInforme.\nA carreira foi ga\u00f1ada polo piloto brit\u00e1nico Tony Brooks pilotando un Ferrari Dino 246. Brooks dominou a carreira, liderando as 50 voltas e ga\u00f1ou por 27 segundos sobre o seu compa\u00f1eiro na Scuderia Ferrari, o americano Phil Hill. Brooks dixo logo da carreira que quedaralle o acelerador agarrotado nas \u00faltimas voltas, o fixo m\u00e1is dif\u00edcil o resultado do que parec\u00eda. O piloto australiano Jack Brabham quedou a m\u00e1is dun minuto, na terceira posici\u00f3n, pilotanod un Cooper T51 para o equipo de f\u00e1brica de Cooper.\nO d\u00eda da carreira \u00eda moita calor, ata o punto que o betume do asfalto comezou a fundirse. Os coches de carreiras lanzaban as pedras do asfalto, que foron a causa da retirada do americano Masten Gregory con cortes na cara, e de Graham Hill co seu Lotus 16 logo de que o seu radiador resultara furado.\nStirling Moss foi descualificado da oitava posici\u00f3n por recibir un empux\u00f3n para arrancar o seu BRM P25. Moss apertara duro tratando de superar un defecto na caixa de cambios, logrando unha nova marca de volta. Jean Behra tam\u00e9n farzara o seu Ferrari 246, subindo ao terceiro posto logo de aiantar a non menos de catro compa\u00f1eiros de equipo nesta carreira. O motor de Behra rompeu debido ao esforzo e o franc\u00e9s tivo unha acalorada discusi\u00f3n co director do equipo Romolo Tavoni, que terminou con Behra a pu\u00f1adas con Tavoni. Ser\u00eda a \u00faltima carreira de Behra con Ferrari, co franc\u00e9s despedido polo ataque.\nA vitoria foi a primeira da tempada para a Scuderia Ferrari e colocou a Brooks en segundo lugar no campionato, cinco puntos por detr\u00e1s de Brabham. A segunda posici\u00f3n de Hill situouno terceiro no campionato."}
{"id": "223372", "revid": "1987", "url": "https://gl.wikipedia.org/wiki?curid=223372", "title": "R\u00edo Tolka", "text": "O r\u00edo Tolka (en irland\u00e9s \"An Tulcha\") \u00e9 un dos tres principais cursos de auga da rexi\u00f3n de Dubl\u00edn xunto co r\u00edo Liffey e o r\u00edo Dodder.\nNace preto de Dunshaughlin, no condado de Meath e desemboca na ba\u00eda de Dubl\u00edn, vertendo as s\u00faas augas \u00f3 Mar de Irlanda."}
{"id": "223373", "revid": "1987", "url": "https://gl.wikipedia.org/wiki?curid=223373", "title": "R\u00edo Vartry", "text": "O r\u00edo Vartry (en irland\u00e9s \"Abhainn Fheartra\u00ed\") \u00e9 un r\u00edo de Irlanda que nace no monte Calary Bog no condado de Wicklow, e desemboca no mar de Irlanda, preto da vila de Wicklow."}
{"id": "223374", "revid": "22570", "url": "https://gl.wikipedia.org/wiki?curid=223374", "title": "Gran Premio do Reino Unido de 1959", "text": "O Gran Premio do Reino Unido de 1959 foi unha carreira de automobilismo de F\u00f3rmula Un, celebrada o 18 de xullo de 1959 no Circu\u00edto de Aintree, Liverpool, Inglaterra. Foi a quinta carreira do Campionato do Mundo da tempada de de F\u00f3rmula Un. Foi 14\u00ba Gran Premio do Reino Unido e a terceira que se celebrou no Circu\u00edto de Aintree, un circu\u00edto trazado nos terreos da Aintree Racecourse hip\u00f3dromo de carreiras de cabalos. A carreira levouse a cabo sobre 75 voltas ao circu\u00edto de catro quil\u00f3metros, cunha distancia de carreira de 362 quil\u00f3metros.\nInforme.\n A carreira foi ga\u00f1ada polo australiano Jack Brabham, logrando a s\u00faa segunda vitoria nun Gran Premio nun Cooper T51 de f\u00e1brica. Brabham dominou a carreira, liderando as 75 voltas para ga\u00f1ar por 22 segundos sobre o piloto brit\u00e1nico Stirling Moss pilotando un BRM P25 do equipo British Racing Partnership. Era a primeira vez que BRP terminaba entre os tres primeiros. O compa\u00f1eiro de Brabham en Cooper, o neozeland\u00e9s Bruce McLaren terminou en terceiro lugar, a s\u00f3 0\u00b42 segundos por detr\u00e1s de Moss, logo de perder a segunda posici\u00f3n ao final da carreira. Harry Schell terminou en cuarto lugar para o equipo Owen Racing Organisation con BRM, unha volta detr\u00e1s de Brabham.\nO Gran Premio de Inglaterra tivo a maior participaci\u00f3n da tempada, ag\u00e1s da Indian\u00e1polis 500, con 30 coches na cualificaci\u00f3n e 24 na grella de sa\u00edda, a pesar da ausencia de Ferrari. As folgas en Italia atraparon ao equipo en casa, deixando s\u00f3s aos equipos brit\u00e1nicos loitando pola carreira. O novo l\u00edder de Ferrari, o piloto Tony Brooks, comezou a carreira nun Vanwall, pero foi o primeiro en retirarse na 13\u00aa volta, despois de sa\u00edr nun modesto 17\u00ba lugar, logo de ga\u00f1ar o Gran Premio de Francia de 1959 un par de semanas antes.\nCoa vitoria, Brabham ampliou a s\u00faa vantaxe en puntos sobre Brooks, a 13 puntos. Moss e McLaren situaronse no 4\u00ba posto, s\u00f3 medio punto por detr\u00e1s do ausente Phil Hill."}
{"id": "223375", "revid": "127505", "url": "https://gl.wikipedia.org/wiki?curid=223375", "title": "CATIA", "text": "CATIA (en franc\u00e9s: \u00ab\"Conception Assist\u00e9e Tridimensionnelle Interactive Appliqu\u00e9e\"\u00bb) \u00e9 un programa para CAD 3D dese\u00f1o asistido por ordenador, este software foi creado pola compa\u00f1\u00eda \"Dassault Aviation\" para as s\u00faas propias necesidades como o sistema CATI (acr\u00f3nimo de dese\u00f1o asistido interactivo en tres dimensi\u00f3ns). \"Dassault Syst\u00e8mes\" foi creado en 1981 para asegurar o desenvolvemento e o mantemento baixo o nome de CATIA, IBM f\u00edxose cargo da comercializaci\u00f3n do programa.\nHistoria.\nCATIA naceu como un proxecto interno na d\u00e9cada de 1970 do fabricante de avi\u00f3ns Dassault Marcel, mentres que o software era de CADAM, da empresa Lockheed.\nO software foi chamado primeiro CATI (\"Conception Assist\u00e9e Tridimensionnelle Interactive\"), pero foi rebautizado como CATIA en 1981. Nese momento, Dassault creou unha filial encargada do desenvolvemento e a comercializaci\u00f3n do CAD, e firmou con IBM unha distribuci\u00f3n non exclusiva.\nEn 1984, Boeing seleccionou CATIA como a s\u00faa principal ferramenta de CAD, e pasou a ser o principal cliente.\nEn 1988, durante a transici\u00f3n \u00e1 versi\u00f3n 3, CATIA pasa dende mainframes a plataformas UNIX .\nEn 1992 CADAM foi comprado por IBM e o ano seguinte CATIA V4 CADAM sa\u00edu ao mercado.\nEn 1996 o n\u00famero de plataformas UNIX compatibles con CATIA V4 pasou dun a catro, que agora incl\u00fae IBM AIX, Silicon Graphics IRIX, Sun Microsystems SunOS e Hewlett-Packard HP-UX .\nEn 1998, unha versi\u00f3n completamente re-escrita de CATIA publicase: CATIA V5. Esta versi\u00f3n foi programada para Microsoft Windows mentres mant\u00ed\u00f1ase a dispo\u00f1ibilidade baixo UNIX, o negocio Mainframe foi abandonado.\nEn 2008, sae unha nova versi\u00f3n chamada V6.\nEmpresas que empregan CATIA.\nEn Galiza Telev\u00e9s emprega CATIA nos seus dese\u00f1os."}
{"id": "223377", "revid": "22795", "url": "https://gl.wikipedia.org/wiki?curid=223377", "title": "Ra do monte", "text": ""}
{"id": "223378", "revid": "1822", "url": "https://gl.wikipedia.org/wiki?curid=223378", "title": "Rana temporaria", "text": ""}
{"id": "223379", "revid": "22795", "url": "https://gl.wikipedia.org/wiki?curid=223379", "title": "Ra de patas longas", "text": ""}
{"id": "223380", "revid": "22795", "url": "https://gl.wikipedia.org/wiki?curid=223380", "title": "Ra ib\u00e9rica", "text": ""}
{"id": "223381", "revid": "22795", "url": "https://gl.wikipedia.org/wiki?curid=223381", "title": "Zampexa", "text": ""}
{"id": "223382", "revid": "23204", "url": "https://gl.wikipedia.org/wiki?curid=223382", "title": "Rana", "text": "Rana pode referirse a:"}
{"id": "223385", "revid": "5863", "url": "https://gl.wikipedia.org/wiki?curid=223385", "title": "Perspectiva", "text": "O termo perspectiva pode referirse a:"}
{"id": "223387", "revid": "98629", "url": "https://gl.wikipedia.org/wiki?curid=223387", "title": "Arte de paisaxes", "text": "Paisaxe ou pa\u00eds \u00e9 o nome que a historiograf\u00eda da arte d\u00e1 ao x\u00e9nero pict\u00f3rico que representa escenas da natureza, tales como monta\u00f1as, vales, \u00e1rbores, r\u00edos e bosques. Case sempre se incl\u00fae o ceo e as condici\u00f3ns atmosf\u00e9ricas, que poden ser un elemento importante da composici\u00f3n. Ademais da paisaxe natural, tam\u00e9n se trata, como un x\u00e9nero espec\u00edfico, a paisaxe urbana. Tradicionalmente, a arte de paisaxes plasma de forma realista algunha paisaxe real, mais pode haber outros tipos de paisaxes, como os que se inspiran nos so\u00f1os (paisaxe on\u00edrica, moi empregada no surrealismo).\nNa historia da pintura, a paisaxe foi adquirindo paseni\u00f1amente cada vez m\u00e1is relevancia, dende a s\u00faa aparici\u00f3n como fondo de escenas doutros x\u00e9neros (como a pintura de historia ou o retrato) at\u00e9 constitu\u00edrse como x\u00e9nero aut\u00f3nomo na pintura holandesa do s\u00e9culo XVII. Tam\u00e9n \u00e9 un motivo esencial para a pintura xaponesa.\nDentro da xerarqu\u00eda dos x\u00e9neros, a paisaxe ocupaba un lugar moi baixo, superior s\u00f3 ao bodeg\u00f3n.\nClases de paisaxe.\nPola maneira en que est\u00e1 tratado o tema da paisaxe, cabe distinguir tres tipos fundamentais:\nDende outro punto de vista, referido ao tema que se representa e non tanto \u00e1 maneira na que se trata, cabe diferenciar entre:\nHistoria.\nAntig\u00fcidade.\nNos tempos das m\u00e1is antigas pinturas chinesas a tinta estableceuse a tradici\u00f3n de paisaxes \u00abpuras\u00bb, nos que a diminuta figura humana simplemente convida o observador a participar na experiencia.\nDo Antigo Exipto cons\u00e9rvanse algunhas representaci\u00f3ns paisax\u00edsticas esquem\u00e1ticas nas tumbas dos nobres, gravadas en relevo durante o Imperio Antigo e pintadas ao fresco no Imperio Novo; adoitan enmarcar escenas de caza ou cerimonias rituais.\nEn Pompeia e Herculano preserv\u00e1ronse frescos romanos de cuartos decorados con paisaxes do s\u00e9culo I\u00a0a.\u00a0C. Na antig\u00fcidade grecorromana, a paisaxe p\u00edntase como fondo ou contorna para contextualizar unha escena principal.\nIdade Media.\nDurante toda a Idade Media cristi\u00e1 e o Renacemento, a paisaxe conc\u00edbese como unha obra divina e a s\u00faa representaci\u00f3n fai referencia ao seu Creador. Na pintura occidental, a representaci\u00f3n realista da paisaxe comezou dentro das obras relixiosas do s\u00e9culo XIII. At\u00e9 ent\u00f3n, as representaci\u00f3ns da natureza na arte pict\u00f3rica fora arquet\u00edpica: li\u00f1as onduladas para a auga ou fest\u00f3ns para as nubes. Foi Giotto o primeiro que, abandonando os precedentes modelos bizantinos, substitu\u00edu o fondo dourado das imaxes sacras por escenarios da realidade. A\u00ednda que autores como Boccaccio encomiaron o seu realismo de Giotto, o certo \u00e9 que non deixaban de ser moitas veces representaci\u00f3ns sinxelas: unha \u00e1rbore representaba un bosque, unha rocha unha monta\u00f1a. Aos poucos, ao longo da Baixa Idade Media, a atenci\u00f3n a eses retrincos de natureza que aparec\u00edan nas escenas sacras ou m\u00edticas foi ampli\u00e1ndose, pero o seu car\u00e1cter secundario rev\u00e9lao o feito de que moitas veces se deixaba a axudantes, como ocorre en \"A Anunciaci\u00f3n\" florentina de Fra Anx\u00e9lico. Dentro do estilo italo-g\u00f3tico, Ambroxio Lorenzetti superou a representaci\u00f3n topogr\u00e1fica para crear aut\u00e9nticas paisaxes dentro das s\u00faas alegor\u00edas do Bo e do Mal Goberno no Palacio Comunal de Siena, ao estudar as horas do d\u00eda e as estaci\u00f3ns. A pintura g\u00f3tica-flamenga caracter\u00edzase polo seu \u00abrealismo nos detalles\u00bb, conseguido en gran medida grazas \u00e1 nova t\u00e9cnica da pintura ao \u00f3leo; entre os aspectos aos que se prestou m\u00e1is atenci\u00f3n e realismo estivo a paisaxe, tanto natural como urbana. Cabe citar, a este respecto, o plano do fondo da \"Virxe do Chanceler Rolin\", aut\u00e9ntica paisaxe no que se detalla un xard\u00edn, m\u00e1is al\u00e9n dun r\u00edo e aos lados unha cidade contempor\u00e1nea do pintor.\nRenacemento.\nA paisaxe adquiriu autonom\u00eda iconogr\u00e1fica no s\u00e9culo XVI. Na s\u00faa forma realista, d\u00e9bese sobre todo \u00e1 arte flamenga e alem\u00e1, por exemplo, Alberto Durero, que deixou numerosas acuarelas de paisaxes. Na s\u00faa forma idealizada de inspiraci\u00f3n cl\u00e1sica, \u00e9 algo que debe atribu\u00edrse a Italia, sendo El Perugino, mestre de Rafael, un dos m\u00e1is destacados elaboradores de vastos espazos nos que se situaban os personaxes, cunha forte acentuaci\u00f3n da paisaxe. En Venecia, coa s\u00faa luz cambiante sobre as augas, a\u00ednda que a paisaxe seguiu sendo fondo de obras e non o seu motivo principal, esmer\u00e1ronse por lograr realismo reflectindo vistas da lagoa, as s\u00faas r\u00faas e monumentos, as\u00ed como a \u00abterra firme\u00bb, e dos fen\u00f3menos atmosf\u00e9ricos como ocorre con \"A treboada\" que xa dende o s\u00e9culo XVI d\u00e1 nome ao cadro m\u00e1is co\u00f1ecido de Giorgione.\nNesta \u00e9poca, a paisaxe serviu para expresar as utop\u00edas urbanas e pol\u00edticas emerxentes. A mi\u00fado \u00abpercibido\u00bb a trav\u00e9s do marco das xanelas nos cadros que representaban escenas interiores, foi conseguindo un papel cada vez m\u00e1is importante, at\u00e9 ocupar toda a superficie da tea. Paralelamente, os personaxes das escenas relixiosas en exterior foron \u00abencollendo\u00bb at\u00e9 non estar m\u00e1is que simbolizados polos elementos da paisaxe, p.e. Xes\u00fas de Nazaret por unha monta\u00f1a. Pero, como se ve, a paisaxe segu\u00eda sendo s\u00f3 parte dun cadro de historia ou dun retrato.\nEn Flandres, a primeira representaci\u00f3n da paisaxe independente foi a de Joachim Patinir, cuxas composici\u00f3ns relixiosas ou mitol\u00f3xicas est\u00e1n totalmente dominadas pola representaci\u00f3n realista da natureza, at\u00e9 o punto de que a escena \u00e9 mero \u00abpretexto\u00bb para representar unha \u00abpaisaxe panor\u00e1mica\u00bb ou \u00abxeogr\u00e1fica\u00bb, dende un punto de vista moi elevado. Na xeraci\u00f3n seguinte, algunhas obras de x\u00e9nero de Pieter Brueghel o Vello a figura humana queda reducida \u00e1 insignificancia, sendo o importante a paisaxe representada, igualmente panor\u00e1mica e dende punto de vista alto, como ocorre por exemplo en \"O inverno\" do ciclo de estaci\u00f3ns do ano. Ha de mencionarse tam\u00e9n a Escola do Danubio ou \u00abdanubiana\u00bb, na que autores como Albrecht Altdorfer ou Lucas Cranach o Mozo seguen co tipo de \u00abpaisaxe panor\u00e1mica\u00bb, con amplas extensi\u00f3ns de terreo percibidas dende o alto.\nBarroco.\nA comezos de s\u00e9culo, na \u00e9poca do tenebrismo, a paisaxe segu\u00eda sendo pouco cultivada. Soamente o alem\u00e1n Adam Elsheimer destaca por tratar as historias, xeralmente sacras, como aut\u00e9nticas paisaxes nas que moitas veces realiza espectaculares estudos sobre os efectos atmosf\u00e9ricos, a luz ou os estudos de amencer e anoitecer. \nO flamengo Rubens pintou ao final da s\u00faa vida alg\u00fans cadros que se contan entre a pintura paisaxista europea m\u00e1is importante.\nFoi no Barroco cando a pintura de paisaxes estableceuse definitivamente como un x\u00e9nero en Europa, co desenvolvemento do coleccionismo, como unha distracci\u00f3n para a actividade humana. \u00c9 un fen\u00f3meno propio do norte de Europa que se atrib\u00fae, en gran medida, \u00e1 reforma protestante e o desenvolvemento do capitalismo nos Pa\u00edses Baixos. A nobreza e o clero, at\u00e9 ent\u00f3n os principais clientes dos pintores, perderon relevancia, sendo substitu\u00eddos pola burgues\u00eda comerciante. As preferencias desta non \u00edan cara \u00e1s complexas pinturas de historia, con temas da Antig\u00fcidade cl\u00e1sica, a mitolox\u00eda ou a Historia Sacra, nin cara a complexas alegor\u00edas, sen\u00f3n que prefer\u00edan temas sinxelos e coti\u00e1ns, polo que alcanzaron independencia x\u00e9neros at\u00e9 ent\u00f3n secundarios como o bodeg\u00f3n, a paisaxe ou a escena de x\u00e9nero. Produciuse tal especializaci\u00f3n que cada pintor se dedicaba a un tipo de paisaxe espec\u00edfica. As\u00ed hab\u00eda pintores que tomaban como tema os \u00abpa\u00edses baixos\u00bb, isto \u00e9, os terreos que quedaban baixo o nivel do mar, cos seus canles, p\u00f3lders e mu\u00ed\u00f1os de vento; destacaron neste tipo van Goyen, Jacob Ruysdael e Meindert Hobbema. Hendrick Avercamp especializouse en estampas invernais, con estanques xeados e patinadores.\nOutros se especializaron en pintar animal\u00e9. Por exemplo, Paulus Potter adoita pintar vacas dentro da paisaxe das chairas e os pastos holandeses. Houbo quen se especializou en mari\u00f1as, diferenci\u00e1ndose entre quen retrataban os barcos nas tranquilas augas dos portos (Jan van de Cappelle, Willem van de Velde, o Mozo) e os que prefer\u00edan o mar axitado polos ventos e as ondas.\nHoubo quen cultivou a paisaxe urbana, as perspectivas das cidades holandesa, coas s\u00faas casas de ladrillos e as agullas das igrexas no horizonte, como Gerrit Adriaenszoon Berckheyde ou Carel Fabritius. A\u00ednda que Vermeer dedicouse sobre todo \u00e1 escena de x\u00e9nero, pintou a paisaxe urbana m\u00e1is co\u00f1ecido da \u00e9poca; o seu \"Vista de Delft,\" foi considerada por Marcel Proust como \u00abo cadro m\u00e1is belo do mundo\u00bb, e inmortalizou esta pintura na s\u00faa obra \"En busca do tempo perdido\".\nFinalmente, desenvolveuse un sub-x\u00e9nero exclusivamente holand\u00e9s como o cadro de arquitectura que representaba o interior das igrexas; nesta \u00faltima li\u00f1a destacaron Saenredam e De Witte. A gran especializaci\u00f3n dos pintores holandeses non imped\u00eda que, en ocasi\u00f3ns, combin\u00e1sense os diversos temas art\u00edsticos, e as\u00ed Fabritius pintou unha vista de Delft, cun posto de vendedor de instrumentos musicais en primeiro plano, combinando as\u00ed a paisaxe urbana co bodeg\u00f3n.\nMentres que no Norte de Europa desenvolv\u00edase con esa amplitude todo tipo de paisaxes puras, no sur segu\u00eda precis\u00e1ndose unha an\u00e9cdota relixiosa, m\u00edtica ou hist\u00f3rica como pretexto para pintar paisaxes. Trat\u00e1base da paisaxe chamada \u00abcl\u00e1sico\u00bb, \u00abclasicista\u00bb ou \u00abheroico\u00bb, de car\u00e1cter id\u00edlico, que non se correspond\u00edan con ning\u00fan concreto que existise realmente, sen\u00f3n constru\u00eddos a partir de elementos diversos (\u00e1rbores, ru\u00ednas, arquitecturas, monta\u00f1as...). O t\u00edtulo do cadro e os pequenos personaxes perdidos na natureza dan a clave da historia representada no que a primeira ollada parece s\u00f3 unha paisaxe. Este tipo foi creado polo clasicismo romano-bolo\u00f1\u00e9s, e en concreto polo m\u00e1is destacado dos seus pintores, Annibale Carracci, en cuxa \"Fuxida a Exipto\" os personaxes sacros te\u00f1en menos importancia que a paisaxe que lles rodea. \nEsta li\u00f1a seguiron os dous grandes paisaxistas franceses, formados en Italia: Nicolas Poussin e Claudio Lorena. Lorena \u00e9 considerado un paisaxista moderno debido a que observou atentamente a natureza e fixo estudos ao aire libre sobre a luz \u00e1s diferentes horas do d\u00eda, as sombras sobre os edificios, os reflexos na auga. Con todo, a\u00ednda que realizou algunhas paisaxes puras, a inmensa maior\u00eda da s\u00faa obra segue tendo como tema unha historia relixiosa ou mitol\u00f3xica e para iso incl\u00fae figuras humanas, \u00e1s veces executadas por man doutros pintores. Tivo enorme influencia na pintura rom\u00e1ntica e mesmo no impresionismo.\nS\u00e9culo XVIII.\nNo s\u00e9culo XVIII cultivaron este x\u00e9nero artistas italianos como Canaletto. Especializouse no subx\u00e9nero das \"vedute\", perspectivas urbanas que os viaxeiros estranxeiros do \"Grand Tour\" v\u00edan nas s\u00faas viaxes a Italia e que logo levaban como recordo aos seus pa\u00edses de orixe. Canaletto visitou Inglaterra e al\u00ed recibiu encargos de pintar, no mesmo estilo, as paisaxes inglesas. O seu sobri\u00f1o Bellotto seguiu a mesma li\u00f1a, pero conseguiu imprimir \u00e1 s\u00faa obra un estilo propio.\nO resto da pintura dese s\u00e9culo carece de orixinalidade en canto ao tratamento da paisaxe. Thomas Gainsborough, en cadros como \"O bebedoiro\" (1777) insp\u00edrase nos paisaxistas holandeses do s\u00e9culo anterior. En Espa\u00f1a, foron paisaxistas Miguel \u00c1ngel Houasse e Luis Paret e Alc\u00e1zar, cultivador da \u00abpaisaxe con figuras\u00bb como as s\u00faas \"Vistas de portos do norte de Espa\u00f1a\".\nS\u00e9culo XIX.\n\u00abTodo conduce necesariamente \u00e1 paisaxe\u00bb, dixo o pintor alem\u00e1n Runge, frase que se pode aplicar a todo o s\u00e9culo XIX. En Europa, como se deu conta John Ruskin, e expuxo sir Kenneth Clark, a pintura de paisaxe foi a gran creaci\u00f3n art\u00edstica do s\u00e9culo XIX, co resultado de que no seguinte per\u00edodo a xente era \u00abcapaz de asumir que a apreciaci\u00f3n da beleza natural e a pintura de paisaxes \u00e9 unha parte normal e permanente da nosa actividade espiritual\u00bb. Na an\u00e1lise de Clark, as formas europeas subxacentes para converter a complexidade da paisaxe nunha idea foron catro aproximaci\u00f3ns fundamentais: pola aceptaci\u00f3n de s\u00edmbolos descritivos, pola curiosidade sobre os feitos da natureza, pola creaci\u00f3n de fantas\u00edas para aliviar so\u00f1os de profundas ra\u00edces na natureza e pola crenza nunha Idade de ouro, de harmon\u00eda e orde, que poder\u00eda ser recuperada.\nNa \u00e9poca rom\u00e1ntica, a paisaxe conv\u00e9rtese en actor ou produtor de emoci\u00f3ns e de experiencias subxectivas. O pintoresco e o sublime aparecen ent\u00f3n como dous modos de ver a paisaxe. As primeiras gu\u00edas tur\u00edsticas reemprenden estes puntos de vista para fabricar un recordo popular sobre os sitios e as s\u00faas paisaxes. Abriu o cami\u00f1o o ingl\u00e9s John Constable, que se dedicou a pintar as paisaxes da Inglaterra rural, non afectados pola Revoluci\u00f3n industrial, inclu\u00edndo aqueles lugares que lle eran co\u00f1ecidos desde a infancia, como o \"Val de Dedham\". F\u00edxoo cunha t\u00e9cnica de descomposici\u00f3n da cor en pequenos trazos que o fai precursor do impresionismo; realizou estudos de fen\u00f3menos atmosf\u00e9ricos, en particular de nubes. A exposici\u00f3n das s\u00faas obras no Sal\u00f3n de Par\u00eds de 1824 obtivo grande \u00e9xito entre os artistas franceses, comezando por Delacroix. O tam\u00e9n ingl\u00e9s William Turner, contempor\u00e1neo seu pero de m\u00e1is longa vida art\u00edstica, reflectiu en cambio a modernidade, como ocorre na s\u00faa obra m\u00e1is famosa: \"Choiva, vapor e velocidade\", na que aparec\u00eda un tema certamente novo, o ferrocarril, e o ponte de Maidenhead, prodixio da enxe\u00f1ar\u00eda da \u00e9poca. Con Turner as formas da paisaxe disolv\u00edanse en bulebules de cor que non sempre permit\u00edan reco\u00f1ecer o reflectido no cadro.\nEn Alema\u00f1a, Blechen seguiu reflectindo a paisaxe tradicional por excelencia, o italiano, pero de forma moi distinta a \u00e9pocas precedentes. Presentou unha Italia pouco pintoresca, nada id\u00edlica, o cal foi obxecto de cr\u00edticas. Philipp Otto Runge e Caspar David Friedrich, os dous artistas m\u00e1is destacados da pintura rom\u00e1ntica alem\u00e1, si se dedicaron \u00e1 paisaxe do seu pa\u00eds. Animados por un esp\u00edrito pietista, pretend\u00edan crear cadros relixiosos, pero non mediante a representaci\u00f3n de escenas con tal tema, sen\u00f3n reflectindo a grandeza das paisaxes de maneira que movesen \u00e1 piedade.\nO paso da \u00abpaisaxe cl\u00e1sica\u00bb \u00e1 paisaxe realista d\u00e1o Camille Corot quen, como Blechen ou Turner, pasou a s\u00faa etapa de formaci\u00f3n en Italia. Con el empezou outra forma de tratar a paisaxe, distinta \u00e1 dos rom\u00e1nticos. Como fixo despois a escola de Barbizon e, posteriormente, o impresionismo, deu \u00e1 paisaxe un papel ben diferente ao dos rom\u00e1nticos. Observ\u00e1rono de maneira meticulosa e relativa en termos de luz e de cor, co obxectivo de crear unha representaci\u00f3n fiel \u00e1 percepci\u00f3n vista que poida ter un observador. Esta fidelidade, que se experimenta por exemplo nos contrastes e os toques de modo \u00abvibrante\u00bb. Cando Corot volveu a Francia, viaxou por todo o pa\u00eds en busca de novas paisaxes; frecuentou o bosque de Fontainebleau, onde co\u00f1eceu a unha serie de pintores que cultivaron a paisaxe realista, reflectindo prados, r\u00edos e \u00e1rbores do natural. Eran obras que espertaron escaso interese entre o p\u00fablico ou a cr\u00edtica, xa que a pintura acad\u00e9mica segu\u00eda dominada por os cadros de historia, o gran tema por excelencia. O m\u00e1is destacado pintor da escola de Barbizon foi Th\u00e9odore Rousseau, ao que seguiron D\u00edaz da Pena e Jules Dupr\u00e9. Albert Charpin, o pintor de ovellas e raba\u00f1os, da mesma escola, \u00e9 outro exemplo de pintura de paisaxes, con beleza natural. Gustave Courbet non pertenceu \u00e1 Escola de Barbizon, pero pintou na s\u00faa mocidade paisaxes realistas.\nDe ligaz\u00f3n entre esta escola e o impresionismo serviron Eug\u00e8ne Boudin e Johan Barthold Jongkind, que traballaron no campo, ao aire libre, pintando paisaxes ba\u00f1adas de luz. Como os pintores de Barbizon, os impresionistas buscaban os seus motivos na natureza real que os rodeaba, sen idealizarlas, pero a s\u00faa visi\u00f3n non \u00e9 a sobria da escola realista, sen\u00f3n que glorificaban esa natureza intacta e a vida sinxela que reflect\u00edan nos seus cadros. Diversos factores conflu\u00edron para que xurdise o impresionismo en torno ao ano 1860, entre eles a paix\u00f3n pola pintura ao aire libre e novos temas, reflectindo simplemente aqueles que est\u00e1 ante os ollos: tanto o campo como a cidade, o mar ou os r\u00edos cos seus interesantes reflexos sobre a auga, tanto a luz do d\u00eda como a artificial, en definitiva, \u00abo banal\u00bb, considerando que non hai tema menor, sen\u00f3n cadros ben ou mal executados. Traballaron con manchas de cor, grandes pinceladas, sen o acabado pu\u00eddo, esmaltado e fr\u00edo dunha pintura de paisaxes tradicional, sen\u00f3n reflectindo m\u00e1is ben a impresi\u00f3n da paisaxe. A obra emblem\u00e1tica deste movemento, da que obtivo o seu nome, \u00e9 precisamente unha paisaxe: \"Impresi\u00f3n, sol nacente\" (1874), de Claude Monet. Os seus principais seguidores foron Camille Pissarro e Alfred Sisley.\nA paix\u00f3n do posimpresionista Vincent van Gogh pola obra dos seus predecesores, levoulle a pintar a paisaxe provenzal a partir do ano 1888. A s\u00faa obra, de cores intensas, nos que as figuras se deforman e curvan, afast\u00e1ndose do realismo, \u00e9 un precedente das tendencias expresionistas.\nAs escolas nacionais de pintura xurdiron, en gran medida, a trav\u00e9s de paisaxistas que se inclinaron por pintar a s\u00faa terra, en lugar da tradicional paisaxe italiana. Nos Estados Unidos, Frederick Edwin Church, gran pintor de panoramas, realiza amplas composici\u00f3ns que simbolizan a grandeza e inmensidade do continente americano (\"As cataratas do Ni\u00e1gara\", 1857). a escola do r\u00edo Hudson, que destacou na segunda metade do s\u00e9culo XIX, \u00e9 probablemente a m\u00e1is co\u00f1ecida manifestaci\u00f3n aut\u00f3ctona da arte de paisaxes. Estes pintores crearon obras de tama\u00f1o colosal tentando captar o alcance \u00e9pico das paisaxes que os inspiraron. A obra de Thomas Cole, a quen se reco\u00f1ece xeralmente como fundador da escola, ten moito en com\u00fan cos ideais filos\u00f3ficos das pinturas paisax\u00edsticas europeas, unha especie de fe secular nos beneficios espirituais que poden obterse da contemplaci\u00f3n da beleza natural. Alg\u00fans dos artistas posteriores da escola do r\u00edo Hudson, como Albert Bierstadt, crearon obras menos c\u00f3modas, seguramente con esaxeraci\u00f3n rom\u00e1ntica, que salientaban m\u00e1is os \u00e1speros, mesmo terribles, poderes da natureza.\nConforme os exploradores, naturalistas, mari\u00f1eiros, comerciantes e colonos chegaron \u00e1s costas do Canad\u00e1 atl\u00e1ntico nos primeiros anos da s\u00faa exploraci\u00f3n, enfront\u00e1ronse ao que v\u00edan como unha contorna hostil e perigosa e un mar implacable. Estes europeos tentaron dominar este novo territorio sobrecoedor trazando mapas do mesmo, document\u00e1ndoo e reivindic\u00e1ndoo como propio. O seu entendemento da natureza espec\u00edfica desta terra e os seus habitantes foi moi variada, desde observaci\u00f3ns moi exactas e cient\u00edficas a outras fant\u00e1sticas ou extravagantes. Estas observaci\u00f3ns est\u00e1n documentadas na arte de paisaxes que produciron. Os mellores exemplos da arte de paisaxes canadense poden atoparse na obra do Grupo do sete, que destacou nos anos 1920.\nEn Espa\u00f1a, a\u00ednda que seguiu sen cultivarse con particular intensidade este x\u00e9nero, si se aprecia a recepci\u00f3n da paisaxe realista a trav\u00e9s da obra do belga Carlos de Haes. Agust\u00edn Riancho reflectiu as paisaxes de a Monta\u00f1a o mesmo que a Escola de Olot dedicouse a paisaxes desa zona catal\u00e1, sendo o seu creador Joaqu\u00edn Vayreda. O impresionismo, como no resto de Europa, recibiuse de maneira atenuada, pero pode citarse a Dar\u00edo de Regoyos como un exemplo de cultivador dese estilo de paisaxe.\nEn Italia sobresa\u00edron os pintores de manchas \"(macchia)\" de cor yuxtapuestas, chamados os \"macchiaioli\", pr\u00f3ximos ao impresionismo: Giovanni Fattori, Silvestro Leiga e Giuseppe Abbati, entre outros.\nPintura contempor\u00e1nea.\nA pintura contempor\u00e1nea disolveu a existencia dos x\u00e9neros, pero dentro dos diferentes \u00abismos\u00bb de vangarda poden distinguirse cadros nos que o representado \u00e9 unha paisaxe, sempre co estilo propio do autor. C\u00e9zanne, o \u00abpai da pintura moderna\u00bb, dedicou toda unha serie de pinturas \u00e1 monta\u00f1a Sainte-Victoire. Derain, Dufy, Vlaminck e Marquet pintaron paisaxes fauvistas, e Braque, un dos fundadores do cubismo, tratou repetidamente a paisaxe de L'Estaque. Na Viena de comezos de s\u00e9culo, produciron obras deste x\u00e9nero tanto o modernista Gustav Klimt como o expresionista Egon Schiele. \nOs expresionistas transmitiron os seus sentimentos e sensaci\u00f3ns crom\u00e1ticas tam\u00e9n a trav\u00e9s de paisaxes, como fixeron Erich Heckel ou Karl Schmidt-Rottluff nos seus cadros pintados na vila pesqueira de Dangast; Emil Nolde (\"O mu\u00ed\u00f1o de Nordet\", 1932) ou Kokoschka.\nAs distintas formas de abstracci\u00f3n acabaron por suprimir a importancia da paisaxe limitando o alcance do realismo e a representaci\u00f3n. No entanto, empr\u00e9gase a mi\u00fado a expresi\u00f3n \u00abpaisaxismo abstracto\u00bb con respecto a varios pintores non figurativos (Bazaine, Le Moal ou Manessier). A paisaxe sicili\u00e1 inspirou a obra do pintor expresionista social Renato Guttuso."}
{"id": "223388", "revid": "89787", "url": "https://gl.wikipedia.org/wiki?curid=223388", "title": "Rana (x\u00e9nero)", "text": "Rana \u00e9 un x\u00e9nero de anfibios anuros, o tipo da familia dos r\u00e1nidos (\"Ranidae\"), cuxas especies habitan na Eurasia temperada at\u00e9 a Indochina e no oeste de Norteam\u00e9rica. As s\u00faas especies caracter\u00edzanse por teren a cintura delgada e a pel rugosa, e moitas pos\u00faen finas estr\u00edas que percorren as costas, a\u00ednda que carecen das verrugas t\u00edpicas dos sapos. Son excelentes saltadoras debido \u00e1s s\u00faas longas e esveltas ancas. A membrana interdixital t\u00edpica de das s\u00faas patas posteriores perm\u00edtenlles unha nataci\u00f3n f\u00e1cil e, en terra, dar grandes saltos. Adoitan seren de cor verde, parda ou parda avermellada, con manchas negras e amareladas polo dorso e m\u00e1is p\u00e1lidas polo ventre.\nMoitas das ras deste x\u00e9nero cr\u00edan a principios da primavera, a\u00ednda que as especies tropicais e subtropicais o fan durante todo o ano. Os machos da maior\u00eda das especies croan, pero crese que os dunhas poucas son mudos. As femias desovan formando grandes masas ou agregados globulares, alcanzando postas de at\u00e9 20 000 ovos.\nSistem\u00e1tica.\nO x\u00e9nero \"Rana\" foi descrito por Linneo en 1758. A especie tipo \u00e9 \"Rana temporaria\" Linnaeus, 1758.\nHoubo moitos cambios na s\u00faa taxonom\u00eda, sobre todo desde 1990. Moitas especies que formaban parte del foron clasificadas en at\u00e9 12 x\u00e9neros distintos dentro da familia \"Ranidae\" e 2 x\u00e9neros m\u00e1is na familia \"Discoglossidae\".\n\"Rana\" est\u00e1 restrinxido hoxe \u00e1s chamadas \"ras verdadeiras\" do Novo Mundo (\"true frogs\" en ingl\u00e9s) e \u00e1s euroasi\u00e1ticas \"ras pardas\" do grupo da ra vermella (\"Rana temporaria\").\nOs x\u00e9neros que recentemente se separaron de \"Rana\" son:\nFamilia Ranidae\nFamilia Dicroglossidae\nDe entre todos x\u00e9neros da familia \"Ranidae\", \"Odorrana\" est\u00e1 tan estreitamente relacionado con \"Rana\" que non ser\u00eda raro que volveran a unirse nun s\u00f3 x\u00e9nero. Os demais parecen estar moito m\u00e1is afastados, sobre todo \"Pelophylax\", ao que pertence a \"Pelophylax perezi\" (sin\u00f3nimo \"Rana perezi\"), a ra com\u00fan.\nEspecies.\nNa actualidade este x\u00e9nero est\u00e1 composto por 48 especies."}
{"id": "223389", "revid": "89787", "url": "https://gl.wikipedia.org/wiki?curid=223389", "title": "MicroStation", "text": "MicroStation \u00e9 un programa de CAD en d\u00faas e tres dimensi\u00f3ns de Bentley Systems. As \u00faltimas versi\u00f3ns do software foron para o sistema operativo Microsoft Windows, pero antes MicroStation ti\u00f1a versi\u00f3ns para Mac e un n\u00famero de versi\u00f3ns Unix. MicroStation \u00e9 unha plataforma para arquitectura e enxe\u00f1er\u00eda desenvolvida por Bentley Systems Inc. A versi\u00f3n actual do software \u00e9 MicroStation V8i.\nHistoria.\nMicroStation era inicialmente IGDS (\"Interactive Graphics Design System\") para PC. Nese momento, o produto era a\u00ednda chamado \"PseudoStation\".\nEn 1987 foi lanzado MicroStation 2.0. Esta foi a primeira versi\u00f3n que empregaba o formato DGN.\nCase dous anos despois, MicroStation 3.0 estaba no mercado, optimizado e aumentando a potencia de c\u00e1lculo rapidamente.\nMicroStation 4.0 sa\u00edu ao final de 1990 foi completado inclu\u00edndo moitas novas caracter\u00edsticas: Corte e enmascaramento dos arquivos de referencia, xestor DWG, diferentes modos para seleccionar elementos, os niveis de traballo (niveis, capas) para identificar e trocar a interface gr\u00e1fica de usuario.\nEn 1993 foi publicado MicroStation 5.0 e, \u00e1 s\u00faa vez trouxo moitas novas caracter\u00edsticas: soporte de arquivos de mapa de bits binarios, estilos de li\u00f1a personalizados, un administrador de acoutaci\u00f3n e o dese\u00f1o chamado unidade sen dimensi\u00f3ns, unha forma param\u00e9trica para a preparaci\u00f3n de debuxos. O \"V5 para Power Macintosh proporciona un completo conxunto de ferramentas CAD tanto para 2D coma para 3D.\nEn 1995, chegou Windows 95 ao mercado. Bentley sacou unha versi\u00f3n de MicroStation neste sistema operativo, a primeira incursi\u00f3n no mundo dos 32 bits. O seu nome era MicroStation 95, pero internamente era MicroStation v5.5.\nO n\u00famero de versi\u00f3n interna 5.7 de Microstation foi publicada en 1997. Esta versi\u00f3n inclu\u00eda iconas de cores - \u00edan cambiar a unha presentaci\u00f3n internacional - ao igual que en Microsoft Office 97. As novas caracter\u00edsticas desta versi\u00f3n son os mecanismos de traballo en Internet. Nesta versi\u00f3n tam\u00e9n ten unha precisi\u00f3n avanzada e o selector de precisi\u00f3n engadido.\nA J no nome ref\u00edrese a Java, xa que nesta versi\u00f3n a programaci\u00f3n MDL para Java ampliouse. Outras melloras son QuickvisionGL e un sistema de axuda revisada. MicroStation/J era a versi\u00f3n final, a cal baseouse nos formatos de arquivo IGDS. Este formato de arquivo -case \u00fanico na industria do software- empr\u00e9gase durante un per\u00edodo de 20 anos, case sen cambios. Este formato de arquivo desde ent\u00f3n chamouse despois da \u00faltima versi\u00f3n de soporte formato V7.\nEn 2001, MicroStation V8 foi liberado. O novo formato de arquivo base\u00e1base no est\u00e1ndar IEEE-754 e cham\u00e1base V8 DGN. O novo formato de arquivo permite ao usuario definir un n\u00famero virtualmente ilimitado de niveis. Coa transici\u00f3n \u00e1 flotaci\u00f3n aritm\u00e9tica \u00e9 agora un espazo moito m\u00e1is grande. Coa optimizaci\u00f3n dos sistemas operativos Microsoft Windows agora tam\u00e9n un tama\u00f1o de arquivo moito maior \u00e9 posible. Outras melloras son AccuSnap, historial de dese\u00f1o, modelos (varios debuxos nun s\u00f3 arquivo), desfacer ilimitado, interface de VBA (Visual Basic for Applications), TrueScale, as definici\u00f3ns est\u00e1ndar para as unidades de traballo (o novo formato internamente en metros e convertible noutras unidades). O engadido m\u00e1is importante \u00e9 o soporte do formato de arquivo amplamente utilizado DWG de Autodesk AutoCAD.\nMicroStation V8 en 2004 Edition (V8.5), seguido tres anos m\u00e1is tarde co apoio dos novos formatos DWG, Multi-snaps, a xeraci\u00f3n de PDF e a modelaxe de caracter\u00edsticas.\nMicroStation V8 XM Edition (v8.9) foi publicado en 2006. A edici\u00f3n incl\u00fae un XM revisado completamente, subsistema en gr\u00e1ficos Direct3D. A interface de usuario foi redese\u00f1ada e incl\u00fae tarefas de navegaci\u00f3n e configuraci\u00f3n de teclado.\nA versi\u00f3n actual de MicroStation \u00e9 a V8i (V8.11). A tarefa de navegaci\u00f3n foi revisada e ampliada. MicroStation incl\u00fae agora un m\u00f3dulo de procesamento de datos GPS.\nEvoluci\u00f3n.\nMicroStation \u00e9 un software de dese\u00f1o moi empregado en arquitectura cunha boa integraci\u00f3n GIS eran moitos os concellos que ti\u00f1an os mapas das cidades s\u00f3 en formato DGN. Nun principio o programa estaba moi optimizado para empregar poucos recursos inform\u00e1ticos e os seus arquivos eran dun tama\u00f1o bastante menor que aos de AutoCAD."}
{"id": "223390", "revid": "22795", "url": "https://gl.wikipedia.org/wiki?curid=223390", "title": "Buf\u00f3nidos", "text": ""}
{"id": "223391", "revid": "85894", "url": "https://gl.wikipedia.org/wiki?curid=223391", "title": "Eduardo Matos Santos", "text": "Eduardo Matos Santos, finado en Pontevedra o 22 de marzo de 1898, foi un avogado e pol\u00edtico galego.\nTraxectoria.\nVinculado ao Partido Liberal, home de confianza de Antonio Aguilar Correa, foi concelleiro e alcalde de Pontevedra, gobernador civil de Pontevedra (1881-1883) e deputado provincial. O 5 de novembro de 1886 foi elixido presidente da Deputaci\u00f3n de Pontevedra."}
{"id": "223392", "revid": "5863", "url": "https://gl.wikipedia.org/wiki?curid=223392", "title": "Agust\u00edn Cobi\u00e1n de Seijas", "text": "Agust\u00edn Su\u00e1rez Cobi\u00e1n de Seijas, finado en Pontevedra o 21 de maio de 1893, foi un avogado e pol\u00edtico galego.\nTraxectoria.\nVinculado ao Partido Conservador, foi director do Banco de Espa\u00f1a en Pontevedra e deputado provincial. O 4 de novembro de 1884 foi elixido presidente da Deputaci\u00f3n de Pontevedra."}
{"id": "223393", "revid": "5863", "url": "https://gl.wikipedia.org/wiki?curid=223393", "title": "Ram\u00f3n Romero L\u00f3pez V\u00e1zquez", "text": "Ram\u00f3n Romero L\u00f3pez V\u00e1zquez, finado en Santiago de Compostela o 8 de novembro de 1886, foi un avogado e pol\u00edtico galego.\nTraxectoria.\nMilitante do Partido Moderado, durante o Sexenio Democr\u00e1tico foi defensor da monarqu\u00eda e dirixiu o peri\u00f3dico pontevedr\u00e9s \"\"El Orden\" (1872). Vinculado ao Partido Liberal, foi deputado provincial. O 8 de xullo de 1884 foi elixido presidente da Deputaci\u00f3n de Pontevedra. Foi Fiscal da Audiencia de Santiago de Compostela."}
{"id": "223411", "revid": "1888", "url": "https://gl.wikipedia.org/wiki?curid=223411", "title": "Francisco Javier Mugartegui Parga", "text": "Francisco Javier Mug\u00e1rtegui Parga, nado en Pontevedra e finado no mesmo concello en 1884, foi un empresario e pol\u00edtico galego.\nTraxectoria.\nCo seu irm\u00e1n Rom\u00e1n Mug\u00e1rtegui Parga presentou en 1854 un proxecto para o desecamento da lagoa de Antela. En asociaci\u00f3n con Toribio Iscar S\u00e1ez obtiveron a concesi\u00f3n para desecar en 1868, pero as obras foron paralizadas pola oposici\u00f3n veci\u00f1al. Vinculado ao Partido Conservador, foi deputado provincial. O 26 de abril de 1881 foi elixido presidente da Deputaci\u00f3n de Pontevedra."}
{"id": "223412", "revid": "1308", "url": "https://gl.wikipedia.org/wiki?curid=223412", "title": "Alberto Durero", "text": ""}
{"id": "223413", "revid": "89787", "url": "https://gl.wikipedia.org/wiki?curid=223413", "title": "Richard Simmons", "text": "Milton Teagle \"Richard\" Simmons, nado o 12 de xullo de 1948, \u00e9 un instrutor de fitness, actor e produtor de v\u00eddeos estadounidense. \u00c9 co\u00f1ecido polos seus programas de perda de peso, sendo a m\u00e1is importante a li\u00f1a \"Sweatin' to the Oldies\" de v\u00eddeos de aer\u00f3bic.\nSimmons comezou a s\u00faa carreira no sector da perda de peso cando abriu o seu ximnasio Slimmons en Beverly Hills, California, atendendo persoas con sobrepeso, e f\u00edxose amplamente co\u00f1ecido polas s\u00faas aparici\u00f3ns en televisi\u00f3n e pola popularidade dos seus produtos de consumo. Foi parodiado a mi\u00fado e foi convidado adoito en programas de radio e televisi\u00f3n nocturnos como \"Late Show with David Letterman\" e \"The Howard Stern Show\". Continuou promovendo a sa\u00fade e o exercicio \u00f3 longo dunha carreira de d\u00e9cadas e logo ampliou as s\u00faas actividades para inclu\u00edr o activismo pol\u00edtico, como no ano 2008, cando amosou o seu apoio dun proxecto de lei que obrigaba \u00e1 educaci\u00f3n f\u00edsica non competitiva nas escolas p\u00fablicas como parte do programa No Child Left Behind Act."}
{"id": "223414", "revid": "6442531", "url": "https://gl.wikipedia.org/wiki?curid=223414", "title": "Francisco Javier Mart\u00ednez Enr\u00edquez", "text": "Francisco Javier Mart\u00ednez de Arce Enr\u00edquez Sarmiento de Valladares, VI Marqu\u00e9s de Valadares e VI Vizconde de Meira, nado en Ourense o 12 de agosto de 1808 e finado en Vigo o 19 de xaneiro de 1887, foi un pol\u00edtico galego.\nTraxectoria.\nFoi fillo de Francisco Javier Mart\u00ednez de Arce Noguerol e de Mar\u00eda de los Dolores Enr\u00edquez Sarmiento de Valladares Correa, que casaron en Ourense en 1785. Foi oficial de Infanter\u00eda. Foi elixido deputado polo Reino de Galicia (1820-1821), pola provincia de Ourense (1834-1836), cargo desde onde defendeu a capitalidade de Vigo e pola provincia de Lugo (1837). Foi gobernador e presidente da Deputaci\u00f3n de Pontevedra (1836). Foi alcalde de Vigo (1843-1844) e foi nomeado senador vitalicio (1846-1847).\nMercou a Illa de Toralla.\nCasou con Joaquina Montenegro Ponte, e foi pai de Joaqu\u00edn Mart\u00ednez Montenegro e de d\u00faas fillas, Mar\u00eda del Carmen, que casou con Jos\u00e9 Elduayen e Dolores, con Evaristo P\u00e9rez de Castro Brito.\nHerdou os seus dous t\u00edtulos nobiliarios do seu av\u00f3 materno Mart\u00edn Benito Enr\u00edquez y Sarmiento de Valladares. En 1871 cedeu o vizcondado de Meira ao seu fillo Joaqu\u00edn. No marquesado de Valladares sucedeuno a s\u00faa neta Milagros Elduayen y Mart\u00ednez."}
{"id": "223415", "revid": "98629", "url": "https://gl.wikipedia.org/wiki?curid=223415", "title": "Escama de peixe", "text": "As escamas de peixe son as estruturas con forma de plaqui\u00f1as que cobren a superficie corporal dos peixes. Hai peixes que non te\u00f1en escamas, pero a pel da maior\u00eda dos peixes \u00f3seos e cartilaxinosos, est\u00e1 cuberta por elas. As escamas var\u00edan enormemente en tama\u00f1o, forma, estrutura e extensi\u00f3n, e van desde placas de armadura r\u00edxida en peixes como \"Aeoliscus strigatus\" e os \"Ostraciidae\" ou peixes cofre, ata microsc\u00f3picas ou ausentes en peixes como as angu\u00edas e os peixes sapos. A morfolox\u00eda da escama pode utilizarse para identificar as especies de peixes.\nAs escamas dos peixes orix\u00ednanse a partir da capa de mesoderma correspondente \u00e1 derme, o que as distingue das escamas dos r\u00e9ptiles, que son epid\u00e9rmicas. Os mesmos xenes que participan no desenvolvemento dos dentes e o pelo dos mam\u00edferos tam\u00e9n est\u00e1n implicados no desenvolvemento das escamas.\nTipos.\nEscamas placoides.\nTam\u00e9n chamadas \"dent\u00edculos d\u00e9rmicos\", as escamas placoides enc\u00f3ntranse nos peixes cartilaxinosos: quenllas, raias e quimeras. Estruturalmente, son hom\u00f3logas aos dentes dos vertebrados, e te\u00f1en unha polpa dentaria central con vasos sangu\u00edneos, rodeada por unha capa c\u00f3nica de dentina, que se encontra na parte superior dunha placa basal rectangular que descansa na derme. A punta da escama asoma \u00e1 superficie e ten unha carapucha de esmalte. A capa m\u00e1is externa est\u00e1 composta por vitrodentina, unha substancia inorg\u00e1nica bastante similar ao esmalte dental. As escamas placoides non poden crecer en tama\u00f1o, sen\u00f3n que se van engadindo a medida que aumenta o tama\u00f1o do peixe.\nOs tibur\u00f3ns est\u00e1n totalmente cubertos por escamas placoides. Estas escamas crean pequenos v\u00f3rtices que reducen a resistencia \u00e1 auga e fan que a nataci\u00f3n sexa m\u00e1is eficiente e tranquila en comparaci\u00f3n coa dos peixes \u00f3seos. A superficie do corpo que cobren as escamas \u00e9 moito menor en raias e quimeras. A textura rugosa, como papel de lixa da pel das quenllas e raias, xunto \u00e1 s\u00faa dureza, fixo que fose utilizada como un coiro en certas aplicaci\u00f3ns, como na empu\u00f1adura de espadas e coitelos, pola s\u00faa resistencia a esvarar.\nEscamas cosmoides.\nTe\u00f1en escamas cosmoides os sarcopterixios: celacantos e peixes pulmonados e, probablemente estas escamas derivaron da fusi\u00f3n das escamas placoides. Est\u00e1n compostas por unha capa de denso \u00f3so laminar chamada isopedina, sobre a que se disp\u00f3n unha capa de \u00f3so esponxoso con vasos sangu\u00edneos. As capas de \u00f3so est\u00e1n cubertas por unha substancia similar \u00e1 dentina chamada cosmina e un recubrimento superficial exterior de vitrodentina.\nO celacanto ten catro capas de escamas cosmoides. As escamas do celacanto actual est\u00e1n modificadas pola perda da capa de cosmina, mentres que as escamas dos peixes pulmonados actuais est\u00e1n modificadas pola perda da capa de dentina. As escamas cosmoides aumentan de tama\u00f1o segundo vai crecendo a capa de \u00f3so laminar.\nEscamas ganoides.\nAs escamas ganoides son propias dos esturi\u00f3ns, peixes esp\u00e1tula (Polyodontidae), Lepisosteidae, \"Amia\" e Polypteridae. Derivan das escamas cosmoides, cunha capa de dentina en lugar de cosmina e unha capa de sal inorg\u00e1nico chamada gano\u00edna (similar ao esmalte), en lugar de vitrodentina. A maior\u00eda te\u00f1en forma de rombo e est\u00e1n unidas por articulaci\u00f3ns.\nNos esturi\u00f3ns, as escamas ampl\u00edanse en placas de armadura nas partes laterais do corpo e atr\u00e1s, e en \"Amia\" as escamas red\u00facense considerablemente en espesor para parecerse a escamas cicloides (v\u00e9xase m\u00e1is abaixo).\nEscamas cicloides e ctenoides.\nAs escamas cicloides e ctenoides enc\u00f3ntranse nos peixes tele\u00f3steos, un clado derivado dos Actinopterygii.\nAs escamas cicloides te\u00f1en beiras lisas, pero as ctenoides te\u00f1en indentaci\u00f3ns diminutas chamadas \"ctenii\" ('peites') na beira posterior, o que lles d\u00e1 unha textura \u00e1spera, en forma de peite. Estas escamas case non conte\u00f1en \u00f3so, e est\u00e1n compostas por unha capa superficial que cont\u00e9n hidroxiapatita e carbonato de calcio e unha capa m\u00e1is profunda, composta na s\u00faa maior\u00eda de col\u00e1xeno. O esmalte dos outros tipos de escama red\u00facese a cristas superficiais e ctenii. A maior\u00eda dos actinopterixios te\u00f1en escamas ctenoides. Nos Pleuronectiformes, algunhas especies te\u00f1en escamas ctenoides no lado dos ollos e escamas cicloides no lado cego, e outras especies te\u00f1en escamas ctenoides nos machos e escamas cicloides nas femias.\n\u00c1 s\u00faa vez, as escamas ctenoides poden subdividirse en tres tipos: \nAs escamas cicloides e ctenoides superp\u00f3\u00f1ense, o que as fai m\u00e1is flexibles ca as escamas cosmoides e ganoides. Crecen en tama\u00f1o a trav\u00e9s de adici\u00f3ns \u00e1 marxe creando bandas de crecemento estacional desigual chamadas aneis (annulus, annuli). Estas bandas ou aneis poden utilizarse para calcular a idade dos peixes, de xeito similar ao que se fai cos aneis dos troncos das \u00e1rbores. As\u00ed, varias bandas moi espazadas, indicar\u00e1n un crecemento r\u00e1pido.\nModificaci\u00f3ns das escamas.\nDiferentes grupos de peixes evolucionaron orixinando diversas modificaci\u00f3ns nas s\u00faas escamas, que utilizan para varias funci\u00f3ns, como por exemplo:\nAlg\u00fans grupos de peixes presentan placas \u00f3seas na pel. De todos os xeitos, estas placas \u00f3seas non son escamas modificadas, sen\u00f3n osificaci\u00f3ns da pel. Moitos grupos de peixes \u00f3seos, como os \"Syngnathinae\" e os cabalos de mar (\"Hippocampinae\"), varias familias de peixes gato (\"Siluriformes\"), espi\u00f1entos (\"Gasteroidea\"), e \"Agonidae\", desenvolveron placas \u00f3seas externas, que lembran estruturalmente a escamas placoides (a\u00ednda que non derivan delas), e que lles serven como armadura protectora. Nos peixes cofre (\"Ostraciidae\"), as placas est\u00e1n todas fusionadas formando un estoxo r\u00edxido que lles cobre todo o corpo.\nDesenvolvemento das escamas.\nA produci\u00f3n de escamas d\u00e1se nos peixes durante o desenvolvemento tard\u00edo, o cal, para o caso espec\u00edfico do peixe cebra (\"Danio rerio\") \u00e9 de 30 d\u00edas despois da fertilizaci\u00f3n; nese momento \u00e9 cando se empeza a ver a diferenciaci\u00f3n e organizaci\u00f3n das diferentes capas que formar\u00e1n as escamas. Para isto \u00e9 preciso que primeiro se xere unha consolidaci\u00f3n do mes\u00e9nquima, despois debe inducirse a morfox\u00e9nese, e posteriormente debe producirse a diferenciaci\u00f3n ou metamorfose tard\u00eda.\nConsolidaci\u00f3n do mes\u00e9nquima.\nA consolidaci\u00f3n do mes\u00e9nquima ou estruturaci\u00f3n do mes\u00e9nquima prod\u00facese durante o desenvolvemento da derme. Este proceso \u00e9 diferente para os peixes cartilaxinosos e os tele\u00f3steos. Para os primeiros, a estruturaci\u00f3n orix\u00ednase pola formaci\u00f3n de d\u00faas capas, a primeira \u00e9 superficial e larga, e a segunda \u00e9 delgada e compacta, estas d\u00faas capas est\u00e1n separadas por c\u00e9lulas mesenquimais. A diferenza dos cartilaxinosos, os peixes \u00f3seos xeran un substrato, de tipo acelular, o cal est\u00e1 organizado por fibras de col\u00e1xeno dispostas en forma perpendicular. Posteriormente, para ambos os tipos de peixes d\u00e1se a elongaci\u00f3n dos fibroblastos; estes penetran na capa compacta do mes\u00e9nquima, a cal foi consolidada previamente \u00e1 formaci\u00f3n da escama, para poder iniciar a placa d\u00e9rmica.\nInduci\u00f3n da morfox\u00e9nese.\nA morfox\u00e9nese das escamas prod\u00facese a partir da papila epid\u00e9rmica, a cal se xera pola uni\u00f3n da epiderme e a derme, por medio dun proceso de invaxinaci\u00f3n. A morfox\u00e9nese empeza no momento en que os fibroblastos son recolocados cara \u00e1 parte superior do mes\u00e9nquima compacto. Ao longo deste proceso, as c\u00e9lulas basais do epitelio forman unha capa delimitante, a cal est\u00e1 localizada na parte superior do mes\u00e9nquima, posteriormente estas c\u00e9lulas vanse diferenciar, indicando por onde xurdir\u00e1 o primordio da escama.\nDiferenciaci\u00f3n ou metamorfose tard\u00eda.\nEsta diferenciaci\u00f3n x\u00e9rase de d\u00faas formas diferentes de acordo co tipo de escama que se vai formar. A formaci\u00f3n de escamas cicloides e ctenoides d\u00e1se por medio da creaci\u00f3n dun espazo entre a matriz da papila epid\u00e9rmica; este espazo presenta fibras de col\u00e1xeno. Arredor deste espazo, d\u00e1se a diferenciaci\u00f3n de elasmoblastos, os cales son os encargados de xerar o material necesario para a formaci\u00f3n da escama. Posteriormente, prod\u00facese a mineralizaci\u00f3n da matriz, permitindo que a escama adquira rixidez.\nA diferenza das escamas cicloides e ctenoides, as escamas ganoides, est\u00e1n compostas por col\u00e1xeno mineralizado e non mineralizado en diferentes rexi\u00f3ns. A formaci\u00f3n destas prod\u00facese pola entrada das c\u00e9lulas superficiais do mes\u00e9nquima cara ao interior da matriz, esta \u00faltima est\u00e1 composta por fibras de col\u00e1xeno e est\u00e1 situada arredor dos capilares vasculares, dando as\u00ed orixe \u00e1s cavidades vasculares. Neste punto, os elasmoblastos son substitu\u00eddos por osteoblastos, formando as\u00ed \u00f3so. Os parches da matriz da escama que non est\u00e1n osificados, est\u00e1n compostos por col\u00e1xeno compactado que permite manter a uni\u00f3n co mes\u00e9nquima; isto denom\u00ednase fibras de Sharpey.\nProte\u00ednas e xenes implicados.\nUn dos xenes que regulan o proceso de formaci\u00f3n de escamas en peixes \u00e9 o xene \"sonic hedgehog (shh)\", o cal codifica a prote\u00edna sonic hedghog (shh), que interv\u00e9n na organox\u00e9nese e en procesos de comunicaci\u00f3n celular, e permite o desenvolvemento destes ap\u00e9ndices.\nA apolipoprote\u00edna E (ApoE), que permite o transporte e metabolismo de triglic\u00e9ridos e colesterol, presenta unha interacci\u00f3n con shh, debido a que ApoE fornece o colesterol \u00e1 ruta de sinalizaci\u00f3n de shh. Demostrouse que durante o proceso de diferenciaci\u00f3n e interacci\u00f3n celular, o nivel de transcrici\u00f3n de ApoE \u00e9 elevado, o que pon en evidencia que esta prote\u00edna \u00e9 importante para o desenvolvemento tard\u00edo das escamas."}
{"id": "223416", "revid": "1987", "url": "https://gl.wikipedia.org/wiki?curid=223416", "title": "R\u00edo Bandon", "text": "O r\u00edo Bandon \u00e9 un r\u00edo de Irlanda que nace en Nowen Hill, nas monta\u00f1as Shehy, e desemboca no mar C\u00e9ltico, preto da vila de Kinsale, no condado de Cork."}
{"id": "223417", "revid": "5863", "url": "https://gl.wikipedia.org/wiki?curid=223417", "title": "Evaristo P\u00e9rez de Castro Brito", "text": "Evaristo P\u00e9rez de Castro Brito, finado en Vigo o 11 de setembro de 1896, foi un pol\u00edtico galego.\nTraxectoria.\nCasou con Dolores Mart\u00ednez Montenegro, filla de Francisco Javier Mart\u00ednez Enr\u00edquez, marqu\u00e9s de Valladares. Cu\u00f1ado de Jos\u00e9 Elduayen e vinculado ao Partido Conservador, foi deputado provincial. O 21 de marzo de 1877 foi elixido presidente da Deputaci\u00f3n de Pontevedra. Foi presidente da Comisi\u00f3n de l\u00edmites con Portugal e Ministro secretario das \u00d3rdenes."}
{"id": "223420", "revid": "1888", "url": "https://gl.wikipedia.org/wiki?curid=223420", "title": "Evaristo P\u00e9rez de Castro", "text": "Co nome de Evaristo P\u00e9rez de Castro pod\u00e9monos referir a:"}
{"id": "223421", "revid": "1888", "url": "https://gl.wikipedia.org/wiki?curid=223421", "title": "Narciso Heredia y Begines de los R\u00edos", "text": ""}
{"id": "223423", "revid": "1888", "url": "https://gl.wikipedia.org/wiki?curid=223423", "title": "Escolas de ferrado", "text": ""}
{"id": "223425", "revid": "1888", "url": "https://gl.wikipedia.org/wiki?curid=223425", "title": "Escolas de dama", "text": ""}
{"id": "223426", "revid": "1888", "url": "https://gl.wikipedia.org/wiki?curid=223426", "title": "Escolas de amiga", "text": ""}
{"id": "223427", "revid": "1888", "url": "https://gl.wikipedia.org/wiki?curid=223427", "title": "Escolas maternal", "text": ""}
{"id": "223428", "revid": "1888", "url": "https://gl.wikipedia.org/wiki?curid=223428", "title": "Escolas mutuas", "text": ""}
{"id": "223429", "revid": "98629", "url": "https://gl.wikipedia.org/wiki?curid=223429", "title": "Raising Helen", "text": "Raising Helen \u00e9 un filme estadounidense dirixido por Garry Marshall que se estreou no 2004.\nSinopse.\nHelen Harris conseguiu os seus so\u00f1os: \u00e9 unha famosa modelo dunha importante axencia de Manhattan. A s\u00faa vida transcorre entre os desfiles de moda, durante o d\u00eda, e os clubs m\u00e1is de moda da cidade, pola noite. Pero, un d\u00eda, recibe unha chamada que a obrigar\u00e1 a abandonar o seu despreocupado estilo de vida: ter\u00e1 que facerse cargo dos tres fillos da s\u00faa irm\u00e1 que morreu."}
{"id": "223430", "revid": "89787", "url": "https://gl.wikipedia.org/wiki?curid=223430", "title": "Manuel Mar\u00eda Huag\u00f3n", "text": "Manuel Mar\u00eda Huag\u00f3n Hurtado de Corcuera, finado o 17 de marzo de 1882, foi un pol\u00edtico espa\u00f1ol.\nTraxectoria.\nFoi elixido deputado a Cortes por Baleares en 1858, volveu ser elixido deputado polo distrito de Igualada en 1863 e 1864, en 1865 foi elixido polo distrito de Manresa. No Sexenio Democr\u00e1tico foi elixido senador pola provincia das Illas Baleares (1872). Trasladouse a Galicia e o 12 de marzo de 1875 foi nomeado presidente da Deputaci\u00f3n de Pontevedra. Na Restauraci\u00f3n foi elixido senador pola provincia de Pontevedra en 1877 e foi reelixido en 1879. Foi director do Tesouro (1863)."}
{"id": "223431", "revid": "1888", "url": "https://gl.wikipedia.org/wiki?curid=223431", "title": "Manuel Mar\u00eda Huag\u00f3n Hurtado de Corcuera", "text": ""}
{"id": "223432", "revid": "5863", "url": "https://gl.wikipedia.org/wiki?curid=223432", "title": "Pirkanmaa", "text": "Pirkanmaa (en sueco Birkaland) \u00e9 unha das 19 rexi\u00f3ns de Finlandia. Est\u00e1 situada ao oeste do pa\u00eds, nas provincias hist\u00f3ricas de Satakunta e Tavastia e na actual provincia de Finlandia Occidental. A s\u00faa capital e cidade m\u00e1is poboada \u00e9 Tampere.\nA rexi\u00f3n de Pirkanmaa limita coas rexi\u00f3ns de Satakunta ao oeste, Ostrobotnia do Sur ao norte, Finlandia Central e P\u00e4ij\u00e4nne Tavastia (leste), e Finlandia Propia e Tavastia Propia ao sur. Esta rexi\u00f3n \u00e9 a segunda m\u00e1is poboada do pa\u00eds e a s\u00e9tima m\u00e1is extensa.\nConcellos.\nA rexi\u00f3n de Pirkanmaa est\u00e1 formada por 22 concellos, 11 dos cales te\u00f1en status de cidade:\nPol\u00edtica.\nAs elecci\u00f3ns parlamentarias de 2011 en Finlandia Central deron os seguintes resultados:"}
{"id": "223437", "revid": "5863", "url": "https://gl.wikipedia.org/wiki?curid=223437", "title": "Benito Mar\u00eda de Oca", "text": "Benito Mar\u00eda de Oca Gil foi un pol\u00edtico galego.\nTraxectoria.\nFoi alcalde da Estrada (1859), promotor fiscal e xu\u00edz de paz. No Sexenio Democr\u00e1tico foi elixido deputado provincial (1868), nomeado Secretario do goberno de Pontevedra (1969) e elixido deputado ao Congreso polo distrito de Taveir\u00f3s en 1872. O 26 de xullo de 1874 foi nomeado presidente da Deputaci\u00f3n de Pontevedra."}
{"id": "223438", "revid": "1888", "url": "https://gl.wikipedia.org/wiki?curid=223438", "title": "Benito Mar\u00eda de Oca Gil", "text": ""}
{"id": "223439", "revid": "98629", "url": "https://gl.wikipedia.org/wiki?curid=223439", "title": "Men in Black 3", "text": "Men in Black 3 (estilizado como MIB3 ou tam\u00e9n Men in Black III) \u00e9 un filme estadounidense dirixido por Barry Sonnenfeld que se estreou no 2012. Terceiro filme da saga \"Men in Black\" baseado na serie de banda dese\u00f1ada hom\u00f3nima de Lowell Cunningham.\nSinopse.\nO filme comeza coa fuxida dun estra\u00f1o e poderoso extraterrestre chamado Boris \"o animal\", un recluso da prisi\u00f3n dos MIB na L\u00faa. \u00c9 o \u00faltimo supervivente da raza alien\u00edxena \"boglodita\", que sobrevive mediante o ataque, toma, e ocupaci\u00f3n doutros planetas habitados. Boris \u00e9 un asasino, que foi capturado polo axente K (Tommy Lee Jones), quen tam\u00e9n puido despregar un sistema de defensa (denominado \"Arca Net\"), e evitar unha invasi\u00f3n \"boglodita\", logrando as\u00ed a s\u00faa extinci\u00f3n. Por\u00e9n, Boris logra burlar a seguridade e escapar para vingarse de K."}
{"id": "223440", "revid": "1131", "url": "https://gl.wikipedia.org/wiki?curid=223440", "title": "Manuel B\u00e1rcena Franco", "text": "Manuel B\u00e1rcena Franco, I conde de Torrecedeira, nado en Vigo o 27 de agosto 1834 e finado na mesma cidade o 14 de xaneiro de 1908, foi un empresario e pol\u00edtico galego.\nTraxectoria.\nFillo de Manuel B\u00e1rcena de la Concha Bustillo e de Mar\u00eda del Pilar Franco Men\u00e9ndez Colwel. Educouse en Gran Breta\u00f1a. Mantivo e aumentou os negocios de curtidos fundados polo seu pai en Barreiro (Lavadores) e fundou os seus propios como consignatario de buques, gandeiro e promotor de vivendas. Tivo a s\u00faa propia casa de banca e foi fundador da Caja de Ahorros y Monte de Piedad de Vigo en 1880. Tam\u00e9n constru\u00edu importantes edificios como o da Caixa de Aforros por el fundada e o Edificio El Moderno.\nNo Sexenio Democr\u00e1tico foi elixido senador pola provincia de Pontevedra en 1872 e foi reelixido en 1884. O 6 de abril de 1874 foi nomeado presidente da Deputaci\u00f3n de Pontevedra. Na Restauraci\u00f3n foi alcalde de Vigo (1879-1881) e foi elixido senador por Pontevedra en 1886, sendo reelixido en 1891, 1896 e 1903.\nO 3 de xaneiro de 1891 a ra\u00ed\u00f1a rexente Mar\u00eda Cristina de Habsburgo-Lorena outorgoulle o t\u00edtulo de conde de Torrecedeira, en referencia ao Pazo de Torre Cedeira, situado en Cedeira, Redondela. Do seu casamento con Dolores de Andr\u00e9s-Garc\u00eda L\u00f3pez naceron tres fillos, o primox\u00e9nito dos cales, Manuel B\u00e1rcena Andr\u00e9s herdou o t\u00edtulo nobiliario."}
{"id": "223441", "revid": "75439", "url": "https://gl.wikipedia.org/wiki?curid=223441", "title": "Xerarqu\u00eda dos x\u00e9neros", "text": "Unha xerarqu\u00eda dos x\u00e9neros \u00e9 calquera formalizaci\u00f3n que ordena segundo o seu valor ou categor\u00eda diferentes tipos de x\u00e9neros art\u00edsticos. As xerarqu\u00edas m\u00e1is co\u00f1ecidas son sustentadas polas academias europeas entre o s\u00e9culo XVII e a Idade Moderna, e delas a xerarqu\u00eda que para os x\u00e9neros pict\u00f3ricos sostivo a Academia francesa que desempe\u00f1ou un papel central na arte acad\u00e9mica.\nDescrici\u00f3n.\nO debate sobre a est\u00e9tica da pintura, que continuou obtendo adhesi\u00f3ns dende o Renacemento, radicou na importancia da alegor\u00eda: empreg\u00e1banse elementos pict\u00f3ricos como a li\u00f1a e a cor para transmitir unha idea ou tema unificador \u00faltimo. Por esta raz\u00f3n adoptouse na arte o idealismo, de xeito que as formas naturais xeneralizar\u00edanse, e \u00e1 s\u00faa vez subordinar\u00edanse \u00e1 unidade da obra de arte. O obxectivo era transmitir unha verdade universal a trav\u00e9s da imitaci\u00f3n de \"la belle nature\". Moitos te\u00f3ricos da \u00e9poca disent\u00edan, como Gotthold Ephraim Lessing, que sostivo que a alegor\u00eda era imperfecta e base\u00e1base nunha analox\u00eda equivocada entre as artes pl\u00e1sticas e a poes\u00eda que afund\u00eda as s\u00faas ra\u00edces no devandito horaciano \"ut pictura poesis\" (\u00abcomo a pintura as\u00ed \u00e9 a poes\u00eda\u00bb).\nO ano 1667, Andr\u00e9 F\u00e9libien histori\u00f3grafo, arquitecto e te\u00f3rico do clasicismo franc\u00e9s nun pr\u00f3logo das Conferencias da Academia codifica a pintura cl\u00e1sica por temas pict\u00f3ricos: \u00aba historia, o retrato, a paisaxe, as mari\u00f1as, as flores e os froitos\u00bb. A pintura de historia era considerada un \"grande genre\" e inclu\u00eda as pinturas con temas relixiosos, mitol\u00f3xicos, hist\u00f3ricos, literarios ou aleg\u00f3ricos. Encarnaban algunha interpretaci\u00f3n da vida ou portaban unha mensaxe intelectual ou moral. Os deuses e as deusas das mitolox\u00edas antigas representaban diferentes aspectos do psiquismo humano, as figuras relixiosas representaban diferentes ideas, e a historia, como as demais fontes, representaban unha dial\u00e9ctica ou xogo de ideas. Durante longo tempo, especialmente durante a Revoluci\u00f3n francesa, a pintura de historia a mi\u00fado centr\u00e1base na representaci\u00f3n dun espido masculino heroico; a\u00ednda que isto decaeu no s\u00e9culo XIX.\nTomando como base aquela xerarqu\u00eda clasif\u00edcase de m\u00e1is a menos nobre os seguintes x\u00e9neros:\nSegundo a Academia, os retratos, paisaxes e bodeg\u00f3ns eran inferiores porque eran sinxelas representaci\u00f3ns de obxectos externos, sen forza moral ou imaxinaci\u00f3n art\u00edstica. A pintura de x\u00e9nero -nin ideal en estilo, nin elevada no tema- foi admirada pola s\u00faa habilidade, inxenuidade e mesmo o seu humor, pero nunca se confundiu coa grande arte. A xerarqu\u00eda dos x\u00e9neros tam\u00e9n tivo unha correspondencia coa xerarqu\u00eda dos formatos: formato grande para a pintura de historia, pequeno para os bodeg\u00f3ns.\nF\u00e9libien argumentou que o pintor deb\u00eda imitar a Deus, cuxa obra m\u00e1is perfecta \u00e9 o home, e mostra grupos de figuras humanas e elix\u00eda temas da historia e a f\u00e1bula. \u00abDebe\u00bb, escribe F\u00e9libien, \u00abcomo os historiadores, representar grandes acontecementos, ou como os poetas, suxeitos que agradar\u00e1n; e subindo a\u00ednda m\u00e1is alto, ser h\u00e1bil para ocultar baixo o veo da f\u00e1bula as virtudes dos grandes homes e os misterios m\u00e1is exaltados\u00bb.\nO pintor brit\u00e1nico sir Joshua Reynolds nos seus \"Discourses\" dos anos 1770 e 1780, reiterou o argumento de que o bodeg\u00f3n ti\u00f1a a posici\u00f3n inferior na xerarqu\u00eda dos x\u00e9neros base\u00e1ndose en que interfer\u00eda co acceso do pintor \u00e1s formas centrais, aqueles produtos dos poderes generalizadores da mente. No cume reinaba a pintura de historia, centrada no corpo humano: a familiaridade coas formas do corpo permit\u00eda \u00e1 mente do pintor, ao comparar innumerables exemplos da forma humana, abstraer daqueles os trazos centrais ou t\u00edpicos que representan a esencia ou ideal do corpo.\nMalia estar Reynolds de acordo con F\u00e9libien sobre a orde natural dos x\u00e9neros, sosti\u00f1a que unha obra importante de calquera x\u00e9nero pict\u00f3rico pod\u00eda producirse en mans dun xenio: \u00abSexa a figura humana, un animal ou mesmo obxectos inanimados, non hai nada, non importa cu\u00e1n pouco prometedor en aparencia, que non poida alzarse \u00e1 dignidade, transmitir sentimento e producir emoci\u00f3n, en mans dun pintor de xenio. O que se dic\u00eda de Virxilio, que mesmo o esterco tir\u00e1bao ao chan con dignidade, pode aplicarse a Tiziano; calquera cousa que tocaba, non importa cu\u00e1n humilde por natureza, e habitualmente familiar, por unha especie de maxia, el invest\u00edao de grandeza e importancia\u00bb.\nA\u00ednda que as academias europeas normalmente insist\u00edan estritamente nesta xerarqu\u00eda, nos seus dominios, moitos artistas foron capaces de inventar x\u00e9neros novos e \u00fanicos que acadaban os temas m\u00e1is baixos \u00e1 importancia da pintura de historia. O propio Reynolds logrou isto ao inventar un estilo de retrato que se chamou \"Grand Manner\" (Grande estilo) onde halagaba aos seus modelos ao asemellalos a personaxes mitol\u00f3xicos. Jean-Antoine Watteau inventou un x\u00e9nero que se chamou \"f\u00eates galantes\" (festas galantes) onde amosar\u00eda escenas de entretementos cortes\u00e1ns en ambientaci\u00f3ns arc\u00e1dicas; estas a mi\u00fado ti\u00f1an unha calidade aleg\u00f3rica e po\u00e9tica que se consideraba que as ennobrec\u00eda. Claudio de Lorena practicou un x\u00e9nero chamado o paisaxe ideal, onde unha composici\u00f3n basear\u00edase vagamente na natureza e dot\u00e1baa de ru\u00ednas cl\u00e1sicas como unha ambientaci\u00f3n dun tema hist\u00f3rico ou b\u00edblico. Combinaba artisticamente paisaxe e pintura de historia, deste xeito lexitimaba o primeiro. \u00c9 sin\u00f3nimo do termo \"paisaxe hist\u00f3rica\" que recibiu reco\u00f1ecemento oficial na Academia Francesa cando se estableceu un Premio de Roma para este x\u00e9nero en 1817. Finalmente, Jean Sim\u00e9on Chardin foi capaz de crear bodeg\u00f3ns considerados con tanto encanto e beleza como para ser colocados xunto aos mellores temas aleg\u00f3ricos. Con todo, consciente desta xerarqu\u00eda, Chardin comezou a inclu\u00edr figuras na s\u00faa obra ao redor de 1730, principalmente mulleres e nenos.\nEstes x\u00e9neros menores foron o campo no que destacaron as mulleres pintoras, pois at\u00e9 mediados do s\u00e9culo XIX, foron incapaces en gran medida de pintar cadros de historia. Isto ocorr\u00eda as\u00ed porque a Academia, para protexer a s\u00faa modestia, non lles permit\u00eda participar no proceso final da formaci\u00f3n art\u00edstica, a do pintar do natural. Pod\u00edan traballar a partir de relevos, l\u00e1minas, moldes e dos antigos mestres, pero non cun modelo espido. Por iso, en lugar diso, animouselles a participar nas formas inferiores de pintura como o retrato, a paisaxe e as escenas de x\u00e9nero. Consider\u00e1banse x\u00e9neros m\u00e1is femininos por considerar que chamaban m\u00e1is a atenci\u00f3n da vista que da mente.\nEsta xerarqu\u00eda sobre todo ti\u00f1a sentido para a Academia. Os particulares preocup\u00e1banse basicamente de facer pintar o seu retrato. No s\u00e9culo XIX, pintores e cr\u00edticos comezaron a rebelarse contra numerosas normas da Academia Francesa, entre elas, a preferencia pola pintura de historia. Entre os novos estilos como o realismo ou o impresionismo buscaron representar o momento actual e a vida coti\u00e1 como o ollo a v\u00eda, e desprendida de significados hist\u00f3ricos. Triunfou a paisaxe, mesmo nos encargos oficiais. En 1850, a \u00abpaisaxe campestre\u00bb (escena natural que suscita unha emoci\u00f3n no artista, e este quere transmitila ao espectador) v\u00f3lvese preponderante en relaci\u00f3n coa \u00abpaisaxe heroica\u00bb (no cal se desenvolve unha escena hist\u00f3rica ou mitol\u00f3xica). Os realistas a mi\u00fado escolleron a pintura de x\u00e9nero e os bodeg\u00f3ns, mentres que os impresionistas con maior frecuencia centr\u00e1ronse nas paisaxes. A pintura de historia obtivo menos favor cando se puxo de moda en Europa a arte e a cultura xaponeses, na forma de Xaponismo no Xap\u00f3n d\u00e1base unha importancia significativa a obxectos de laca e porcelana."}
{"id": "223442", "revid": "85894", "url": "https://gl.wikipedia.org/wiki?curid=223442", "title": "Retrato pict\u00f3rico", "text": "O retrato pict\u00f3rico \u00e9 un x\u00e9nero dentro da pintura, no que se pretende representar a aparencia visual do suxeito, en particular cando o que se retrata \u00e9 un ser humano, a\u00ednda que tam\u00e9n poden representarse animais. Os retratistas traballan por encargo, tanto de persoas p\u00fablicas como de particulares, ou inspirados pola admiraci\u00f3n e o afecto cara o protagonista. A mi\u00fado son documentos de familia ou de Estado, as\u00ed como recordos da persoa retratada. Cando o artista se retrata a si mesmo tr\u00e1tase dun autorretrato.\nHistoricamente, os retratos representaban os ricos e poderosos. Pero co tempo, difundiuse entre a clase media o encargo de retratos das s\u00faas familias e colegas. A\u00ednda hoxe, persiste a pintura de retrato como encargo de gobernos, corporaci\u00f3ns, asociaci\u00f3ns ou individuos.\nDentro da xerarqu\u00eda dos x\u00e9neros, o retrato ten unha postura ambigua e intermedia; por unha banda, representa a unha persoa feita a semellanza de Deus, pero doutra banda, \u00e1 fin e ao cabo tr\u00e1tase de glorificar a vaidade dunha persoa."}
{"id": "223443", "revid": "51526", "url": "https://gl.wikipedia.org/wiki?curid=223443", "title": "Pintura de historia", "text": "A pintura de historia, ou pintura hist\u00f3rica, \u00e9 un x\u00e9nero pict\u00f3rico que se inspira en escenas con eventos da historia cristi\u00e1, da historia antiga (Mesopot\u00e1mica, exipcia, grega, romana...), da mitolox\u00eda ou dos acontecementos hist\u00f3ricos recentes. Igualmente, incl\u00faese neste x\u00e9nero a alegor\u00eda e aqueles cadros que toman a s\u00faa narraci\u00f3n non da historia sen\u00f3n da literatura. \u00c9 dicir, ch\u00e1maselle \u00abhist\u00f3rica\u00bb non porque represente exclusivamente acontecementos hist\u00f3ricos sen\u00f3n porque narra unha historia.\nValoraci\u00f3n.\nA pintura de historia considerouse tradicionalmente como o x\u00e9nero m\u00e1is importante. Esta preeminencia expl\u00edcase dentro dun concepto determinado da arte en xeral: non se valora tanto que a arte imite \u00e1 vida, sen\u00f3n que prop\u00f3n exemplos nobres e veros\u00edmiles. Non se narra o que os homes fan sen\u00f3n o que poden chegar a facer. Por iso def\u00e9ndese a superioridade daquelas obras art\u00edsticas nas que o narrado consid\u00e9rase elevado ou nobre.\nXa o renacentista Alberti, na s\u00faa obra \"De pictura\", Libro II, sinalou que \u00aba relevancia dun cadro non se mide polo seu tama\u00f1o, sen\u00f3n polo que conta, pola s\u00faa historia\u00bb. A idea prov\u00e9n da Grecia cl\u00e1sica, na que se valoraba m\u00e1is a traxedia, isto \u00e9, a representaci\u00f3n dunha acci\u00f3n nobre executada por deuses ou heroes, que a comedia, que se entend\u00eda como as acci\u00f3ns coti\u00e1s de persoas vulgares. Neste sentido, Arist\u00f3teles, no seu \"Po\u00e9tica\", acaba dando prevalencia \u00e1 ficci\u00f3n po\u00e9tica, pois narra o que poder\u00eda suceder, o que \u00e9 posible, veros\u00edmil ou necesario, m\u00e1is que o realmente sucedido, que ser\u00eda o campo do historiador. Agora ben, tendo presente que non se trata de que esa ficci\u00f3n sexa pura invenci\u00f3n ou fantas\u00eda sen\u00f3n que o mito \u00e9 fabulaci\u00f3n, estilizaci\u00f3n ou idealizaci\u00f3n a partir de exemplos humanos posibles historicamente. Cando Arist\u00f3teles valora por riba de todo \u00e1 traxedia \u00e9 porque, de entre todas as acci\u00f3ns humanas posibles, as que imita son as mellores e m\u00e1is nobres.\n\u00c9 por iso que, cando en 1667 Andr\u00e9 F\u00e9libien (histori\u00f3grafo, arquitecto e te\u00f3rico do clasicismo franc\u00e9s) xerarquiza os x\u00e9neros pict\u00f3ricos, reserva o primeiro lugar \u00e1 pintura de historia, \u00e1 que considera o \"grand genre\". Durante os s\u00e9culos XVII ao XIX, este x\u00e9nero foi a pedra de toque de todo pintor, no que deb\u00eda esforzarse por destacar, e que lle val\u00eda o reco\u00f1ecemento a trav\u00e9s de premios (como o Premio de Roma), o favor do gran p\u00fablico e mesmo o ingreso nas academias de pintura. Ademais do elevado da mensaxe que transmit\u00edan, exist\u00edan raz\u00f3ns t\u00e9cnicas. En efecto, este tipo de cadro esix\u00eda ao artista un gran dominio doutros x\u00e9neros como o retrato ou a paisaxe, e deb\u00eda ter certa cultura, con co\u00f1ecementos en particular de literatura e historia.\nCertamente, esta posici\u00f3n comezou a decaer dende finais do s\u00e9culo XVIII e ao longo do XIX, en proveito doutros x\u00e9neros como o retrato, as escenas de x\u00e9nero e a paisaxe. Aos poucos comezouse a valorar m\u00e1is a representaci\u00f3n do que a arte cl\u00e1sica consideraba \u00abcomedia\u00bb: o coti\u00e1n, as historias menores de xente vulgar. Non por casualidade, as representaci\u00f3ns que fixo Hogarth dos seus contempor\u00e1neos foron chamadas por este \"comic history painting\" (\u00abpintura de historia c\u00f3mica\u00bb).\nCaracter\u00edsticas.\nA pintura de historia caracter\u00edzase, en canto ao seu contido, por ser unha pintura narrativa: a escena representada conta unha historia. Expresa as\u00ed unha interpretaci\u00f3n da vida ou transmite unha mensaxe moral ou intelectual.\nAdoitan ser cadros de grande formato, grandes dimensi\u00f3ns. Hai unha concentraci\u00f3n duns poucos personaxes principais no medio doutros personaxes menores en confusa multitude. E todo iso enmarcado, xeralmente no fondo e os lugares menos destacados do cadro, en estruturas arquitect\u00f3nicas propias da \u00e9poca que se representa.\nAs cores adoitan ser sobrias. D\u00e1se importancia ao coidado nos accesorios, nos detalles das vestimentas ou os obxectos relacionados co tema a tratar. No entanto, o acontecemento, se \u00e9 axeitado, non necesita ocorrer exactamente como se representa, e os artistas con frecuencia t\u00f3manse grandes liberdades cos feitos hist\u00f3ricos \u00e1 hora de retratar a mensaxe desexada. Isto non foi sempre as\u00ed, pois nun principio os artistas vest\u00edan aos seus personaxes con traxe cl\u00e1sico, con independencia de cando ocorresen os feitos que se relatan. Cando, en 1770, Benjamin West prop\u00faxose representar \"A morte do Xeneral Wolfe\" en traxe contempor\u00e1neo, diversas persoas dix\u00e9ronlle con firmeza que empregase vestimenta cl\u00e1sica. Pero el representou a escena coa roupa do momento no que ocorreu o acontecemento. A\u00ednda que o rei Xurxo III rexeitou mercar a obra, West tivo \u00e9xito tanto ao superar as obxecci\u00f3ns dos seus cr\u00edticos como \u00e1 de inaugurar un estilo m\u00e1is axeitado dende o punto de vista hist\u00f3rico en semellantes pinturas.\nClases.\nDentro da pintura de historia cabe diferenciar clases de cadros pola orixe do tema representado, xa que o exemplo nobre que prop\u00f3n pod\u00eda provir da historia, tanto cl\u00e1sica como contempor\u00e1nea ao autor; a mitolox\u00eda, ou a relixi\u00f3n cristi\u00e1. Igualmente, poden representarse acontecementos do pasado pr\u00f3ximo, literarios ou aleg\u00f3ricos.\nOs acontecementos hist\u00f3ricos elixidos ser\u00edan iconogr\u00e1ficos, non s\u00f3 representaban acontecementos importantes, sen\u00f3n alg\u00fans de particular significaci\u00f3n na sociedade do pintor. As\u00ed, por exemplo, a firma da declaraci\u00f3n de independencia dos Estados Unidos \u00e9 un tema propio da pintura de historia estadounidense. Obs\u00e9rvase un predominio das representaci\u00f3ns de reis e de batallas.\nDentro da pintura de historia relixiosa at\u00f3panse episodios do Antigo Testamento, dos Evanxeos, as\u00ed como vidas de Xes\u00fas, a Virxe e da heroica lenda dourada dos santos. As figuras relixiosas representan as ideas, os preceptos e as fontes de inspiraci\u00f3n, de xeito que pod\u00edan chegar a ser pretextos dunha expresi\u00f3n dial\u00e9ctica ou sat\u00edrica do tema. As representaci\u00f3ns de santos ad\u00f3itanse facer cos seus atributos, \u00e9 dicir, acompa\u00f1adas as figuras con certos obxectos simb\u00f3licos que permiten identificar a cal dos numerosos personaxes do santoral cristi\u00e1n est\u00e1 a referirse a pintura. Isto esixe certa cultura por parte do espectador, que en moitos casos segue conserv\u00e1ndose, como as chaves para identificar a San Pedro ou santa Catarina e a roda. Pero na maior\u00eda dos supostos, \u00e9 necesario un estudo m\u00e1is profundo ou recorrer a dicionarios ou obras modernas de Historia da arte para achar a clave e saber, por exemplo, que un santo representado coa pel colgando \u00e9 san Bartolomeu por ser despelexado no seu martirio.\nA mitolox\u00eda, en particular a grecorromana foi fonte de inspiraci\u00f3n de numerosas obras. Moitas veces os deuses e as deusas da mitolox\u00eda antiga representaban diferentes aspectos do psiquismo humano. Cabe observar que tam\u00e9n neste caso rec\u00f3rrese a representaci\u00f3ns dos deuses cl\u00e1sicos con atributos para identificalos, sendo neste sentido exemplar a reiterada representaci\u00f3n do deus Zeus/X\u00fapiter como un home con barba e un raio.\nA alegor\u00eda ti\u00f1a igualmente un sentido moralizante, representando moitas veces virtudes humanas como a Xustiza ou a Fortaleza. Neste subg\u00e9nero os feitos repres\u00e9ntanse de forma simb\u00f3lica, m\u00e1is que narrativa. Unha muller con espada e balanza \u00e9 unha representaci\u00f3n da \u00abXustiza\u00bb. Como ocorre cos santos e os seus atributos, as alegor\u00edas expo\u00f1en o problema de esixir ao espectador unha certa cultura que lle permita achar no cadro as claves para identificar o que se estaba representando. Gran parte desta cultura cl\u00e1sica perdeuse para o espectador actual, polo que como ocorre cos santos e os seus atributos, debe recorrer a outras obras para identificar o que se est\u00e1 representando no lenzo a trav\u00e9s dos obxectos simb\u00f3licos. Como no resto da pintura hist\u00f3rica, as dimensi\u00f3ns son considerables. Os personaxes est\u00e1n revestidos de traxes intemporaris, mais a mi\u00fado nun estado de nudez ou seminuez. Exemplos desta pintura aleg\u00f3rica son a \"A Fortaleza\" de Botticelli (1470) no renacemento ou \"A Riqueza\", de Vouet (segundo cuarto do s\u00e9culo XVII) no barroco.\nUnha variante que combina a historia propiamente dita coa alegor\u00eda at\u00f3pase na \u00abhistoria aleg\u00f3rica\u00bb. En principio, o cadro representa un acontecemento ocorrido realmente, pero introduce no cadro elementos simb\u00f3licos propios da alegor\u00eda. Exemplo deste tipo de historia aleg\u00f3rica son \"O desembarco de Mar\u00eda de M\u00e9dicis no porto de Marsella\" ou \"A liberdade guiando ao pobo\". No primeiro deles, obra de Rubens, p\u00f3dese ver o feito hist\u00f3rico da chegada a Francia de Mar\u00eda de M\u00e9dici, xa casada por poderes co rei Henrique IV; pero hai elementos no mar que son puramente aleg\u00f3ricos, como sereas ou ninfas, Neptuno e as nereidas.\nOs relatos literarios que se narraban nas pinturas de historia adoitaban ser da antig\u00fcidade grecorromana ou, xa no renacemento, novos cl\u00e1sicos como a \"Xerusal\u00e9n liberada\" de Torquato Tasso ou a \"Divina Comedia\" de Dante.\nEvoluci\u00f3n da pintura de historia.\nA pintura de historia relixiosa \u00e9 o x\u00e9nero que predominou durante toda a Idade Media Occidental. Pero no Renacemento deuse paso a outros sub-x\u00e9neros dentro desta pintura narrativa, xurdindo temas de historia non relixiosa. Entre os que se atreveron a penetrarse neste novo campo estiveron Sandro Botticelli (\u00e1 parte dos seus cadros mitol\u00f3xicos ou morais, a \"Historia de Nastaglio degli Onesti\"), Paolo Uccello (\"A batalla de San Romano\"), Leonardo da Vinci (\"A batalla de Anghiari\") e o cume do \"cinquecento\", as \"Estancias de Rafael\" no Vaticano.\nA pintura de historia seguir\u00e1 sendo desenvolvida no barroco, pondo aos grandes pintores ao servizo das grandes monarqu\u00edas, sendo impresionante a n\u00f3mina que traballou para a Monarqu\u00eda Hisp\u00e1nica: Rubens, Vel\u00e1zquez, Lucas Jord\u00e1n... Nos s\u00e9culos XVII e XVIII viviuse o m\u00e1ximo esplendor dos subx\u00e9neros da pintura relixiosa, mitol\u00f3xica e aleg\u00f3rica. Dentro dos artistas especialmente co\u00f1ecidos por traballar a pintura de historia nesta \u00e9poca at\u00f3pase Charles Le Brun.\nDurante o neoclasicismo, e o que con m\u00e1is amplitude temporal denom\u00ednase pintura acad\u00e9mica ou academicismo, a pintura de historia tivo un tratamento moi destacado. O pintor que pode considerarse m\u00e1ximo expo\u00f1ente deste movemento foi sen d\u00fabida o franc\u00e9s Jacques-Louis David, que xa tivo gran repercusi\u00f3n p\u00fablica antes da Revoluci\u00f3n francesa con temas da antig\u00fcidade grecorromana como \"O xuramento dos Horacios\", \"Belisario\" ou \"Os lictores levando a Bruto os corpos dos seus fillos\"; logo, durante a Revoluci\u00f3n, representou temas hist\u00f3ricos contempor\u00e1neos como a \"Morte de Marat\"; e despois pasou a ser o pintor \u00e1ulico de Napole\u00f3n Bonaparte (\"A coroaci\u00f3n de Napole\u00f3n\").\nFrecuentemente, en particular despois do desenvolvemento do neoclasicismo, durante a Revoluci\u00f3n francesa e o s\u00e9culo XIX, a pintura de historia concentrouse na representaci\u00f3n de heroes, xeralmente masculinos, espidos; con todo, esta tendencia foi atenu\u00e1ndose no XIX.\nDurante o romanticismo, Eug\u00e8ne Delacroix continuou co tratamento deste x\u00e9nero, en obras como \"A matanza de Chios\" ou \"A Liberdade guiando o pobo\". De feito, \"A balsa da Medusa\", de Gericault, o manifesto da pintura rom\u00e1ntica, pode considerarse tam\u00e9n unha pintura de historia.\nOutro desenvolvemento do s\u00e9culo XIX foi a mestura deste x\u00e9nero co que se co\u00f1eceu como a pintura de x\u00e9nero: a representaci\u00f3n de escenas da vida coti\u00e1. Grandes representaci\u00f3ns de acontecementos de grande importancia p\u00fablica quedaban completados con escenas que representaban incidentes m\u00e1is persoais nas vidas dos grandes, ou a vida coti\u00e1 en ambientaci\u00f3ns hist\u00f3ricas. Os artistas que os representaban a mi\u00fado conectaban o cambio coas mensaxes morais que os acontecementos p\u00fablicos transmit\u00edan; eles afirmaban que as mensaxes morais eran tam\u00e9n instrutivas para a vida coti\u00e1, e de feito, eran mesmo superiores porque m\u00e1is xente ser\u00eda capaz de aplicar a lecci\u00f3n impl\u00edcita nunha representaci\u00f3n da vida familiar que nunha dunha morte heroica no campo de batalla.\nDe igual forma, o coti\u00e1n pasou a tratarse como pintura de historia. As\u00ed, supuxo unha aut\u00e9ntica subversi\u00f3n do x\u00e9nero o \"Enterro en Ornans\" de Courbet: un acontecemento menor foi tratado como unha gran pintura de historia a trav\u00e9s do enorme formato, unha morea de individuos, destacando uns poucos personaxes principais e a sobriedade no cromatismo.\nA pintura de historia a mi\u00fado caeuse no historicismo, coa copia de estilos e autores antigos. A finais de s\u00e9culo, evolucionou at\u00e9 un estilo chamado \"pompier\" e deu lugar, como reacci\u00f3n, ao nacemento do modernismo. Como a pintura de historia era a favorita da academia, foi o obxectivo contra o que loitaron os movementos de vangarda da pintura contempor\u00e1nea. Os impresionistas rexeitaron todos os temas hist\u00f3ricos. Noutros pa\u00edses, como Inglaterra e o s\u00faa Irmandade Prerrafaelita, non se abandonaron totalmente, pero variaron os temas, centr\u00e1ndose m\u00e1is na literatura nacional e o mito. No entanto, a\u00ednda nalg\u00fans cadros illados dos movementos pict\u00f3ricos de fin de s\u00e9culo poden verse exemplos nos que o estilo, as dimensi\u00f3ns ou o tratamento do tema lembran \u00e1 pintura de historia, como \"Un ba\u00f1o en Asnieres\" de Seurat, cuxo formato remite claramente \u00e1 pintura de historia.\nCoa chegada do s\u00e9culo XX, era posible ver pinturas que emerx\u00edan das academias nacionais oficiais representando a Nausicaa ao mesmo tempo no que outros pintores estaban a abandonar os obradoiros para pintar na luz natural dispo\u00f1ible e centrarse s\u00f3 en temas humildes e na sensaci\u00f3n pura. En definitiva, os temas coti\u00e1ns ou as paisaxes, que pasan a ser os preferidos polos pintores m\u00e1is renovadores desde mediados do s\u00e9culo XIX (realistas ou impresionistas), relegaron o x\u00e9nero a un segundo plano na historia da arte. As vangardas s\u00f3 revisitar\u00e1n o x\u00e9nero de forma espor\u00e1dica, a\u00ednda que en ocasi\u00f3ns de forma xenial, como fixo Pablo Ruiz Picasso no \"Guernica\". Un tratamento m\u00e1is sistem\u00e1tico foi o dos muralistas mexicanos (Jos\u00e9 Clemente Orozco, David Alfaro Siqueiros, Diego Rivera).\nA pintura de historia en Espa\u00f1a.\nEste x\u00e9nero pode remontarse aos encargos de Filipe II no Mosteiro do Escorial (\"fresco da Batalla da Higueruela\", que \u00e9 posiblemente o m\u00e1is extenso en superficie) e aos de Filipe IV para o Sal\u00f3n de Reinos do Palacio do Bo Retiro.\nNa \u00e9poca barroca, S\u00e9culo de Ouro da pintura espa\u00f1ola, destacou a obra de Vel\u00e1zquez, con traballos como \"A rendici\u00f3n de Breda\", tam\u00e9n chamado \"As lanzas\".\nDacabalo entre o s\u00e9culo XVIII e XIX traballou Francisco de Goya, que tam\u00e9n cultivou a pintura de historia, enlazando co sentido tradicional do \u00e9pico. Os dous impresionantes exemplos seus (\"O dous de maio de 1808\" e \"O tres de maio de 1808\"), as\u00ed como a serie de gravados \"Os desastres da guerra\", son considerados por moitos cr\u00edticos como un fito sen continuidade, que ocultou a validez do tratamento posterior que dar\u00edan ao x\u00e9nero os mellores pintores espa\u00f1ois do s\u00e9culo XIX: Vicente L\u00f3pez, Jos\u00e9 Madrazo, Eduardo Rosales, Mariano Fortuny e moitos outros (Jos\u00e9 Aparicio, Salvador Mart\u00ednez Cubells, Jos\u00e9 Moreno Carbonero, Di\u00f3scoro Puebla, Jos\u00e9 Casado del Alisal etc.). Na segunda metade do s\u00e9culo XIX estes pintores espa\u00f1ois cultivaron a \u00abpintura de historia\u00bb con obras como \"A morte de Viriato\", de Madrazo ou o \"Cincinato\" de Juan Antonio Ribera. Foi especialmente demandada nos encargos de instituci\u00f3ns e os concursos acad\u00e9micos, sendo sen d\u00fabida o x\u00e9nero m\u00e1is destacado ao longo de todo o s\u00e9culo XIX. En concreto, as bolsas para as novas promesas que \u00edan estudar \u00e1 Academia de Espa\u00f1a en Roma deron lugar a unha emulaci\u00f3n para representar en lenzos de grandes dimensi\u00f3ns episodios gloriosos ou espectaculares da historia espa\u00f1ola. Coa s\u00faa difusi\u00f3n p\u00fablica quer\u00edase constru\u00edr unha visi\u00f3n de historia nacional espa\u00f1ola (\"v\u00e9xase A construci\u00f3n da historia nacional\")\nEste x\u00e9nero, xunto con estes pintores de estilo realista (empregouse o termo realismo retrospectivo para definir esta pintura de historia) ou acad\u00e9mico, sufriu unha minusvaloraci\u00f3n prolongada desde o triunfo das vangardas art\u00edsticas no primeiro terzo do s\u00e9culo XX. Non alcanzaban altas cotizaci\u00f3ns no mercado de arte nin se favorec\u00eda a s\u00faa exhibici\u00f3n p\u00fablica, malia pertencer os m\u00e1is importantes aos fondos do Museo do Prado. Quedaron relegados desde 1972 \u00e1 \"secci\u00f3n de arte do s\u00e9culo XIX\", fisicamente separada do edificio principal (o do Paseo do Prado, obra de Juan de Villanueva) e foron aloxados no m\u00e1is discreto Cas\u00f3n del Buen Retiro, de onde se retirou a maior parte deles en 1981 cando se recuperou o \"Guernica\". A ampliaci\u00f3n do museo inaugurada en novembro de 2007, sobre o adxacente claustro do Mosteiro de los Jer\u00f3nimos (o pol\u00e9mico \"Cubo de Moneo\") significou un impulso para a s\u00faa revaloraci\u00f3n, ao inclu\u00edrlles nun lugar especial das novas salas, elix\u00edndose como cadro simb\u00f3lico para a publicidade \"O Fusilamento de Torrijos\".\nFinalmente, cabe sinalar que espa\u00f1ola \u00e9 tam\u00e9n, pola s\u00faa autor\u00eda e tema, unha das m\u00e1is destacadas obras da pintura hist\u00f3rica do s\u00e9culo XX: o xa mencionado \"Guernica\" de Picasso. Como Goya, forma parte dunha tradici\u00f3n moderna do \u00e9pico, a\u00ednda que cunha formulaci\u00f3n anticl\u00e1sico."}
{"id": "223449", "revid": "72012", "url": "https://gl.wikipedia.org/wiki?curid=223449", "title": "Accidente ferroviario de Chinchilla de 2003", "text": "O Accidente ferroviario de Chinchilla de 2003 produciuse o d\u00eda 3 de xu\u00f1o de 2003 no municipio albacete\u00f1o de Chinchilla de Monte-Arag\u00f3n, cando tivo lugar unha colisi\u00f3n de trens que acabou coa vida de 19 persoas e deixou uns 50 feridos.\nConstitu\u00edu un dos accidentes ferroviarios m\u00e1is graves de Espa\u00f1a, comparable ao accidente de Castelldefels de 2010, superado polo accidente de Angrois, Santiago de Compostela, en 2013, e a Cat\u00e1strofe de Torre del Bierzo (Le\u00f3n), ocorrida en 1944.\nSucesi\u00f3n dos feitos.\n\u00c1s 21:30 horas un tren de pasaxeiros composto pola locomotora 354.007-7 \u00ab\"Virxe de Bego\u00f1a\"\u00bb remolcando unha rama de Talgo VI entrou na estaci\u00f3n de Chinchilla (situada ao sueste de Albacete, na bifurcaci\u00f3n das li\u00f1as cara a Alacant e Murcia) procedente de Madrid-Chamart\u00edn e con destino a Cartagena.\n\u00c1s 21:35 o tren sa\u00edu da estaci\u00f3n pola li\u00f1a de Murcia cando pola mesma v\u00eda e en sentido contrario atop\u00e1base circulando un tren de mercanc\u00edas procedente de Murcia, sendo o seu titular a locomotora 333.304. Senllos trens atop\u00e1ronse e chocaron frontalmente a uns 3\u00a0km da estaci\u00f3n. Tras o impacto produciuse un incendio que se estendeu rapidamente cara aos primeiros coches Talgo, resultando calcinadas varias unidades do convoi. As d\u00faas locomotoras resultaron destru\u00eddas pola violencia do impacto e causaron baixa definitiva no parque de Renfe Operadora.\nO accidente produciuse segundo a investigaci\u00f3n xudicial debido a que o factor de circulaci\u00f3n da estaci\u00f3n de Chinchilla deixouse o sinal de sa\u00edda da v\u00eda en que se atopaba o Talgo indicando v\u00eda libre, e deu orde de marcha ao tren de pasaxeiros, sen recordar que por ese tramo de v\u00eda \u00fanica circulaba o mercanc\u00edas en sentido contrario que deb\u00eda cruzar con este na estaci\u00f3n.\nConsecuencias.\nV\u00edtimas.\nNun primeiro momento, estimouse que eran 16 os falecidos (dos cales, 5 eran os maquinistas dos dous trens implicados) xunto a 10 desaparecidos e 39 feridos. Tras finalizar os labores de rescate, deuse un saldo de 19 persoas mortas e outras 65 que resultaron feridas de diversa consideraci\u00f3n.\nProceso xudicial.\nO acusado, declarado culpable, f\u00edxoo por mor dun descoido segundo indicaron as investigaci\u00f3ns; a\u00ednda as\u00ed o ministerio fiscal de Castela-A Mancha solicitou unha pena de 2 anos e 181 d\u00edas, como presunto responsable de 19 homicidios e 48 delitos de lesi\u00f3ns por imprudencia. Unha sentenza de 2006 condenoulle a esta pena solicitada, en tanto que establec\u00eda a causa do accidente en \"un erro ou neglixencia do xefe de estaci\u00f3n\"."}
{"id": "223450", "revid": "98629", "url": "https://gl.wikipedia.org/wiki?curid=223450", "title": "Gran Premio de Alema\u00f1a de 1959", "text": "O Gran Premio de Alema\u00f1a de 1959 foi unha carreira de automobilismo de F\u00f3rmula Un, celebrada o 2 de agosto de 1959 no circu\u00edto de AVUS, era a sexta carreira da tempada de F\u00f3rmula Un de . Foi o 21\u00ba Gran Premio de Alema\u00f1a e a segunda vez que a carreira non tivo lugar en N\u00fcrburgring. AVUS aloxara anteriormente o Gran Premio de Alema\u00f1a en 1926. A carreira levouse a cabo en d\u00faas series de 30 voltas ao circu\u00edto de oito quil\u00f3metros, cunha distancia total de carreira de 498 quil\u00f3metros.\nNun formato de carreira de F\u00f3rmula Un \u00fanico, o primeiro, segundo e terceiro postos foron ocupados todos polo mesmo equipo, a Scuderia Ferrari. O piloto brit\u00e1nico Tony Brooks foi declarado ga\u00f1ador por diante dos seus compa\u00f1eiros de equipo os americanos Dan Gurney e Phil Hill. Os tres pilotaban un Ferrari Dino 246.\nInforme da carreira.\nA pista, moi simple, consist\u00eda nunha moi r\u00e1pida recta a ambos os dous lados dunha estrada de dobre calzada, interrompida nun extremo por unha pinza e no outro por unha incrible curva cun peralte de 43 graos de inclinaci\u00f3n.\nTam\u00e9n de xeito \u00fanico na historia do Campionato Mundial de F\u00f3rmula 1, a carreira dividiuse en d\u00faas series. Na primeira, Tony Brooks e Dan Gurney tomaron a dianteira. Masten Gregory nun Cooper - Climax loitou duro con eles, pasando primeiro a un Ferrari e logo ao outro, liderando a carreira ata que rompeulle un perno da biela. Foi un triplete de Ferrari, con Phil Hill logrando o podio final. Na segunda manga, unha vez m\u00e1is os Ferrari tiveron que loitar polo liderado, esta vez con Bruce McLaren, ata que sufriu problemas na caixa de cambios. O resultado total acumulado, foi un podio pleno de Ferrari nesta orde, Brooks, Gurney, Hill. Maurice Trintignant foi o cuarto por diante de Jo Bonnier e Ian Burgess. Esta foi a carreira m\u00e1is r\u00e1pida da F\u00f3rmula Un rexistrada ata ese momento, cunha velocidade media de 230\u00b4136 quil\u00f3metros por hora. Hans Herrmann estrelou o seu BRM P25 na quinta volta da segunda manga.\nO expiloto de Ferrari, o franc\u00e9s Jean Behra morreu o d\u00eda antes da carreira cando participaba nunha carreira de F\u00f3rmula 2 previa en dito circu\u00edto, nun Porsche RSK, sa\u00edu despedido do seu auto e feriuse mortalmente cando golpeou cun hasta de bandeira, causandolle unha fractura de cranio.\nOs resultados mostran a incompatibilidade coas normas que se aplicaban nesa \u00e9poca. De acordo coas regras da F\u00f3rmula Un da \u00e9poca, aqueles pilotos que se retiraban antes do final do Gran Premio s\u00f3 se clasificaban se empuxaban o coche por encima da li\u00f1a logo da chegada. Esta regra non se aplicou a Harry Schell, quen se retirou unhas 11 voltas antes do final. Con todo, a regra aplicouse noutras carreiras, como o Gran Premio de B\u00e9lxica de 1960. As regras aclararonse m\u00e1is tarde, en 1966.\nA vitoria permitiulle a Brooks reducir a catro puntos a vntaxe do l\u00edder do campionato, o piloto australiano de Cooper, Jack Brabham."}
{"id": "223452", "revid": "1131", "url": "https://gl.wikipedia.org/wiki?curid=223452", "title": "Portugaliza (hom\u00f3nimos)", "text": "Portugaliza p\u00f3dese referir a:"}
{"id": "223453", "revid": "23204", "url": "https://gl.wikipedia.org/wiki?curid=223453", "title": "Chinchilla de Montearag\u00f3n", "text": "Chinchilla de Montearag\u00f3n \u00e9 un concello espa\u00f1ol situado na provincia de Albacete, en Castela-A Mancha, na comarca da Mancha de Montearag\u00f3n e a 15\u00a0km da capital da provincia.\nEn 2011 ti\u00f1a 4.015 habitantes, segundo datos do INE, a\u00ednda que segundo datos de consumo de auga est\u00edmanse uns 5.000, xa que moitos non est\u00e1n empadroados nesta localidade usada por moitos como \"cidade dormitorio\" de Albacete. Comprende as pedan\u00edas de Casa Blanca de los Rioteros, Estaci\u00f3n de Chinchilla, La Felipa, Horna, Pinilla, Pozo Bueno, Pozo de la Pe\u00f1a e Villar de Chinchilla.\nHistoria.\nAo principio do per\u00edodo Neol\u00edtico, Chinchilla de Montearag\u00f3n debeu de ser poboada rapidamente xa que se trataba dunha zona alta nunha chaira empantanada polos r\u00edos que baixan do sur.\nA tradici\u00f3n, con todo, atrib\u00fae a fundaci\u00f3n de Chinchilla a H\u00e9rcules, sobre o s\u00e9culo VII antes de Cristo, que puxo as primeiras pedras sobre o lugar. Resulta totalmente incuestionable a s\u00faa orixe remota como demostran diversos sitios arqueol\u00f3xicos da zona, como os atopados da V\u00eda Augusta (\u00e9poca romana), que delatan que foi un importante cruzamento de cami\u00f1os. \u00c9, as\u00ed mesmo, mencionada no Itinerario Antonino A-31.\nEn \u00e9poca musulm\u00e1, s\u00e9culo VIII, hai xa referencias hist\u00f3ricas de Chinchilla, pero \u00e9 cara ao 928, baixo o califato cordob\u00e9s, cando adquire notoriedade. Recibiu o nome de Ghenghalet e figurou entre as poboaci\u00f3ns m\u00e1is importantes do Reino de Murcia. Tam\u00e9n baixo o mesmo dominio chamouse Yinyal\u00e1 ou tam\u00e9n Sintinyala.\nAs tropas de Afonso X, xunto coa Orde de Calatrava e os ex\u00e9rcitos de Xaime I de Arag\u00f3n \u00e1 fronte de D. Paio Peres Correia comendador da Orde de Santiago, conquist\u00e1rona aos \u00e1rabes, en 1242.\nNo s\u00e9culo XIV formou parte do marquesado de Villena. Xo\u00e1n II (pai de Henrique IV e Isabel a Cat\u00f3lica) incorporouna \u00e1 Coroa de Castela. Durante este reinado o infante Henrique de Arag\u00f3n, maestre da Orde de Santiago, intenta apoderarse do Se\u00f1or\u00edo de Villena, apenas o consegue durante un ano, xa que Chinchilla op\u00f3n unha dura resistencia e por esta fidelidade \u00e1 monarqu\u00eda castel\u00e1 a vila recibe en 1422 o t\u00edtulo de Cidade, sendo a capital da Mancha de Arag\u00f3n. Esta \u00e9 entregada como dote por Xo\u00e1n II \u00e1 s\u00faa irm\u00e1 dona Catalina, esposa do Infante Don Henrique.\nDos conflitos entre a Coroa e os Infantes de Arag\u00f3n, aliados co Rei de Navarra, xorde un novo poder: o de Diego L\u00f3pez de Pacheco, que chegar\u00e1 a ser favorito de Henrique IV e marqu\u00e9s de Villena. El recomp\u00f3n a unidade territorial do Marquesado baixo o seu dominio, e no s\u00e9culo XV os seus habitantes quedaron divididos ideoloxicamente: uns mostr\u00e1ronse partidarios da ra\u00ed\u00f1a Isabel e outros a favor de Xoana a Beltranexa e de don Diego L\u00f3pez de Pacheco, marqu\u00e9s de Villena. O seu poder dura ata a guerra entre os partidarios de ambos. Derrotados os segundos, Chinchilla incorporouse a Castela o 1 de marzo de 1480.\nPor mor destes feitos os Reis Cat\u00f3licos xuran os Privilexios desta Cidade sobre a Cruz de cristal de roca que se conserva no Museo da Igrexa Arciprestal de Santa Mar\u00eda do Salvador o 6 de agosto de 1488, outorg\u00e1ndolle os t\u00edtulos de Nobre e Moi Leal, que hoxe en d\u00eda a\u00ednda perduran (pod\u00e9molo ler no seu escudo).\nTras estes feitos e durante o reinado dos Reis Cat\u00f3licos, Chinchilla sofre unha decadencia en favor da s\u00faa antiga aldea, Albacete (con maior protagonismo pol\u00edtico e econ\u00f3mico), xa que esta \u00faltima gozaba da comodidade do chairo. Os chinchillanos chegaron a queixarse ao seu rei Filipe II, ao cal dirix\u00edronlle unha carta.\nSituada nun enclave fortificado e estrat\u00e9xico, foi escenario de numerosas acci\u00f3ns en 1707, durante o conflito internacional da Guerra de Sucesi\u00f3n Espa\u00f1ola; as tropas do arquiduque Carlos apoder\u00e1ronse de Chinchilla.\nDurante a Guerra da Independencia apropi\u00e1ronse do seu castelo as tropas francesas, as cales voaron o Torre\u00f3n da Homenaxe.\nLogo desta dominaci\u00f3n, e baixo mandato de Fernando VII adquiriu o t\u00edtulo de Fidel\u00edsima sendo a capital da ef\u00e9mera provincia de Chinchilla (Trienio liberal de 1820) e recobrando o protagonismo de Cidade ata o 1823. Pero a represi\u00f3n absolutista de Fernando VII acaba con este breve par\u00e9ntese liberal. Ao final, en 1833 a capitalidade recae sobre Albacete coa divisi\u00f3n de Javier de Burgos. Con todo, e nas Guerras Carlistas, a\u00ednda sendo capital Albacete varias instituci\u00f3ns como a Deputaci\u00f3n resgard\u00e1ronse no acubillo dos muros de Chinchilla de Monte-Arag\u00f3n.\nPatrimonio art\u00edstico.\nO centro da cidade \u00e9 a Praza da Mancha na que se atopa o Concello, constru\u00eddo entre o s\u00e9culo XVI e o s\u00e9culo XVIII presidido polo busto de Carlos III, a Igrexa Arciprestal Santa Mar\u00eda do Salvador, edificada entre o s\u00e9culo XV e o s\u00e9culo XVI e a Torre do Reloxo."}
{"id": "223456", "revid": "85894", "url": "https://gl.wikipedia.org/wiki?curid=223456", "title": "Paisaxe", "text": "Paisaxe (extensi\u00f3n de terreo que se ve dende un sitio), \u00e9 un concepto que se emprega de xeito diferente por varios campos de estudo, a\u00ednda que todos os usos do termo levan impl\u00edcita a existencia dun suxeito observador e dun obxecto observado (o terreo) do que se destacan fundamentalmente as s\u00faas calidades visuais e espaciais.\nA paisaxe, concibida como unha compo\u00f1ente do ambiente, \u00e9 obxecto de protecci\u00f3n por parte de diversas leis e instituci\u00f3ns nacionais e internacionais (UNESCO e Consello de Europa).\nA paisaxe, dende o punto de vista xeogr\u00e1fico, \u00e9 o obxecto de estudo primordial e o documento xeogr\u00e1fico b\u00e1sico a partir do cal se fai a xeograf\u00eda. En xeral, ent\u00e9ndese por paisaxe calquera \u00e1rea da superficie terrestre produto da interacci\u00f3n dos diferentes factores presentes nela e que te\u00f1en un reflexo visual no espazo. A paisaxe xeogr\u00e1fica \u00e9 por tanto o aspecto que adquire o espazo xeogr\u00e1fico. Def\u00ednese polas s\u00faas formas: naturais ou antr\u00f3picas. Toda paisaxe est\u00e1 composta por elementos que se artellan entre si. Estes elementos son basicamente de tres tipos: abi\u00f3ticos (elementos non vivos), bi\u00f3ticos (resultado da actividade dos seres vivos) e antr\u00f3picos (resultado da actividade humana). Determinar estes elementos \u00e9 o que constit\u00fae o primeiro nivel da an\u00e1lise xeogr\u00e1fica.\nNa biolox\u00eda, alg\u00fans conceptos empregan o termo paisaxe.\nA paisaxe, dende o punto de vista art\u00edstico, sobre todo pict\u00f3rico, \u00e9 a representaci\u00f3n gr\u00e1fica dun terreo extenso. Co mesmo significado util\u00edzase o termo \"pa\u00eds\" (non debe confundirse co concepto pol\u00edtico de \"pa\u00eds\"). A paisaxe tam\u00e9n pode ser o obxecto material a crear ou modificar pola arte mesma.\nNa literatura, a \"descrici\u00f3n da paisaxe\" \u00e9 unha forma literaria que se denomina \"topograf\u00eda\" (termo que tam\u00e9n d\u00e1 nome \u00e1 \"topograf\u00eda\" como ciencia e t\u00e9cnica que se emprega para a representaci\u00f3n gr\u00e1fica da superficie terrestre). En construci\u00f3ns literarias e ensa\u00edsticas \u00e9 habitual comparar a \"paisaxe\" coa \"veci\u00f1anza\" (de \"paisano\"), \u00e9 dicir, o medio cos grupos humanos"}
{"id": "223458", "revid": "109475", "url": "https://gl.wikipedia.org/wiki?curid=223458", "title": "Portugaliza", "text": "Portugaliza \u00e9 o termo que expresa o reco\u00f1ecemento e a pretensi\u00f3n de unidade pol\u00edtica, cultural, ling\u00fc\u00edstica, hist\u00f3rica e xeogr\u00e1fica entre os pobos de Portugal e de Galiza. \u00c9 principalmente apoiado entre os defensores do reintegracionismo."}
{"id": "223459", "revid": "89787", "url": "https://gl.wikipedia.org/wiki?curid=223459", "title": "Accidente ferroviario de Castelldefels de 2010", "text": "O Accidente ferroviario de Castelldefels de 2010 produciuse no apeadoiro de proximidades de Platja de Castelldefels, na localidade espa\u00f1ola de Castelldefels (Barcelona) o 23 de xu\u00f1o de 2010. No accidente faleceron 12 persoas, sendo un dos m\u00e1is graves en Espa\u00f1a desde o de Chinchilla de Monte-Arag\u00f3n (Albacete) de 2003.\nSucesi\u00f3n dos feitos.\n\u00c1s 23:18 do d\u00eda do accidente un tren de proximidades procedente de Barcelona, que sa\u00edra \u00e1s 23:06 horas destino Sitges, fai parada no Platja de Castelldefels. Do tren, un Serie 451 de Renfe en dobre composici\u00f3n con capacidade para 1\u00a0816 persoas, baixouse un n\u00famero de persoas moi superior ao habitual debido a que na praia contigua program\u00e1ronse varios actos para a celebraci\u00f3n da noite de San Xo\u00e1n. No apeadoiro atop\u00e1banse varios axentes de polic\u00eda debido \u00e1 acumulaci\u00f3n de xente.\nTras descender do tren, os viaxeiros deb\u00edan pasar al\u00e9n das v\u00edas para sa\u00edr do apeadoiro. Para iso, a dependencia dispu\u00f1a dun paso subterr\u00e1neo de recente construci\u00f3n e dunha pasarela superior. A pasarela atop\u00e1base cortada por obras, o que tan s\u00f3 se indicaba cunha cadea, polo que alg\u00fans dos viaxeiros chegados intentaron sa\u00edr por esta pasarela para despois ter que regresar \u00e1 plataforma. Nun principio barallouse a posibilidade do colapso do paso subterr\u00e1neo, a\u00ednda que os axentes que estaban destacados no apeadoiro declaran que a xente sa\u00eda con normalidade. Algunhas testemu\u00f1as declararon que non foron capaces de ver que exist\u00eda un paso subterr\u00e1neo.\nTras a sa\u00edda do proximidades un grupo dunhas 30 persoas opta por cruzar polas v\u00edas.\n\u00c1s 23:23 horas ti\u00f1a paso previsto sen parada pola outra v\u00eda un tren Serie 490 de Renfe en servizo Alaris entre Alacant e Barcelona, que circulaba en hora a 139\u00a0km/h cando o tramo est\u00e1 autorizado a 150\u00a0km/h. O Alaris cruzouse a 150 metros do apeadoiro co proximidades que sa\u00eda en direcci\u00f3n contraria, polo que baixou a intensidade dos focos para non cegar ao outro maquinista, tal e como establece o regulamento. Ao chegar ao apeadoiro descobre ao grupo de persoas cruzando a v\u00eda, polo que activa a bucina e o freo de urxencia. O tren arroia ao grupo 4 segundos despois, e queda detido 800 metros tras activar o freo.\nInvestigaci\u00f3n.\nO suceso someteuse a d\u00faas investigaci\u00f3ns: unha t\u00e9cnica, por parte da Comisi\u00f3n de Investigaci\u00f3n de Accidentes Ferroviarios (CIAF), e outra xudicial, por parte do Xulgado de Instruci\u00f3n 1 de Gav\u00e0.\nA investigaci\u00f3n da CIAF finalizouse o 31 de xaneiro de 2011. Chegou \u00e1 conclusi\u00f3n de que todos os sistemas funcionaron adecuadamente e que os maquinistas actuaron correctamente e de acordo ao regulamento. A seguridade do apeadoiro comparouse coas normas doutros pa\u00edses da Uni\u00f3n Europea, deduc\u00edndose que a s\u00faa disposici\u00f3n era correcta e non require cambios. Non se realizou ning\u00fan tipo de recomendaci\u00f3n.\nA investigaci\u00f3n xudicial terminou en primeira instancia co arquivo da causa o 30 de xullo de 2010, ao considerar que o accidente debeuse a unha actuaci\u00f3n \u00abimprudente e temeraria\u00bb das v\u00edtimas e que a estaci\u00f3n e os servizos da mesma cumpr\u00edan coa normativa e as condici\u00f3ns de seguridade. Sobre o maquinista, sinalouse que deu negativo en alcoholemia e consumo de estupefacientes e a s\u00faa reacci\u00f3n foi r\u00e1pida e correcta.\nOs familiares recorreron ante a Audiencia Provincial, que lles deu a raz\u00f3n en parte ao considerar que se vulnerou o seu dereito a unha tutela efectiva, e obrigou \u00e1 reapertura do caso. O xu\u00edz rexeitou que o maquinista do tren sexa imputado.\nV\u00edtimas.\nAs v\u00edtimas mortais deste suceso son 12 persoas de idades comprendidas entre 16 e 28 anos (7 de nacionalidade ecuatoriana, 2 colombianos, 2 bolivianos e 1 romanesa) e unha muller de 46 anos. Outras 14 persoas resultaron feridas (8 homes e 6 mulleres), 1 delas en estado cr\u00edtico."}
{"id": "223460", "revid": "1131", "url": "https://gl.wikipedia.org/wiki?curid=223460", "title": "Estaci\u00f3n de Platja de Castelldefels", "text": "Platja de Castelldefels \u00e9 unha estaci\u00f3n de ferrocarril localizada na cidade de Castelldefels, na provincia de Barcelona. A estaci\u00f3n est\u00e1 na li\u00f1a Barcelona-Vilanova-Valls e forma parte da li\u00f1a R2 Sud de Proximidades Barcelona.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 656,61 da li\u00f1a f\u00e9rrea de ancho convencional que une Madrid con Barcelona a 8 metros de altitude. O tramo \u00e9 de v\u00eda dobre e est\u00e1 electrificado.\nHistoria.\nA\u00ednda que o tramo de v\u00eda que cruza pola estaci\u00f3n foi aberto ao tr\u00e1fico o 29 de decembro de 1881 coa apertura do tramo Barcelona-Vilanova i la Geltr\u00fa da li\u00f1a f\u00e9rrea que buscaba unir Barcelona con Picamoixons-Valls, non se dispuxo de ningunha parada na zona de praia sen que quede constancia da data exacta da apertura do apeadoiro.\nO 23 de xu\u00f1o do 2010, 12 persoas resultaron falecidas e outras 14 feridas nun grave accidente ocorrido na estaci\u00f3n cando un grupo de persoas foron arroiadas por un tren de Longa Distancia sen parada no apeadoiro ao cruzar as v\u00edas a nivel.\nServizos ferroviarios.\nRodalies Barcelona.\nOs trens de proximidade da li\u00f1a R2 Sud de Proximidades Barcelona operada por Renfe son os \u00fanicos en deterse na estaci\u00f3n. Ao non ser parada obrigatoria algunhas relaci\u00f3ns van directamente a Sitges ou a Castelldefels."}
{"id": "223461", "revid": "85894", "url": "https://gl.wikipedia.org/wiki?curid=223461", "title": "Francisco Fern\u00e1ndez Anciles", "text": "Francisco Fern\u00e1ndez Anciles, nado en Pontevedra en 1810 e finado na mesma cidade en decembro de 1880, foi un m\u00e9dico, escritor e pol\u00edtico galego.\nTraxectoria.\nExerceu a medicina e foi un dos precursores da poes\u00eda en galego. Colaborou en \"El Pa\u00eds\" e \"El Progreso\", foi propagandista do galeguismo e recompilou voc\u00e1bulos galegos co obxectivo de elaborar un dicionario.\nNo Sexenio Democr\u00e1tico foi militante do Partido Radical, e o 12 de agosto de 1871 foi nomeado presidente da Deputaci\u00f3n de Pontevedra.\nFoi pai de Heliodoro Fern\u00e1ndez Gasta\u00f1aduy."}
{"id": "223462", "revid": "98629", "url": "https://gl.wikipedia.org/wiki?curid=223462", "title": "Elephantidae", "text": "Os elef\u00e1ntidos (Elephantidae) son unha familia de mam\u00edferos placentarios da orde Proboscidea. Antigamente clasific\u00e1banse, xunto con outros mam\u00edferos de pel grosa, na orde agora inv\u00e1lida dos paquidermos (Pachydermata). Existen hoxe en d\u00eda tres especies e diversas subespecies. Entre os x\u00e9neros extintos desta familia salientan os mamuts.\nOs elefantes son os animais terrestres m\u00e1is grandes que existen no presente. O per\u00edodo de xestaci\u00f3n \u00e9 de 22 meses, o m\u00e1is longo en calquera animal terrestre. O peso \u00f3 nacer usualmente \u00e9 de 120\u00a0kg. Normalmente viven de 50 a 70 anos, pero rexistros antigos documentan idades m\u00e1ximas de 82 anos. O meirande elefante do que se ten rexistro pesou arredor de 11\u00a0000\u00a0kg (Angola, 1956), chegando a unha altura na cernella de 3,96\u00a0m, un metro m\u00e1is alto que o elefante africano medio. O elefante m\u00e1is pequeno, de arredor do tama\u00f1o dunha cr\u00eda ou un porco grande, \u00e9 unha especie prehist\u00f3rica que existiu na illa de Creta, \"Mammuthus creticus\", durante o Plistoceno.\nX\u00e9neros actuais.\nOs elefantes actuais clasif\u00edcanse en dous x\u00e9neros distintos, \"Loxodonta\" (elefantes africanos) e \"Elephas\" (elefantes asi\u00e1ticos), pertencentes a d\u00faas tribos distintas. Clasicamente reco\u00f1ec\u00edanse d\u00faas especies, unha en cada x\u00e9nero, mais hai un debate entre os cient\u00edficos sobre se as d\u00faas subespecies africanas son en realidade d\u00faas especies distintas, en cuxo caso estariamos a falar en total de tres especies de elefantes. Reco\u00f1\u00e9cense as seguintes especies e subespecies:\nO elefante de Borneo (\"Elephas maximus borneensis\") e o elefante de Malaisia (\"Elephas maximus hirsutus\") son clasificados actualmente como \"Elephas maximus indicus\"."}
{"id": "223463", "revid": "7596", "url": "https://gl.wikipedia.org/wiki?curid=223463", "title": "Cayetano Taboada Sotelo", "text": "Cayetano Manuel Taboada Sotelo, nado en Codeseda (A Estrada) o 18 de febreiro de 1817 e finado na mesma parroquia o 19 de marzo de 1899, foi un avogado e pol\u00edtico galego.\nTraxectoria.\nFillo de Luis Taboada Baamonde e de Mar\u00eda Antonia Joaquina V\u00e1zquez Sotelo Losada, neto de Pedro Antonio Taboada e de Ana Mar\u00eda Baamonde Cortes e de Antonio Miguel V\u00e1zquez Sotelo Mari\u00f1o de Lobeira e de Manuela Antonia Jacoba Losada Navia. Estudou na Universidade de Santiago de Compostela, onde obtivo o grao de bacharel en leis. Foi aprobado para avogado da Audiencia Territorial da Coru\u00f1a o 8 de xullo de 1841. Casou con Magdalena Rivas Mart\u00ednez, filla de Francisco Mar\u00eda Rivas Taboada o 9 de xullo de 1855.\nFoi concelleiro e primeiro tenente de alcalde da Estrada (1846) e logo procurador s\u00edndico (1849). Foi secretario xeral da Xunta de agricultura, industria e comercio da provincia de Ourense en 1860. No Sexenio Democr\u00e1tico foi militante do Partido Liberal, elixido deputado provincial en 1871, 1872 e 1873 o 28 de xullo de 1871 foi nomeado presidente da Deputaci\u00f3n de Pontevedra.\nComo concelleiro e tenente de alcalde da Estrada promoveu a construci\u00f3n das pontes de Abragan en Codeseda e de Li\u00f1ares e mandou constru\u00edr a ponte sobre o r\u00edo Umia na parroquia de Souto, facendo colocar unha pedra coa inscrici\u00f3n: \"Este puente se construy\u00f3 por disposici\u00f3n del alcalde licenciado don Cayetano Taboada Sotelo a\u00f1o 1847\"."}
{"id": "223465", "revid": "5863", "url": "https://gl.wikipedia.org/wiki?curid=223465", "title": "Ostrobotnia Central", "text": "Ostrobotnia Central (en fin\u00e9s Keski-Pohjanmaan e en sueco Mellersta \u00d6sterbotten) \u00e9 unha das 19 rexi\u00f3ns de Finlandia. A rexi\u00f3n est\u00e1 situada ao oeste do pa\u00eds, na provincia hist\u00f3rica de Ostrobotnia e na actual provincia de Finlandia Occidental. A s\u00faa capital e cidade m\u00e1is poboada \u00e9 Kokkola.\nOstrobotnia Central limita ao norte coa rexi\u00f3n de Ostrobotnia do Norte, ao leste coa de Finlandia Central, ao sur con Ostrobotnia do Sur, e ao oeste coa de Ostrobotnia. A rexi\u00f3n \u00e9 unha das m\u00e1is pequenas de Finlandia, ocupando o 17\u00ba posto das rexi\u00f3ns m\u00e1is poboadas e o 19\u00ba posto en poboaci\u00f3n.\nConcellos.\n\u00c1rea cultural da rexi\u00f3n.\nConsid\u00e9rase, en xeral, que os seguintes 19 concellos pertencen \u00e1 \u00e1rea cultural de Ostrobotnia Central:"}
{"id": "223466", "revid": "1308", "url": "https://gl.wikipedia.org/wiki?curid=223466", "title": "X\u00e9nero pict\u00f3rico", "text": ""}
{"id": "223468", "revid": "10599", "url": "https://gl.wikipedia.org/wiki?curid=223468", "title": "Audiencia Provincial", "text": ""}
{"id": "223469", "revid": "23204", "url": "https://gl.wikipedia.org/wiki?curid=223469", "title": "Quelonioideos", "text": "Os quelonioideos (\"Chelonioidea\") son unha superfamilia de tartarugas (\"Testudines\") que comprende as tartarugas mari\u00f1as. Consta de d\u00faas familias actuais, quel\u00f3nidos ou quelon\u00edidos (\"Cheloniidae\") e dermoqu\u00e9lidos ou dermoquel\u00edidos (\"Dermochelyidae\").\nCo\u00f1ecidas xa desde o cret\u00e1ceo, hai m\u00e1is de 75 mill\u00f3ns de anos, acuualmente s\u00f3 sobreviven sete especies, das que cinco foron citadas nas augas galegas. Plenamente adaptadas \u00e1 vida no mar en ambientes tropicais e subtropicais, chegan \u00e1s veces \u00e1s costas atl\u00e1nticas europeas como divagantes. Por\u00e9n, no mar Mediterr\u00e1neo hai poboaci\u00f3ns est\u00e1beis, a\u00ednda que hoxe moi reducidas, de tres destas especies, que cr\u00edan en afastadas praias, especialmente na zona oriental.\nAlgunhas especies viven en case todos os oc\u00e9anos e fan grandes migraci\u00f3ns, como a tartaruga mari\u00f1a verde, a tartaruga mari\u00f1a com\u00fan, a tartaruga mari\u00f1a carei, ou a tartaruga de coiro, mentres que outras te\u00f1en unha distribuci\u00f3n m\u00e1is limitada, como a tartaruga mari\u00f1a oliv\u00e1cea e a tartaruga mari\u00f1a pequena, e unha, a \"Natator depressus\", enc\u00f3ntrase unicamente na costa norte de Australia.\nCaracter\u00edsticas.\nComo adaptaci\u00f3n \u00e1 vida no mar, te\u00f1en as extremidades transformadas en aletas, destacando as dianteiras, longas e fortes, que utilizan para nadar mov\u00e9ndoas na auga verticalmente, como se fosen \u00e1s m\u00e1is que remos. o corpo \u00e9 moi hidrodin\u00e1mico, e est\u00e1 recuberto dunha cobertura baixa e comprimida. A cabeza e as patas son s\u00f3 parcialmente retr\u00e1ctiles, non podendo o animal refuxiarse dentro da cobertura como fan o resto das tartarugas. Estas coberturas, unidas lateralmente, prot\u00e9xenas dos depredadores e das variaci\u00f3ns da temperatura. Non todas as coberturas son iguais: nos quel\u00f3nidos est\u00e1 constitu\u00edda por grandes \u00f3sos e cuberta por placas c\u00f3rneas, mentres que nos dermoqu\u00e9lidos est\u00e1 formada por numerosos \u00f3sos pequenos cubertos de pel, que a fan delgada e flex\u00edbel.\nToda a s\u00faa vida transcorre no mar, e unicamente saen a terra as femias para faceren a desova. Non te\u00f1en dentes, que substitu\u00edron por bicos cortantes na parte superior da boca. Tampouco te\u00f1en o\u00eddos externos, sen\u00f3n s\u00f3 un o\u00eddo interno, moi eficiente. Os pulm\u00f3ns poden conteren a respiraci\u00f3n durante uns dez minutos, e ent\u00f3n as tartarugas soben \u00e1 superficie para respiraren. O colo est\u00e1 conformado por 8 v\u00e9rtebras, e p\u00f3deno retraer dentro da cobertura, pero en xeral ten pouca mobilidade.\nAs tartarugas mari\u00f1as poden vivir de 50 a 80 anos segundo a especie.\nBiolox\u00eda.\nReproduci\u00f3n.\nAs tartarugas mari\u00f1as maduras sexualmente \u00e1 idade de 6 a 8 anos. Os machos adoitan seren algo menores que as femias e te\u00f1en a cola m\u00e1is longa e ancha. Na \u00e9poca da reproduci\u00f3n conc\u00e9ntranse os machos nin augas pr\u00f3ximas \u00e1s praias de cr\u00eda, esperando a que cheguen as femias para reproduc\u00edrense. Os machos montan sobre as femias, e cr\u00e1vanlle as garras para o apareamento, introducindo o seu pene, que sae da cloaca, na abertura cloacal da femia. Rematado o apareamento, as femias esperan \u00e1 noite para sa\u00edren a terra, despraz\u00e1ndose pola praia con moita dificultade at\u00e9 encontrar un lugar axeitado, lonxe do efecto das mareas, onde escavan un amplo burato na area, utilizando para iso as catro extremidades, e logo outro m\u00e1is pequeno, usando s\u00f3 as traseiras, onde depositan entre 60 e 240 ovos, segundo a especie e o tama\u00f1o do animal.\nIncubaci\u00f3n.\nO ovos tardan de 2 a 3 semanas en formarse dentro da femia. As tartarugas mari\u00f1as fan un percorrido moi longo e con moitos obst\u00e1culos pola praia at\u00e9 encontrar o lugar id\u00f3neo para a desova. Os lugares para o dep\u00f3sito dos ovos te\u00f1en que estar sen vexetaci\u00f3n e a certa distancia da li\u00f1a da costa, xa que unha marea alta poder\u00eda chegar ao lugar de incubaci\u00f3n e arrastrar os ovos. Despois, as tartarugas escavan un burato de entre 40 e 60\u00a0cm no que deposita os ovos.\nA temperatura do ni\u00f1o \u00e9 o factor determinante do sexo das tartarugas. A incubaci\u00f3n pode durar entre 40 e 70 d\u00edas. Os ovos enfr\u00f3ntanse a perigos como cans, mareas altas, recolectores de ovos para a s\u00faa posterior venda, e turistas cravando parasois ou facendo castelos de area.\nAs tartarugas acabadas de nacer tratan de emerxer na noite cando non hai tantos depredadores e a temperatura \u00e9 baixa. As pequenas tartarugas sempre esperan at\u00e9 que todas as s\u00faas irm\u00e1s salgan do ovo, polo que se dirixen sempre xuntas cara ao mar.\nAlimentaci\u00f3n e crecemento.\nAs tartarugas de terra son herb\u00edvoras; as de auga doce, carn\u00edvoras e as mari\u00f1as, omn\u00edvoras.\nAs tartarugas mari\u00f1as comen corais, que lles subministran calcio, vexetaci\u00f3n acu\u00e1tica, algas e, as m\u00e1is carn\u00edvoras, pequenos invertebrados, medusas ou polbos.\nAdoitan migrar constantemente entre as zonas de alimentaci\u00f3n e as de reproduci\u00f3n. Normalmente enc\u00f3ntranse nas zonas de reproduci\u00f3n en inverno e nas de alimentaci\u00f3n en ver\u00e1n.\nAs tartarugas mari\u00f1as te\u00f1en un crecemento ininterrompido durante toda a s\u00faa vida. Ao nacer, poden pesar uns 50 g; nun ano, xa pesan 2\u00a0kg; aos 3 anos, 20\u00a0kg, chegando aos 300\u00a0kg na madurez sexual.\nAdaptaci\u00f3ns.\nAs tartarugas mari\u00f1as, como todos os r\u00e9ptiles, son animais poiquilotermos, pero poden cambiar \u00e1 s\u00faa temperatura corporal dentro de certos l\u00edmites. Para iso poden facer inmersi\u00f3ns a gran profundidade para arrefriar, ou nadar m\u00e1is rapidamente para que a calor da actividade muscular quente o seu corpo. Tam\u00e9n escollen as correntes de auga fr\u00eda ou quente, dependendo da temperatura \u00e1 que queiran estar.\nOs sentidos das tartarugas mari\u00f1as son parecidos aos do ser humano. O sentido do olfacto \u00e9 d\u00e9bil, pero o da vista est\u00e1 m\u00e1is desenvolvido nas tartarugas mari\u00f1as que nas terrestres. O sentido do o\u00eddo \u00e9 moi agudo. E te\u00f1en un sentido da orientaci\u00f3n moi desenvolvido, o que lles permite regresar a desovar \u00e1 mesma praia na que naceron.\nTaxonom\u00eda e evoluci\u00f3n.\nAs tartarugas mari\u00f1as, xunto con outras tartarugas, forman parte da orde dos testudinos \"Testudines\".\nAs sete especies de tartarugas mari\u00f1as son: \"Natator depressus\", \"Chelonia mydas\" (tartaruga mari\u00f1a verde), \"Eretmochelys imbricata\" (tartaruga carei), \"Lepidochelys kempii\" (tartaruga mari\u00f1a de Kemp), \"L. olivacea\" (tartaruga mari\u00f1a oliv\u00e1cea), \"Dermochelys coriacea\" (tartaruga mari\u00f1a real ou tartaruga mari\u00f1a de coiro) e \"Caretta caretta\" (tartaruga mari\u00f1a com\u00fan). Todas as especies pertencen \u00e1 familia \"Cheloniidae\", excepto \"Dermochelys coriacea\", que pertence \u00e1 familia \"Dermochelyidae\"' da que \u00e9 o seu \u00fanico membro.\nAs especies dist\u00ednguense principalmente pola s\u00faa anatom\u00eda: por exemplo, as escamas prefrontais na cabeza, o n\u00famero e a forma dos escudos da cobertura (coiraza), e o tipo de escudos inframarxinales do plastr\u00f3n. A tartaruga mari\u00f1a real \u00e9 a \u00fanica tartaruga mari\u00f1a que non ten unha cobertura dura; en cambio, leva un mosaico de pequenas placas \u00f3seas debaixo da s\u00faa pel acoirada. \u00c9 a tartaruga mari\u00f1a m\u00e1is grande, de 1,8 a 2,1 m de lonxitude e 0,91 a 1,5 m de anchura na madurez, e pode chagar a pesar at\u00e9 590\u00a0kg. As outras especies son menores, alcanzando a s\u00faa maior\u00eda entre 0,61 a 1,2 m de lonxitude, e son, proporcionalmente, m\u00e1is estreitas.\nAs tartarugas mari\u00f1as constit\u00faen unha radiaci\u00f3n \u00fanica que se separou das outras tartarugas hai polo menos 110 mill\u00f3ns de anos.\nClasificaci\u00f3n segundo \"SWOT Report\", vol. 1\nO home e as tartarugas mari\u00f1as.\nO home mataou tartarugas mari\u00f1as para obter todo o que elas producen: carne, pel, carei, ovos... Por iso houbo masacres de tartarugas, e agora a maior\u00eda das especies est\u00e1n en v\u00edas de extinci\u00f3n. Actualmente nalg\u00fans lugares cons\u00e9rvanse as praias de desova como parques nacionais ou reservas protexidas.\nOs ovos de tartaruga c\u00f3mense na India. En Suram\u00e9rica, o aceite extra\u00eddo das tartarugas ten un gran valor como aceite para l\u00e1mpadas. Noutros lugares \u00fasase a coiraza para fabricar instrumentos musicais.\nPagouse un alto prezo cos masacres, xa que en tres s\u00e9culos mat\u00e1ronse 100 mill\u00f3ns de tartarugas verdes.\nNa actualidade, nalgunhas zonas onde a\u00ednda quedan tartarugas, estase educando \u00e1 poboaci\u00f3n, especialmente \u00e1 xuventude, para que axuden na protecci\u00f3n destes animais. Ademais est\u00e1 implement\u00e1ndose unha nova t\u00e9cnica para redes de pesca TED (\"Turtle Exclusion Device\", Dispositivo de exclusi\u00f3n de tartarugas) o cal permite que as tartarugas salgan das redes de pesca.\nTam\u00e9n a WWF est\u00e1 axudando a protexer \u00e1s tartarugas mari\u00f1as con maior risco de extinguirse, facendo doaz\u00f3ns \u00e1s organizaci\u00f3ns que as protexen."}
{"id": "223474", "revid": "27155", "url": "https://gl.wikipedia.org/wiki?curid=223474", "title": "Peixe pulmonado", "text": ""}
{"id": "223475", "revid": "98629", "url": "https://gl.wikipedia.org/wiki?curid=223475", "title": "Gran Premio de Portugal de 1959", "text": "O Gran Premio de Portugal de 1959 foi unha carreira de automobilismo de F\u00f3rmula Un, celebrada o 23 de agosto de 1959 no circu\u00edto de Monsanto. Foi a s\u00e9tima carreira da tempada de F\u00f3rmula Un de . Foi o oitavo Gran Premio de Portugal e o segundo que era puntuable para o campionato mundial de F\u00f3rmula 1 de pilotos. Era a terceira vez que se celebraba a carreira en Monsanto e a primeira que puntuaba para a F\u00f3rmula Un. A carreira levouse a cabo sobre 62 voltas ao circu\u00edto de cinco quil\u00f3metros cunha distancia total de carreira de 337 quil\u00f3metros.\nA carreira foi ga\u00f1ada polo piloto brit\u00e1nico Stirling Moss, foi a s\u00faa und\u00e9cima vitoria nun Gran Premio, pilotando un Cooper T51 para o equipo de carreiras privado Rob Walker Racing Team. Moss terminou unha volta por diante do corredor americano Masten Gregory que pilotaba un Cooper T51 semellante \u00f3 do equipo de f\u00e1brica de Cooper Car Company. O piloto americano da Scuderia Ferrari Dan Gurney terminou terceiro no seu Ferrari Dino 246.\nInforme da carreira.\nAs vitorias en Francia e Alema\u00f1a deran a Tony Brooks un c\u00f3modo lugar no segundo posto no campionato detr\u00e1s de Jack Brabham. Stirling Moss mellorou a s\u00faa pobre posici\u00f3n no campionato ga\u00f1ando a carreira o segundo posto foi para Masten Gregory e o terceiro para Dan Gurney. Phil Hill e Graham Hill estrelaronse un contra outro na volta 6, mentres que Brabham tivo un enorme accidente, dando unha volta de camp\u00e1, do que sa\u00edu ileso. Gurney foi o \u00fanico Ferrari entre os oito primeiros con Maurice Trintignant e Harry Schell completando os cinco primeiros.\nCon Brabham non rematando a carreira e Brooks terminando noveno, Moss pechou a brecha no campionato a s\u00f3 9 puntos e medio detr\u00e1s de Brabham e 5 puntos e medio detr\u00e1s de Brooks."}
{"id": "223476", "revid": "85894", "url": "https://gl.wikipedia.org/wiki?curid=223476", "title": "Francisco Pereira Garc\u00eda", "text": "Francisco Pereira Garc\u00eda, nado na Estrada e finado na mesma vila o 24 de marzo de 1881, foi un farmac\u00e9utico e pol\u00edtico galego.\nTraxectoria.\nNo Sexenio Democr\u00e1tico foi militante do Partido Liberal, elixido deputado provincial polo distrito da Estrada en 1871 e 1872, o 22 de xu\u00f1o de 1871 foi nomeado presidente da Deputaci\u00f3n de Pontevedra. Foi elixido deputado a Cortes polo distrito de Tabeir\u00f3s en 1872. Na Restauraci\u00f3n volveu ser elixido deputado provincial polo distrito da Estrada en 1877 e 1878."}
{"id": "223478", "revid": "98629", "url": "https://gl.wikipedia.org/wiki?curid=223478", "title": "Chester Nimitz", "text": "Chester William Nimitz nado o 24 de febreiro 1885 en Fredericksburg (Texas) e finado en Yerba Buena Island (California) o 20 de febreiro de 1966 foi un almirante estadounidense.\nTraxectoria.\nGraduouse na Academia Naval. Durante a primeira guerra mundial serviu na frota submarina do Atl\u00e1ntico. Posteriormente foi nomeado comandante da I divisi\u00f3n de Acoirazados e xefe da Oficina de Navegaci\u00f3n\nSegunda guerra mundial.\nTras o ataque xapon\u00e9s a Pearl Harbour en decembro de 1941, foi nomeado comandante en xefe da frota do Pac\u00edfico. Procurou manter a moral e a operatividade da armada americana ante os avances fulgurantes dos xaponeses en t\u00f3dalas frontes. Para iso ordenou unha guerra submarina sen restrici\u00f3ns e ofensivas con portaavi\u00f3ns contra bases terrestres.\nUnha vez que a industria de guerra estadounidense conseguiu recuperarse dos primeiros desastres provocados polas vitorias xaponesas, Nimitz asestou un golpe crucial no coraz\u00f3n do Pac\u00edfico na batalla de Midway (xu\u00f1o de 1942). Seguidamente, pasou \u00e1 contraofensiva mediante asaltos \u00e1s Illas Aleutinas, Gilbert, Marshall e Marianas. Uniuse ao avance americano no Pac\u00edfico Sudoccidental das tropas de Douglas MacArthur na colosal batalla do Golfo de Leyte, que acabou coa capacidade ofensiva nipoa e cortou o fornecemento dos xaponeses que ocupaban Indonesia e Indochina. Emprend\u00e9ronse logo os desembarcos de Iwo Jima e Okinawa, dobregando con gran custo de homes e recursos a teimuda resistencia nipoa e minando os seus peiraos.\nFinalmente, o 2 de setembro de 1945 asinou a acta de rendici\u00f3n xaponesa a bordo do Missouri.\n\u00daltimos servizos.\nA s\u00faa defensa da guerra submarina sen restrici\u00f3ns influ\u00edu para que o almirante alem\u00e1n Karl D\u00f6nitz vise unha condena de s\u00f3 10 anos nos xu\u00edzos de N\u00fcremberg. A ONU nomeouno presidente da Comisi\u00f3n para dirimir os conflitos territoriais entre a India e Paquist\u00e1n. Presidiu o Comit\u00e9 Federal de Seguridade Interior creado por Harry S. Truman. Foi reitor da Universidade de California."}
{"id": "223480", "revid": "98629", "url": "https://gl.wikipedia.org/wiki?curid=223480", "title": "Gran Premio de Italia de 1959", "text": "O Gran Premio de Italia de 1959 foi unha carreira de automobilismo de F\u00f3rmula Un, celebrada o 13 de setembro de 1959 no circu\u00edto de Monza. Foi a oitava carreira da tempada de F\u00f3rmula Un de . Foi o 30\u00ba Gran Premio de Italia e o 24, que se celebrou en Monza. A carreira levouse a cabo sobre 72 voltas ao circu\u00edto de cinco quil\u00f3metros cunha distancia total de carreira de 414 quil\u00f3metros.\nInforme da carreira.\nA carreira foi ga\u00f1ada polo piloto brit\u00e1nico Stirling Moss pilotando un Cooper T51 para o equipo privado Rob Walker Racing Team. Moss ga\u00f1ou por 46 segundos sobre o piloto americano Phil Hill que pilotaba un Ferrari Dino 246 da Scuderia Ferrari. O l\u00edder do campionato o australiano Jack Brabham terminou terceiro nun Cooper de f\u00e1brica modelo T51, ampliando a s\u00faa vantaxe nos puntos, pero non o suficiente como para evitar un enfrontamento polo campionato con Moss e o piloto de Ferrari Tony Brooks na \u00faltima carreira da tempada, o GP dos Estados Unidos.\nO peso dos coches foi foi o factor decisivo para ga\u00f1ar a carreira, Stirling Moss ga\u00f1ou a carreira sen ter que cambiar os pneum\u00e1ticos do seu coche, o pequeno e lixeiro Cooper, a\u00ednda que fixo unha parada en boxes. Stirling fixo unha carreira prudente, confiando en que os pilotos de Ferrari necesitarian entrar en boxes. Tony Brooks fixo unha boa sa\u00edda, pero un fallo nun pist\u00f3n eliminouno na primeira volta. Graham Hill e Dan Gurney lideraron a carreira, pero perderon as s\u00faas vantaxes logo dunhas longas paradas en boxes. Moss continuou liderando a unha velocidade media de 200 quil\u00f3metros por hora, unha nova marca. Phil Hill foi o segundo con Ferrari no seu circu\u00edto, e os seus compa\u00f1eiros de Ferrari foron 4-5-6 nesta orde, Gurney, Cliff Allison e Olivier Gendebien.\nA vitoria de Moss pechou a brecha no campionato a s\u00f3 5 puntos e medio por detr\u00e1s de Jack Brabham e Brooks a oito puntos detr\u00e1s de Brabham. Os esforzos combinados de Brabham, Moss, Maurice Trintignant, Bruce McLaren e Masten Gregory conseguiron o campionato de construtores para Cooper Car Company."}
{"id": "223481", "revid": "5863", "url": "https://gl.wikipedia.org/wiki?curid=223481", "title": "P\u00e4ij\u00e4nne Tavastia", "text": "P\u00e4ij\u00e4nne Tavastia (en fin\u00e9s P\u00e4ij\u00e4t-H\u00e4me e en sueco P\u00e4ij\u00e4nne Tavastlands) \u00e9 unha das 19 rexi\u00f3ns de Finlandia. Est\u00e1 situada ao sur do pa\u00eds, na provincia hist\u00f3rica de Tavastia e na actual provincia de Finlandia Meridional. A s\u00faa capital e cidade m\u00e1is poboada \u00e9 Lahti.\nP\u00e4ij\u00e4nne Tavastia limita ao norte coa rexi\u00f3n de Finlandia Central, ao leste coas de Savonia do Sur e Kymenlaakso, ao sur con Uusimaa, e ao leste coas rexi\u00f3ns de Tavastia Propia e Pirkanmaa. Esta rexi\u00f3n \u00e9 a 8\u00aa m\u00e1is poboada do pa\u00eds e a 18\u00aa m\u00e1is extensa.\nConcellos.\nA rexi\u00f3n de P\u00e4ij\u00e4nne Tavastia est\u00e1 formada por nove concellos, dos cales tres te\u00f1en estato de cidade:\nPol\u00edtica.\nAs elecci\u00f3ns parlamentarias de 2011 en Finlandia Central deron os seguintes resultados:"}
{"id": "223485", "revid": "98629", "url": "https://gl.wikipedia.org/wiki?curid=223485", "title": "Processing", "text": "Processing \u00e9 unha linguaxe de programaci\u00f3n aberta cun contorno de desenvolvemento integrado (IDE) para empregar en electr\u00f3nica e comunidades de dese\u00f1o visual coa intenci\u00f3n de ensinar os fundamentos da programaci\u00f3n nun contexto visual e para servir como base para a creaci\u00f3n electr\u00f3nica. O proxecto iniciouse en 2001 por Casey Reas e Benjamin Fry, os dous pertencentes ao Aesthetics and Computation Group do MIT Media Lab dirixido por John Maeda.\nUn dos obxectivos declarados de Processing \u00e9 o de actuar como unha ferramenta para que os non programadores comenzaran a programar, a trav\u00e9s da mostra gr\u00e1fica instant\u00e1nea e visual da informaci\u00f3n. A linguaxe bas\u00e9ase en Java pero emprega unha sintaxe simplificada e un modelo de programaci\u00f3n de gr\u00e1ficos.\nCaracter\u00edsticas.\nProcesing incl\u00fae unha fiestra visual, que ven a ser un complemento ao contorno de desenvolvemento integrado (IDE) para organizar os proxectos.\nCada esquema de Processing \u00e9 na realidade unha subclase de PApplet un tipo Java que pon en funcionamento a maior parte das caracter\u00edsticas da linguaxe de Processing.\nAo programar en Processing, t\u00f3dalas clases adicionais definidoa ser\u00e1n tratadas como clases internas cando o c\u00f3digo trad\u00facese en puro Java antes de compilar. Isto significa que o uso de variables est\u00e1ticas e m\u00e9todos das clases est\u00e1 prohibido a menos que se lle diga explicitamente a Processing que quere o c\u00f3digo en modo puro Java.\nProcessing tam\u00e9n permite aos usuarios crear as s\u00faas propias clases PApplet na fiestra. Isto permite que os tipos de datos complexos poidan inclu\u00edr calquera n\u00famero de argumentos e evita as limitaci\u00f3ns de inicamente o uso de tipos de datos est\u00e1ndar como int (entero), char (caracteres), float (n\u00famero real) o a cor (RGB, hexadecimal ARGB).\nExemplos.\nHello World.\nEn Java como comando\nprintln(\"Hello World!\");\nPrograma Hello World in Processing, o seguinte c\u00f3dico \u00e9 un examplo de como \u00e9 a linguaxe de programaci\u00f3n:\nvoid setup() {\n // define a fiestra tama\u00f1o e permite anti-aliasing\n size(200, 200);\n smooth();\n // Establecer tipo de color, fonte, e ali\u00f1amento para renderizado do texto.\n fill(0); // Contorna\n // establecer a fonte (por defecto o sistema establece sans serif)\n textFont(createFont(\"SansSerif\",18));\n textAlign(CENTER);\n noLoop(); // escribeo() exec\u00fatase s\u00f3 unha vez\nvoid draw() {\n // Amosar o texto na pantalla usando a fonte establecida previamente.\n text(\"Hello World!\", width/2, height/2);\nWiring, Arduino e Fritzing.\nProcessing deu lugar a outro proxecto, Wiring, que emprega o IDE de Processing cunha versi\u00f3n simplificada da linguaxe C++ como un xeito de ensinar aos artistas como programar microcontroladores. Na actualidade hai dous proxectos independentes de hardware, Wiring e Arduino, utilizando o contorno de Wiring e a s\u00faa linguaxe. O contorno Fritzing de software \u00e9 outro da mesma clase, que axuda aos dese\u00f1adores e artistas a documentar os seus prototipos interactivos e a dar o paso na creaci\u00f3n de prototipos f\u00edsicos ao produto real."}
{"id": "223487", "revid": "85894", "url": "https://gl.wikipedia.org/wiki?curid=223487", "title": "Queiruga, Queiruga, Porto do Son", "text": "Queiruga \u00e9 un lugar da parroquia de Queiruga no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 166 habitantes (78 homes e 88 mulleres)."}
{"id": "223488", "revid": "895", "url": "https://gl.wikipedia.org/wiki?curid=223488", "title": "Bilicosa, Queiruga, Porto do Son", "text": "Bilicosa \u00e9 un lugar da parroquia de Queiruga no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 10 habitantes (5 homes e 5 mulleres)."}
{"id": "223489", "revid": "895", "url": "https://gl.wikipedia.org/wiki?curid=223489", "title": "Tarr\u00edo, Queiruga, Porto do Son", "text": "Tarr\u00edo \u00e9 un lugar da parroquia de Queiruga no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 406 habitantes (195 homes e 211 mulleres)."}
{"id": "223490", "revid": "895", "url": "https://gl.wikipedia.org/wiki?curid=223490", "title": "Tarela, Queiruga, Porto do Son", "text": "Tarela \u00e9 un lugar da parroquia de Queiruga no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 88 habitantes (40 homes e 48 mulleres)."}
{"id": "223498", "revid": "23204", "url": "https://gl.wikipedia.org/wiki?curid=223498", "title": "Joseph Lancaster", "text": "Joseph Lancaster, nado o 25 de novembro de 1778 en Londres e finado o 23 de outubro de 1838, foi un educador e pedagogo ingl\u00e9s.\nTraxectoria.\nCon 14 anos marchou da s\u00faa casa e foi a Bristol por motivos relixiosos, encontrou traballo na cidade e uniuse \u00e1 \"sociedade dos amigos\" (cu\u00e1queros). Con 20 anos funda a s\u00faa primeira escola de primaria neste lugar. A escola era moi popular pero a maior\u00eda dos nenos non pod\u00edan custear os seus estudos nela. Adquiriu o sistema de monitores e desenvolveu as s\u00faas ideas de forma simult\u00e1nea \u00e1s do dr. Andrew Bell. Este no seu ensino non utilizaba a dor f\u00edsica pero si que castigaba os seus alumnos at\u00e1ndoos ou encerr\u00e1ndoos. A escola recibiu xenerosas doaz\u00f3ns polo seu r\u00e1pido crecemento pero a\u00ednda as\u00ed caeu na d\u00e9beda, ademais disto a escola tam\u00e9n recibiu numerosas cr\u00edticas. Lancaster defend\u00eda as escolas non controladas pola igrexa xa que dic\u00eda que a educaci\u00f3n deb\u00eda ser cristi\u00e1 pero non sectaria. Joseph pasou gran parte da s\u00faa vida percorrendo o pa\u00eds para defender as s\u00faas ideas. En 1816, Lancaster abandonou a Real Sociedade Lancasteriana e tentou fundar a s\u00faa propia escola. Isto fracasou e rematou na bancarrota. Despois de ser encarcerado por d\u00e9bedas e exclu\u00eddo da sociedade por diversas cousas emigrou \u00f3s Estados Unidos. Formar\u00eda escolas en Baltimore, Venezuela e o Canad\u00e1, a\u00ednda que tam\u00e9n lle foron mal e tivo que regresar. Os seus seguidores tam\u00e9n fundar\u00edan diversas escolas polo mundo. Lancaster falece en Nova York tras ser atropelado por unha carruaxe de cabalos. Agora tan s\u00f3 existe unha escola lancasteriana en todo o mundo. At\u00f3pase no Museo Escolar Brit\u00e1nico.\nObras.\nAs obras m\u00e1is importantes que escribiu son:"}
{"id": "223499", "revid": "5863", "url": "https://gl.wikipedia.org/wiki?curid=223499", "title": "Aulas de hospitalidade", "text": "As aulas de hospitalidade (en franc\u00e9s: \"salle d\u00b4hospitalit\u00e9\") foron unha instituci\u00f3n, creada en Francia en 1801, que ti\u00f1a como obxectivo acoller a nenos abandonados.\nOrixe.\nEsta instituci\u00f3n xurdiu grazas \u00e1 filantrop\u00eda da marquesa Adelaida de Pastoret. Ela co\u00f1ec\u00eda unha figura semellante en Berl\u00edn, e tratou de aplicar ese modelo en Par\u00eds. Procurou que as actividades dos nenos tiveran unha finalidade pr\u00e1ctica, fundamentalmente manual antes que memor\u00edstica.\nA\u00ednda que este proxecto da marquesa non tivo unha gran repercusi\u00f3n, a s\u00faa colaboraci\u00f3n ser\u00eda decisiva para a aparici\u00f3n das Salas de Asilo."}
{"id": "223501", "revid": "75439", "url": "https://gl.wikipedia.org/wiki?curid=223501", "title": "Infant school", "text": "A primeira Infant School xurdiu en 1816 grazas \u00e1 creaci\u00f3n por Robert Owen (1771-1858) en New Lanark (Escocia) dunhas escolas anexas \u00e1s f\u00e1bricas da s\u00faa propiedade para os fillos dos traballadores, a fronte dos cales, como mestre, estar\u00eda James Buchanam que posteriormente, a instancias da autoridad competente e debido a s\u00faa fama, abriu outra instituci\u00f3n en Londres en 1821, estando a cargo Samuel Wilderspin.\nContidos e obxectivos:\nEste tipo de escolas estender\u00edase por diversos pa\u00edses (en 1826 en Francia, en 1824 en B\u00e9lxica e Su\u00edza, en 1828 en Italia, Hungr\u00eda e Dinamarca, en 1830 en Alema\u00f1a e Pa\u00edses Baixos, en 1831 en Noruega, en 1832 en Suecia e en 1838 en Espa\u00f1a, entre outros pa\u00edses) seguindo en boa parte o modelo ingl\u00e9s e en especial no relativo aos destinatarios (a clase traballadora) e ao apoio prestado por particulares e asociaci\u00f3n filantr\u00f3picas especialmente creadas en cada pa\u00edes con este fin, e nun momento porterior, polos poderes p\u00fablicos."}
{"id": "223506", "revid": "85894", "url": "https://gl.wikipedia.org/wiki?curid=223506", "title": "Abu\u00edn, Baro\u00f1a, Porto do Son", "text": "Abu\u00edn \u00e9 un lugar da parroquia de Baro\u00f1a no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 186 habitantes (85 homes e 101 mulleres)."}
{"id": "223507", "revid": "895", "url": "https://gl.wikipedia.org/wiki?curid=223507", "title": "A Arnela, Baro\u00f1a, Porto do Son", "text": "A Arnela \u00e9 un lugar da parroquia de Baro\u00f1a no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 70 habitantes (30 homes e 40 mulleres)."}
{"id": "223510", "revid": "895", "url": "https://gl.wikipedia.org/wiki?curid=223510", "title": "Montemu\u00ed\u00f1o, Baro\u00f1a, Porto do Son", "text": "Montemu\u00ed\u00f1o \u00e9 un lugar da parroquia de Baro\u00f1a no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 12 habitantes (6 homes e 6 mulleres)."}
{"id": "223511", "revid": "85894", "url": "https://gl.wikipedia.org/wiki?curid=223511", "title": "Orell\u00e1n, Baro\u00f1a, Porto do Son", "text": "Orell\u00e1n \u00e9 un lugar da parroquia de Baro\u00f1a no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 73 habitantes (33 homes e 40 mulleres)."}
{"id": "223512", "revid": "895", "url": "https://gl.wikipedia.org/wiki?curid=223512", "title": "Soanes, Baro\u00f1a, Porto do Son", "text": "Soanes \u00e9 un lugar da parroquia de Baro\u00f1a no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 7 habitantes (4 homes e 3 mulleres)."}
{"id": "223513", "revid": "895", "url": "https://gl.wikipedia.org/wiki?curid=223513", "title": "Udres, Baro\u00f1a, Porto do Son", "text": "Udres \u00e9 un lugar da parroquia de Baro\u00f1a no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 10 habitantes (5 homes e 5 mulleres)."}
{"id": "223515", "revid": "85894", "url": "https://gl.wikipedia.org/wiki?curid=223515", "title": "Ra\u00f1a, Baro\u00f1a, Porto do Son", "text": "Ra\u00f1a \u00e9 un lugar da parroquia de Baro\u00f1a no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 5 habitantes (2 homes e 3 mulleres)."}
{"id": "223516", "revid": "85894", "url": "https://gl.wikipedia.org/wiki?curid=223516", "title": "Lavandeira, Baro\u00f1a, Porto do Son", "text": "Lavandeira \u00e9 un lugar da parroquia de Baro\u00f1a no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2021) ten 10 habitantes (5 homes e 5 mulleres)."}
{"id": "223517", "revid": "89787", "url": "https://gl.wikipedia.org/wiki?curid=223517", "title": "Accidente de Torre del Bierzo", "text": "O accidente ferroviario de Torre del Bierzo tivo lugar o 3 de xaneiro de 1944 en Torre del Bierzo (provincia de Le\u00f3n) ao chocaren dentro do t\u00fanel n\u00famero 20 da li\u00f1a Palencia-A Coru\u00f1a un tren correo, unha locomotora en manobras e un tren de mercador\u00edas. O n\u00famero oficial de v\u00edtimas mortais foi de 78 segundo a autoridade xudicial, pero sempre se sospeitou que o R\u00e9xime franquista puido ocultar a magnitude real do accidente. Documentos posteriores elevaron a cifra a 200 falecidos, pero hai indicios e estudos que dan un saldo de ata 500 ou 800 mortos.\nO franquismo rapidamente censurou a dimensi\u00f3n desta cat\u00e1strofe, dado que o p\u00e9simo estado das infraestruturas ferroviarias e a constante falta de mantemento eran en boa medida as responsables do accidente, debido a que se tivo que responder a escasezas de todo tipo e a necesidade da reconstruci\u00f3n dos danos producidos pola recente guerra civil, unha tarefa dif\u00edcil pola presente escaseza de recursos econ\u00f3micos. Varias d\u00e9cadas despois, o accidente dar\u00eda t\u00edtulo a unha curtametraxe (\"T\u00fanel n\u00famero 20\") dirixido por Ram\u00f3n de Fontecha, que obtivo o Premio Goya \u00e1 mellor curtametraxe documental en 2002."}
{"id": "223518", "revid": "27155", "url": "https://gl.wikipedia.org/wiki?curid=223518", "title": "Espazo peripl\u00e1smico", "text": "O espazo peripl\u00e1smico ou periplasma \u00e9 o espazo que rodea as d\u00faas barreiras de permeabilidade selectiva da cuberta das bacterias, que son a membrana plasm\u00e1tica ou membrana interna e a membrana externa das paredes das bacterias gramnegativas. Falando estritamente, as bacterias grampositivas non te\u00f1en un verdadeiro espazo peripl\u00e1smico porque te\u00f1en s\u00f3 unha membrana biol\u00f3xica lipoproteica, a membrana plasm\u00e1tica, pero poden ter unha rexi\u00f3n denominada \"zona da parede interna\" (IWZ, \"inner wall zone\") situada entre a membrana plasm\u00e1tica e a parede celular madura.\nO periplasma pode chegar a supo\u00f1er o 40% do volume celular total nas bacterias gramnegativas, mentres que a \"zona da parede interna\" das grampositivas \u00e9 moit\u00edsimo menor. A composici\u00f3n da \"zona da parede interna\" non foi a\u00ednda claramente determinada.\nA clasificaci\u00f3n das bacterias en grampositivas e negativas atendendo ao seu tipo de tinguidura \u00e9 bastante ambigua porque pode referirse a tres aspectos diferentes (resultado da tinguidura, organizaci\u00f3n da envoltura celular, grupo taxon\u00f3mico), que non concordan necesariamente en certas especies de bacterias. Por\u00e9n, a\u00ednda que o resultado da tinguidura de Gram dunha bacteria \u00e9 un criterio emp\u00edrico, o seu fundamento son as marcadas diferenzas na ultrastrutura e composici\u00f3n qu\u00edmica dos dous tipos de c\u00e9lulas procariotas que se encontran na natureza, que dependen da presenza ou ausencia dunha membrana externa, que \u00e9 unha caracter\u00edstica m\u00e1is fiable e fundamental que o resultado da tinguidura. Todas as bacterias grampositivas est\u00e1n rodeadas por unha soa membrana lipoproteica e xeralmente conte\u00f1en unha grosa capa (de 20-80\u00a0nm) de peptidoglicano responsable de reter a tinguidura de Gram. Varias especies de bacterias que te\u00f1en unha envoltura cunha soa membrana, pero que se tinguen como se fosen gramnegativas debido \u00e1 falta de capa de peptidoglicano (caso dos micoplasmas) ou pola s\u00faa incapacidade de reter a tinguidura de Gram por mor da composici\u00f3n da s\u00faa parede, mostran tam\u00e9n unha estreita relaci\u00f3n coas bacterias grampositivas. Para as bacterias (ou en xeral procariotas) que est\u00e1n envoltas por unha soa membrana lipoproteica util\u00edzase o termo bacteria monoderma ou procariota monodermo. A diferenza das bacterias grampositivas, todas as bacterias gramnegativas arquet\u00edpicas, est\u00e1n rodeadas de d\u00faas membranas, a membrana plasm\u00e1tica e a membrana externa, e conte\u00f1en s\u00f3 unha capa fina de peptidoglicano (de 2-3\u00a0nm) situada entre esas d\u00faas membranas. A presenza de membrana interna e externa forma e define o espazo ou compartimento peripl\u00e1smico. Estas c\u00e9lulas bacterianas con d\u00faas membranas denom\u00ednanse bacterias didermas. A distinci\u00f3n entre procariotas monodermos e didermos est\u00e1 tam\u00e9n apoiada na existencia de indeis sinatura conservados en diversas prote\u00ednas importantes (como DnaK, GroEL).\nNas bacterias didermas o periplasma cont\u00e9n unha parede celular delgada composta de peptidoglicano. Ademais, cont\u00e9n solutos como i\u00f3ns e prote\u00ednas, os cales est\u00e1n implicados nunha ampla variedade de funci\u00f3ns, que van desde a uni\u00f3n a nutrientes, transporte, pregamento, degradaci\u00f3n, hidr\u00f3lise de substratos, s\u00edntese do peptidoglicano, transporte de electr\u00f3ns, e alteraci\u00f3n de substancias t\u00f3xicas para a c\u00e9lula (metabolismo xenobi\u00f3tico). O periplasma carece de ATP."}
{"id": "223519", "revid": "27155", "url": "https://gl.wikipedia.org/wiki?curid=223519", "title": "Periplasma", "text": ""}
{"id": "223520", "revid": "22795", "url": "https://gl.wikipedia.org/wiki?curid=223520", "title": "Ra dos regos", "text": ""}
{"id": "223521", "revid": "34155", "url": "https://gl.wikipedia.org/wiki?curid=223521", "title": "Francisco J\u00f3dar", "text": "Francisco J\u00f3dar Alonso, nado en Lorca (Murcia) o 9 de novembro de 1955, \u00e9 un pol\u00edtico espa\u00f1ol e actual alcalde de Lorca.\nBiograf\u00eda.\nFrancisco J\u00f3dar est\u00e1 casado e ten d\u00faas fillas. Licenciouse en Dereito na Universidade de Murcia e \u00e9 interventor do Ministerio de Defensa en situaci\u00f3n de excedencia.\nTraxectoria pol\u00edtica.\nFoi candidato polo Partido Popular de Lorca nas elecci\u00f3ns dos anos 1999, 2003, 2007 e 2011. En 2007 ga\u00f1ou as elecci\u00f3ns por maior\u00eda absoluta, tomando posesi\u00f3n do cargo o 16 de xu\u00f1o, acabando as\u00ed con 28 anos de hexemon\u00eda socialista no municipio de Lorca. Nas elecci\u00f3ns de 2011 volveu revalidar a alcald\u00eda.\nDurante o seu primeiro mandato tivo que facer fronte aos terremotos que arrasaron Lorca o 11 de maio de 2011. No seu segundo mandato ten como obxectivo a reconstruci\u00f3n da cidade."}
{"id": "223523", "revid": "5863", "url": "https://gl.wikipedia.org/wiki?curid=223523", "title": "Miguel Vidal L\u00f3pez", "text": "Miguel Vidal L\u00f3pez foi un m\u00e9dico e pol\u00edtico galego.\nTraxectoria.\nNo Sexenio Democr\u00e1tico foi militante do Partido Radical, elixido deputado provincial, o 22 de febreiro de 1871 foi nomeado presidente da Deputaci\u00f3n de Pontevedra. Foi elixido deputado a Cortes polo distrito de Vigo en 1871. En 1872 foi elixido senador pola provincia de Ourense, pero non chegou a tomar posesi\u00f3n posto que non foi admitido por non reunir os requisitos."}
{"id": "223525", "revid": "98629", "url": "https://gl.wikipedia.org/wiki?curid=223525", "title": "Vihre\u00e4 liitto", "text": "A Liga Verde (en fin\u00e9s Vihre\u00e4 liitto e en sueco Gr\u00f6na F\u00f6rbundet) \u00e9 un partido ecoloxista fin\u00e9s fundado o 28 de febreiro de 1987 e pertencente ao Partido Verde Europeo. O seu l\u00edder \u00e9 Ville Niinist\u00f6.\nHistoria.\nA\u00ednda que se presentou por primeira vez \u00e1s elecci\u00f3ns en 1983, como tal non se constitu\u00edu ata 1987 como movemento popular que reun\u00eda a sectores tam\u00e9n procedentes do feminismo e do movemento antinuclear. Nas 1987 obtivo 4 representantes, que nos seguintes comicios aumentar\u00edan ata os 10. Nas elecci\u00f3ns europeas de 2004 obtiveron 2 eurodeputados e nas lexislativas de 2007 chegaron ata os 15 deputados (a mellor marca na historia da formaci\u00f3n).\nTralas elecci\u00f3ns ao parlamento fin\u00e9s de 2011, a Liga Verde situouse como a 6\u00aa forza pol\u00edtica de Finlandia con 10 deputados e o 7,3% dos votos (212.837), a\u00ednda que os seus resultados foron peores que nos comicios anteriores, nos que conseguiran 15 escanos e o 8,46% dos votos (234.429).\nResultados electorais.\nElecci\u00f3ns parlamentarias.\nDende que a Liga Verde conseguiu os seus primeiros dous deputados no Parlamento de Finlandia (os dous independentes) en 1983, a formaci\u00f3n ecoloxista conseguiu mellorar sempre os seus resultados ag\u00e1s en 1995 e 2011, sendo nesta \u00faltima cita electoral onde se produciu o maior retroceso da formaci\u00f3n, perdendo 5 escanos e ao redor de 20.000 votos.\nElecci\u00f3ns presidenciais.\nHeidi Hautala foi candidata nas elecci\u00f3ns presidenciais de 2000 e 2006, conseguindo nas d\u00faas ocasi\u00f3ns aproximadamente un 3,5% dos votos. Pekka Haavisto foi o candidato nas elecci\u00f3ns de 2012, conseguindo pasar \u00e1 segunda volta, mais perdeu contra o candidato do Partido de Coalici\u00f3n Nacional Sauli Niinist\u00f6.\nElecci\u00f3ns ao Parlamento Europeo.\nFinlandia entrou na Uni\u00f3n Europea en 1995 xunto a Austria e Suecia, durante a Cuarta Lexislatura do Parlamento Europeo (1994-1999), asign\u00e1ndolle 16 eurodeputados en 1996 e 1999, 14 en 2004, e 13 en 2009. Dende as primeiras elecci\u00f3ns en 1996, a Liga Verde ten logrado sempre 1 o 2 escanos en t\u00f3dolos comicios celebrados. Destacan as figuras de Heidi Hautala, que foi eurodeputada en 3 lexislaturas, e que o foi tam\u00e9n de 2009 a 2011, ata ser nomeada ministra de desenvolvemento. Tarja Cronberg ocupa o posto de Hautala dende aquela. Ademais a exministra Satu Hassi, \u00e9 actualmente eurodeputada.\nEste partido forma parte do Partido Verde Europeo dende a s\u00faa fundaci\u00f3n en 2004 (o partido ecoloxista de \u00e1mbito europeo), que se encontra integrado \u00e1 s\u00faa vez no grupo parlamentario Alianza Libre Europea - Os Verdes Europeos no Parlamento Europeo desde 1999."}
{"id": "223527", "revid": "20975", "url": "https://gl.wikipedia.org/wiki?curid=223527", "title": "Museu Nacional d'Art de Catalunya", "text": ""}
{"id": "223528", "revid": "20975", "url": "https://gl.wikipedia.org/wiki?curid=223528", "title": "MNAC", "text": ""}
{"id": "223529", "revid": "98629", "url": "https://gl.wikipedia.org/wiki?curid=223529", "title": "Membrana", "text": "O termo membrana, do lat\u00edn \"membr\u0101na, -ae\", 'pel\u00edcula', 'pel', 'codia', inicialmente refer\u00edase a calquera envoltura delgada e flex\u00edbel que rodease calquera corpo. Un segundo sentido acad\u00e9mico, por analox\u00eda co grego \u1f51\u03bc\u03ae\u03bd \"hym\u00e9n\", 'membrana', \u00e9 o dunha fina capa de material brando que separa dous ambientes, m\u00e1is ou menos porosos e perme\u00e1beis.\nA palabra \u00fasase con significados particulares en diferentes disciplinas:"}
{"id": "223531", "revid": "98629", "url": "https://gl.wikipedia.org/wiki?curid=223531", "title": "Escola de p\u00e1rvulos", "text": "A escola de p\u00e1rvulos foi fundada en Madrid en 1838, polo pedagogo Pablo Montesino (Zamora, 1781-1849), seguindo o modelo brit\u00e1nico que descubriu a ra\u00edz dos 10 anos que estivo exiliado en Londres (1823-1833), e defendendo que esta escola ser\u00eda adicada a aqueles cativos de entre dous e seis anos, sendo estes pobres e de \u00e1mbolos dous sexos. Estes rapaces quedaban \u00f3 coidado dunha persoa que fac\u00eda de \u2018nai\u2019 com\u00fan. Esta persoa ti\u00f1a como labor encargarse da s\u00faa educaci\u00f3n principal as\u00ed como do seu coidado persoal. Polo tanto, as escolas de p\u00e1rvulos posu\u00edan unha dobre ocupaci\u00f3n clara, posto que se trataba dunha instituci\u00f3n que ofrec\u00eda unha funci\u00f3n tanto educativa como asistencial. Outro dato a recalcar e de relevante importancia \u00e9 que, en opini\u00f3n de Montesino, este tipo de escolas ou instituci\u00f3ns precisaban de varios docentes, e as\u00ed mesmo var\u00f3ns, pois para el eran m\u00e1is efectivos.\nPero \u00f3 crear a primeira escola de p\u00e1rvulos, o pedagogo decatouse de que os mestres destas novas instituci\u00f3ns precisar\u00edan de instruci\u00f3ns que lles servisen de gu\u00eda para o seu d\u00eda a d\u00eda na escola, polo que na s\u00faa obra \"Manual para maestros de la escuela de P\u00e1rvulos\" (1840) inclu\u00edu todas as s\u00faas ideas pedag\u00f3xicas para resolver todas esas posibles d\u00fabidas. Este manual converteuse no primeiro tratado de pedagox\u00eda para a formaci\u00f3n e ensinanza dos cativos de at\u00e9 10 anos, o que deu lugar \u00e1 primeira obra sistem\u00e1tica de pedagox\u00eda feita e publicada en Espa\u00f1a.\nO Manual ti\u00f1a como obxectivo primordial presentarse coma un tratado de pedagox\u00eda para todos aqueles mestres das escolas de p\u00e1rvulos que carec\u00edan da formaci\u00f3n profesional necesaria ou para aqueles que non ti\u00f1an moi clara a idea do que representaban pedagoxicamente e socialmente este tipo de escolas. Pero esta obra non solo est\u00e1 dedicada \u00f3s mestres, sen\u00f3n a todas aquelas persoas que estivesen relacionadas dalgunha forma ou outra coa ensinanza, xa foran nais, nodrizas ou pol\u00edticos, entre outros."}
{"id": "223532", "revid": "98629", "url": "https://gl.wikipedia.org/wiki?curid=223532", "title": "The Beastmaster", "text": "The Beastmaster \u00e9 un filme estadounidense dirixido por Don Coscarelli que se estreou en 1982.\nSinopse.\nTralo nacemento do novo fillo non nato do rei, Dar, \u00e9 secuestrado por un sacerdote da orde de Jun que pretende sacrificalo. Pero antes de que consiga rematar o ritual, o sacerdote \u00e9 derrotado por un campesi\u00f1o que adopta \u00f3 beb\u00e9 sen saber quen \u00e9 realmente. Cando o mozo Dar esta preto de chegar \u00e1 idade adulta, contempla como o seu pobo \u00e9 asasinada por hordas de salvaxes, e descobre, nese momento, que ten a facultade de comunicarse con calquera clase de animal. Dar iniciar\u00e1 ent\u00f3n o cami\u00f1o da vinganza para dar cos asasinos da s\u00faa familia."}
{"id": "223533", "revid": "54334", "url": "https://gl.wikipedia.org/wiki?curid=223533", "title": "Fausto Garagarza", "text": "Fausto Garagarza Dugiols, nado en Hondarribia (Guip\u00fascoa) en 1833 e finado en Madrid o 13 de febreiro de 1905, foi un profesor e pol\u00edtico espa\u00f1ol.\nTraxectoria.\nProfesor de Farmacia na Universidade de Santiago de Compostela. No Sexenio Democr\u00e1tico foi militante do Partido Radical, gobernador civil da provincia de Pontevedra, o 26 de marzo de 1870 foi nomeado presidente da Deputaci\u00f3n de Pontevedra. Foi decano da Facultade de Farmacia da Universidade Central de Madrid."}
{"id": "223534", "revid": "1888", "url": "https://gl.wikipedia.org/wiki?curid=223534", "title": "Fausto Garagarza Dugiols", "text": ""}
{"id": "223537", "revid": "23204", "url": "https://gl.wikipedia.org/wiki?curid=223537", "title": "OrCAD", "text": "OrCAD \u00e9 unha \"suite\" de ferramentas de software para automatizaci\u00f3n de dese\u00f1o electr\u00f3nico (ECAD). OrCAD empr\u00e9gase principalmente no sector profesional, por enxe\u00f1eiros de dese\u00f1o electr\u00f3nico e t\u00e9cnicos electr\u00f3nicos para crear esquemas electr\u00f3nicos e circu\u00edtos impresos para a fabricaci\u00f3n de tarxetas de circu\u00edtos impresos (PCB).\nO nome de OrCAD ven de Oreg\u00f3n + CAD.\nHistoria.\nA empresa foi fundada en 1985 por John Durbetaki e os irm\u00e1ns Ken e Keith Seymour como \"OrCAD Systems Corporation\" en Hillsboro, Oreg\u00f3n, a compa\u00f1\u00eda converteuse nun provedor mundial l\u00edder na automatizaci\u00f3n de dese\u00f1o electr\u00f3nico en PC.\nDurbetaki, vi\u00f1a de Intel, despois de cinco anos como xerente de enxe\u00f1er\u00eda e proxectos, decidiu, xunto cos irm\u00e1ns Keith e Ken Seymour, iniciar a s\u00faa propia empresa para desenvolver software para PC. Durbetaki comezou a crear as s\u00faas propias ferramentas de captura esquem\u00e1tica para o seu uso en proxectos para PC, co tempo, o proxecto foi deixado de lado o hardware totalmente a favor dun desenvolvemento de baixo custo, baseada en software de CAD para PC. O primeiro produto da compa\u00f1\u00eda foi SDT (ferramenta de dese\u00f1o esquem\u00e1tico), que incl\u00faese por primeira vez a finais de 1985.\nAo produto SDT, o m\u00e1is co\u00f1ecido e empregado, o seguiu un simulador dixital, instrumentos VST (ferramentas de verificaci\u00f3n e simulaci\u00f3n) e dese\u00f1o de placas de circu\u00edto impreso (PCB). Co tempo, a li\u00f1a de produtos OrCAD foise ampliado para inclu\u00edr produtos baseados \u200b\u200ben Windows para axudar aos dese\u00f1adores de electr\u00f3nica.\nDende o 16 de xullo de 1999, OrCAD \u00e9 propiedade de Cadence Design Systems. A \u00faltima versi\u00f3n do software de CIS (captura de esquemas) OrCAD ten a capacidade de manter unha base de datos de circu\u00edtos integrados dispo\u00f1ibles. Esta base de datos pode ser actualizada polo usuario mediante a descarga dos paquetes de compo\u00f1entes: os fabricantes, como Analog Devices ou Texas Instruments. ST Microelectronics ofrecer\u00e1 OrCAD PSpice modelos con toda potencia e a l\u00f3xica dos semicondutores, xa que PSpice \u00e9 o simulador de circu\u00edtos m\u00e1is usado. Intel ofrece os PCB de referencia dese\u00f1ados con ferramentas de Cadence no formato de OrCAD Capture."}
{"id": "223538", "revid": "5863", "url": "https://gl.wikipedia.org/wiki?curid=223538", "title": "Suso Mosquera", "text": "Jes\u00fas Mosquera Sueiro, nado en Vila de Cruces o 1 de outubro de 1943 e finado na Coru\u00f1a o 13 de febreiro de 2018, foi un sindicalista e pol\u00edtico galego.\nTraxectoria.\nEn 1967 comezou a colaborar na organizaci\u00f3n dos primeiros n\u00facleos da Uni\u00f3n Sindical Obrera (USO) en Vigo, Ferrol e A Coru\u00f1a. En 1977, ao fusionarse USO coa UXT, integrouse no sindicato socialista na Coru\u00f1a e afiliouse ao PSOE. Foi secretario xeral da UXT en Galicia desde 1980 e ata o 2005. Foi elixido parlamentario pola provincia da Coru\u00f1a nas elecci\u00f3ns auton\u00f3micas de 1985 polo PSdeG pero deixou o escano o 2 de decembro de 1988 ante a folga xeral do 14 de decembro. Participou na creaci\u00f3n e constituci\u00f3n do Consello Sindical Interrexional Galicia-Norte de Portugal e da Fundaci\u00f3n para a defensa do Consumidor (FUNDECO). Impulsou a formaci\u00f3n da Fundaci\u00f3n Lu\u00eds Tilve (1989), da cal foi presidente."}
{"id": "223539", "revid": "56817", "url": "https://gl.wikipedia.org/wiki?curid=223539", "title": "Baltasar Genme Fuentes", "text": "Baltasar Genme Fuentes foi un xornalista e pol\u00edtico espa\u00f1ol.\nTraxectoria.\nNo Sexenio Democr\u00e1tico foi concelleiro en Madrid. Foi nomeado gobernador civil da provincia de Pontevedra e o 25 de xullo de 1869 presidente da Deputaci\u00f3n de Pontevedra. Despois foi gobernador civil de Badaxoz e Salamanca (1870)."}
{"id": "223540", "revid": "23204", "url": "https://gl.wikipedia.org/wiki?curid=223540", "title": "Gran Premio dos Estados Unidos de 1959", "text": "O Gran Premio dos Estados Unidos de 1959 foi unha carreira de automobilismo de F\u00f3rmula Un, celebrada o 12 de decembro de 1959 no circu\u00edto de Sebring. Foi a novena e \u00faltima carreira da tempada de F\u00f3rmula Un de . Foi o segundo Gran Premio dos Estados Unidos (noveno inclu\u00edndo as carreiras do Gran Premio de Am\u00e9rica de 1908 a 1916). Foi a primeira e \u00fanica ocasi\u00f3n na que levouse a cabo a carreira na sede da carreira de resistencia das 12 Horas de Sebring, no Circu\u00edto Internacional de Sebring na Florida. A carreira levouse a cabo sobre 42 voltas ao circu\u00edto de 8\u00b436 quil\u00f3metros de lonxitude, cunha distancia total de carreira de 351 quil\u00f3metros.\nA carreira foi ga\u00f1ada polo neozeland\u00e9s Bruce McLaren pilotando un Cooper T51 para o equipo oficial Cooper, a primeira vitoria dun piloto nado en Nova Zelandia. McLaren tam\u00e9n se converteu no ga\u00f1ador m\u00e1is novo dun Gran Premio, unha marca que permanecer\u00eda durante m\u00e1is de 40 anos. McLaren ga\u00f1ou por seis d\u00e9cimas de segundo sobre o piloto franc\u00e9s Maurice Trintignant pilotando un Cooper T51 do equipo Rob Walker Racing Team. O piloto brit\u00e1nico Tony Brooks terminou terceiro no seu Ferrari Dino 246. O l\u00edder do campionato o australiano Jack Brabham quedou sen combustible na \u00faltima volta e tivo que empuxar o seu Cooper T51 ata a li\u00f1a de meta para terminar cuarto. O terceiro posto de Brooks deu o t\u00edtulo a Brabham. Foi o primeiro dos tres campionatos do mundo para Brabham, o primeiro para un australiano, e para un coche con motor traseiro.\nEsta foi a \u00faltima carreira ata o Gran Premio de M\u00f3naco de 1994 na que ning\u00fan ex campi\u00f3n do mundo estaba na pista.\nDatos.\nPor primeira vez desde o primeiro campionato en 1950 tres pilotos tiveron a oportunidade de ga\u00f1ar o campionato na \u00faltima carreira. A Brabham val\u00edalle a vitoria, ou terminar diante de Stirling Moss e Brooks. Moss necesitaba terminar primeiro ou segundo e por diante de Brabham, mentres que para Brooks ser o ga\u00f1ador non era suficiente. \nSumario.\nO so\u00f1o de Alec Ulmann, de orixe rusa, dun Gran Premio dos Estados Unidos realizouse en decembro de 1959 cando 19 equipos, entre eles seis pilotos estadounidenses, chegaron a Florida para a \u00faltima carreira do Campionato do Mundo. Orixinalmente programada como primeira carreira do ano, a agora \u00faltima carreira en Sebring viu ga\u00f1ar o campionato a Cooper diante de Ferrari.\nNa pista estaban os Coopers de fabrica de Brabham e do neozeland\u00e9s Bruce McLaren de 22 anos de idade, do equipo Rob Walker con Moss e o franc\u00e9s Maurice Trintignant, catro Ferraris, tres en vermello italiano para os ingleses Brooks e Cliff Allison e o alem\u00e1n Wolfgang von Trips, un en branco e azul para o americano Phil Hill, os Lotus con motor dianteiro de Innes Ireland e Alan Stacey, e, incomprensible para a elite europea, o Midget (coche de autocros) n\u00famero 1 Kurtis Kraft-Offenhauser do Campionato Nacional da USAC de Rodger Ward, o \u00fanico equipo de fabricaci\u00f3n estadounidense motor estadounidense e pilotado por un americano.\nO coche de Ward ti\u00f1a un motor de pouca potencia (1\u00b47 litros fronte os 2\u00b45 dos coches de F1), pancas de cambio de velocidade separadas de d\u00faas velocidades e d\u00faas velocidades traseiras, e un freo de man fora da carrozar\u00eda. Ward explicou como produciuse a s\u00faa participaci\u00f3n na carreira: \"Ullman chamoume e invitoume a correr no Gran Premio. Ofreceume un pouco de di\u00f1eiro, e eu ti\u00f1a o costume de aceptar os cartos, as\u00ed que lle dixen que ti\u00f1a que levar ao anano\".\nA cualificaci\u00f3n terminou con Moss, Brabham e Brooks na primeira fila, pero, durante a noite, d\u00e9uselle a terceira posici\u00f3n a o americano Harry Schell, \u00e1 beira de Moss e Brabham. A volta de 3:05.2 que levoa a Schell \u00e1 primeira fila ao parecer \nchegou ao final da cualificaci\u00f3n, e pasara desapercibida para case todo o mundo, o s\u00faa mellor volta anterior fora 3:11.2, no posto 11.\nMoss liderou a carreira desde o principio e abriu unha brecha de dez segundos sobre Brabham, pero logo de s\u00f3 cinco voltas retirouse coa caixa de cambios rota. Xa f\u00f3ra da carreira polo t\u00edtulo, Brooks, que fora desprazado da primeira fila pola audaz cualificaci\u00f3n de Schell, foi embestido* por detr\u00e1s polo seu compa\u00f1eiro de equipo von Trips na primeira volta e parou a examinar os danos. A parada custoulle dous minutos, e resultou ser innecesaria. A\u00ednda que se reincorporou e fixo unha sensacional carreira terminou terceiro, nunca tivo unha oportunidade realista con Brabham.\nBrabham tomou o liderado de Moss, mentres o seu compa\u00f1eiro McLaren, seguiuno en segundo lugar durante a maior parte da carreira. A metade da carreira, debido a problemas mec\u00e1nicos, Brabham desacelerou e permitiu a McLaren acercarse preto del, e Trintignant, co Rob Walker Cooper comezou a rebaixar a grandes bocados a s\u00faa vantaxe, xa que o seu equipo de mec\u00e1nicos mant\u00ed\u00f1alle informado da s\u00faa posici\u00f3n.\nCando comezou a \u00faltima volta, Trintignant \u00eda s\u00f3 catro segundos por detr\u00e1s dos dous l\u00edderes. Na longa recta do aeroporto, a d\u00faas curvas do final, o coche de Brabham comezou a fallar, e rodou ata deterse a 400 metros da li\u00f1a de meta, sen gasolina. Neg\u00e1rase a seguir os consellos do director do equipo Cooper de iniciar a carreira cos tanques cheos, coa esperanza de atopar m\u00e1is velocidade cun coche m\u00e1is lixeiro. McLaren, sorprendeuse ao ver a desaceleraci\u00f3n de Brabham, levantou o p\u00e9 e reduciu tam\u00e9n. Brabham f\u00edxolle un xesto freneticamente, e McLaren acelerou xusto a tempo para manter a s\u00faa vantaxe na \u00faltima curva e cruzar a li\u00f1a a menos dun segundo por diante de Trintignant, que establecera a volta r\u00e1pida da carreira, a s\u00f3 tres voltas do final.\nBrabham tam\u00e9n foi adiantado por Brooks polo terceiro posto, pero os \u00faltimos tres coches que quedaban a\u00ednda estaban varias voltas por detr\u00e1s. As regras requir\u00edan terminar sen axuda, polo que se baixou e empuxou o seu coche ata o outeiro para terminar cuarto e ga\u00f1ar o seu primeiro campionato mundial de pilotos, o primeiro para un piloto australiano. Cooper tam\u00e9n logrou o seu primeiro campionato como construtor, o primeiro para un coche con motor traseiro. O terceiro lugar de Brooks deu a Ferrari o segundo posto no Campionato de Construtores, Innes Ireland foi quinto a tres voltas no seu Lotus, e Wolfgang von Trips terminou sexto despois de que o motor do seu Ferrari rompera a catro voltas do final. Coa s\u00faa vitoria, McLaren converteuse no ga\u00f1ador m\u00e1is novo da historia dun Gran Premio \u00e1 idade de 22 anos e 104 d\u00edas. Ademais do premio en efectivo, tam\u00e9n ga\u00f1ou varias hect\u00e1reas de terreos lindeiros ao Lago Sebring.\nA pesar do emocionante final de carreira e campionato, o Gran Premio dos Estados Unidos en Sebring foi un desastre financeiro. Os espectadores eran a metade que na carreira das 12 Horas de Sebring dese ano, e logo do pago de 15.000 $ en premios inclu\u00edndo os 6000 $ do ga\u00f1ador, Alec Ulmann case quebrou. Ao ano seguinte, intentouno de novo, na costa oposta, en Riverside (California)."}
{"id": "223542", "revid": "26938", "url": "https://gl.wikipedia.org/wiki?curid=223542", "title": "Bursa (hom\u00f3nimos)", "text": "O termo Bursa pode referirse:"}
{"id": "223546", "revid": "23204", "url": "https://gl.wikipedia.org/wiki?curid=223546", "title": "Aha Shake Heartbreak", "text": "Aha Shake Heartbreak \u00e9 o segundo \u00e1lbum de estudio da banda de rock alternativo estadounidense Kings of Leon. Foi editado o 1 de novembro do 2004 no Reino Unido e Irlanda e o 22 de febreiro do 2005 nos Estados Unidos. Tr\u00e1tase do \u00fanido disco do grupo que ten o adhesivo \"Parental Advisory\".\nO \u00e1lbum recibiu polo xeral cr\u00edticas favorables, e os temas \"The Bucket\", \"Four Kicks\" e \"King of the Rodeo\" foron publicados como sinxelos no Reino Unido. O disco cont\u00e9n a canci\u00f3n extra \"Where Nobody Knows\".\nA versi\u00f3n brit\u00e1nica e irlandesa conta cunha portada negra cunha orquidea, mentres que a versi\u00f3n estadounidense ten un fondo branco cun tipo distinto de orquidea. O disco tam\u00e9n cont\u00e9n a canci\u00f3n extra \"Where Nobody Knows\"."}
{"id": "223547", "revid": "89787", "url": "https://gl.wikipedia.org/wiki?curid=223547", "title": "Daniel Barredo", "text": "Daniel Barredo Ib\u00e1\u00f1ez, nado en Bilbao o 24 de xu\u00f1o de 1981, \u00e9 un escritor vasco en lingua castel\u00e1, co\u00f1ecido como Daniel Barredo.\nTraxectoria.\nViviu en cidades como Leeds, Londres ou Budapest, onde exerceu diversos empregos. Est\u00e1 licenciado en Filolox\u00eda Hisp\u00e1nica e en Comunicaci\u00f3n Audiovisual pola Universidad de Granada. \u00c9 doutor en Periodismo pola Universidad de M\u00e1laga cunha tese sobre a caracterizaci\u00f3n informativa do rei Juan Carlos I de Espa\u00f1a na prensa dixital.\nObra.\nProsa.\nEn decembro de 2011 ga\u00f1ou o certame Andaluc\u00eda Joven de Narrativa coa novela \"A viaxe a Budapest\" (\"El viaje a Budapest\"), publicada pola editorial Berenice en marzo de 2012, dentro da colecci\u00f3n \"Nova\". \u00c9 unha novela xeracional ambientada en Granada e Budapest, tratando temas como a sexualidade, a literatura, as expectativas vitais ou a situaci\u00f3n econ\u00f3mica e laboral.\nEn xaneiro de 2012 ga\u00f1ou o III Premio Plan Joven do concello de Granada coa novela \"La rebeli\u00f3n de las tortugas\".\nO seu \u00faltimo traballo \u00e9 \"El tab\u00fa real. La imagen de una monarqu\u00eda en crisis\", publicado en 2013.\nPoes\u00eda.\nEn 2003 publicou \"El fruto del deseo\", e o seu segundo poemario foi \"Oda a la miseria\", ga\u00f1ador do premio Federico Garc\u00eda Lorca e publicado por Point de Lunettes en 2009."}
{"id": "223549", "revid": "12452", "url": "https://gl.wikipedia.org/wiki?curid=223549", "title": "Hyla molleri", "text": ""}
{"id": "223550", "revid": "23204", "url": "https://gl.wikipedia.org/wiki?curid=223550", "title": "Hyla arborea", "text": "A Hyla arborea \u00e9 unha pequena ra do x\u00e9nero \"Hyla\", da familia dos h\u00edlidos (\"Hylidae\"), duns 4,5 a 5\u00a0cm de lonxitude, cor verde, h\u00e1bitos arbor\u00edcolas e que se alimenta de insectos.\nPode verse en d\u00edas h\u00famidos e nubrados, por\u00e9n, atinxe os niveis m\u00e1ximos de actividade durante a noite.\nHistoricamente as relas foron utilizadas como bar\u00f3metros biol\u00f3xicos, debido ao feito de comezaren os machos a croar ao sentiren a proximidade da chuvia.\nEsta ra \u00e9 o representante por excelencia dos h\u00edlidos en Europa, distribu\u00edndose pola Europa central e meridional (ag\u00e1s a pen\u00ednsula Ib\u00e9rica), estend\u00e9ndose polo leste at\u00e9 o C\u00e1ucaso e Asia occidental.\nCaracter\u00edsticas.\n\u00c9 un anfibio de pequeno tama\u00f1o, de non m\u00e1is de 5\u00a0cm de lonxitude. Presenta un corpo ovalado, algo repoludo, coa cabeza ancha e os ollos grandes e prominentes, de iris dourado.\nFacilmente reco\u00f1ec\u00edbel pola intensa cor verde brillante, a\u00ednda que, dependendo da subespecie, temperatura ou humidade relativa ou o seu contorno, a s\u00faa cor pode variar entre as tonalidades verde escura a verde intensa, pasando pola cincenta, parda e amarela, \u00e1s veces con manchas. Ao longo dos flancos presentan unhas li\u00f1as irregulares de cor que vai da parda \u00e1 negra.\nAs s\u00faas extremidades son esveltas, e nas puntas dos dedos te\u00f1en ventosas, adaptadas aos seus h\u00e1bitos gabeadores, que lles permiten agatu\u00f1ar facilmente pola vexetaci\u00f3n e manterse sobre as follas m\u00e1is lustrosas, sendo este un dos caracteres que as separan das ras t\u00edpicas, de fortes ancas traseiras adaptadas ao salto.\nO macho presenta un gran saco vocal que infla debaixo da mand\u00edbula ao realizar a s\u00faa chamada e desenvolve durante o per\u00edodo nupcial pequenas rugosidades no primeiro dedo das extremidades anteriores que lle axudar\u00e1n a suxeitarse \u00e1 femia durante o amplexo.\nH\u00e1bitat e distribuci\u00f3n.\nVive en territorios con auga permanente, onde abunda a vexetaci\u00f3n, nas marxes de pozas, lagoas ou r\u00edos de correntes lentas. Frecuenta preferibelmente \u00e1rbores, matogueiras e outras vexetaci\u00f3ns densas que lle permitan agocharse, e que ademais estean pr\u00f3ximas \u00e1 auga.\n\u00c9 de actividade principalmente crepuscular e nocturna.\nPresente nas zonas mediterr\u00e1neas europeas, est\u00e1 amplamente distribu\u00edda por Europa, desde Ucra\u00edna e Belar\u00fas, at\u00e9 os Balc\u00e1ns, Creta, Italia, Benelux e Francia.\nNa pen\u00ednsula Ib\u00e9rica substit\u00faea a especie \"Hyla molleri\", que anteriormente era considerada unha subespecie dentro de \"H. arborea\".\nReproduci\u00f3n.\nO per\u00edodo reprodutor desta ra comeza coa primavera, utilizando pozas ou ribeiras fluviais de augas doces e con abundante vexetaci\u00f3n.\nOs machos atraen as femias co seu potente canto, inchando o saco vocal que chega a adquirir un tama\u00f1o maior c\u00f3 da cabeza.\nComa no resto de especies de ras, o apareamento ten lugar unha vez que o macho consegue atraer unha femia coa s\u00faa chamada, e durante a noite. A femia deposita paquetes con ao redor de 1.000 ovos, que son fecundados externamente polo macho durante o denominado amplexo axilar."}
{"id": "223552", "revid": "1131", "url": "https://gl.wikipedia.org/wiki?curid=223552", "title": "Casa Grande de Xanceda", "text": "Casa Grande de Xanceda \u00e9 unha empresa gandeira galega do sector do leite e derivados situada en Xanceda no concello de Mes\u00eda, e adicada \u00e1 produci\u00f3n de leite para facer iogures, kefir e queixo ecol\u00f3xicos.\nHistoria.\nA Casa Grande de Xanceda ten as s\u00faas orixes nos anos 60 cando Felipe e Victoria Fern\u00e1ndez-Armesto trouxeron do Canad\u00e1 30 vacas de raza frisoa. O nome da granxa v\u00e9n dunha casa do s\u00e9culo XVIII na que actualmente est\u00e1n as oficinas.\nDende 2002 a granxa ten unha leira con 350 vacas que pastan nun terreo de 200 hect\u00e1reas. En 2007 comezou a produci\u00f3n de iogur baixo a denominaci\u00f3n de produto ecol\u00f3xico.\nProdutos.\nCasa Grande de Xanceda produce m\u00e1is de mil toneladas anuais de l\u00e1cteos: leite, iogures, queixo e kefir."}
{"id": "223553", "revid": "1888", "url": "https://gl.wikipedia.org/wiki?curid=223553", "title": "Casa grande de Xanceda", "text": ""}
{"id": "223556", "revid": "5863", "url": "https://gl.wikipedia.org/wiki?curid=223556", "title": "Eugenio Alau", "text": "Eugenio Alau Comas, nado en Oviedo en 1816 e finado en Valladolid o 4 de abril de 1886, foi un m\u00e9dico e pol\u00edtico espa\u00f1ol.\nTraxectoria.\nLicenciado en Medicina na Escola de Barcelona (1837), doutorouse o 2 de outubro dese ano. Traballou no Hospital Militar de Barcelona. Foi reitor da Universidade de Valladolid (1862 e 1871). Pertenceu ao Partido Progresista, despois afiliouse ao Partido Constitucional e despois ingresou no Partido Liberal. No Sexenio Democr\u00e1tico foi nomeado gobernador civil de Pontevedra e o 23 de marzo de 1869 presidente da Deputaci\u00f3n de Pontevedra. En marzo de 1870 foi nomeado gobernador civil de Sevilla, en xaneiro de 1871 de C\u00f3rdoba e en novembro dese mesmo ano de Granada. En 1872 foi elixido deputado a Cortes polo distrito da Pobra de Trives. Na Restauraci\u00f3n foi elixido senador pola provincia de Ourense (1881) e pola Universidade de Valladolid (1884)."}
{"id": "223557", "revid": "1888", "url": "https://gl.wikipedia.org/wiki?curid=223557", "title": "Eugenio Alau Comas", "text": ""}
{"id": "223558", "revid": "89787", "url": "https://gl.wikipedia.org/wiki?curid=223558", "title": "Universidade de Murcia", "text": "A Universidade de Murcia (UM) \u00e9 unha universidade p\u00fablica espa\u00f1ola, situada na Rexi\u00f3n de Murcia (Espa\u00f1a). Os seus centros at\u00f3panse distribu\u00eddos en cinco campus. Foi fundada en 1915. Ten aproximadamente 38.000 alumnos.\nEn 2002 principiou, apoiada en varios patrocinadores coma o Banco de Santander ou a Fundaci\u00f3n S\u00e9neca, a dixitalizaci\u00f3n do Fondo Hist\u00f3rico da s\u00faa Biblioteca, dando lugar \u00e1 creaci\u00f3n da Biblioteca Dixital Floridablanca.\nCentros.\nA Universidade de Murcia est\u00e1 conformada por facultades e escolas universitarias, tendo car\u00e1cter propio as facultades e adscrito as escolas universitarias."}
{"id": "223561", "revid": "96271", "url": "https://gl.wikipedia.org/wiki?curid=223561", "title": "Jan Neruda", "text": "Jan Neruda, nado en Praga o 9 de xullo de 1834 e finado na mesma cidade o 22 de agosto de 1891, foi un escritor checo.\nTraxectoria.\nAtinxiu os campos da novela, do teatro, da poes\u00eda e do conto. Foi un dos principais representantes do realismo checo e membro da chamada \"Escola de Maio\". A s\u00faa principal obra \u00e9 \"Contos de Mal\u00e1 Strana\" (1877), un libro de relatos sobre a burgues\u00eda deste sonado barrio de Praga.\nO escritor chileno Ricardo Neftal\u00ed Reyes Basoalto tomou o seu apelido para crear o pseud\u00f3nimo co que \u00e9 co\u00f1ecido, Pablo Neruda."}
{"id": "223563", "revid": "23204", "url": "https://gl.wikipedia.org/wiki?curid=223563", "title": "Xos\u00e9 Lois Romero", "text": "Xos\u00e9 Lois Romero Cajigal, nado o 4 de setembro de 1970 en Mera (Oleiros), \u00e9 un m\u00fasico e compositor galego.\nTraxectoria.\nFormado desde neno na m\u00fasica popular galega, exerceu de percusionista en numerosas formaci\u00f3ns tradicionais entre as que destacan os cuartetos Lelia Doura e Luvas Verdes. Desde 1995 \u00e9 membro do Grupo Tradicional da Axencia Galega das Industrias Culturais, dependente da Xunta de Galicia, onde realiza traballos de interpretaci\u00f3n, investigaci\u00f3n, docencia e publicaci\u00f3n de material audiovisual sobre patrimonio musical galego.\nFoi co-fundador en 1999 da compa\u00f1\u00eda Nova Galega de Danza, na que exerceu como director musical, compositor e int\u00e9rprete nos espect\u00e1culos \"Alento\" e \"Engado\", cuxa m\u00fasica foi editada posteriormente en cadanseu disco, abandonando no 2007 a compa\u00f1\u00eda. Neste \u00faltimo ano fundou o grupo Vaamonde, Lamas &amp; Romero, xunto a Pedro Lamas e Suso Vaamonde. Con este \u00faltimo codirixe a colecci\u00f3n did\u00e1ctica audiovisual \"Pel &amp; madeira\".\nNo 2008 realizou os arranxos e a direcci\u00f3n musical do espect\u00e1culo \"Terra de so\u00f1os\", de Fuxan os Ventos. Participou tam\u00e9n en varios espect\u00e1culos do Ballet Rei de Viana, as\u00ed como en varias montaxes do Centro Coreogr\u00e1fico Galego.\nParalelamente ten colaborado con numerosos artistas, como Mercedes Pe\u00f3n, Dani Bell\u00f3n, Coetus, Guadi Galego, Jane Joyd, Leil\u00eda, Susana Seivane, Ux\u00eda, Xabier D\u00edaz, Orquestra de Jazz de Galicia ou Kepa Junkera"}
{"id": "223565", "revid": "89787", "url": "https://gl.wikipedia.org/wiki?curid=223565", "title": "Hyla meridionalis", "text": "A Hyla meridionalis \u00e9 un anfibio anuro da familia dos h\u00edlidos (\"Hylidae\").\nTr\u00e1tase dunha pequena ra duns 5\u00a0cm de lonxitude, un dos anfibios m\u00e1is pequenos de Europa.\nCaracter\u00edsticas.\nMoi emparentada con \"Hyla molleri\" e tam\u00e9n con \"Hyla arborea\", e considerada at\u00e9 hai uns poucos anos como unha subespecie desta, de corpo repoludo e pel moi lisa e brillante, de cor verde clara viva (a\u00ednda que pode \u00e1s veces ser apardazada ou amarelada, ou mesmo azulada) patas longas e esveltas con ventosas adhesivas discoidais moi patentes nas puntas dos dedos, que lle dan a capacidade de gabear con facilidade pola vexetaci\u00f3n que encontra no seu h\u00e1bitat, polo que \u00e9 unha ra arbor\u00edcola.\nPresenta unha banda negra que vai desde os orificios nasais at\u00e9 as axilas das patas dianteiras, pasando polos ollos. Polas partes inferiores \u00e9 de tonalidade abrancazada. Os ollos son salt\u00f3ns e de pupila horizontal.\nDist\u00ednguese da rela e da \"Hyla arborea\" pola carencia dunha banda marcada nos flancos, o seu maior tama\u00f1o medio, o foci\u00f1o algo m\u00e1is arredondado e a parte posterior das ancas a mi\u00fado de cor amarela ou alaranxada clara; os machos te\u00f1en un saco vocal m\u00e1is grande e m\u00e1is ancho, e ten pregas lonxitudinais cando est\u00e1 desinchado.\nDistribuci\u00f3n.\nSur de Francia, NO de Italia (Liguria), metade sur de Portugal, SO de Espa\u00f1a e litoral mediterr\u00e1neo espa\u00f1ol (desde Catalu\u00f1a at\u00e9 Andaluc\u00eda), Menorca, Madeira e NO de \u00c1frica (norte de Marrocos, Alxeria e Tunisia).\nIntroducida no arquip\u00e9lago Canario, p\u00f3dese ver no Parque Nacional de Garajonay (La Gomera)\nH\u00e1bitat e costumes.\nA \"Hyla meridionalis\" vive preto de encoros, lagos, lagoas e charcas agochada entre a vexetaci\u00f3n, onde vive empoleirada, e onde pasa as horas do d\u00eda practicamente quieta entre o verde das follas pasando desapercibida grazas \u00e1 s\u00faa coloraci\u00f3n cr\u00edptica.\nAdoita ser no solpor cando este anfibio baixa dos seus agochos para pasar a noite aliment\u00e1ndose de insectos e ara\u00f1as.\nVoz.\nA s\u00faa voz pode describirse como un lento croar, sendo este un dos cantos m\u00e1is potentes entre os anfibios europeos, pois os machos utilizan o saco vocal a modo de amplificador conseguindo as\u00ed un amplo territorio e intentando atraer desta forma \u00e1s femias.\nAmenazas.\nSobre a especie\nSobre o h\u00e1bitat"}
{"id": "223567", "revid": "92340", "url": "https://gl.wikipedia.org/wiki?curid=223567", "title": "Alexander Dub\u010dek", "text": "Alexander Dub\u010dek, nado en Uhrovec, Eslovaquia, o 27 de novembro de 1921 e finado en Humpolec, Rep\u00fablica Checa, o 7 de novembro de 1992, foi un pol\u00edtico eslovaco.\nTraxectoria.\nL\u00edder da extinta Checoslovaquia entre 1968 e 1969, intentou unha profunda reforma do estado comunista, a co\u00f1ecida como Primavera de Praga, que desembocou na invasi\u00f3n sovi\u00e9tica acontecida o 20 de agosto de 1968. Finou a consecuencia dun accidente de tr\u00e1fico."}
{"id": "223568", "revid": "1131", "url": "https://gl.wikipedia.org/wiki?curid=223568", "title": "Vicente Lobit Rodr\u00edguez", "text": "Vicente Lobit Rodr\u00edguez, finado en Burgos en novembro de 1882, foi un m\u00e9dico e pol\u00edtico galego.\nTraxectoria.\nFoi elixido deputado a Cortes polo distrito de Ourense en 1843 e volveu ser elixido polo mesmo distrito en 1854. Foi o primeiro presidente do Liceo de Ourense (1850). No Sexenio Democr\u00e1tico presidiu a Xunta Revolucionaria de Ourense, foi nomeado gobernador civil de Pontevedra e o 2 de xaneiro de 1869 presidente da Deputaci\u00f3n de Pontevedra. En febreiro de 1869 foi nomeado gobernador civil de Palencia e en setembro de Le\u00f3n; en 1871 de Toledo e despois de Valladolid e en 1874 de Valencia."}
{"id": "223570", "revid": "98629", "url": "https://gl.wikipedia.org/wiki?curid=223570", "title": "H\u00edlidos", "text": "A dos h\u00edlidos (\"Hylidae\") \u00e9 unha familia de anfibios anuros, co\u00f1ecidos como ras arbor\u00edcolas com\u00fans, moi vari\u00e1beis morfol\u00f3xica e ecoloxicamente.\nAlgunhas destas ras son verdes, a\u00ednda que existe unha gran diversidade na s\u00faa pigmentaci\u00f3n.\nXeralmente alim\u00e9ntanse de insectos, pero algunhas cazan pequenos vertebrados; outras, como as do x\u00e9nero \"Cyclorana\", ent\u00e9rranse na lama e pasan boa parte da s\u00faa vida baixo terra.\nCaracter\u00edsticas.\nO dos h\u00edlidos constit\u00faen un grupo de ras moi amplo e de grande \u00e9xito, que est\u00e1n presentes en gran parte do mundo tropical e temperado, ag\u00e1s en parte do SE asi\u00e1tico e na maior parte de \u00c1frica.\nAs tres especies europeas son membro t\u00edpicos do x\u00e9nero \"Hyla\" que, por\u00e9n, \u00e9 un grupo tipicamente americano. Son ras pequenas, repoludas, de pel lisa, con ollos coa pupila horizontal, patas longas e discos adhesivos na punta dos dedos, que se alimentan principalmente de insectos voadores que capturan con gran axilidade.\nA reproduci\u00f3n ten lugar na noite, en pozas, lagoas ou en pequenos r\u00edos de curso lento. Os machos desenvolven pequenas calosidades nupciais nos polgares, e abrazan \u00e1s femias nun amplexo axilar. Os ovos son depositados en paquetes flotantes, do tama\u00f1o dunha noz, que conte\u00f1en de 800 a 1 000 ovos. Os c\u00e1gados, que tenden a seren solitarios, te\u00f1en unha profunda aleta caudal que se estende cara a diante at\u00e9 o dorso, e nadan con movementos r\u00e1pidos similares aos dun peixe.\nClasificaci\u00f3n.\nA familia divid\u00edase tradicionalmente en tres subfamilias, con 46 x\u00e9neros.\nTres das anteriores subfamilias seguen inclu\u00eddas en \"Hylidae\", a\u00ednda que d\u00faas delas consid\u00e9ranse agora como unha soa porque son monofil\u00e9ticas.\nA subfamilia \"Hylinae\" div\u00eddese, segundo certos autores, en catro tribos.\nO estudo xen\u00e9tico separou da familia \"Hylidae\" a subfamilia \"Hemiphractinae\":\nFamilia \"Hemiphractidae\"\nOs x\u00e9neros \"Flectonotus\" e \"Gastrotheca\" consid\u00e9ranse parte da familia \"Amphignathodontidae\"."}
{"id": "223571", "revid": "22795", "url": "https://gl.wikipedia.org/wiki?curid=223571", "title": "Hylidae", "text": ""}
{"id": "223572", "revid": "22795", "url": "https://gl.wikipedia.org/wiki?curid=223572", "title": "Ras arbor\u00edcolas com\u00fans", "text": ""}
{"id": "223573", "revid": "22795", "url": "https://gl.wikipedia.org/wiki?curid=223573", "title": "Ra arbor\u00edcola com\u00fan", "text": ""}
{"id": "223574", "revid": "98629", "url": "https://gl.wikipedia.org/wiki?curid=223574", "title": "Before and After", "text": "Before and After \u00e9 un filme estadounidense dirixido por Barbet Schroeder que se estreou en 1996. Bas\u00e9ase na novela hom\u00f3nima de Rosellen Brown.\nSinopse.\nTralo arrepiante descubrimento do corpo malferido dunha moza, as sospeitas da polic\u00eda recaen sobre o seu mozo, o fillo da respectada pediatra da vila (Meryl Streep). A situaci\u00f3n compl\u00edcase porque o rapaz desaparece misteriosamente. Os seus pais loitan con t\u00f3dalas s\u00faas forzas para destapar a verdade do ocorrido; viven en vilo porque desco\u00f1ecen se o seu fillo cometeu o crime do que se lle acusa ou se se atopa en perigo."}
{"id": "223575", "revid": "124656", "url": "https://gl.wikipedia.org/wiki?curid=223575", "title": "Teresa Villaverde Pais", "text": "Mar\u00eda Teresa Villaverde Pais, nada en Noia en 1960, \u00e9 unha pol\u00edtica galega do PPdeG e alcaldesa de Lousame dende o 20 de setembro de 2012.\nTraxectoria.\n\u00c9 licenciada en Filolox\u00eda Hisp\u00e1nica e diplomada en Maxisterio pola Universidade de Santiago de Compostela. En 2003 foi elixida concelleira de Cultura e Educaci\u00f3n no concello de Lousame no goberno de Santiago Freire, en 2007 pasou a ocupar a concellar\u00eda de Servizos Sociais e Cultura, e en 2011 foi concelleira de Cultura, Muller e Xuventude, ata que foi elixida alcaldesa. Ademais, en 2009 foi nomeada xefa de Educaci\u00f3n na Coru\u00f1a, e en outubro de 2011 deputada no Parlamento de Galicia tras a dimisi\u00f3n de Pablo Cobi\u00e1n. En setembro de 2012, tras a dimisi\u00f3n de Santiago Freire como alcalde de Lousame, foi elixida alcaldesa na s\u00faa substituci\u00f3n. Nas elecci\u00f3ns de 2015, 2019 e 2023 foi reelixida alcaldesa con maior\u00eda absoluta."}
{"id": "223578", "revid": "1888", "url": "https://gl.wikipedia.org/wiki?curid=223578", "title": "Vicente Lobit Rivera", "text": "Vicente Lobit Rivera, nado en 1872 e finado en Pi\u00f1or (Barbad\u00e1s) o 1 de decembro de 1932, foi un pol\u00edtico galego.\nTraxectoria.\nFillo de Vicente Lobit Rodr\u00edguez. Na Restauraci\u00f3n foi deputado provincial e xu\u00edz municipal de Barbad\u00e1s. Finou en Pi\u00f1or o 1 de decembro de 1932.\nVida persoal.\nCasou con Felisa V\u00e1zquez S\u00e1nchez, filla de Secundino V\u00e1zquez Miranda, herdeira do Pazo de Pi\u00f1or."}
{"id": "223579", "revid": "22570", "url": "https://gl.wikipedia.org/wiki?curid=223579", "title": "Hyla", "text": "Hyla \u00e9 un x\u00e9nero de anfibios anuros das familia dos h\u00edlidos (\"Hylidae\").\nA palabra \"Hyla\" prov\u00e9n do grego antigo \u1f55\u03bb\u03b7 \"h\u00fdl\u0113\", 'bosque', '\u00e1rbore', xa que estas ras son verdadeiramente arbor\u00edcolas.\nLaurenti, que cu\u00f1ou o x\u00e9nero en 1768, tomou o nome de Hilas (en grego \u038e\u03bb\u03b1\u03c2 \"Hylas\"), un personaxe da mitolox\u00eda grega. Hilas era un compa\u00f1eiro de Heracles (H\u00e9rcules) e, despois de que aquel desaparecera e da s\u00faa busca in\u00fatil, H\u00e9rcules erixiu un santuario, cuxo sacerdote o chamaba: \"Hyla!, Hyla!, Hyla!\" (as\u00ed, en vocativo). Segundo Laurenti \"Hyla\" (agora en feminino) era o nome propio da sacerdotisa.\nPresentan unha ampla distribuci\u00f3n, que incl\u00fae Europa, Asia, norte de \u00c1frica e Am\u00e9rica.\nA\u00ednda que foron descritas m\u00e1is de 300 especies dentro deste x\u00e9nero, tras unha revisi\u00f3n xen\u00e9tica da familia feita por Julian Faivovich e outros en 2005, a maior\u00eda das especies foron clasificadas noutros x\u00e9neros, polo que actualmente \"Hyla\" s\u00f3 comprende un total de 33 especies.\nEspecies.\nAs especies relacionadas a continuaci\u00f3n son as que seguen consider\u00e1ndose parte do x\u00e9nero \"Hyla\":\nAs outras especies foron reclasificadas, de maneira que se \"resucitaron\" catro x\u00e9neros que foran relegados \u00e1 sinonimia de \"Hyla\".\nPor exemplo, o x\u00e9nero \"Dendropsophus\", que incl\u00fae 90 especies que se caracterizan por teren 30 cromosomas: as\u00ed, a antiga \"Hyla acreana\" \u00e9 \"Dendropsophus acreanus\", ou \"Hyla labialis\" (foto) \u00e9 \"Dendropsophus labialis\".\nAs antigas \"Hyla albofrenata\", \"H. albosignata\", \"H. albomarginata\", foron inclu\u00eddas en \"Aplastodiscus\".\nNovos nomes xen\u00e9ricos propux\u00e9ronse para os grupos de \"Hyla aromatica\", \"H. bromeliacia\", \"H. godmani\", \"H. mixomaculata\", \"H. taeniopus\" e \"H. tuberculosa\", e para os clados compostos polos grupos de \"H. pictipes\" e \"H. pseudopuma\", e polos grupos de \"H. circumdata\", \"H. claresignata\", \"H. martinsi\" e \"H. pseudopseudis\"."}
{"id": "223580", "revid": "23562", "url": "https://gl.wikipedia.org/wiki?curid=223580", "title": "Valladolid RAC", "text": ""}
{"id": "223581", "revid": "23562", "url": "https://gl.wikipedia.org/wiki?curid=223581", "title": "VRAC Quesos Entrepinares", "text": ""}
{"id": "223582", "revid": "23562", "url": "https://gl.wikipedia.org/wiki?curid=223582", "title": "Cetransa El Salvador", "text": ""}
{"id": "223584", "revid": "27155", "url": "https://gl.wikipedia.org/wiki?curid=223584", "title": "Microvilli", "text": "Os microvilli (en singular microvillus, pero \u00e9 m\u00e1is usado en plural), tam\u00e9n chamados microvilosidades, son extensi\u00f3ns permanentes con forma de dedo microsc\u00f3picas da membrana de certas c\u00e9lulas, que aumentan a \u00e1rea superficial celular, e realizan diversas funci\u00f3ns, como a absorci\u00f3n, secreci\u00f3n, adhesi\u00f3n celular, e mecanotransduci\u00f3n.\nOs microvilli non se deben confundir con cilios nin con pseud\u00f3podos.\nSituaci\u00f3n e funci\u00f3n.\nNa beira apical dalgunhas c\u00e9lulas epiteliais, como os enterocitos do intestino delgado, existen miles de microvilli, que en conxunto forman unha estrutura chamada bordo en cepillo ou bordo estriado (que non se debe confundir cun epitelio ciliado). Este bordo de microvilli aumenta enormemente a superficie do epitelio intestinal, facilitando a absorci\u00f3n das substancias dixeridas.\nOs microvilli est\u00e1n presentes tam\u00e9n na superficie dos ovocitos, onde axudan a que os espermatozoides que penetraron a cuberta extracelular do ovocito se ancoren \u00e1 s\u00faa superficie. Os microvilli alongados rodean o espermatozoide posibilitando que sexa arrastrado m\u00e1is preto e firmemente para que a fusi\u00f3n das d\u00faas c\u00e9lulas poida ter lugar.\nOs microvilli poden actuar como mecanosensores no t\u00fabulo proximal dos riles. Poden sentir o fluxo do flu\u00eddo no lume do t\u00fabulo e converter esta informaci\u00f3n a trav\u00e9s de respostas bioqu\u00edmicas en reabsorci\u00f3n.\nEncimas.\nOs microvilli funcionan como a superficie principal para a absorci\u00f3n dos nutrientes no tracto gastrointestinal. Debido a esta funci\u00f3n vital, a membrana dos microvilli cont\u00e9n encimas que axudan na dixesti\u00f3n final dalg\u00fans nutrientes. Por exemplo, os encimas glicosidases que dixiren os carbohidratos est\u00e1n presentes en grandes concentraci\u00f3ns na superficie dos microvilli dos enterocitos. Deste modo, os microvilli non s\u00f3 incrementan a \u00e1rea da superficie celular para a absorci\u00f3n, sen\u00f3n que tam\u00e9n incrementan o n\u00famero de encimas dixestivos que poden estar presentes en dita superficie.\nEstrutura.\nOs microvilli est\u00e1n cubertos pola membrana plasm\u00e1tica, e conte\u00f1en unha porci\u00f3n de citoplasma con moitos microfilamentos paralelos e algunhas prote\u00ednas. \u00c1 parte disto dentro do microvillus xeralmente non hai outros compo\u00f1entes celulares, como org\u00e1nulos.\nUn microvillus ten un denso feixe de filamentos de actina enlazados entre si, que lle serven como armaz\u00f3n estrutural central. Este feixe est\u00e1 formado por 20 ou 30 filamentos de actina agrupados apretadamente e unidos transversalmente por prote\u00ednas como a fimbrina e a vilina.\nNos microvilli dos enterocitos, este armaz\u00f3n estrutural est\u00e1 unido \u00e1 membrana plasm\u00e1tica en toda a s\u00faa lonxitude por uns brazos proteicos laterais feitos de miosina 1a e a prote\u00edna de uni\u00f3n ao Ca2+ calmodulina. A miosina 1a ten un sitio de uni\u00f3n para os filamentos de actina nun extremo e un dominio de uni\u00f3n a l\u00edpidos no outro. O extremo + dos filamentos de actina est\u00e1 localizado no extremo dos microvilli e est\u00e1 cuberto por unha carapucha, probablemente formada polas prote\u00ednas capZ, e o extremo - est\u00e1 ancorado a unha \"rede terminal\" composta por un comnplicado conxunto de prote\u00ednas como a espectrina e a miosina II.\nRelaci\u00f3n cos filamentos de actina.\nOs filamentos de actina, presentes no citosol, son m\u00e1is abondosos preto da superficie celular. Estes filamentos p\u00e9nsase que determinan a forma e movemento da membrana plasm\u00e1tica. A nucleaci\u00f3n dos filamentos de actina ocorre como resposta a est\u00edmulos externos, o que permite a unha c\u00e9lula alterar a s\u00faa forma para adaptarse a unha determinada situaci\u00f3n. Isto pode explicar a uniformidade dos microvilli en lonxitude e di\u00e1metro. Este proceso de nucleaci\u00f3n ten lugar desde o extremo - ao extremo +.\nA lonxitude e composici\u00f3n dos microvilli pode variar lixeiramente dunhas partes do corpo a outras. Por exemplo, os microvilli dos intestinos delgado e groso de rato son lixeiramente diferentes en lonxitude e cantidade de superficie que cobren.\nGlicoc\u00e1lix.\nOs microvilli dos enterocitos est\u00e1n cubertos por un glicoc\u00e1lix, formado por glicoprote\u00ednas perif\u00e9ricas que poden unirse \u00e1 membrana plasm\u00e1tica por medio de prote\u00ednas transmembrana.\nEsta capa pode utilizarse para facilitar a uni\u00f3n das substancias que se deben absorber, para adherir nutrientes ou como protecci\u00f3n contra elementos nocivos. Pode ser tam\u00e9n outro lugar onde se encontran encimas.\nDestruci\u00f3n dos microvilli.\nA destruci\u00f3n dos microvilli pode acontecer en certas doenzas debido ao rearranxo do citoesqueleto da c\u00e9lula. Isto pode orixinar unha mala absorci\u00f3n dos nutrientes e unha diarrea osm\u00f3tica persistente, a mi\u00fado acompa\u00f1ada de febre.\nEsta situaci\u00f3n pode darse por infecci\u00f3n de \"Escherichia coli\" subgrupo EPEC, na enfermidade cel\u00edaca, e na enfermidade de inclusi\u00f3n de microvillus (tam\u00e9n chamada atrofia conx\u00e9nita de microvillus ou enfermidade de Davidson) , que \u00e9 unha enfermidade conx\u00e9nita caracterizada pola ausencia de microvilli apicais no intestino delgado dos beb\u00e9s que acaban de nacer.\nA destruci\u00f3n dos receptores que se cre que existen nos extremos dos microvilli, que interve\u00f1en na extravasaci\u00f3n dos linfocitos pode \u00e1s veces ser beneficiosa, como no caso da eliminaci\u00f3n con drogas dos microvilli dos linfocitos, que pode utilizarse como un medio para combater as enfermidades autoinmunes."}
{"id": "223586", "revid": "27155", "url": "https://gl.wikipedia.org/wiki?curid=223586", "title": "Microvillus", "text": ""}
{"id": "223587", "revid": "27155", "url": "https://gl.wikipedia.org/wiki?curid=223587", "title": "Hilinos", "text": "Os hilinos (\"Hylinae\") son unha subfamilia de anfibios anuros da famillia dos h\u00edlidos (\"Hylidae\").\nFoi creada por Constantine Samuel Rafinesque (1793-1840) en 1815.\nDistribuci\u00f3n.\nComprende 39 x\u00e9neros cuxas especies se encontran en Am\u00e9rica, na Eurasia temperada, no extremo norte de \u00c1frica e no Xap\u00f3n.\nLista dos x\u00e9neros.\nSelgundo \"Amphibian Species of the World\" (ASW):"}
{"id": "223588", "revid": "22795", "url": "https://gl.wikipedia.org/wiki?curid=223588", "title": "Hylinae", "text": ""}
{"id": "223590", "revid": "5312", "url": "https://gl.wikipedia.org/wiki?curid=223590", "title": "Espazo Ecosocialista Galego", "text": "Espazo Ecosocialista Galego foi un partido pol\u00edtico galego que cualificaba como neogaleguista, ecosocialista, plural e aberto.\nNaceu como colectivo cidad\u00e1n no contexto do Movemento 15-M, que entenderon como evidencia da desafecci\u00f3n de parte da sociedade cara \u00e1 esquerda e ao nacionalismo en particular. Deciden as\u00ed comezar un traballo que acade po\u00f1er en valor os puntos com\u00fans das diferentes forzas sociais e pol\u00edticas ali\u00f1adas baixo un ideario esquerdista e anovador, redefina o concepto cl\u00e1sico de partido e coordine as acci\u00f3ns socias existentes en Galicia. O proceso culmina coa constituci\u00f3n dunha nova forza pol\u00edtica galeguista e de corte ecosocialista. De cara \u00e1s elecci\u00f3ns auton\u00f3micas do 2012 decidiron inserirse na coalici\u00f3n electora Alternativa Galega de Esquerda.\nIdeolox\u00eda.\nEspazo Ecosocialista Galego \u00e9 unha organizaci\u00f3n de esquerda verde e nacional que proclama a unidade e colaboraci\u00f3n entre os diferentes suxeitos pol\u00edticos e sociais para realizar un proceso de superaci\u00f3n do capitalismo.\nFai unha aposta pola construci\u00f3n dun ideario altermundista que prove\u00f1a da acci\u00f3n en rede dos novos suxeitos de transformaci\u00f3n social galegos: movementos sociais, cidad\u00e1ns e pol\u00edticos que participan de xeito activo en foros de reflexi\u00f3n e alianzas de acci\u00f3n.\nBasean a construci\u00f3n do que chaman \"o galeguismo do s\u00e9culo XXI\" na sustentabilidade ecol\u00f3xica, a xustiza social global, a cultura da paz e a radicalidade democr\u00e1tica. Esta radicalidade democr\u00e1tica pasa pola concepci\u00f3n republicana de cidadan\u00eda activa, participativa e cr\u00edtica, entend\u00e9ndoa como o maior grao de desenvolvemento da democracia.\nTam\u00e9n forma parte do seu ideario o feminismo e o pacifismo.\nHistoria.\nOrixes e constituci\u00f3n como partido.\nA orixe de Espazo Ecosocialista Galego p\u00f3dese remontar \u00e1 Iniciativa Ben Com\u00fan, plataforma que se inicia a partir da desafecci\u00f3n cidad\u00e1 pola pol\u00edtica vixente evidenciada polo 15-M e a grande abstenci\u00f3n, voto nulo e en branco nas elecci\u00f3ns municipais do 22 de maio de 2011 (34.5%). De feito, un dos promotores da Iniciativa Ben Com\u00fan foi o anterior coordinador de Espazo Ecosocialista Galego, Xo\u00e1n Hermida Gonz\u00e1lez.\nO 25 de febreiro de 2012 conf\u00f3rmase coma un novo proxecto pol\u00edtico baixo o nome de Espazo Ecogaleguista, iniciativa que derivar\u00e1 no nacemento do novo partido Espazo Ecosocialista Galego o 26 maio de 2012, logo dun proceso de confluencia de militantes da esquerda galega provenientes de diversos movementos sociais, sindicais e pol\u00edticos.\nFundaci\u00f3n de Compromiso por Galicia.\nEn maio de 2012 anunciouse a creaci\u00f3n de Compromiso por Galicia, onde confl\u00faen as correntes e partidos escindidos do BNG a partir de xaneiro dese mesmo ano. Espazo Ecosocialista Galego foi unha das correntes fundadoras desta nova coalici\u00f3n, xunto con M\u00e1is Galiza e Acci\u00f3n Galega.\nDe Compromiso por Galicia a Alternativa Galega de Esquerda.\nO 25 de xullo de 2012, Xos\u00e9 Manuel Beiras Torrado, en nome de Anova - Irmandade Nacionalista, convida a todas as formaci\u00f3ns de esquerda a crearen unha fronte com\u00fan.\nA\u00ednda que se convida a Compromiso por Galicia a formar parte da fronte, esta formaci\u00f3n decide non se incorporar \u00e1 coalici\u00f3n, malia que as s\u00faas bases votaran positivamente.\nA fronte ampla concr\u00e9tase baixo o nome de Alternativa Galega de Esquerda sen a participaci\u00f3n de Compromiso por Galicia. Isto provoca que Espazo Ecosocialista Galego esc\u00edndase de Compromiso por Galicia para iniciar as conversas con Alternativa Galega de Esquerda. Finalmente, pasan a formar parte da coalici\u00f3n , coa que participar\u00e1n nas elecci\u00f3ns auton\u00f3micas galegas do 21 de outubro de 2012.\nDisoluci\u00f3n.\nLogo da s\u00faa V Asemblea Nacional no ano 2017, o partido disolveuse animando aos membros a se integrar no partido En Marea."}
{"id": "223593", "revid": "23562", "url": "https://gl.wikipedia.org/wiki?curid=223593", "title": "Copa Ib\u00e9rica de Rugby", "text": ""}
{"id": "223597", "revid": "98629", "url": "https://gl.wikipedia.org/wiki?curid=223597", "title": "Constantine Samuel Rafinesque", "text": "Constantine Samuel Rafinesque-Schmaltz, nado o 22 de outubro de 1783 en G\u00e1lata- Istambul (nos arredores de Constantinopla) e finado o 18 de setembro de 1840 en Filadelfia (Estados Unidos de Am\u00e9rica), foi un pol\u00edmata, naturalista, meteor\u00f3logo e arque\u00f3logo estadounidense de orixe franco-xermana-italiana.\nAdemais, tam\u00e9n foi un autodidacta extravagante.\nPol\u00edglota, foi un home de talentos moi variados: interesouse pola zoolox\u00eda (en especial pola malacolox\u00eda), a bot\u00e1nica, a meteorolox\u00eda e a literatura, as\u00ed como pola teor\u00eda da evoluci\u00f3n. Era un exc\u00e9ntrico cuxo comportamento era a mi\u00fado incomprendido polos seus contempor\u00e1neos.\nTraxectoria.\nPasou a s\u00faa xuventude en Marsella sen recibir case ningunha educaci\u00f3n. Por\u00e9n, \u00e1 idade de 12 anos xa sab\u00eda lat\u00edn e xa formara un herbario.\nDesde os nove aos doce anos residiu nos Estados Unidos, antes de instalarse en Palermo, Sicilia. Al\u00ed dedicouse ao comercio de plantas medicinais. Seguiu recollendo flores e investigando peixes. Publicou en 1810, d\u00faas obras de ictiolox\u00eda: \"Caratteri di Alcuni Nuovi Generi\" e \"Ittiologia Siciliana\".\nEn 1815, a s\u00faa muller deixouno e o seu fillo, chamado Linn\u00e9, morreu. Ent\u00f3n decidiu ir de volta a Am\u00e9rica, pero perdeu a s\u00faa biblioteca (cincuenta caixas de libros) e a s\u00faa colecci\u00f3n persoal (na que hab\u00eda, entre outros obxectos, 60 000 cunchas) cando o barco que os transportaba desde Italia naufragou fronte \u00e1 costa de Connecticut.\nEn Nova York, en 1818, converteuse en membro do novo \"Lyceum of Natural History\". En dita data, xa describira e nomeara m\u00e1is de 250 novas especies de vexetais e animais. Lentamente, foi reconstru\u00edndo a s\u00faa colecci\u00f3n.\nEn 1819 foi profesor de bot\u00e1nica na Universidade de Transylvania. en Lexington, Kentucky. Ensinou, ademais, franc\u00e9s e italiano. Dedicouse \u00e1 descrici\u00f3n de todas as novas especies que atopaba, e en 1820 publicou \"Ichthyologia Ohiensis\", sobre os peixes do r\u00edo Ohio.\nPublicou en 1825 \"Neogenyton\", que recibiu numerosas cr\u00edticas dos bot\u00e1nicos da \u00e9poca. Na primavera de 1826 tivo que dimitir do seu posto na universidade por raz\u00f3ns non moi claras (para alg\u00fans, porque ti\u00f1a unha aventura coa muller do presidente da universidade; para outros, porque non garant\u00eda o ensino dos cursos que ti\u00f1a ao seu cargo).\nInstalouse en Filadelfia, no paro. Deu cursos p\u00fablicos e publicou obras \u00e1 s\u00faa conta. O seu libro \"Medical Flora, a manual of the Medical Botany of the United States of North Am\u00e9rica\" (1828-1830) \u00e9, seguramente, o m\u00e1is co\u00f1ecido desa \u00e9poca.\nNa s\u00faa obra \"Herbarium rafinesquianum\" describiu numerosas novas plantas. Interesouse tam\u00e9n polas colecci\u00f3ns achegadas pola expedici\u00f3n de Lewis e Clark. Describiu as\u00ed varias novas especies inclu\u00edndo o \"Cynomys ludovicianus\", o \"Peromyscus leucopus\" e o \"Odocoileus hemionus\".\nNos libros que publicou entre 1836 e 1838 propuxo centos de novas clases e milleiros de novas especies (calc\u00falase que foi o autor de m\u00e1is de 6\u00a0700 taxons). A s\u00faa propensi\u00f3n a crear en todas as partes novas especies fixo que a comunidade cient\u00edfica dubidara del. E non sen raz\u00f3ns, xa que, por exemplo, a partir dunha carta onde Audubon lle describe un peixe e unha tartaruga pertencentes \u00e1 mitolox\u00eda, Rafinesque describiu inmediatamente d\u00faas novas especies. As revistas cient\u00edficas norteamericanas neg\u00e1ronse a publicar os seus artigos, e ent\u00f3n f\u00edxoos aparecer nun diario rexional, a \"Kentucky Gaceta\", ou en d\u00faas publicaci\u00f3ns que fundou (\"Annals of Nature\", 1820, e \"Journal and Friend of Knowledge\", 1832).\nPero, xunto aos seus traballos caprichosos de fantas\u00eda (coma o seu libro de 1819 sobre as serpes de mar), foi autor de moi bos traballos de historia natural.\nDescubriu incluso unha nova especie de morcego desco\u00f1ecido na propia casa de John James Audubon. Desenvolveu a s\u00faa propia versi\u00f3n da teor\u00eda da evoluci\u00f3n. En 1836 creou un documento-broma titulado: \"Walam Olum\", no que afirmaba ser capaz de traducir os escritos antigos dos amerindios Delaware.\nMorreu dun cancro de est\u00f3mago non diagnosticado. As s\u00faas colecci\u00f3ns foron dispersadas ou destru\u00eddas. En 1924 os seus (supostos) restos foron transferidos \u00e1 Universidade de Transilvania para recibiren unha sepultura decente.\nEn 1841, Thomas Nuttall dedicoulle o x\u00e9nero \"Rafinesquia\" (da familia das aster\u00e1ceas) que comprende d\u00faas especies.\nAlgunhas das s\u00faas obras.\nToda a s\u00faa obra malacol\u00f3xica, inclu\u00edndo todas as pranchas, \u00e1chase no texto:\nMoitas destas obras est\u00e1n en Gallica e na Biblioteca do Congreso dos Estados Unidos."}
{"id": "223598", "revid": "22795", "url": "https://gl.wikipedia.org/wiki?curid=223598", "title": "Constantine Samuel Rafinesque-Schmaltz", "text": ""}
{"id": "223599", "revid": "22795", "url": "https://gl.wikipedia.org/wiki?curid=223599", "title": "Constantine S. Rafinesque-Schmaltz", "text": ""}
{"id": "223600", "revid": "22795", "url": "https://gl.wikipedia.org/wiki?curid=223600", "title": "Rafinesque", "text": ""}
{"id": "223601", "revid": "22795", "url": "https://gl.wikipedia.org/wiki?curid=223601", "title": "Raf.", "text": ""}
{"id": "223603", "revid": "23204", "url": "https://gl.wikipedia.org/wiki?curid=223603", "title": "Josephus Nicolaus Laurenti", "text": "Josephus Nicolaus Laurenti, nado en Viena o 4 de decembro de 1735 e finado na mesma cidade o 17 de febreiro de 1805, foi un m\u00e9dico e naturalista austr\u00edaco.\nTraxectoria.\nCo\u00f1\u00e9cense poucos detalles sobre a vida de Laurenti, apenas que obtivo o doutoramento en medicina en Viena en 1768 cunha tese sobre a funci\u00f3n velenosa nos r\u00e9ptiles e os anfibios (\"Specimen Medicum, Exhibens Synopsin\" [sic] \"Reptilium Emendatam cum Experimentis circa Venena\").\nDurante moito tempo afirmouse que o verdadeiro autor desta tese fora J. J. Winterl, porque o seu nome aparece na \u00faltima p\u00e1xina, pero hoxe p\u00e9nsase que Winterl, qu\u00edmico, era un colaborador das experiencias de Laurenti e que a tese d\u00e9bese a este \u00faltimo.\nEste traballo foi de grande importancia en herpetolox\u00eda. Carl von Linn\u00e9, na edici\u00f3n de 1758 do seu \"Systema Naturae\" non definius m\u00e1is que nove x\u00e9neros de r\u00e9ptiles e anfibios, mentres que Laurenti definiu trinta e cinco.. Alg\u00fans deles son moi co\u00f1ecidos, como os x\u00e9neros \"Bufo\", \"Hyla\", \"Salamandra\", \"Gekko\", \"Chamaeleo\", \"Iguana\", \"Crocodylus\", \"Natrix\", \"Vipera\", \"Naja\" e \"Constrictor\".\nEn 1768, Laurenti tam\u00e9n publicou un manuscrito en italiano titulado \"Il Dragone\" describindo a \"salamandra cega\" (o anfibio \"Proteus anguinus\"), que descubriu nas augas dunha cova en Eslovenia (ou posibelmente en Croacia occidental) Dita descrici\u00f3n representa a primeira contribuci\u00f3n referida a un animal cavern\u00edcola no mundo occidental.\nFoi el quen definiu por primeira vez a clase dos r\u00e9ptliles (\"Reptilia\").\nAdemais, contribu\u00edu a comprender mellor o modo de acci\u00f3n do veleno destes animais e ao progreso dos co\u00f1ecementos dos seus ant\u00eddotos.\nEn zoolox\u00eda empr\u00e9gase a abreviatura Laurenti para indicar a Josephus Nicolaus Laurenti como autoridade na descrici\u00f3n e na taxonom\u00eda."}
{"id": "223604", "revid": "22795", "url": "https://gl.wikipedia.org/wiki?curid=223604", "title": "Laurenti", "text": ""}
{"id": "223605", "revid": "1131", "url": "https://gl.wikipedia.org/wiki?curid=223605", "title": "O2 Arena (Praga)", "text": "O O2 Arena, antes chamado Sazka Arena, \u00e9 un pavill\u00f3n multi\u00fasos da cidade de Praga (Rep\u00fablica Checa). Foi constru\u00eddo para acoller o Campionato do Mundo de h\u00f3ckey sobre xeo 2004. No 2006 acolleu a \"Final Four\" da Euroliga de baloncesto. Dende o 2004 \u00e9 o estadio local do HC Slavia Praha, equipo de h\u00f3ckey sobre xeo que compite na Extraliga Checa, e ocasionalmente dende do HC Lev Praha equipo de h\u00f3ckey sobre xeo que compite na Kontinental Hockey League (KHL).\nHistoria.\nA idea de constru\u00edr un novo estadio en Praga tivo lugar pouco despois da \"\u00e9poca dourada\" do h\u00f3ckey sobre xeo, ga\u00f1ando tres medallas de ouro consecutivas. A construci\u00f3n do estadio foi proposta para albergar o Campionato do Mundo de h\u00f3ckey sobre xeo 2003, mais debido a complicaci\u00f3ns cos investidores, a federaci\u00f3n de h\u00f3ckey sobre xeo tivo que trasladar a sede do campionato a Finlandia. Sazka a.s. (unha casa de apostas checa) converteuse no principal patrocinador do estadio.\nA construci\u00f3n do estadio (que comezou en 2002) contou con alg\u00fans contratempos, mais finalmente rematouse a tempo para a tempada 2004, acollendo ese ano o Campionato do Mundo de h\u00f3ckey sobre xeo.\nEn marzo de 2008, o edificio foi renomeado O2 Arena. En outubro dese mesmo ano, os New York Rangers e os Tampa Bay Lightning comezaron a Tempada 2008-09 da NHL no O2 Arena con dous partidos. Ao mes seguinte, o pioneiro da m\u00fasica electr\u00f3nica francesa Jean Michel Jarre levou o seu \u00e1lbum \"Oxyg\u00e8ne\" ao estadio como parte da segunda etapa do \"Oxyg\u00e8ne 30th anniversary tour\". En decembro do 2008, o estadio albergou os partidos do \"play-off\" do Campionato do Mundo de floorball masculino 2008, inclu\u00edndo a final na que Finlandia derrotou por 7 a 6 a Suecia.\nSting levou o seu Symphonicities Tour o 22 de setembro de 2010 xunto coa Royal Philharmonic Orchestra.\nA principios de outubro de 2010, os equipos da National Hockey League Boston Bruins e Phoenix Coyotes xogaron dous partidos back-to-back no estadio para comezar as s\u00faas respectivas tempadas regulares na Tempada 2010-11 da NHL.\nEn novembro do 2010 Lady Gaga actuou no estadio durante o seu Monster Ball Tour.\nEn marzo de 2011, Sazka declarouse insolvente debido \u00e1s d\u00e9bedas pola construci\u00f3n do novo estadio.\nAccesos.\nO O2 Arena \u00e9 facilmente accesible, pod\u00e9ndose chegar en transporte p\u00fablico na estaci\u00f3n de metro de \"\u010ceskomoravsk\u00e1\", na li\u00f1a B, paradas de tranv\u00eda e paradas de autob\u00fas; a estaci\u00f3n de tren \"Praha Libe\u0148\" tam\u00e9n est\u00e1 moi preto do estadio."}
{"id": "223607", "revid": "19415", "url": "https://gl.wikipedia.org/wiki?curid=223607", "title": "Sazka Area", "text": ""}
{"id": "223609", "revid": "5863", "url": "https://gl.wikipedia.org/wiki?curid=223609", "title": "Ram\u00f3n de la Maza", "text": "Ram\u00f3n Mar\u00eda de la Maza Quiroga, finado o 23 de decembro de 1895, foi un pol\u00edtico galego.\nTraxectoria.\nFillo de Jos\u00e9 Mar\u00eda de la Maza Somoza. Foi deputado provincial polo distrito de Cambados en 1863, 1865 e 1866 e foi elixido presidente da Deputaci\u00f3n de Pontevedra para a sesi\u00f3n do 18 de xullo de 1868.\nCasou con Petra de Agar Rold\u00e1n e foi pai de Amalia de la Maza Agar, que casou con Pedro Barri\u00e9 Pastor, e Josefa de la Maza Agar, que casou con Evaristo Martelo Paum\u00e1n."}
{"id": "223614", "revid": "1505", "url": "https://gl.wikipedia.org/wiki?curid=223614", "title": "Alberto Barreiro Docampo", "text": "Alberto Barreiro Docampo, nado en Moa\u00f1a en 1974, \u00e9 un fil\u00f3logo, m\u00fasico, actor, director e dramaturgo galego, m\u00e1is co\u00f1ecido como Warren.\nTraxectoria.\nLicenciouse en Filolox\u00eda galega pola Universidade de Santiago de Compostela. Autor do TAD \"Contribuci\u00f3n da Mostra de Cangas \u00e1 normalizaci\u00f3n do teatro galego\" e foi redactor para os Informes de literatura no Centro Ram\u00f3n Pi\u00f1eiro para a Investigaci\u00f3n en Humanidades.\nImpartiu cursos de m\u00fasica tradicional en colaboraci\u00f3n coa Xunta de Galicia nos centros galegos do exterior de Terrassa (Barcelona) (1998), Os \u00c1nxeles (California) (1999) e Centro Galego do Val Mi\u00f1or de Bos Aires (Arxentina )(1999).\nDesde 2006 reside en Betanzos."}
{"id": "223615", "revid": "197", "url": "https://gl.wikipedia.org/wiki?curid=223615", "title": "Tamargueira", "text": "A tamargueira com\u00fan, Tamarix gallica, \u00e9 unha especie vexetal da familia das Tamaric\u00e1ceas, orixinario do oeste do Mediterr\u00e1neo.\nDescrici\u00f3n.\nArbusto ou arbori\u00f1a caducifolia de 6 a 8 metros de altura, p\u00f3las longas e flex\u00edbeis, un chisco p\u00e9nsiles, que non creban facilmente e coa casca \u00e9 parda avermellada escura, sendo as p\u00f3las m\u00e1is novas listrosas e lampi\u00f1as. As follas son moi mi\u00fadas, a xeito de escamas, con forma ovado agudas e con abrazadeiras no baseamento, miden de 1,5 a 4\u00a0mm de longo e pos\u00faen unha cor verde glauca. As flores son albas ou rosa p\u00e1lido, agrupadas en espigas grosas e cil\u00edndricas de 3 a 6\u00a0cm de longo, que nacen sobre as rami\u00f1as do ano e que aparecen \u00e1 vez c\u00e1s follas. Pos\u00faen 5 p\u00e9talo e 5 estames; br\u00e1cteas florais triangulares, c\u00e1psula ovada. Florece na primavera, entre abril e o ver\u00e1n. O froito \u00e9 unha c\u00e1psula de apertura espont\u00e1nea con 3 valvas e sementes cun penacho plumaoso.\nH\u00e1bitat.\nEn solos h\u00famidos e algo salinos, nos areais e lagoas costeiras e nos bosques de ribeira, especialmente cando hai dep\u00f3sitos subsalinos ou margas. As\u00f3ciase cos loendros (\"Nerium oleander\") e mais cos salgueiros. \nPrefire climas secos e calorosos.\nDistribuci\u00f3n.\nEst\u00e9ndese polo oeste da zona mediterr\u00e1nea, sur de Francia, Pen\u00ednsula ib\u00e9rica, acadando polo norte o sur de Inglaterra, e polo sur o deserto do S\u00e1hara.\nEn Galicia \u00e9 pouco com\u00fan.\nObservaci\u00f3ns.\nA madeira \u00e9 moi apreciada coma combust\u00edbel. As p\u00f3las ao seren flex\u00edbeis serviron para facer maromas para as noras e coma atadeiros. As tamargueiras reprod\u00facense facilmente de espeques e abacelamentos. Son moi indicados para fixar dunas e as ribeiras dos r\u00edos.\nPola s\u00faa resistencia \u00e1 salinidade empr\u00e9gase moito en Galicia como \u00e1rbore ornamental ali\u00f1ada en ringleiras nos paseos mar\u00edtimos coma o de Sanxenxo.\nUsos medicinais: adstrinxente, antidiarreico, cicatrizante.\nTaxonom\u00eda.\nA \"Tamarix gallica\" foi descrita por Linneaus e publicada en \"Species Plantarum\" 1: 270\u2013271. 1753.\nEtimolox\u00eda.\nO nome galego e portugu\u00e9s \"tamargueira\" v\u00e9n da verba latina \"tamarix\" (coincidente co x\u00e9nero), nome que lle daban os romanos, crese derivado do r\u00edo \"Tamaris\" da provincia hisp\u00e1nica \"Tarraconense\", posibelmente o actual Tambre- en cuxas ribeiras medraban estes gamallos.\nO nome espec\u00edfico gallica, alude \u00e1 Gallia, a Francia dos romanos, lugar onde a planta \u00e9 igualmente nativa."}
{"id": "223619", "revid": "22570", "url": "https://gl.wikipedia.org/wiki?curid=223619", "title": "AC-550", "text": "A AC-550 \u00e9 unha estrada pertencente \u00e1 rede primaria b\u00e1sica da Xunta de Galicia. Une as localidades coru\u00f1esas de Cee e Ribeira, logo de 107 quil\u00f3metros. Foi creada en 1986 logo da fragmentaci\u00f3n da C-550, que percorr\u00eda a costa galega das R\u00edas Baixas.\nPercorrido.\nA estrada inicia o seu percorrido en Cee, proseguindo por Dumbr\u00eda, Carnota, Muros, Outes, Noia, Porto do Son e finalmente Ribeira."}
{"id": "223621", "revid": "6279", "url": "https://gl.wikipedia.org/wiki?curid=223621", "title": "\u039b\u03bf\u03c5\u03ba\u03ac\u03c2 \u03a0\u03b1\u03c0\u03b1\u03b4\u03ae\u03bc\u03bf\u03c2", "text": ""}
{"id": "223622", "revid": "22570", "url": "https://gl.wikipedia.org/wiki?curid=223622", "title": "AC-552", "text": "A AC-552 \u00e9 unha estrada pertencente \u00e1 rede primaria b\u00e1sica da Xunta de Galicia. Une as localidades coru\u00f1esas da Coru\u00f1a e Cee, logo de 91 quil\u00f3metros.\nPercorrido.\nA estrada inicia o seu percorrido na Coru\u00f1a, proseguindo por Arteixo, A Laracha, Carballo, Coristanco, Zas, Vimianzo, Dumbr\u00eda e finalmente Cee. Atravesa os seguintes n\u00facleos urbanos: Vilarrod\u00eds, Arteixo, Paiosaco, A Laracha, Carballo, Coristanco, A Agualada, Nant\u00f3n, Baio, Vimianzo e Cee."}
{"id": "223624", "revid": "12452", "url": "https://gl.wikipedia.org/wiki?curid=223624", "title": "Ra de Santo Ant\u00f3n", "text": ""}
{"id": "223625", "revid": "6279", "url": "https://gl.wikipedia.org/wiki?curid=223625", "title": "\u0391\u03b4\u03b1\u03bc\u03ac\u03bd\u03c4\u03b9\u03bf\u03c2 \u0391\u03bd\u03b4\u03c1\u03bf\u03c5\u03c4\u03c3\u03cc\u03c0\u03bf\u03c5\u03bb\u03bf\u03c2", "text": ""}
{"id": "223626", "revid": "895", "url": "https://gl.wikipedia.org/wiki?curid=223626", "title": "AC-221", "text": "A AC-221 \u00e9 unha estrada convencional pertencente \u00e1 rede secundaria da Xunta de Galicia. Une as localidades coru\u00f1esas de San Pedro de N\u00f3s (Oleiros) e Marc\u00e9s (Mabegondo, Abegondo), logo de 13 quil\u00f3metros.\nPercorrido.\nA estrada inicia o seu percorrido arredor do km 7,5 da AC-12 no Seixal en San Pedro de N\u00f3s (Oleiros), para dirixirse cara aos lugares da Veiga, O Vilar e Vilanova para pasar despois aos Vilares na parroquia de I\u00f1\u00e1s. Neste punto cr\u00fazase coa estrada DP-1707 (que une o n\u00facleo de Oleiros co lugar de Carballas en Pravio, nas inmediaci\u00f3ns da vila de Cambre). A continuaci\u00f3n entra no concello de Cambre no lugar do Pombo en Pravio e no lugar de Catro Cami\u00f1os cr\u00fazase coa estrada AC-214 (que une Gu\u00edsamo en Bergondo con Sigr\u00e1s) para pasar despois baixo a AP-9 e entrar na parroquia de Cecebre no lugar de Quint\u00e1n, dirix\u00edndose cara a literaria Fraga de Cecebre e o lugar de Apeadeiro, pasando baixo a v\u00eda f\u00e9rrea (li\u00f1a Le\u00f3n\u2013A Coru\u00f1a). Neste lugar at\u00f3pase o acceso ao apeadoiro de Cecebre. A v\u00eda contin\u00faa no lugar de Gali\u00f1eiros e pasa sobre a presa de Cecebre para entrar na parroquia de Bribes polo lugar de Nebrixe. Neste punto parte a DP-0102 cara a estrada DP-1704 (que une Cambre con Carral) pasando pola igrexa parroquial de San Cibr\u00e1n de Bribes. Tras cruzar o encoro pola ponte sobre o r\u00edo Barc\u00e9s (que pertence como todo o encoro ao concello da Coru\u00f1a) entra no concello de Abegondo no lugar de Orto de Arriba en Orto. A estrada segue pola parroquia de Crendes, pasando polos lugares de Tras da Igrexa e Vilar para continuar na parroquia de Mabegondo polos lugares de Lamansi\u00e1n e Marces, onde finaliza na estrada AC-542 arredor do km 7."}
{"id": "223627", "revid": "1131", "url": "https://gl.wikipedia.org/wiki?curid=223627", "title": "AC-542", "text": "A AC-542 \u00e9 unha estrada pertencente \u00e1 rede primaria b\u00e1sica da Xunta de Galicia. Une as localidades coru\u00f1esas de Betanzos e O Mes\u00f3n do Vento (Ardemil, Ordes), logo de 22 quil\u00f3metros.\nPercorrido.\nA estrada inicia o seu percorrido en Betanzos, proseguindo por Abegondo e finalmente Ordes."}
{"id": "223628", "revid": "98629", "url": "https://gl.wikipedia.org/wiki?curid=223628", "title": "Tamarix", "text": "\"Para ver a especie que adoita chamarse tamargueira v\u00e9xase o artigo: tamargueira com\u00fan\".\nO x\u00e9nero Tamarix (tamargueiras) comprende 60 spp. de faner\u00f3gamas, da familia Tamaricaceae, nativas das \u00e1reas m\u00e1is secas de Eurasia e \u00c1frica. En Galicia son pouco frecuentes.\nPoden ser gamallos caducifolios ou perennifolios, ou pequenas \u00e1rbores entre 1 e 15 m de altura, formando mestos arboredos ou matos. O m\u00e1is grande, \"Tamarix aphylla\", \u00e9 unha \u00e1rbore perenne que pode acadar 15 m de alto.\nXeralmente poden medrar en solos sali\u00f1os, tolerando at\u00e9 15.000 ppm de sal sol\u00fabel, e tolerar \u00e1lcali.\nCaracter\u00edzanse por p\u00f3las magras e follaxe cincenta verdosa. A casca das p\u00f3las novas \u00e9 lisa e pardo avermellada. Cos anos, t\u00f3rnase pardo p\u00farpura e brugosa. As follas de 1 a 2\u00a0mm de lonxitude, solapadas unhas coas outras. Frecuentemente est\u00e1n incrustadas con secreci\u00f3ns de sal. As flores de rosas a brancas aparecen en mestas masas de 5 a 10\u00a0cm de lonxitude nas puntas das p\u00f3las, entre a primavera e o ver\u00e1n, mentres algunhas outras spp. (ex. \"T. aphylla\") florecen no inverno.\nMultipl\u00edcase vexetativamente, polas s\u00faas ra\u00edces adventicias ou talos soterrados, e sexualmente, por sementes. Cada flor pode producir milleiros de mi\u00fadas (1\u00a0mm di\u00e1metro) sementes, contidas nunha c\u00e1psula cativa usualmente adornada cun penacho de pelos que axudan ao seu espallamento anem\u00f3filo. Tam\u00e9n poden dispersarse pola auga. A xermolaci\u00f3n esixe per\u00edodos grandes de solo saturado.\nO x\u00e9nero \"Tamarix\" est\u00e1 adaptado ao lume, xa que pos\u00fae longas ra\u00edces que penetran at\u00e9 a camada fre\u00e1tica, aproveitando augas subterr\u00e1neas. Limitan a competencia con outras plantas mediante a absorci\u00f3n do sal das camadas, a que acumulan na s\u00faa follaxe e desde al\u00ed van depositando no chan, onde se concentra, sendo ese sal letal para moitas outras plantas.\nAs especies de \"Tamarix\" son alimento de larvas dalgunhas especies de Lepidoptera: \"Coleophora asthenella\" exclusivamente sobre \"T. africana\".\nEspecies selectas.\nEspecie invasora.\nA introduci\u00f3n de \"Tamarix\" no oeste dos EUA (onde se acostuma chamar \"pi\u00f1eiro salgado\") coma un arbusto ornamental contra o s\u00e9culo XIX supuxo o espallamento do mesmo. Establ\u00e9cese en correntes disturbadas ou non, e en corpos de auga con drenaxe natural ou artificial , onde as sementes exp\u00f3\u00f1ense a extensos per\u00edodos de solo saturado para se establecer.\nSegue a romper as estruturas e maila estabilidade de comunidades de plantas norteamericanas; competindo pola auga."}
{"id": "223629", "revid": "18868", "url": "https://gl.wikipedia.org/wiki?curid=223629", "title": "Tamarix gallica", "text": ""}
{"id": "223631", "revid": "22795", "url": "https://gl.wikipedia.org/wiki?curid=223631", "title": "Avi\u00f3n anfibio", "text": ""}
{"id": "223634", "revid": "1131", "url": "https://gl.wikipedia.org/wiki?curid=223634", "title": "Praha hlavn\u00ed n\u00e1dra\u017e\u00ed", "text": "A Praha hlavn\u00ed n\u00e1dra\u017e\u00ed (en galego Estaci\u00f3n Principal de Praga, abreviada como Praha hl.n) \u00e9 a estaci\u00f3n m\u00e1is grande e importante de Praga (Rep\u00fablica Checa).\nHistoria.\nA estaci\u00f3n foi aberta en 1871 baixo o nome Franz Josef Station en homenaxe ao Arquiduque Francisco Xos\u00e9. Durante a Primeira Rep\u00fablica e entre 1945 e 1953 a estaci\u00f3n foi chamada Wilsonovo n\u00e1dra\u017e\u00ed (en galego \"Estaci\u00f3n Wilson\") en honor ao Presidentes dos Estados Unidos de Am\u00e9rica Woodrow Wilson. A s\u00faa estatua permaneceu no parque en fronte da estaci\u00f3n ata a s\u00faa destruci\u00f3n polas autoridades alem\u00e1s cando os Estados Unidos tomaron parte na Guerra en 1941. A nova estatua de Woodrow Wilson at\u00f3pase agora no lugar (2012). No 2010, na estaci\u00f3n operaron 132.560 trens e por ela pasaron 22 mill\u00f3ns de pasaxeiros.\nO edificio Art Nouveau da estaci\u00f3n e o vest\u00edbulo da estaci\u00f3n foron constru\u00eddos entre 1901 e 1909, sendo dese\u00f1ados polo arquitecto checo Josef Fanta, no lugar da antiga estaci\u00f3n neorrenacentista. A estaci\u00f3n foi ampliada cunha nova terminal constru\u00edda entre 1972 e 1979, inclu\u00edndo a estaci\u00f3n de metro e unha r\u00faa principal no teito da terminal. A construci\u00f3n da nova terminal requiriu da utilizaci\u00f3n de boa parte do parque, e a construci\u00f3n da r\u00faa cortou o vest\u00edbulo neorrenacentista da estaci\u00f3n \u00e1 cidade. No 2011 rematou unha nova remodelaci\u00f3n da estaci\u00f3n por parte da empresa italiana Grandi Stazioni, que a alugou por espazo de 30 anos dende 2002.\nServizos.\nServizos de longa distancia.\nA estaci\u00f3n \u00e9 un importante centro de transportes internacional, contando con servizos a Alema\u00f1a (Munich/Nuremberg, Bavaria-Bohemia RE (Regio-Express) e servizos de EuroCity/EuroNight a Berl\u00edn, Dresden e Hamburg); Polonia, Eslovaquia, Austria, Hungr\u00eda, Su\u00edza, Pa\u00edses Baixos, Serbia, e Croatia no ver\u00e1n. As li\u00f1as son operadas por trens express, as\u00ed como por trens Pendolino \u010cD Class 680.\nServizos nacionais.\nAdemais das li\u00f1as internacionais, da Estaci\u00f3n Principal de Praga saen trens cara as principais cidades checas como Brno, Plze\u0148, \u010cesk\u00e9 Bud\u011bjovice e Olomouc.\nServizos de proximidades.\n\u00c1 Estaci\u00f3n Principal chegan a meirande parte das li\u00f1as de Esko Prague que non son operados na pr\u00f3xima Praha Masarykovo n\u00e1dra\u017e\u00ed.\nTransporte urbano.\nA estaci\u00f3n conta cunha estaci\u00f3n da Li\u00f1a C Metro de Praga, as\u00ed como numerosas li\u00f1as de tranv\u00eda fora da estaci\u00f3n."}
{"id": "223635", "revid": "98629", "url": "https://gl.wikipedia.org/wiki?curid=223635", "title": "Veh\u00edculo anfibio", "text": "Un veh\u00edculo anfibio (ou, simplemente, anfibio), \u00e9 un veh\u00edculo que pode operar tanto en terra como na auga (mares, lagos, r\u00edos) feito polo que recibe o cualificativo (o nome) de \"anfibio.\nA definici\u00f3n apl\u00edcase tanto a veh\u00edculos terrestres como mar\u00edtimos, e de calquera envergadura, tanto con motor como sen el, inclu\u00edndo bicicletas, autom\u00f3biles, barcos, aeroescorregadores, hidroavi\u00f3ns dotados de tren de aterraxe e capaces, por tanto, de aterrar nunha pista convencional.\nTe\u00f1en especial relevancia os veh\u00edculos militares de asalto anfibio pola s\u00faa capacidade para transportar tropas de asalto de infantar\u00eda, xunto co seu material, e desembarcalas en terra sen a necesidade dun peirao ou porto practic\u00e1bel.\nEstritamente, os veh\u00edculos militares anfibios foron desenvolvidos e perfeccionados especialmente durante e a partir da segunda guerra mundial, e m\u00e1is en concreto polas potencias belixerantes implicadas na Guerra do Pac\u00edfico (1941-1945), como o Xap\u00f3n e os Estados Unidos.\nEste foi un feito derivado da experiencia na \"Guerra anfibia\" da primeira guerra mundial, e da necesidade de perfeccionar esta arte. Tanto \u00e9 as\u00ed que as lanchas LCVP (da siglas en ingl\u00e9s de \"Landing Craft, Vehicle, Personnel\") chegaron a seren consideradas como a arma m\u00e1is importante da segunda guerra mundial pola s\u00faa capacidade de manter un continuo abastecemento e refresco de tropas."}
{"id": "223636", "revid": "98629", "url": "https://gl.wikipedia.org/wiki?curid=223636", "title": "Turbeira", "text": "Unha turbeira \u00e9 un ecosistema h\u00famido, un tipo de bra\u00f1a aceda na que se acumulou materia org\u00e1nica en forma de turba. Est\u00e1n composta principalmente por plantas higr\u00f3filas que ao medrar e suced\u00e9rense no tempo e no espazo acumulan gran cantidade de materia vexetal morta que non se pode descompo\u00f1er rapidamente polas baixas temperaturas, a baixa cantidade de os\u00edxeno na auga e a pouca actividade biol\u00f3xica das bacterias e fungos descompo\u00f1edores. Coma consecuencia, ao longo do tempo f\u00f3rmanse capas de turba nas que se distinguen restos de materia org\u00e1nica morta. \nAs turbeiras adoitan atoparse en concas lacustres xeralmente de orixe glaciar que actualmente est\u00e1n cheas de material vexetal m\u00e1is ou menos descomposto e que co\u00f1ecemos coma turba de auga doce.\nHai turbeiras nas zonas h\u00famidas de todo o mundo. En Galicia abundan nas serras de todo o territorio, salientando as da Serra do Xistral. As turbeiras galegas chegan a acadar os 2 \u20133 m de grosor de turba.\nEtimolox\u00eda.\nA verba galega turba (en portugu\u00e9s: \"turfa\") procede da voz xerm\u00e1nica \"turf\" e fai referencia ao combust\u00edbel f\u00f3sil formado polos vexetais mortos acumulados en sitios enchoupados.\nFormaci\u00f3n.\nPara que nun lugar se forme unha turbeira t\u00e9\u00f1ense que dar varias condici\u00f3ns:\nEstas condici\u00f3ns aparecen en lugares con baixas temperaturas medias anuais nos que haxa zonas afundidas, coma marxes ou beiras de lagoas que se van recheando, lugares planos que te\u00f1an algunha camada imperme\u00e1bel no subsolo que permita que permaneza enchoupada a zona (ill\u00f3s, tremedais, bra\u00f1as, lameiros...), ou en \u00e1reas que, a\u00ednda que non haxa contacto coa auga subterr\u00e1nea, logran manter un alto grao de humidade grazas \u00e1s precipitaci\u00f3ns (choiva, orballo, neboeiro) e \u00e1s caracter\u00edsticas da vexetaci\u00f3n que al\u00ed se desenvolve.\nNestas situaci\u00f3ns os fungos e bacterias descompo\u00f1edores non medran ben e non poden descompor os restos vexetais, que se van transformando aos poucos en turba facendo crecer a turbeira uns cent\u00edmetros por s\u00e9culo.\nEn xeral orix\u00ednanse cando o material org\u00e1nico depositado excede ao descomposto nunha lagoa ou bra\u00f1a. Deste xeito a lagoa pode rematar por se encher de material org\u00e1nico, e partes consider\u00e1beis da turbeiraa perden contacto coa auga das vertentes e mais coa auga subterr\u00e1nea polo que pasan a se fornecer principalmente da auga da choiva, o que equivale a un r\u00e9xime ombrotr\u00f3fico para o ecosistema. Cando isto ocorre especies coma os bri\u00f3ns do x\u00e9nero \"Sphagnum\" que sobreviven en augas de poucos nutrientes vense favorecidas. A acumulaci\u00f3n de turba depende dos factores a seguir: produtividade, acideza, especies que medran no lugar e decaemento aer\u00f3bico anaer\u00f3bico.\nNas turbeiras acost\u00famase achar dous estratos ou camadas: o \"acrotelmo\", unha tona \u00f3xica superficial; e o \"catotelmo\", unha an\u00f3xica por baixo do acrotelmo. O nivel da t\u00e1boa de auga flut\u00faa dentro do acrotelmo polo que aqu\u00ed ocorre a maior parte do decaemento aer\u00f3bico. O catotelmo, en troques est\u00e1 permanentemente baixo o nivel fre\u00e1tico e aqu\u00ed ocorre s\u00f3 un decaemento parcial do material org\u00e1nico por parte de bacterias anaer\u00f3bicas. O decaemento no acrotelmo produce principalmente di\u00f3xido de carbono (CO2) mentres no catotelmo prod\u00facese CO2 e metano (CH4) malia que parte do metano decae un CO2 cando pasa polo acrotelmo.\nTipos.\nDesde a superficie e cara a abaixo p\u00f3dense diferenciar tres zonas ou camadas: \nSegundo de onde prove\u00f1an os nutrientes que mante\u00f1en o ecosistema falamos de:\nVexetaci\u00f3n das turbeiras galegas.\nA vexetaci\u00f3n das turbeiras est\u00e1 constitu\u00edda basicamente por prados h\u00famidos de bu\u00f1os e gram\u00edneas nos que asoman distintos bri\u00f3ns, sobre todo bri\u00f3n de turbeiras e nas partes m\u00e1is secas aparecen carrouchas e queiroas. Nas zonas m\u00e1is enchoupadas aparecen plantas higr\u00f3filas coma as plantas carn\u00edvoras rabelas e pingu\u00edculas. Tam\u00e9n aparecen xuncos dispersos. Nas turbeiras baixas a vexetaci\u00f3n sempre \u00e9 dependente da auga e nutrientes do solo, estando mellor desenvolvidas nas zonas de terreos menos acedos de Lugo e Ourense. Nas turbeiras elevadas as elevaci\u00f3ns centim\u00e9tricas adoitan estar compostas por unha mestura de bri\u00f3ns de turbeira, rabelas e gram\u00edneas; os seus prados, do mesmo xeito que os das turbeiras de cobertor, presentan xuncas de algod\u00f3n, que \u00e9 a planta predominante. Os bri\u00f3ns pos\u00faen unhas estruturas especiais semellantes \u00e1s ra\u00edces, talo e follas da maior\u00eda dos vexetais; son os rizoides, que agarran a planta ao solo, os caulidios, que elevan \u00e1 planta do solo e os filidios, que act\u00faan coma pequenas \u201cfolli\u00f1as\u201d. Os bri\u00f3ns de turbeira non pos\u00faen rizoides pero si as outras estruturas. Por outra banda os cauloide e os filoides pos\u00faen unha c\u00e9lula de grosor, fundamental para manter a humidade na turbeira, pois a metade das c\u00e9lulas que ten o esfagno est\u00e1n mortas e furadas, o que lles permite absorber auga at\u00e9 vinte veces o seu peso. Esta capacidade de reter auga permite o desenvolvemento doutros vexetais. Ademais o esfagno ceiba substancias que paralizan o crecemento dos microorganismos descompo\u00f1edores e como medra constantemente, as s\u00faas partes vellas quedan abaixo descompo\u00f1\u00e9ndose moi devagar, colaborando na formaci\u00f3n da turba.\nEn Galicia hai m\u00e1is de 10 especies de bri\u00f3ns de turbeira, entre eles o endemismo galego \"Sphagnum pylaesii\".\nAs queiroas ou queirogas son matos frecuentes no monte baixo galego pero tam\u00e9n aparecen menos desenvolvidas nas turbeiras, do mesmo xeito c\u00e1 carroucha de turbeiras. Ambas as plantas son capaces de sobrevivir porque te\u00f1en enormemente desenvolvido un fungo que vive en simbiose con elas nas ra\u00edces, de tal xeito que m\u00e1is do 80% das ra\u00edces o constit\u00fae este fungo. O conxunto da ra\u00edz\u2013fungo \u00e9 o que chamamos micorriza. A asociaci\u00f3n aumenta a subministraci\u00f3n de azote para a queiroa e prot\u00e9xea contra microorganismos dani\u00f1os.\nAs rabelas son pequenas plantas carn\u00edvoras que aparecen nas zonas h\u00famidas galegas. Precisamente a capacidade para dixerir insectos \u00e9 o que fai a rabela sobrevivir nestes zonas de escasos nutrientes. As s\u00faas follas arredondadas e de cor verde\u2013vermella medran en estrela arredor dun eixo. Na s\u00faa face superior, seguindo a contorna do limbo e no propio limbo uns tent\u00e1culos que segregan un moco pega\u00f1ento e transparente que atrae os insectos. Cando entra un insecto en contacto cos tent\u00e1culos, a folla c\u00farvase quimiotropicamente, as preas fican coladas e son dixeridas para que os nutrientes sexan incorporados \u00e1 planta polas gl\u00e1ndulas dos tent\u00e1culos. Outras plantas carn\u00edvoras son as pingu\u00edculas."}
{"id": "223638", "revid": "1131", "url": "https://gl.wikipedia.org/wiki?curid=223638", "title": "Macaca sylvanus", "text": ""}
{"id": "223639", "revid": "88215", "url": "https://gl.wikipedia.org/wiki?curid=223639", "title": "Guerra anfibia", "text": "A guerra anfibia ref\u00edrese \u00e1 utilizaci\u00f3n de poder de fogo naval, lox\u00edstica e estratexia, para proxectar unha forza militar nunha praia.\nEn tempos anteriores era o principal m\u00e9todo de env\u00edo de tropas a un terreo descontinuo en poder do inimigo. Na era moderna a guerra anfibia persiste na forma de inserci\u00f3n de unidades comando por medio de minisumerx\u00edbeis, botes patrulla e lanchas tipo Zodiac.\nNa guerra moderna, unha chegada anfibia de tropas de infanter\u00eda a unha praia \u00e9 a m\u00e1is complicada de todas as manobras militares. A toma require un intricado nivel de coordinaci\u00f3n de numerosos especialistas militares, inclu\u00edndo o fogo a\u00e9reo, naval, transporte, planeamento lox\u00edstico, equipo especializado, guerra en terra, t\u00e1cticas, e un extensivo adestramento nos aspectos desta manobra por parte do persoal involucrado."}
{"id": "223641", "revid": "22570", "url": "https://gl.wikipedia.org/wiki?curid=223641", "title": "Marc Singer", "text": "Marc Singer, nado en Vancouver o 20 de xaneiro de 1948, \u00e9 un actor canadense nacionalizado estadounidense, co\u00f1ecido polos seus papeis na serie de filmes \"The Beastmaster\" e por interpretar a Mike Donovan na serie de televisi\u00f3n \"V\"."}
{"id": "223642", "revid": "25871", "url": "https://gl.wikipedia.org/wiki?curid=223642", "title": "Natascha McElhone", "text": "Natascha McElhone, nada como Natascha Taylor o 14 de decembro de 1969 en Surrey, \u00e9 unha actriz inglesa de ascendencia irlandesa. Ten traballado no teatro, no cinema e na televisi\u00f3n, mais \u00e9 principalmente co\u00f1ecida pola s\u00faa participaci\u00f3n en filmes como \"Ronin\", \"The Truman Show\" ou \"Solaris\". M\u00e1is recentemente, interpretou o papel de Karen van der Beek na serie de televisi\u00f3n estadounidense \"Californication\"."}
{"id": "223643", "revid": "98629", "url": "https://gl.wikipedia.org/wiki?curid=223643", "title": "Anfibio (hom\u00f3nimos)", "text": "Anfibio, anfibia ou anfibios pode referirse a:"}
{"id": "223645", "revid": "27155", "url": "https://gl.wikipedia.org/wiki?curid=223645", "title": "Especie reactiva do os\u00edxeno", "text": "As especies reactivas do os\u00edxeno ou especies reactivas do ox\u00edxeno (ERO ou, en ingl\u00e9s, ROS) son mol\u00e9culas quimicamente reactivas que conte\u00f1en os\u00edxeno. Exemplos son os i\u00f3ns os\u00edxeno e os per\u00f3xidos. As especies reactivas do os\u00edxeno son moi reactivas debido \u00e1 presenza de electr\u00f3ns de valencia desapareados.\nAs especies reactivas do os\u00edxeno formanse como un produto do metabolismo normal do os\u00edxeno e te\u00f1en importantes papeis na sinalizaci\u00f3n celular e a homeostase. Por\u00e9n, tam\u00e9n se xeran debido a fontes ex\u00f3xenas, como a radiaci\u00f3n ionizante, e durante os momentos de estr\u00e9s ambiental (por exemplo, exposici\u00f3n aos raios UV ou \u00e1 calor), os niveis destas especies qu\u00edmicas poden incrementarse drasticamente. Isto pode orixinar un dano significativo na estrutura celular, que acumulativamente se denomina estr\u00e9s oxidativo.\nSinalizaci\u00f3n celular e efectos nocivos.\nNormalmente, as c\u00e9lulas def\u00e9ndense contra os danos producidos polas especies reactivas do os\u00edxeno utilizando encimas como a alfa-1-microglobulina, super\u00f3xido dismutases, catalases, lactoperoxidases, glutati\u00f3n peroxidases e peroxirredoxinas. Pequenas mol\u00e9culas antioxidantes como o \u00e1cido asc\u00f3rbico (vitamina C), tocoferol (vitamina E), \u00e1cido \u00farico, e glutati\u00f3n tam\u00e9n xogan un importante papel como mol\u00e9culas antioxidantes. Da mesma maneira, os antioxidantes polifen\u00f3licos axudan a impedir os danos causados polas especies reactivas do os\u00edxeno ao eliminaren radicais libres. Polo contrario, a capacidade antioxidante do espazo extracelular \u00e9 menor (o antioxidante do plasma m\u00e1is importante en humanos \u00e9 o \u00e1cido \u00farico).\nOs efectos das especies reactivas do os\u00edxeno no metabolismo celular est\u00e1n ben documentados. Entre eles est\u00e1n non s\u00f3 o papel na apoptose (morte celular programada) sen\u00f3n tam\u00e9n efectos positivos como a induci\u00f3n de xenes de defensa do h\u00f3spede e mobilizaci\u00f3n de sistemas de transporte i\u00f3nico. Isto fai que estean implicados na sinalizaci\u00f3n redox, tam\u00e9n co\u00f1ecida como \"sinalizaci\u00f3n oxidativa\". En particular, as plaquetas implicadas na reparaci\u00f3n de feridas e na homeostase do sangue liberan especies reactivas do os\u00edxeno para recrutar a m\u00e1is plaquetas nos sitios da lesi\u00f3n. Isto tam\u00e9n proporciona unha conexi\u00f3n co sistema inmunitario adaptativo por medio do recrutamento de leucocitos.\nAs especies reactivas do os\u00edxeno est\u00e1n implicadas nas actividades celulares durante diversas respostas inflamatorias como nas enfermidades cardiovasculares. Poden estar tam\u00e9n implicadas na discapacidade auditiva causada por danos na c\u00f3clea inducidos por niveis sonoros elevados, na ototoxicidade de drogas como a cisplatina, e na xordeira conx\u00e9nita de animais e humanos. A sinalizaci\u00f3n celular est\u00e1 tam\u00e9n implicada na mediaci\u00f3n da apoptose ou da morte celular programada e en danos isqu\u00e9micos, como os producidos durante os accidentes cerebrovasculares ou os infartos de miocardio.\nEn xeral, os efectos nocivos das especies reactivas do os\u00edxeno nas c\u00e9lulas son principalmente:\nResposta a pat\u00f3xenos.\nCando as plantas reco\u00f1ecen o ataque dun pat\u00f3xeno, unha das primeiras reacci\u00f3ns que se inducen \u00e9 producir rapidamente super\u00f3xidos ou per\u00f3xido de hidr\u00f3xeno para fortalecer a parede celular. Isto impide o espallamento do pat\u00f3xeno a outras partes da planta, basicamente ao formarse unha rede arredor do pat\u00f3xeno que restrinxe o seu movemento e reproduci\u00f3n.\nDanos oxidativos.\nNos organismos aerobios a enerx\u00eda necesaria para realizar as funci\u00f3ns biol\u00f3xicas prod\u00facese nas mitocondrias por medio da cadea de transporte electr\u00f3nico. Durante este proceso, ademais da enerx\u00eda, prod\u00facense especies reactivas do os\u00edxeno, que poden causar danos celulares no ADN, ARN, e prote\u00ednas, os cales, en teor\u00eda, contrib\u00faen \u00e1 fisiolox\u00eda do envellecemento.\nAs especies reactivas do os\u00edxeno son un produto normal do metabolismo. Un dos principais contribu\u00edntes \u00e1 produci\u00f3n de danos celulares \u00e9 o per\u00f3xido de hidr\u00f3xeno (H2O2), o cal se orixina a partir dos super\u00f3xidos que saen da mitocondria. A catalase e a super\u00f3xido dismutase evitan parte dos efectos nocivos do per\u00f3xido de hidr\u00f3xeno e do super\u00f3xido ao converteren estes compostos en os\u00edxeno e auga, que son mol\u00e9culas inofensivas. Por\u00e9n, esta conversi\u00f3n non \u00e9 eficiente ao 100%, e persisten na c\u00e9lula cantidades de per\u00f3xidos residuais. A\u00ednda que as especies reactivas do os\u00edxeno se producen como un produto do funcionamento celular normal, as cantidades excesivas poden causar efectos delet\u00e9reos.\nAs capacidades memor\u00edsticas declinan coa idade, especialmente en enfermidades dexenerativas como o Alzheimer, o cal est\u00e1 acompa\u00f1ado da acumulaci\u00f3n de danos oxidativos. Estudos actuais demostran que a acumulaci\u00f3n de especies reactivas do os\u00edxeno pode empeorar o estado f\u00edsico porque os danos oxidativos contrib\u00faen \u00e1 senescencia. En concreto, a acumulaci\u00f3n de danos oxidativos pode levar a unha disfunci\u00f3n cognitiva, como se demostrou nun estudo no cal se lles deu a ratas vellas metabolitos mitocondriais e despois realizaron tests cognitivos. Os resultados mostraron que as ratas ti\u00f1an mellores resultados despois de recibiren os metabolitos, o que suxire que os metabolitos reduc\u00edan o dano oxidativo e melloraban a funci\u00f3n mitocondrial. A acumulaci\u00f3n de danos oxidativos pode despois afectar \u00e1 eficiencia da mitocondria e incrementar m\u00e1is o grao de produci\u00f3n de especies reactivas do os\u00edxeno.\nA acumulaci\u00f3n de danos oxidativos e as s\u00faas implicaci\u00f3ns no envellecemento dependen do tecido no que ocorreu o dano. Outros resultados experimentais suxiren que o dano oxidativo \u00e9 responsable do declive do funcionamento cerebral relacionado coa idade. Encontrouse que os xerbilos (roedores da subfamilia Gerbillinae) vellos ti\u00f1an niveis m\u00e1is altos de prote\u00ednas oxidadas en comparaci\u00f3n cos novos. O tratamento destes roedores vellos e novos cun composto trampa de spin (que detecta os radicais libres) causa a diminuci\u00f3n do nivel de prote\u00ednas oxidadas nos m\u00e1is vellos pero non tiveron efecto nos m\u00e1is novos. Ademais, os vellos realizaban as tarefas cognitivas mellor durante o tratamento pero cesaba a capacidade funcional cando se suspend\u00eda o tratamento, causando un incremento do nivel de prote\u00ednas oxidadas. Isto levou aos investigadores a conclu\u00edr que a oxidaci\u00f3n de prote\u00ednas celulares \u00e9 potencialmente importante para a funci\u00f3n cerebral .\nProduci\u00f3n interna.\nOs radicais libres prod\u00facense principalmente en org\u00e1nulos, como as mitocondrias, e tam\u00e9n se liberan desde eles ao citosol. As mitocondrias converten a enerx\u00eda nunha forma utilizable pola c\u00e9lula, a adenosina trifosfato (ATP). O proceso no que se produce ATP ch\u00e1mase fosforilaci\u00f3n oxidativa, a cal implica o transporte de prot\u00f3ns (i\u00f3ns hidr\u00f3xeno) a trav\u00e9s da membrana mitocondrial interna por medio da cadea de transporte electr\u00f3nico. Na cadea de transporte electr\u00f3nico, os electr\u00f3ns pasan a trav\u00e9s dunha serie de prote\u00ednas por medio de reacci\u00f3ns de oxidaci\u00f3n-reduci\u00f3n, nas cales cada prote\u00edna da cadea ten un potencial de reduci\u00f3n maior ca a prote\u00edna previa. O destino final dos electr\u00f3ns que circulan pola cadea \u00e9 unha mol\u00e9cula de os\u00edxeno. En condici\u00f3ns normais, o os\u00edxeno red\u00facese formando auga; por\u00e9n, arredor do 0,1\u20132% dos electr\u00f3ns que pasan a trav\u00e9s da cadea (cifra obtida en mitocondria illadas, xa que non hai acordo sobre a cifra nos organismo vivos), producen unha oxidaci\u00f3n prematura e incompleta do os\u00edxeno, formando un radical super\u00f3xido (\u00b7O2-), mellor documentado nos complexos I e III. O super\u00f3xido non \u00e9 particularmente reactivo de seu, pero pode inactivar encimas espec\u00edficos ou iniciar a peroxidaci\u00f3n de l\u00edpidos cando est\u00e1 na s\u00faa forma protonada, hidroperoxil HO2\u00b7. O pKa do hidroperoxil \u00e9 4,8. As\u00ed, a pH fisiol\u00f3xico, a maior\u00eda est\u00e1 en forma de super\u00f3xido.\nCando se causan moitos danos \u00e1s mitocondrias dunha c\u00e9lula, esta sofre apoptose ou morte celular programada. As prote\u00ednas Bcl-2 est\u00e1n situadas na superficie das mitocondrias, detectan os danos, e activan unha clase de prote\u00ednas chamadas Bax, as cales crean perforaci\u00f3ns na membrana das mitocondrias, causando que o citocromo c saia ao citosol. Este citocromo \u00fanese \u00e1 Apaf-1 ou factor-1 activador da protease apopt\u00f3tica, o cal flota libremente no citoplasma celular. Utilizando enerx\u00eda do ATP da mitocondria, a Apaf-1 e o citocromo c \u00fanense entre si formando apoptosomas. Os apoptosomas \u00fanense \u00e1 caspase-9, activ\u00e1ndoa, a cal \u00e9 outra prote\u00edna que flota libremente. A caspase-9 despois cliva (corta) as prote\u00ednas da membrana mitocondrial, causando a s\u00faa rotura e inicia unha cadea de reacci\u00f3ns que levan \u00e1 desnaturalizaci\u00f3n de prote\u00ednas e finalmente \u00e1 fagocitose da c\u00e9lula.\nCausa do envellecemento.\nDe acordo coa teor\u00eda dos radicais libres, os danos oxidativos iniciados polas especies reactivas do os\u00edxeno son unha das principais contribuci\u00f3ns ao declive funcional caracter\u00edstico do envellecemento. Mentres que os estudos en modelos de experimentaci\u00f3n vertebrados indican que os animais modificados xeneticamente que carecen de encimas antioxidantes espec\u00edficos (como a super\u00f3xido dismutase, SOD), en xeral, te\u00f1en unha duraci\u00f3n da vida m\u00e1is curta (con respecto ao que se agardar\u00eda en teor\u00eda), a manipulaci\u00f3n xen\u00e9tica contraria, que incrementa os niveis de encimas antioxidantes, deu lugar a efectos inconsistentes sobre a duranci\u00f3n da vida (a\u00ednda que varios estudos en \"Drosophila\" mostraron que a duraci\u00f3n da vida aumentaba ao sobreexpresar MnSOD ou os encimas que biosintetizan o glutati\u00f3n). Tam\u00e9n son contrarios a esta teor\u00eda, os resultados obtidos coa deleci\u00f3n do SOD2 mitocondrial, que aumenta a vida do verme \"Caenorhabditis elegans\".\nEn ratos, a historia \u00e9 bastante similar. A deleci\u00f3n de encimas antioxidantes, en xeral, acurta a vida, a\u00ednda que os estudos de sobreexpresi\u00f3n non mostraron que aumentase de forma consistente a duraci\u00f3n da vida (con algunhas excepci\u00f3ns recentes).\nSuper\u00f3xido dismutase.\nAs super\u00f3xido dismutases (SOD) son un tipo de encimas que catalizan a dismutaci\u00f3n do super\u00f3xido en os\u00edxeno e per\u00f3xido de hidr\u00f3xeno. Son unha importante defensa antioxidante en case todas as c\u00e9lulas expostas ao os\u00edxeno. En mam\u00edferos e na maior\u00eda dos cordados, existen tres formas de super\u00f3xido dismutase. A SOD1 est\u00e1 localizada no citoplasma, a SOD2 na mitocondria e a SOD3 \u00e9 extracelular. A primeira \u00e9 un d\u00edmero (consta de d\u00faas subunidades), e as outras son tetr\u00e1meros (constan de catro subunidades). A SOD1 e a SOD3 conte\u00f1en cobre e cinc, e a SOD2 ten manganeso no seu centro activo. Os seus xenes est\u00e1n localizados, respectivamente, nos cromosomas 21, 6, e 4, (concretamente en 21q22.1, 6q25.3 e 4p15.3-p15.1).\nA dismutaci\u00f3n do super\u00f3xido catalizada por SOD pode describirse coas seguintes ecuaci\u00f3ns :\nonde M = Cu (n=1) ; Mn (n=2) ; Fe (n=2) ; Ni (n=2).\nNesta reacci\u00f3n o estado de oxidaci\u00f3n do metal cati\u00f3nico oscila entre n e n+1.\nA catalase, a cal est\u00e1 concentrada nos peroxisomas situados preto das mitocondrias, reacciona co per\u00f3xido de hidr\u00f3xeno catalizando a formaci\u00f3n de auga e os\u00edxeno. A glutati\u00f3n peroxidase reduce o per\u00f3xido de hidr\u00f3xeno ao transferir a enerx\u00eda dos per\u00f3xidos reactivos a un pequeno p\u00e9ptido que cont\u00e9n xofre chamado glutati\u00f3n. O selenio contido nestes tres encimas act\u00faa como o centro reactivo, transportando os electr\u00f3ns reactivos desde o per\u00f3xido ao glutati\u00f3n. As peroxirredoxinas tam\u00e9n degradan H2O2, dentro da mitocondria, no citosol e no n\u00facleo celular.\nQuimioterap\u00e9utica do cancro dirixida \u00e1s especies reactivas do os\u00edxeno.\nInvestigaci\u00f3ns recentes demostran que a desregulaci\u00f3n redox orixinada a partir de alteraci\u00f3ns metab\u00f3licas e a dependencia de sinalizaci\u00f3n mitox\u00e9nica e de supervivencia por medio das especies reactivas do os\u00edxeno representa unha vulnerabilidade espec\u00edfica das c\u00e9lulas malignas que pode ser selectivamente aproveitada utilizando quimioterap\u00e9uticos redox antioxidantes e prooxidantes."}
{"id": "223646", "revid": "27155", "url": "https://gl.wikipedia.org/wiki?curid=223646", "title": "Especies reactivas do os\u00edxeno", "text": ""}
{"id": "223647", "revid": "27155", "url": "https://gl.wikipedia.org/wiki?curid=223647", "title": "Especie reactiva do ox\u00edxeno", "text": ""}
{"id": "223648", "revid": "27155", "url": "https://gl.wikipedia.org/wiki?curid=223648", "title": "Especies reactivas do ox\u00edxeno", "text": ""}
{"id": "223649", "revid": "27155", "url": "https://gl.wikipedia.org/wiki?curid=223649", "title": "Lisanfibios", "text": "Os lisanfibios (\"Lissamphibia\"), tam\u00e9n co\u00f1ecidos como anfibios modernos, son un clado de tetr\u00e1podos que, como o nome com\u00fan indica, incl\u00fae a todos os anfibios actuais, que comprenden m\u00e1is de 6 000 especies.\nO grupo est\u00e1 conformado polos clados (ou ordes) dos ximnofi\u00f3ns (cecilias), os caudados ou urodelos (salam\u00e1tigas e trit\u00f3ns), os anuros ou \"Salientia\" (ras e sapos) e o grupo extinto dos \"Allocaudata\".\nA\u00ednda que a ascendencia de cada grupo \u00e9 controvertida, todos comparten certas caracter\u00edsticas com\u00fans, entre as que se poden citar a presenza de dentes pedicelados nos que a base e a coroa est\u00e1n separadas por unha zona de tecido fibroso, costelas reducidas e xeralmente soldadas as ap\u00f3fises transversas das v\u00e9rtebras, perda do \u00f3so iugal, presenza no o\u00eddo medio dun elemento sensorial para captar as vibraci\u00f3ns de baixa frecuencia (\"papila amphibiorum\"), pel vascularizada como adaptaci\u00f3n \u00e1 respiraci\u00f3n cut\u00e1nea, corpos graxos asociados coas g\u00f3nadas etc.\nTodo isto indica que evolucionaron desde un antepasado com\u00fan e que, polo tanto, constit\u00faen un clado.\nA descrici\u00f3n dunha forma basal do Permiano demostrou que as ras e as salam\u00e1ntigas tiveron un antepasado com\u00fan m\u00e1is recente (hai uns 290 mill\u00f3ns de anos) do que se cr\u00eda, base\u00e1ndose nos resultados de an\u00e1lises moleculares.\nEvoluci\u00f3n e sistem\u00e1tica.\nEvoluci\u00f3n.\nAs relaci\u00f3ns filoxen\u00e9ticas entre os tres grupos de lisanfibios foron materia de debates e controversias durante d\u00e9cadas.\nOs primeiros estudos de secuencias de ADN mitocondrial e ADN ribos\u00f3mico nuclear sustentaban unha relaci\u00f3n pr\u00f3xima entre as salam\u00e1ntigas e as cecilias (grupo denominado \"Procera\").\nEsta hip\u00f3tese axudaba a explicar os patr\u00f3ns de distribuci\u00f3n e o rexistro f\u00f3sil dos lisanfibios, dado o feito de que as ras est\u00e1n distribu\u00eddas por case todos os continentes, mentres que as salam\u00e1ntigas e as cecilias presentan unha moi marcada distribuci\u00f3n en rexi\u00f3ns que algunha vez formaron parte de Laurasia e Gondwana, respectivamente.\nOs rexistros f\u00f3siles m\u00e1is antigos de ras (e de lisanfibios) datan do tri\u00e1sico inferior (hai uns 250 mill\u00f3ns de anos) de Madagascar (correspondendo ao x\u00e9nero \"Triadobatrachus\",), mentres que os das p\u00edntegas e as cecilias corresponden ao per\u00edodo xur\u00e1sico (hai uns 190 mill\u00f3ns de anos).\nPor\u00e9n, as an\u00e1lises posteriores e recentes nos que se reuniron grandes bases de datos tanto de xenes nucleares como mitocondriais, ou unha combinaci\u00f3n de ambos, establecen que as ras e as salam\u00e1ntigas son grupos irm\u00e1ns, cuxo clado se denomina \"Batrachia\". Este grupo foi reafirmado por estudos de datos morfol\u00f3xicos (inclu\u00edndo o de esp\u00e9cimes f\u00f3siles).\nA orixe do grupo a\u00edda \u00e9 incierta, e as hip\u00f3teses actuais poden dividirse en tres categor\u00edas principais. Na primeira, \"Lissamphibia\" consid\u00e9rase como un grupo monofil\u00e9tico derivado dos temnosp\u00f3ndilos, en cuxo caso o grupo irm\u00e1n pode ser o x\u00e9nero \"Doleserpeton\",\"Doleserpeton\" e \"Amphibamus\", \"Branchiosauridae\" ou un subgrupo deste \u00faltimo. A\u00ednda que \u00e9 pos\u00edbel que estas similitudes de certos anfibios modernos (\"Batrachia\") con especies do grupo \"Dissorophoidea\", como \"Doleserpeton\", correspondan a condici\u00f3ns simplesiom\u00f3rficas dos tetr\u00e1podos. Por outra parte, a segunda hip\u00f3tese tam\u00e9n establece aos \"Lissamphibia\" como un grupo monofil\u00e9tico, pero derivado dos leposp\u00f3ndilos, mentres que a terceira hip\u00f3tese suxire un car\u00e1cter polifil\u00e9tico (difil\u00e9tico e, nalg\u00fans estudos, trifil\u00e9tico) dos lisanfibios, cunha orixe das ras e as p\u00edntegas a partir dos temnosp\u00f3ndilos, mentres que as cecilias (e \u00e1s veces as p\u00edntegas) derivar\u00edan dos leposp\u00f3ndilos.\nEsta \u00faltima hip\u00f3tese viuse reforzada polo descubrimento da especie \"Eocaecilia micropodia\", unha cecilia do xur\u00e1sico inferior que foi asociada co x\u00e9nero \"Rhynchonkos\" (Permiano inferior) do grupo \"Microsauria\". Por\u00e9n, esta visi\u00f3n dunha relaci\u00f3n entre \"Eocaecilia\" e \"Microsauria\" foi rexeitada por certos investigadores, que argumentan que as apomorf\u00edas atribu\u00eddas a esta relaci\u00f3n son homopl\u00e1sticas, reflectindo adaptaci\u00f3ns converxentes a un estilo de vida fosorial.\nPor outra parte, unha orixe monofil\u00e9tica dos anfibios modernos con respecto \u00e1s li\u00f1axes actuais de amniotas est\u00e1 fortemente avalado polas an\u00e1lises moleculares. Polo tanto, se os leposp\u00f3ndilos son un grupo m\u00e1is pr\u00f3ximo aos amniotas, a hip\u00f3tese da orixe polifil\u00e9tica pode ser indirectamente rexeitada xa que requirir\u00eda dunha relaci\u00f3n m\u00e1is pr\u00f3xima das cecilias cos amniotas que co clado \"Batrachia\".\nKumar &amp; Hedges estimaron a orixe dos lisanfibios contra hai 360 mill\u00f3ns de anos, mentres que Zhang \"et al.\" o determinaron en hai 337 mill\u00f3ns de anos. Estes hachados foron cuestionados debido \u00e1 contradici\u00f3n co rexistro f\u00f3sil dos tetr\u00e1podos do paleozoico e porque favorecer\u00edan a hip\u00f3tese da orixe polifil\u00e9tica. Os rexistros de f\u00f3siles de lisanfibios son escasos (sendo os m\u00e1is antigos os de \"Triadobatrachus\" e \"Czatkobatrachus\", e se encontran en idades xeol\u00f3xicas moito menos antigas das que suxiren estes resultados. Os estudos moleculares recentes reduciron esta discrepancia co rexistro f\u00f3sil, rescatando certas an\u00e1lises unha data de entre 322 e 274 mill\u00f3ns de anos, respectivamente, mentres que outros estiman a orixe dos lisanfibios en hai 294 mill\u00f3ns de anos e o do clado \"Batrachia\" en hai 264 mill\u00f3ns de anos, estando esta \u00faltima data pr\u00f3xima aos rexistros de \"Triadobatrachus\" (250 Ma) e \"Czatkobatrachus\". Polo xeral estas estimaci\u00f3ns son controversiais, cunha diferenza de entre 87 e 103 Ms entre as estimaci\u00f3ns menos antigas e as m\u00e1is antigas, respectivamente, a\u00ednda que como se sinalou, os \u00faltimos estudos tenden a favorecer unha diverxencia m\u00e1is recente.\nSistem\u00e1tica.\nCladograma baseado en Marjanovi\u010b &amp; Laurin (2007)."}
{"id": "223650", "revid": "22795", "url": "https://gl.wikipedia.org/wiki?curid=223650", "title": "Anfibios modernos", "text": ""}
{"id": "223651", "revid": "22795", "url": "https://gl.wikipedia.org/wiki?curid=223651", "title": "Lissamphibia", "text": ""}
{"id": "223653", "revid": "2074", "url": "https://gl.wikipedia.org/wiki?curid=223653", "title": "Idioma bret\u00f3n", "text": ""}
{"id": "223655", "revid": "75439", "url": "https://gl.wikipedia.org/wiki?curid=223655", "title": "Salientia", "text": "Salientia \u00e9 un clado de anfibios que incl\u00fae \u00e1s ras e os sapos modernos (anuros) e a todas as formas f\u00f3siles relacionadas, sendo \"Triadobatrachus\", do tri\u00e1sico inferior de Madagascar, o representate m\u00e1is antigo do grupo.\n\"Salientia\" \u00e9 o grupo irm\u00e1n de p\u00edntegas e trit\u00f3ns (urodelos ou caudados) cos que forma o clado \"Batrachia]\" (batracios).\nCladograma.\nCladograma baseado en Marjanovi\u0107 &amp; Laurin (2007)."}
{"id": "223656", "revid": "22570", "url": "https://gl.wikipedia.org/wiki?curid=223656", "title": "Regulamento Electrot\u00e9cnico para Baixa Tensi\u00f3n", "text": "Regulamento Electrot\u00e9cnico para Baixa Tensi\u00f3n, tam\u00e9n chamado REBT 2002, \u00e9 unha normativa do Ministerio de Ciencia e Tecnolox\u00eda de Espa\u00f1a. Ata a entrada en vigor desta nova normativa empreg\u00e1base o Regulamento 2413 de 1973. O actual REBT 2002 \u00e9 o Real decreto 842/2002, do 2 de agosto de 2002. publicado no Bolet\u00edn Oficial del Estado n\u00famero 224, do 18 de setembro de 2002. Entrou en vigor de xeito obrigatorio o 18 de setembro de 2003.\nO regulamento afecta a instalaci\u00f3ns el\u00e9ctricas de xeraci\u00f3n, distribuci\u00f3n e consumo de corrente el\u00e9ctrica alterna de 1000 volts ou inferiores e as de corrente continua de 1500 volts ou inferiores.\nCaracter\u00edsticas.\nO regulamento est\u00e1 baseado nas normativas internacionais da comunidade europea a de organismos internacionais EN e CEI.\nNormativa.\nO Regulamento est\u00e1 dividido en d\u00faas partes:\nO Real decreto 1053/2014, do 12 de decembro, aproba unha nova Instruci\u00f3n t\u00e9cnica complementaria (ITC) BT 52 \"Instalaci\u00f3ns con fins especiais. Infraestrutura para a recarga de veh\u00edculos el\u00e9ctricos\", do Regulamento Electrot\u00e9cnico para Baixa Tensi\u00f3n."}
{"id": "223657", "revid": "89787", "url": "https://gl.wikipedia.org/wiki?curid=223657", "title": "Prodan\u00e1 nev\u011bsta", "text": "Prodan\u00e1 nev\u011bsta (\"A noiva vendida\") \u00e9 unha \u00f3pera c\u00f3mica con m\u00fasica de Bed\u0159ich Smetana e libreto en checo de Karel Sabina. Foi estreada o 30 de maio de 1866 no Teatro Provisional de Praga (Bo\u00e9mia, Imperio Austr\u00edaco)."}
{"id": "223659", "revid": "56817", "url": "https://gl.wikipedia.org/wiki?curid=223659", "title": "ADN ribos\u00f3mico", "text": "O ADN ribos\u00f3mico (ADNr ou rDNA) \u00e9 unha secuencia de ADN contida nos cromosomas que codifica ARN ribos\u00f3mico (ARNr). Estas secuencias regulan a transcrici\u00f3n e iniciaci\u00f3n da amplificaci\u00f3n e conte\u00f1en segmentos espazadores transcrib\u00edbeis e non transcrib\u00edbeis. As unidades de transcrici\u00f3n do ARN ribos\u00f3mico agr\u00fapanse en t\u00e1ndem. Estas rexi\u00f3ns de ADNr denom\u00ednanse tam\u00e9n rexi\u00f3ns de organizaci\u00f3n do nucl\u00e9olo.\nNo xenoma humano existen cinco cromosomas con ADN ribos\u00f3mico: os cromosomas 13, 14, 15, 21 e 22.\nO nivel baixo de polimorfismo na unidade de transcrici\u00f3n do ADNr permite a caracterizaci\u00f3n de cada especie usando s\u00f3 uns poucos exemplares e fai que este ADN sexa \u00fatil para a comparaci\u00f3n interespec\u00edfica.\nAdemais, as repetici\u00f3ns das diferentes rexi\u00f3ns de codificaci\u00f3n do ADNr mostran distintas taxas de evoluci\u00f3n. Como resultado diso, este ADN pode proporcionar informaci\u00f3n sobre case calquera nivel sistem\u00e1tico."}
{"id": "223663", "revid": "19415", "url": "https://gl.wikipedia.org/wiki?curid=223663", "title": "A noiva vendida", "text": ""}
{"id": "223664", "revid": "1131", "url": "https://gl.wikipedia.org/wiki?curid=223664", "title": "Asociaci\u00f3n Espa\u00f1ola de Normalizaci\u00f3n y Certificaci\u00f3n", "text": "A Asociaci\u00f3n Espa\u00f1ola de Normalizaci\u00f3n y Certificaci\u00f3n (AENOR) \u00e9 unha organizaci\u00f3n privada, independente e sen fins de lucro dedicada \u00e1 normalizaci\u00f3n e certificaci\u00f3n da calidade no Estado espa\u00f1ol. \nHistoria.\nConstitu\u00eduse en 1986, coincidindo coa entrada de Espa\u00f1a na Comunidade Econ\u00f3mica Europea. At\u00e9 ent\u00f3n a normativa de normalizaci\u00f3n era responsabilidade do \"Instituto de Racionalizaci\u00f3n y Normalizaci\u00f3n\" (IRANOR), entidade p\u00fablica creada en 1945 dependente do Consello Superior de Investigaci\u00f3ns Cient\u00edficas.\nHistoria.\nNo primeiro ano cre\u00e1ronse os primeiros 24 comit\u00e9s t\u00e9cnicos de normalizaci\u00f3n, herdando o traballo de IRANOR, partindo de 7.810 normas, xa existentes. Un ano despois, AENOR asum\u00eda a representaci\u00f3n do Estado ante os organismos europeos: CEN, CENELEC e ETSI e internacionais ISO e IEC.\nActualmente, son m\u00e1is de 200 os comit\u00e9s t\u00e9cnicos de normalizaci\u00f3n nos que participan preto de 6.000 expertos.\nEn 1989 comezouse a certificaci\u00f3n segundo UNE-EN ISO 9001 actualmente hai m\u00e1is de 26.000 certificados.\nEn 1992, coa celebraci\u00f3n do Cumio da Terra no R\u00edo de Xaneiro, inici\u00e1ronse as pol\u00edticas ambientais nas empresas, ISO 14000. Os primeiros certificados de AENOR desta norma son de 1994 e xa se levan emitidos m\u00e1is de 6.900 certificados.\nEn 2011, no seu 25 aniversario, AENOR contaba con 200 Comit\u00e9s T\u00e9cnicos de Normalizaci\u00f3n, 28.000 normas e m\u00e1is de 90.000 produtos exhiben a marca N. Nestes anos l\u00e9vanse emitido m\u00e1is de 60.000 certificados de sistemas de xesti\u00f3n."}
{"id": "223665", "revid": "98629", "url": "https://gl.wikipedia.org/wiki?curid=223665", "title": "Centro de Educaci\u00f3n Secundaria Valdosta", "text": "O Centro de Educaci\u00f3n Secundaria Valdosta \u00e9 un centro p\u00fablico de educaci\u00f3n secundaria localizado en Valdosta, Xeorxia, Estados Unidos. As cores da escola son dourado e negro. A mascota da escola \u00e9 o Gato mont\u00e9s.\nColexio.\nO Centro de Educaci\u00f3n Secundaria Valdosta (VHS) atende os cursos de 9-12 no Valdosta City School District. O Centro de Educaci\u00f3n Secundaria Valdosta ofrece unha ampla gama de elecci\u00f3ns acad\u00e9micas, dende centros de formaci\u00f3n profesional, preparatorio para a universidade, cursos de nivel avanzado e un programa de Bacharelato Internacional. O Centro de Educaci\u00f3n Secundaria Valdosta \u00e9 a sede de 31 facultades con clubs patrocinados que incl\u00fae Key Club, FBLA, DECA, Model UN, Ciencia e Xornalismo. O equipo de Valdosta ga\u00f1ou o campionato rexional 2009 e ga\u00f1ou o Academic Bowl rexional 4 dos \u00faltimos 5 anos.O VHS estaba completamente integrado en 1969 cando os estudantes do Centro de Educaci\u00f3n Secundaria Pinevale estaban xunto cos do Centro de Educaci\u00f3n Secundaria Valdosta. A\u00ednda que a completa integraci\u00f3n non ocorreu ata 1969, os primeiros estudantes afroamericanos asistiron ao VHS en 1965, moi por diante da maior\u00eda dos Centros de Educaci\u00f3n Secundaria do Estado. (A completa integraci\u00f3n foi alcanzable ao unir dous institutos nun, causando unha gran masificaci\u00f3n, e en 1971 o Centro de Educaci\u00f3n Secundaria Valdosta ti\u00f1a 1400 estudantes nun edificio dese\u00f1ado para 700). O actual centro inaugurouse en 1973; substitu\u00edndo \u00f3 vello edificio Williams Street, o cal serv\u00eda como centro de educaci\u00f3n secundaria Valdosta dende 1922 e queimouse completamente en 1977. J.L.Newer e o colexio de ensinanza media Valdosta son d\u00faas das principais escolas que aportan alumnos ao VHS.\nDeporte.\nF\u00fatbol americano.\nO Centro de Educaci\u00f3n Secundaria Valdosta \u00e9 a sede dos maiores ga\u00f1adores nos Estados Unidos cun r\u00e9cord de 861 vitorias, 202 derrotas e 31 empates cunha porcentaxe de vitorias do 78.6% ata o 26 de novembro do 2010. Entre 1913-2010, os Gatos salvaxes ga\u00f1aron 6 campionatos nacionais, 23 campionatos estatais e 40 campionatos rexionais. O VHS xoga como local no Bazemore-Hyder Stadium. Localizado no centro de Valdosta. O rival da cidade o Lowndes High School ten tam\u00e9n un gran palmar\u00e9s, son ga\u00f1adores de 5 campionatos estatais (1980, 1999, 2004, 2005 e 2007). Dende 1968 os rexistros dos Gatos monteses contra Lowndes County son de 33-16 sen empates, cunha puntuaci\u00f3n de 20.9 ppg contra 10.1 ppg de Lowndes County. Por\u00e9n os Gatos Monteses tiveron unha racha perdedora de 7 anos ata o seu 21-17, co que ga\u00f1aron no 2011. En 2001 o adestrador de f\u00fatbol americano do VHS, Mike O'Brien dixo nunha conferencia nacional de adestradores:\nNo ver\u00e1n de 2008 debido en parte ao \u00e9xito de atletismo da VHS,Valdosta,Xeorxia foi presentada no ESPN como un candidato para Titletown USA. TitleTown USA foi un segmento dun mes no ESPN que empezaba na primavera de 2008 e continuaba ata xu\u00f1o. As cidades nomeadas a trav\u00e9s do pa\u00eds bas\u00e9andose no seu pedigree de campi\u00f3ns. Un panel revisaba os candidatos e os afeccionados votaban en maio para determinar os 20 finalistas SportsCenter visitaba cada cidade en xulio e os afeccionados votaban do 23 ao 27 de xu\u00f1o, determinando o vencedor. O 28 de xu\u00f1o de 2008 Valdosta foi nomeada Titletown, EEUU por ESPN.\nBaloncesto.\nEn 2008 o equipo de baloncesto do VHS foi un dos m\u00e1is exitosos equipos de baloncesto do VHS e tam\u00e9n un dos mellores do estado de Xeorxia, cun balance de 28-2. O equipo foi adestrado por Rufus Mcduffie, que previamente adestrou ao equipo do centro de educaci\u00f3n secundaria Mitchell Baker co que ga\u00f1ou 5 campionatos estatais.\nGolf.\nOs rapaces do equipo de golf do VHS ga\u00f1aron seis campionatos estatais consecutivos na d\u00e9cada dos 50. Valdosta ga\u00f1ou tres t\u00edtulos estatais en Clase A (1954, 1955, 1956), dous en Clase AA (1957, 1958) e un t\u00edtulo en Clase AAA (1959). O equipo de golf ga\u00f1ou sete campionatos rexionais (1959, 1961, 1970, 1977, 2002, 2003).\nAs rapazas do equipo de golf foron tam\u00e9n campioas rexionais catro veces (2000, 2002, 2004, 2005).\nM\u00fasica.\nA banda \"Marchin' Cats\" \u00e9 o grupo m\u00e1is co\u00f1ecido do Centro de Educaci\u00f3n Secundaria Valdosta. Os Marchin' Cats te\u00f1en unha historia de \u00e9xito, comezando polo seu anterior e reco\u00f1ecido director nacional, Frank Butenschon. Butenschon conduciu \u00f3s Marchin's Cats a numerosos campos nacionais, campionatos de desfiles e competici\u00f3ns durante o seu per\u00edodo como director da banda. Os Marchin' Cats est\u00e1n agora baixo a direcci\u00f3n de Michael Thomas. Dende a chegada de Thomas no 2006, os Marchin's Cats ga\u00f1aron cinco grandes competici\u00f3ns nos seus anos na escola. A s\u00faa \u00faltima vitoria foi na Battle On The Border en Lowndes County, o 22 de outubro do 2011.\nThomas tam\u00e9n levou o conxunto musical de vento, o cal recibiu a mellor posici\u00f3n na Georgia Large Group Performance Evaluations en Waicross, Xeorxia e despois Jesup, Xeorxia. No 2006 o conxunto musical de vento actuou no Heritage Festival en Nova York, recibindo altas valoraci\u00f3ns e un 2\u00ba posto total na categor\u00eda de concertos de bandas. No 2007 o conxunto musical actuou no Music USA Festival en Orlando, Florida, recibindo altas valoraci\u00f3ns tan boas como o conxunto de bandas campeoas. Consecuentemente o conxunto musical representou o nivel 6 de m\u00fasica, o cal \u00e9 o m\u00e1is estimulante no estado de Xeorxia.\nO conxunto musical de jazz esta baixo a direcci\u00f3n do trompetista e vocalista Andrew Hill. O conxunto musical de jazz act\u00faa en eventos no estado de Xeorxia, inclu\u00eddos: o ABAC Jazz Festival, o Waycross Jazz festival, clubs do pa\u00eds e eventos sociais no sur de Xeorxia. A s\u00faa selecci\u00f3n musical incl\u00fae Swing, m\u00fasica latina, bebop, funk, rock e big band.\nNo 2008 o programa musical do VHS engadiu un conxunto musical de percusi\u00f3n interior conducido polo instrutor de percusi\u00f3n Ted Tudner. Est\u00e1 agora dirixido por Travis Downs. No seu primeiro ano de conxunto musical de percusi\u00f3n ga\u00f1ou un premio \"mellor da clase\" na categor\u00eda principiante do Ware County festival de percusi\u00f3n e competici\u00f3n e tam\u00e9n participou nun festival no circu\u00edto de Florida"}
{"id": "223666", "revid": "22795", "url": "https://gl.wikipedia.org/wiki?curid=223666", "title": "Poiquilotermia", "text": ""}
{"id": "223668", "revid": "25871", "url": "https://gl.wikipedia.org/wiki?curid=223668", "title": "Parque provincial Monte Robson", "text": "O Parque Provincial Monte Robson \u00e9 un gran parque provincial nas Monta\u00f1as Rochosas do Canad\u00e1 cunha \u00e1rea de 2249\u00a0km\u00b2. O parque est\u00e1 localizado completamente dentro da Columbia Brit\u00e1nica, lindeira co Parque Nacional Jasper na provincia de Alberta. Foi creado de forma legal en 1913, o mesmo ano que foi ascendido por primeira vez o monte Robson por un grupo liderado por Conrad Kain.\nA primeira pista tur\u00edstica foi constru\u00edda en 1913 polo provedor do Parque Nacional Jasper, Donald \"Curly\" Phillips, paralelo ao r\u00edo Robson at\u00e9 o lago Berg.\nDe maio a setembro, o centro de visitantes est\u00e1 aberto, ao sur do miradoiro do Monte Robson na estrada Yellowhead. Os \u00fanicos servizos dentro do parque son unha combinaci\u00f3n de gasolineira e cafetar\u00eda no citado miradoiro.\nPara chegar ao parque, hai que coller a estrada Yellowhead durante 390\u00a0km \u00f3 oeste de Edmonton ou 290\u00a0km \u00f3 leste de Prince George.\nLugar Patrimonio da Humanidade.\nO Parque Provincial Monte Robson foi declarado pola UNESCO como lugar Patrimonio da Humanidade en 1990, na extensi\u00f3n que fixo do conxunto doutros parques nacionais e provinciais que forman o Parque das Monta\u00f1as Rochosas Canadenses declarado Patrimonio da Humanidade en 1984, pola inmensa zona de cumes, glaciares, lagos, fervenzas, can\u00f3ns e grutas calc\u00e1reas que forman unha paisaxe monta\u00f1osa espectacular. Aqu\u00ed at\u00f3pase o sitio fosil\u00edfero de Burgess Shale, famoso polos restos de animais mari\u00f1os de corpo brando que cont\u00e9n."}
{"id": "223674", "revid": "1410", "url": "https://gl.wikipedia.org/wiki?curid=223674", "title": "Johann Joseph Fux", "text": "Johann Joseph Fux, nado en 1660 en Hirtenfeld (Ducado da Est\u00edria, Sacro Imperio Romano Xerm\u00e1nico) e finado o 13 de febreiro de 1741 en Viena (Sacro Imperio Romano Xerm\u00e1nico), foi un compositor e pedagogo austr\u00edaco de finais do Barroco. Foi o introductor da escola napolitana en Austria a pesar do seu ton xeralmente fr\u00edo e acad\u00e9mico. Entre a s\u00faa obra salienta o tratado de composici\u00f3n \"Gradus ad parnassum\"."}
{"id": "223677", "revid": "19415", "url": "https://gl.wikipedia.org/wiki?curid=223677", "title": "Czech Airlines", "text": ""}
{"id": "223679", "revid": "1131", "url": "https://gl.wikipedia.org/wiki?curid=223679", "title": "Os malos pastores", "text": "Os malos pastores (t\u00edtulo orixinal en franc\u00e9s: \"Les Mauvais Bergers\") \u00e9 unha obra de teatro escrita por Octave Mirbeau en 1897, drama en cinco actos en prosa que se representou por primeira vez o 14 de decembro de 1897 no teatro do Renacemento, Par\u00eds, con Sarah Bernhardt e Lucien Guitry, os dous grandes actores de teatro da \u00e9poca.\nSinopse.\nTr\u00e1tase dunha traxedia proletaria, a historia dunha folga obreira, organizada por un l\u00edder anarquista, Jean Roule. Os folguistas t\u00f3panse de foci\u00f1os coa intransixencia de Hargand, o patr\u00f3n, e do goberno, que env\u00eda \u00e1s tropas para esmagar aos insurxentes.\nNo quinto acto triunfa a morte, pechando a porta a calquera xerminaci\u00f3n futura: Madeleine, a moza obreira, amante de Jean Roule, \u00e9 asasinada ao seu car\u00f3n polo que o neno que agardaban non ver\u00e1 endexamais a luz.\nTraduci\u00f3n ao galego.\nNo ano 2010 foi publicada en galego por Biblioteca-Arquivo Teatral Francisco Pillado Mayor, en traduci\u00f3n de Maria Obdulia Luis Gamallo."}
{"id": "223680", "revid": "85894", "url": "https://gl.wikipedia.org/wiki?curid=223680", "title": "Salvador del R\u00edo", "text": "Salvador del R\u00edo P\u00e9rez nado en Moa\u00f1a en 1966, \u00e9 un actor, autor, director e iluminador galego.\nTraxectoria.\nLicenciouse en Ciencias Econ\u00f3micas pola Universidade de Santiago de Compostela. Traballou no teatro desde moi novo ligado ao grupo de Teatro Aur\u00edn e a compa\u00f1\u00eda de teatro profesional Teatro de Ningures. Actor en numerosas compa\u00f1\u00edas de teatro profesional galegas, actor en series de televisi\u00f3n e cine. Foi director das seis primeiras edici\u00f3ns do MITEU (Mostra Internacional de Teatro Universitario) e director t\u00e9cnico do Festival de Teatro C\u00f3mico e Festivo de Cangas desde 1998. Traballou tam\u00e9n en numerosas series e produci\u00f3ns audiovisuais.\nObras.\nSeries de televisi\u00f3n.\nTodas na TVG:"}
{"id": "223682", "revid": "1131", "url": "https://gl.wikipedia.org/wiki?curid=223682", "title": "Amorebieta-Etxano", "text": "Amorebieta-Etxano, chamado habitualmente Amorebieta (en \u00e9uscaro: \"Zornotza\", en referencia ao antigo Meiri\u00f1ado de Zornotza) \u00e9 un municipio da provincia de Biscaia, Euskadi. At\u00f3pase na comarca de Durangaldea.\nConstitu\u00eduse como municipio o 26 de xaneiro de 1951 coa uni\u00f3n dos elizates de Amorebieta e Etxano.\nNo seu termo est\u00e1 asentada unha importante factor\u00eda de Alcoa."}
{"id": "223683", "revid": "98629", "url": "https://gl.wikipedia.org/wiki?curid=223683", "title": "Angus Young", "text": "Angus McKinnon Young, nado o 31 de marzo de 1955, \u00e9 un guitarrista australiano de orixe escocesa m\u00e1is co\u00f1ecido por ser o cofundador, guitarra solista e compositor da banda de hard rock, AC/DC. Co\u00f1ecido polas s\u00faas en\u00e9rxicas actuaci\u00f3ns, os seus uniformes de colexial e o popular baile de pato orixinal de Chuck Berry, a revista Rolling Stone clasificou a Young como o n\u00famero vinte e catro na lista dos mellores guitarristas de todos os tempos. En 2003, el e os demais membros de AC/DC foron inclu\u00eddos no Rock and Roll Hall of Fame.\nVida e carreira.\nAngus Young, o m\u00e1is cativo dos oito fillos de William e Margaret Young, naceu en Glasgow, Escocia. Deixou a escola aos 15 anos. En 1963, emigrou a Sydney, Australia, cos seus pais, seus irm\u00e1ns m\u00e1is vellos Malcolm e George, e a irm\u00e1 m\u00e1is vella de Margaret. O seu irm\u00e1n m\u00e1is vello Alex, quedou en Escocia e m\u00e1is tarde formou o grupo con sede en Londres, Grapefruit.\nAngus comezou a tocar banjos, aos que instalaba seis cordas, e a guitarra ac\u00fastica cun modelo barato comprado de segunda man pola s\u00faa nai. A primeira Gibson SG de Angus foi comprada arredor do ano 1970 nunha tenda de m\u00fasica na mesma r\u00faa na que viv\u00eda:\n- \"Sa\u00edn do coche e ti\u00f1a un Gibson SG que toquei ata que podreceu por causa da suor e da auga que se meteu nela. Ti\u00f1a o mastro todo torto. Compreina de segunda man, un modelo de 1967. Ti\u00f1a un mastro realmente delgado, moi liso, coma se estivese personalizado. Era de cor marr\u00f3n escura.\"\nFormaci\u00f3n de AC/DC.\nAntes de formar AC/DC, Young tocou nun grupo local chamado Kantuckee con Bob MacGlynn (voz), Jon Stevens (baixo) e James Trevor (bater\u00eda). A banda separouse e cambiou o seu nome por Tantrum, mantendo a todos os compo\u00f1entes salvo o cantante, que se substitu\u00edu por Mark Sneddon. Young ti\u00f1a 18 anos cando formou co irm\u00e1n m\u00e1is vello Malcolm, AC/DC en 1973 con Angus como guitarrista, Malcolm na guitarra r\u00edtmica, Colin Burgess \u00e1 bater\u00eda, Larry Van Kriedt ao baixo e Dave Evans como cantante.\n\"Can I sit next to you girl\", o seu primeiro \u00e9xito, foi posteriormente regravado con Bon Scott como vocalista. Crese que o nome do grupo se escolleu despois de ver gravadas as letras \"AC/DC\" na parte posterior da m\u00e1quina de coser da s\u00faa irm\u00e1 Margaret, ou que foi atribu\u00eddo a muller de George Young, Sandra.\nAngus probou numerosos traxes para os concertos, como Spider-Man, o \"Zorro\", un gorila, e, como parodia de Superman, levou un co nome de Super-Ang, antes de decidirse pola s\u00faa firma de vestimenta de colexial, que fora suxesti\u00f3n da s\u00faa irm\u00e1.\nPara igualar a s\u00faa imaxe, d\u00edxoselle \u00e1 prensa e ao p\u00fablico xove que Angus nacera en 1959, non en 1955. O uniforme orixinal era da s\u00faa escola de secundaria, Ashfield Boys High School en Sydney: -\"Non me gusta tocar por debaixo nin por encima da cabeza da xente. Basicamente prefiro estar fronte dunha multitude e rachar cara arriba\".\nVida persoal e acontecementos recentes.\nYoung prefire manter a s\u00faa vida privada. El e a s\u00faa muller Ellen viven en Kangroo Point na Comarca Sutherland, en Sydney, e tam\u00e9n te\u00f1en unha casa en Aalten, Pa\u00edses Baixos, de onde \u00e9 a s\u00faa muller.\nO 24 de agosto do 2006, Young recibiu o Premio Kerrang da revista Legend do editor Paul Brannigan. Brannigan dixo de AC/DC que era \"unha das bandas de rock m\u00e1is importantes e influentes da historia\".\nO 16 de maio do 2012, Young foi nomeando o mellor guitarrista australiano de todos os tempos nunha enquisa realizada pola revista \"Australian Guitar\".\nEquipo.\nGuitarras.\nAngus Young empregou Gibson SG de distintos modelos (a orixinal, e a base do seu modelo actual da s\u00faa propia firma, foi unha SG Standard de 1970) ao longo da s\u00faa carreira. Tam\u00e9n utilizou unha versi\u00f3n modificada da SG, chamada SG Jaydee, que foi creada para Angus por Jaydee Guitars.\nNa SG Jaydee aparece a firma de Young, un raio incrustado no diapas\u00f3n. Gibson fixo unha SG para Angus con raios incrustados nos pernos para substitu\u00edr a SG Jaydee. A SG de Young de 1970 ten unha mellora de pastillas en T. Outra SG de 1964 que empregou na gravaci\u00f3n de Ballbreaker, ten as s\u00faas pastillas # patentadas. Todas elas te\u00f1en unha sa\u00edda vintage-Alnico II e V con bobinas emparelladas de xeito tradicional 7.5k ohmios de lectura. Todas as s\u00faas pastillas son as orixinais que vi\u00f1an coa guitarra. Emprega cordas Ernie Ball Super Slinky (dende 0.009 ata 0.042).\nA SG de Angus Young.\nAngus Young e a Gibson Guitar Corporation colaboraron xuntos para facer a SG de Angus Young. Conta cunha pastilla dese\u00f1ada polo propio Young (a Humbucker Angus Young Signature) na posici\u00f3n da ponte e unha humbucker\u00b457 Classic no mastro. O mastro ten unha Lightning Bolt incrustada.\nAmplificadores.\nYoung principalmente emprega unha versi\u00f3n reeditada do Marshall 1959 co modelo de 1960 AX e BX en caixas de 4x12 Celstios G12M e cargados con GreenBacks.\nEfectos.\nO \u00fanico efecto que Young inclu\u00edu foi o Schaffer\u00b4Vega Diversity System, unha unidade inal\u00e1mbrica que comezou a empregar en 1977. Non s\u00f3 se emprega como unidade inal\u00e1mbrica, sen\u00f3n que tam\u00e9n se empregou como compresor e reforzo para contribu\u00edr a engordar o ton. Dende que o engadiu a s\u00faa plataforma, foi empregado en varios \u00e1lbums no estudio para elixir guitarras r\u00edtmicas e todas as guitarras de acompa\u00f1amento. A\u00ednda emprega este equipo en directo hoxe en d\u00eda.\nInfluencias.\nAngus Young declarou que comezou a tocar a guitarra cando:\n-\"Eu era pequeno, pequeni\u00f1o. Creo que arredor dos cinco ou seis anos. A\u00ed foi cando comecei a escoitar a Little Richard'.\nO estilo en\u00e9rxico de Young \u00e1 hora de tocar, \u00e9 unha influencia para moitos xoves guitarristas de rock n\u2019 roll. Cando \u00e1 banda canadense Anvil se lle preguntou como era ir de xira conAC/DC, mencionaron que Angus Young ten un gran coraz\u00f3n e que deber\u00eda levar a AC/DC a Calgary.\nNunha entrevista con The Guitar Show, Angus sinalou as s\u00faas influencias e inclu\u00edu ao seu irm\u00e1n MalcolmYoung, a Chuck Berry, a Freddie King e a Muddy Waters, mentres relataba a outros como Jimi Hendrix, John Lee Hooker e The Kinks 'You really got me'. Young indicou tam\u00e9n que el estivo influenciado por Keith Richards, as\u00ed como o estilo de Chuck Berry inclu\u00edndo bromas co p\u00fablico, tocando a guitarra e facendo o baile de pato. Cando a banda quixo facer unha versi\u00f3n as canci\u00f3ns de Chuck Berry nos seus primeiros anos, o p\u00fablico reco\u00f1eceu a canci\u00f3n, pero comentou que as s\u00faas interpretaci\u00f3ns eran moi diferentes \u00e1 orixinal.\nEstilo.\nA maneira de tocar de Angus Young c\u00e9ntrase tanto na escala menor de blues como na pentat\u00f3nica maior de blues dende o doceavo traste. Nas gravaci\u00f3ns anteriores de AC/DC podemos distinguir os power chords de canci\u00f3ns como \"TNT\" e \"It\u2019s a long way to the top (if you wanna Rock n\u2019 Roll)\". Tam\u00e9n emprega toques de folk escoc\u00e9s, tocando arp\u00e9xios en pull-off (cunha soa man), que son un truco popular, aparecendo en canci\u00f3ns como \"Who made who\", \"Dirty deeds done dirt cheap\", \"Sin city\", \"Thunderstuck\" e \"Let there be rock (live)\". En 1976, a banda gravou un arranxo instrumental da canci\u00f3n tradicional escocesa \"Loch Lomond\", renomeada \"Fling thing\", que apareceu no seu repertorio de concertos durante moitos anos. O t\u00edtulo ref\u00edrese a Highland Fling. Young ocasionalmente forma parte dos coro xunto a Malcolm e o baixista Cliff Williams en canci\u00f3ns como \"TNT\" e \"Dirty deeds done dirt cheap\".\nUnha cr\u00edtica com\u00fan de AC/DC \u00e9 que as s\u00faas canci\u00f3ns son f\u00f3rmulas excesivamente simples. En resposta a iso, Young declarou nunha entrevista en 1979 coa Atlanta Gazette: -\"\u00c9 soamente rock n\u2019 roll. Xa nos criticaron moitas veces por iso. Unha gran cantidade de traballos musicais saen coa cr\u00edtica de: Cando van a deixar de tocar con eses tres acordes? Se vostede cree que non se debe tocar soamente con tres acordes \u00e9 bastante parvo pola s\u00faa parte. Para n\u00f3s, canto m\u00e1is simple unha canci\u00f3n mellor, porque \u00e9 mellor un acorde que unha persoa na r\u00faa\u2019\u2019.\nPosta en escena.\nAngus Young e co\u00f1ecido polas s\u00faas numerosas pallasadas ao m\u00e1is puro estilo silvestre: dando saltos intensos, correndo cara a atr\u00e1s e cara a adiante a trav\u00e9s da multitude. Unha vez que Young rube sobre Bon Scott ou sobre os ombros de Brian Johnson durante un concerto, estes cami\u00f1an entre o p\u00fablico mentres Young, cunha mochila da que sae fume, leva a cabo unha improvisaci\u00f3n. En xeral durante a canci\u00f3n ``Rocker\u00b4\u00b4 con Scott ou durante a canci\u00f3n \"Let there be rock\" con Johnson. Con frecuencia realiza o baile do andar de pato propio de Chuck Berry e coma un espasmo, tirase ao chan e comeza a dar patadas, a zarandearse e a xirar en c\u00edrculos mentres toca a guitarra. A primeira vez que finxiu un espasmo, foi para evitar a vergonza que lle supo\u00f1\u00eda tropezarse cun cable durante o concerto."}
{"id": "223684", "revid": "89787", "url": "https://gl.wikipedia.org/wiki?curid=223684", "title": "Avea com\u00fan", "text": "A avea com\u00fan (Avena sativa) \u00e9 unha especie bot\u00e1nica pertencente \u00e1 familia das po\u00e1ceas, tam\u00e9n \u00e9 co\u00f1ecida coma avea branca ou simplemente avea. Os grans e os flocos de avea son aptos para o consumo humano. Tam\u00e9n se cultiva para alimento do gando coma pasto ou forraxe. Entre os anos 1998 e 2007 o principal destino da avea foi a alimentaci\u00f3n animal que levou o 71,4% da produci\u00f3n mundial, o consumo humano levou o 13,2%, e a reserva de semente totalizou o 12,7%. O 2,7% restante corresponde a perdas e outros usos.\nEsta planta ten un caule de 50-100 cm de altura e as follas son alternadas, lanceoladas e planas. Ten unha pan\u00edcula con espigas duns 2\u00a0cm de largura. O froito \u00e9 o cereal utilizado en todo o mundo como alimento.\nEtimolox\u00eda.\nO termo galego avea (en portugu\u00e9s \"aveia\"), prov\u00e9n do lat\u00edn \"avena\", nome que se lle daba \u00e1 mesma planta. O nome espec\u00edfico \"sativa\" prov\u00e9n da verba latina \"sativus- a- um\", que significa o que se cultiva ou planta.\nOrixe.\nO antepasado bravo da avea com\u00fan (\"Avena sativa\") e da avea forraxeira amarela (\"Avena byzantina\") \u00e9 a avea bouba hexaploide \"Avena sterilis\". An\u00e1lises xen\u00e9ticas mostran que as formas ancestrais de \"Avena sterilis\" medraban no Crecente F\u00e9rtil do Oriente Medio. As aveas domesticadas aparecen relativamente tarde, e lonxe do Oriente Pr\u00f3ximo, na Idade de Bronce en Europa.\nA avea, e tam\u00e9n o centeo, son xeralmente considerados cereais secundarios, isto \u00e9, derivados dunha mala herba do trigo e da cebada, cereais primarios domesticados. O espallamento destes cerais ao oeste, cara \u00e1reas m\u00e1is h\u00famidas e fr\u00edas, pode ter mellorado a compo\u00f1ente brava da avea e, en consecuencia, levar \u00e1 s\u00faa domesticaci\u00f3n.\nDescrici\u00f3n.\nA avea medra a xeito de planta herb\u00e1cea de at\u00e9 1,5 m de altura. Ra\u00edces reticulares e potentes, m\u00e1is abundantes e profundas que no resto de cereais. Talo groso e recto con broullas, baleiro por dentro e pouco resistente ao envorcado (encamado), formado por varios entren\u00f3s que terminan en grandes broullas ou n\u00f3s. O tama\u00f1o do talo vai dos 40 aos 140\u00a0cm. As follas son lineares, planas, lanceoladas e alongadas, co limbo de cor verde m\u00e1is ou menos escuro e con pelos na base que o fan \u00e1spero ao tacto, sen est\u00edpulas e cunha nerviaci\u00f3n paralela e bastante marcada. Poden acadar os 45\u00a0cm de lonxitude e dos 3 aos 15\u00a0mm de largura. Na uni\u00f3n do limbo co talo presentan unha l\u00edgula con forma oval e de cor abrancazada, bastante mi\u00fada. A disposici\u00f3n no talo \u00e9 alterna. As inflorescencias son racemosa, en pan\u00edculas de at\u00e9 40\u00a0cm. Constan dun acio de espiguillas, cun par de pequenas br\u00e1cteas na base, chamadas glumas, sobre as cales se dispo\u00f1en entre dous e tres flores hermafroditas que adoptan unha posici\u00f3n curvada. As glumas son subiguais, de 35 a 50\u00a0mm, e presentan de 7 a 9 nervios. O raque do espigallo non se desartella na madureza. As flores son hermafroditas, mi\u00fadass e con simetr\u00eda bilateral, cada unha delas arrodeada por d\u00faas br\u00e1cteas chamadas glumelas. As glumelas son glabras ou pouco pilosas. A inferior mide de 12 a 25\u00a0mm e \u00e9 bidentada no \u00e1pice. A aresta mide de 15 a 40\u00a0mm e se inserta en medio do dorso. A glumela superior \u00e9 tan longacoma a inferior e ten o bordo hialino e d\u00faas cristas ciliadas. Ten d\u00faas lod\u00edculas enteiras ou bidentadas. O androceo est\u00e1 formado por tres estames de filamentos longos e magros. As anteras son longas, basifixas, saxitadas e grandes, de cor amarela. As d\u00faas tecas disp\u00f3\u00f1ense formando unha especie de X que vibra co vento. O xineceo \u00e9 tricarpelar, unilocular e cun ovario s\u00fapero. Este fica coroado con dous ou tres estigmas longos e moi plumosos. O froito \u00e9 un cari\u00f3pside fusiforme e pil\u00f3n, cun suco ventral profundo e dun tama\u00f1o aproximado de 8-11 x 2-2.5\u00a0mm. Normalmente se atopa arrodeado polas glumelas superior e inferior. Cont\u00e9n unha soa semente soldada \u00e1 parede do ovario. \u00c9 un froito moi rico en substancias de reserva.\nUsos.\nAlimentario.\nA avea ten numerosos usos na alimentaci\u00f3n, normalmente enr\u00f3lase ou esm\u00e1gase para facer flocos de avea, ou m\u00f3ese en fari\u00f1a fina de avea. A fari\u00f1a de avea principalmente c\u00f3mese en papas de avea, mais tam\u00e9n pode ser utilizada nunha gran variedade de produtos de panificaci\u00f3n, tales como bolos, biscoitos e pans de avea. A avea \u00e9 tam\u00e9n un ingrediente en moitos cereais fr\u00edos, en particular, muesli e granola. A avea tam\u00e9n pode ser consumida cr\u00faa, pro exemplo as galletas con avea estanse a tornar moi populares.\n\u00dasase tam\u00e9n a avea en varias bebidas. Na Gran Breta\u00f1a, \u00fasase para a produci\u00f3n de cervexa. O leite de avea \u00e9 unha bebida fr\u00eda e doce feita de avea mo\u00edda e leite, \u00e9 unha bebida popular en toda a Am\u00e9rica Latina. O \"caudle\" de avea, feito a base de cervexa e fari\u00f1a de avea con especias, era unha bebida tradicional brit\u00e1nica e unha das favoritas de Oliver Cromwell.\nA avea \u00e9 tam\u00e9n amplamente utilizada como espesante en sopas, coma se fai co orxo ou co arroz noutros pa\u00edses.\nPecuario.\nA avea ad\u00f3itase utilizar comunmente como alimento para os cabalos. A casca de avea debe ser triturada para se virar comest\u00edbel para as bestas. O gado tam\u00e9n se alimenta con avea, en gran, en po ou cunha fari\u00f1a grosa usando un mu\u00ed\u00f1o cil\u00edndrico, un mu\u00ed\u00f1o de broca ou un mu\u00ed\u00f1o de martelos.\nA palla de avea val\u00f3rase polos produtores de cabalos como leito para o gado, por mor \u00e1 s\u00faa suavidade, por estar libre de poeira, e como absorbente natural. A palla tam\u00e9n pode ser usada para facer zorras de millo. Amarrada nun saco de muselina, a palla de avea foi usada par amaciar a auga do ba\u00f1o.\nSa\u00fade.\nA avea consid\u00e9rase xeralmente un alimento saud\u00e1bel e nutritivo. A descuberta das propiedades saud\u00e1beis para baixar o colesterol levou a unha apreciaci\u00f3n a\u00ednda maior da avea coma alimento humano.\nFibra sol\u00fabel.\nO farelo de avea \u00e9 o inv\u00f3lucro exterior da avea. O seu consumo reduce o colesterol LDL - o colesterol \"malo\" - e, tam\u00e9n \u00e9 considerado un dos alimentos que poden reducir o risco de doenza card\u00edaca.\nA avea cont\u00e9n m\u00e1is fibra sol\u00fabel que calquera outro gran, resultando unha dixesti\u00f3n m\u00e1is devagar e unha sensaci\u00f3n prolongada de saciedade. Tense probado que un tipo de fibra sol\u00fabel, o beta-glucano, axuda a diminu\u00edr o colesterol.\nDespois da publicaci\u00f3n de artigos sobre as investigaci\u00f3ns que unha dieta rica en avea pode axudar a reducir o colesterol, provocou unha \"febre\" polo farelo de avea nos EUA a finais de 1980, atinxindo o pico en 1989, cando se comercializaron patacas chips con farelo de avea engadido. A moda dos alimentos con avea foi de curta duraci\u00f3n e foi desbotada nos anos 90. A popularidade de fari\u00f1a de avea e outros produtos de avea volveron a aumentar despois dunha decisi\u00f3n en xaneiro de 1998 da Administraci\u00f3n de Alimentos e Medicamentos (Food and Drug Administration, FDA), cando divulgou unha regra final que permit\u00eda \u00e1s empresas alimentarias a facer unha alegaci\u00f3n de sa\u00fade nos alimentos que conte\u00f1en fibra sol\u00fabel de avea (farelo, fari\u00f1a e flocos), rotulando que 3,00 g diarios de fibra sol\u00fabel destes alimentos pode reducir o risco de doenza card\u00edaca. O alimento integral de avea debe fornecer polo menos 0,75 gramos de fibra sol\u00fabel por porci\u00f3n. A fibra sol\u00fabel da avea integral ten unha clase de polisac\u00e1ridos co\u00f1ecidos como beta-D-glucanos.\nOs beta-D-glucanos, ou beta-glucanos, comprenden unha clase de polisac\u00e1ridos non dixer\u00edbeis que se atopan a mi\u00fado nas fontes naturais tales como grans, orxo, fermentos, bacterias, algas e fungos. Na avea, no orxo e noutros cereais, est\u00e1n localizados principalmente na parede celular do endosperma.\nO beta-glucano da avea \u00e9 unha fibra sol\u00fabel e \u00e9 un polisac\u00e1rido viscoso formado por unidades do monosac\u00e1rido D-glicosa. Tam\u00e9n se comp\u00f3n de polisac\u00e1ridos de ligaz\u00f3n mixta, isto \u00e9, que os enlaces entre as unidades D-glicosa ou D-glicopiranosil son beta-ligaz\u00f3ns 1, 3 ou 1, 4. Este tipo de beta-glucano tam\u00e9n se refire como unha ligaz\u00f3n mixta (1 \u2192 3) ou (1 \u2192 4)-beta-D-glucano. As ligaz\u00f3ns (1 \u2192 3) creban a estrutura uniforme da mol\u00e9cula de beta-D-glucano e t\u00f3rnana sol\u00fabel e flex\u00edbel. En comparaci\u00f3n, a celulosa polisac\u00e1rida non dixer\u00edbel \u00e9 tam\u00e9n un beta-glucano, mais non \u00e9 sol\u00fabel. A raz\u00f3n pola cal \u00e9 insol\u00fabel a celulosa consiste s\u00f3 en beta-D-ligaz\u00f3ns (1 \u2192 4). As porcentaxes de beta-glucano nos diferentes produtos de avea integrais son: farelo de avea, maior do 5,5% e at\u00e9 23,0%; avea en flocos, cerca de 4%, e fari\u00f1a de avea cerca de 4%.\nA avea, s\u00f3 atr\u00e1s do millo, ten o maior contido de l\u00edpidos que calquera outro cereal, por exemplo, a avea ten 10% e alg\u00fans cultivares de millo te\u00f1en 17%, en comparaci\u00f3n co trigo e coa maior\u00eda dos outros cereais te\u00f1en preto do 2 ou 3%. O contido lip\u00eddico polar na avea (cerca do 8-17% de glicol\u00edpidos e 10-20% de fosfol\u00edpidos ou un total de cerca de 33%) \u00e9 maior que a doutros cereais, xa que a maior parte da fracci\u00f3n lip\u00eddica est\u00e1 contida dentro do endosperma.\nProte\u00edna.\nA avea \u00e9 o \u00fanico cereal que cont\u00e9n s\u00f3 unha prote\u00edna tipo globulina ou leguminosa, a avenalina, como a prote\u00edna de almacenamento principal (80%). As globulinas caracter\u00edzanse pola solubilidade en soluci\u00f3n salina dilu\u00edda. As prote\u00ednas de cereais mais t\u00edpicos, como o glute ou a ze\u00edna, son prolaminas. A prote\u00edna menor da avea \u00e9 unha prolamina, a avenina.\nAs prote\u00ednas da avea son case equivalente \u00e1s da soia; as investigaci\u00f3ns da Organizaci\u00f3n Mundial da Sa\u00fade mostraron que son semellantes \u00e1s prote\u00ednas da carne, do leite ou do ovo. O contido en prote\u00ednas das cascas do n\u00facleo da avea var\u00eda do 12-24%, o maior entre os cereais.\nPropiedades e contraindicaci\u00f3ns.\nA s\u00faa semente \u00e9 alimentaria, proporcionando calcio e substancias minerais (cobalto, cobre, ferro, manganeso, zinc). Empr\u00e9gase en tratamentos do sistema nervioso e contra o desvelo ou insomnio e como fortificante no caso de diabetes e dispepsias. Empr\u00e9gase en curas de desintoxicaci\u00f3n do tabaco. Suaviza e tonifica a pel, utiliz\u00e1ndose industrialmente en xamp\u00fas, xabr\u00f3ns, cremas e loci\u00f3ns. Util\u00edzase moito como materia prima para a alimentaci\u00f3n de animais pois \u00e9 rica en nutrientes.\nA avea, o mesmo que o trigo, o orxo, o malte e o centeo, pos\u00fae glute na s\u00faa composici\u00f3n, deste xeito, non debe ser consumido por cel\u00edacos, xa que ten como consecuencia (no caso de ser consumida), unha atrofia das mucosas do intestino delgado, prexudicando o organismo e a absorci\u00f3n de diversos nutrientes.\nO extrato de avea p\u00f3dese utilizar tam\u00e9n para aliviar irritaci\u00f3ns da pel.\nA avea tense usado tradicionalmente con fins medicinais, inclusive para axudar a equilibrar o ciclo menstrual, o tratamento da dismenorrea, e para a osteoporose e infecci\u00f3ns do tracto urinario.\nCultivo.\nA avea cult\u00edvase en todas as zonas temperadas, pois ten unha menor esixencia de calor estival e maior tolerancia pluvial que outros cereais, coma o trigo, o centeo ou o orxo, por iso son particularmente importantes en \u00e1reas con ver\u00e1ns h\u00famidos, como o Noroeste de Europa, chegando a ser cultivada con \u00e9xito en Islandia. A avea \u00e9 unha planta anual, e pode ser plantada tanto no outono (para a colleita final do ver\u00e1n) ou na primavera (outono para a colleita temper\u00e1).\nO plant\u00edo da avea en Galicia v\u00e9n da antig\u00fcidade. Noutros lugares, coma no Brasil, \u00e9 relativamente novo, da d\u00e9cada de 1970.\nA avea sem\u00e9ntase na primavera ou a comezos do ver\u00e1n, en canto o solo est\u00e1 pronto. Unha xermolaci\u00f3n ceda \u00e9 crucial para obter unha boa colleita, xa que a avea fica en dormencia en ver\u00e1ns calorosos. En \u00e1reas c\u00e1lidas, a avea sem\u00e9ntase a finais do ver\u00e1n ou a comezos do outono. A avea \u00e9 tolerante ao fr\u00edo, e non lle afectan as xeadas serodias ou a neve.\nNormalmente sem\u00e9ntanse arredor dos 125 aos 175 Kg/ha, usando un subsolador ou unha sementadora. Empr\u00e9ganse menores taxas cando se sementa xunto con leguminosas. Taxas algo m\u00e1is altas poden usarse en solos de boa calidade ou cando existen problemas de malas herbas. Por\u00e9n c\u00f3mpre ter en conta que unha densidade moi alta pode dar lugar a problemas de espazo, reducindo a colleita.\nA avea de inverno pode cultivarse coma un pasteiro f\u00f3ra de tempada, para ser incorporada co arado de novo no solo na primavera seguinte coma fertilizante verde, pastoreo de forraxe de inverno ou colleitado a comezos do ver\u00e1n.\nRequisitos de fertilizaci\u00f3n.\nA avea absorbe cantidades consider\u00e1beis de nitr\u00f3xeno do solo. Tam\u00e9n toma f\u00f3sforo na forma P2O5 Polo que se bota fosfato nunha cantidade de 30 a 40 Kg/ha. A avea tam\u00e9n consome potasio (K2O); adoita botarse arredor dos 15\u201330 Kg/ha. Normalmente botamos uns 50-100 Kg/ha de nitr\u00f3xeno en forma ur\u00e9ica ou amoniacal. O nitr\u00f3xeno \u00e9 importante para que a planta acade unha altura de abondo, e polo tanto obter unha boa cantidade de palla de calidade. Se na leira onde sementamos a avea plat\u00e1ramos o ano anterior alg\u00fan lugume, ou cando se botan cantidades altas de esterco, podemos reducir a fertilizaci\u00f3n con nitr\u00f3xeno.\nControl de herbas dani\u00f1as.\nO vizoso crecemento da avea com\u00fan tende a afogar a meirande parte das herbas adventicias. S\u00f3 unhas poucas plantas que medran m\u00e1is altas, como as ambros\u00edas (\"Ambrosia spp.\"), a mostaza branca (\" Sinapis alba\"), a \"Galium aparine\", ou plantas do x\u00e9nero \"Diodia\", supo\u00f1en \u00e1s veces un problema que dificultan a colleita e dimin\u00faen o rendemento final. \nPoden controlarse cunha modesta dose de herbicida foliar coma o 2,4-D, mentres a maleza \u00e9 a\u00ednda mi\u00fada.\nPragas e doenzas.\nA avea ten moi poucas enfermidades e pestes, ag\u00e1s algunhas relacionadas coas follas ou co caule, coma a ferruxe que causa o fungo \"Puccinia graminis\". Uns poucos lepid\u00f3pteros, e eirugas se alimentan destas plantas, por exemplo as avela\u00ed\u00f1as: \"Apamea sordens\" e \"Xestia c-nigrum\", mais estes raramente se tornan unha peste consider\u00e1bel.\nColleita.\nAs t\u00e9cnicas modernas de colleita dependen do equipamento dispo\u00f1\u00edbel, a tradici\u00f3n local e mais das prioridades.\nOs agricultores, procurando un m\u00e1ximo rendemento, colleitan cando os grans acadan un 35% de humidade, ou cando os grans m\u00e1is verdes est\u00e1n xusto tornando a cor crema. Despois coll\u00e9itase por fileiras, cortando as plantas a uns 10\u00a0cm por riba do chan, amoreando a palla en feixes e deixando todo gran orientado no mesmo lado. Os feixes secan uns d\u00edas ao sol para despois apa\u00f1arse mecanicamente e finalmente facer as balas de palla.\nTam\u00e9n pode deixarse a avea en p\u00e9 at\u00e9 estar completamente madura antes de a colleitar. Isto provoca unha maior perda de rendemento, tanto en palla coma en gran, xa que parte deste cae antes das espigas.\nA colleita tradicional implicaba apa\u00f1ar a avea cunha gada\u00f1a ou unha fouce, e mallala esmag\u00e1ndoa cos p\u00e9s do gado. A finais do s\u00e9culo XIX e principios do XX, a colleita realiz\u00e1base cun aglutinante, o gran era reunido e levado a unha m\u00e1quina malladora.\nAlmacenaxe.\nDespois do embalado a avea transp\u00f3rtase \u00e1 planta ou granxa usando un transporte axeitado para o gran, e almac\u00e9nase nun silo. A avea pode almacenarse de forma segura a un 12% de humidade, a niveis m\u00e1is altos de humidade c\u00f3mpre secala ou aireala.\nProduci\u00f3n, consumo e comercio.\nDurante o per\u00edodo 2002-2011, a avea foi o s\u00e9timo cereal no mundo, tanto en superficie cultivada como en produci\u00f3n, representando o 1,8% e o 1,2% respectivamente do total. Debido a que a avea se adapta moi ben a climas fr\u00edos e h\u00famidos, os maiores pa\u00edses produtores \u00e1chanse entre os 35\u00ba e os 50\u00ba de latitude norte e os 20\u00ba e 40\u00ba de latitude sur, concentr\u00e1ndose o 87% da produci\u00f3n mundial no per\u00edodo 2007-2011 nos pa\u00edses da Uni\u00f3n Europea, de Am\u00e9rica do Norte e da desaparecida Uni\u00f3n Sovi\u00e9tica.\nNas \u00faltimas cinco d\u00e9cadas reduciuse a superficie cultivada \u00e1 cuarta parte, pasando de 42,3 mill\u00f3ns de hect\u00e1reas na colleita de 1960/1961 a 11 mill\u00f3ns de hect\u00e1reas na colleita de 2011/2012. Por\u00e9n, o rendemento aumentou tam\u00e9n dun xeito significativo, pasando de 1.481 kg/ha no per\u00edodo 1960/1969 a 1.975 kg/ha no per\u00edodo 2000/2009, practicamente 500 kg/ha m\u00e1is, que porcentualmente sup\u00f3n un incremento do 33%. Os maiores rendementos medios observados foron de 5.000 kg/ha no per\u00edodo 2006-2010, e d\u00e9ronse en pa\u00edses europeos, concretamente en Irlanda, Reino Unido, B\u00e9lxica, Pa\u00edses Baixos e Su\u00edza.\nOs ma\u00edores produtores mundiais son a Uni\u00f3n Europea, Rusia, Canad\u00e1, Australia e Estados Unidos que xuntos representaban o 80% da colleita mundial de 2015/2016. Individualmente, o maior produtor \u00e9 Rusia, posto que ocupaba Estados Unidos na d\u00e9cada de 1960. Polonia, Espa\u00f1a, Finlandia, o Reino Unido e Alema\u00f1a representan aproximadamente o 60% da produci\u00f3n da UE. En Am\u00e9rica do Sur os principais produtores son o Brasil, a Arxentina e Chile, destacando o crecemento deste \u00faltimo pa\u00eds que en d\u00faas d\u00e9cadas aumentou en m\u00e1is do dobre a s\u00faa produci\u00f3n.\nOs maiores produtores son tam\u00e9n os maiores consumidores. En 2015/2016 foron a UE (7,48 mill\u00f3ns de toneladas), Rusia (4,6), Estados Unidos (2,7), Canad\u00e1 (1,62) e Australia (1). O liderado en consumo anual per c\u00e1pita en 2007 foi para Belar\u00fas (9,35 quilogramos por habitante), seguida de Dinamarca (7,81 kg/hab) e Letonia (7,23 kg/hab).\nO principal exportador \u00e9 Canad\u00e1 que, no per\u00edodo 2007/2011, exportou o 80% do volume internacional comercializado; s\u00e9gueo moi de lonxe Australia, co 8,6%. O maior importador \u00e9 Estados Unidos co 83,4% da avea importada no per\u00edodo sinalado; o segundo maior importador \u00e9 M\u00e9xico co 4,1%.\nEtnolox\u00eda.\nMoi usada en Galicia no pasado polas s\u00faas propiedades nutritivas, especialmente d\u00e1baselle aos enfermos en xeito de tortas chamadas: \"afreitas\".\nRefraneiro.\nRef\u00edrese \u00e1s s\u00faas propiedades nutritivas:"}
{"id": "223685", "revid": "18868", "url": "https://gl.wikipedia.org/wiki?curid=223685", "title": "Avena sativa", "text": ""}
{"id": "223686", "revid": "27155", "url": "https://gl.wikipedia.org/wiki?curid=223686", "title": "Estr\u00e9s oxidativo", "text": "O estr\u00e9s oxidativo \u00e9 un desequilibrio entre os efectos producidos pola produci\u00f3n de especies reactivas do os\u00edxeno e a capacidade dos sistemas biol\u00f3xicos de detoxificar rapidamente os intermediatos reactivos ou reparar os danos resultantes. \nAs perturbaci\u00f3ns do estado redox normal das c\u00e9lulas poden causar efectos t\u00f3xicos debido \u00e1 produci\u00f3n de per\u00f3xidos e radicais libres que danan todos os compo\u00f1entes da c\u00e9lula, como as prote\u00ednas, l\u00edpidos, e ADN. Ademais, algunhas especies reactivas oxidativas act\u00faan como mensaxeiros celulares na sinalizaci\u00f3n redox. Deste xeito, o estr\u00e9s oxidativo pode causar perturbaci\u00f3ns nos mecanismos normais da sinalizaci\u00f3n celular.\nNos humanos, p\u00e9nsase que o estr\u00e9s oxidativo est\u00e1 implicado no desenvolvemento de moitas doenzas ou que pode exacerbar os seus s\u00edntomas. Entre elas est\u00e1n o cancro, enfermidade de Parkinson, enfermidade de Alzheimer, aterosclerose, insuficiencia card\u00edaca, infarto de miocardio, esquizofrenia; trastorno bipolar, s\u00edndrome X fr\u00e1xil, anemia falciforme, lique plano, vitilixe, autismo, e s\u00edndrome de fatiga cr\u00f3nica. Por\u00e9n, as especies reactivas do os\u00edxeno poden ser tam\u00e9n beneficiosas, xa que son utilizadas polo sistema inmunitario como un modo de atacar e matar pat\u00f3xenos. O estr\u00e9s oxidativo a curto prazo pode tam\u00e9n ser importante na prevenci\u00f3n do envellecemento por induci\u00f3n dun proceso chamado mitohormese.\nEfectos biol\u00f3xicos e qu\u00edmicos.\nQuimicamente, o estr\u00e9s oxidativo est\u00e1 asociado cun incremento na produci\u00f3n de especies qu\u00edmicas oxidantes ou un descenso significativo na efectividade das defensas antioxidantes, como o glutati\u00f3n. Os efectos do estr\u00e9s oxidativo dependen da magnitude destes cambios, xa que a c\u00e9lula pode superar pequenas perturbaci\u00f3ns e recobrar o seu estado orixinal. Por\u00e9n, un estr\u00e9s oxidativo m\u00e1is severo pode causar a morte celular e mesmo unha oxidaci\u00f3n moderada poder\u00eda desencadear a apoptose, e un estr\u00e9s m\u00e1is intenso pode causar necrose.\nA produci\u00f3n de especies reactivas do os\u00edxeno \u00e9 un aspecto particularmente destrutivo do estr\u00e9s oxidativo. Ditas especies incl\u00faen radicais libres e per\u00f3xidos. Algunhas das menos reactivas delas (como o super\u00f3xido) poden converterse por reacci\u00f3ns de oxidorreduci\u00f3n con metais de transici\u00f3n ou outros compostos que realizan ciclos redox (como quinonas) en especies de radicais m\u00e1is agresivos, que poden causar un dano celular xeneralizado. A maior proporci\u00f3n de efectos a longo prazo prod\u00facese ao danarse o ADN. A maior\u00eda destas especies derivadas do os\u00edxeno prod\u00facense en pequenas cantidades polo metabolismo aer\u00f3bico normal. Os mecanismos de defensa celulares normais destr\u00faen a maior parte delas. Igualmente, os danos sufridos polas c\u00e9lulas est\u00e1n a ser constantemente reparados. Por\u00e9n, en condici\u00f3ns de altos niveis de estr\u00e9s oxidativo causantes de necrose, os danos orixinan a reduci\u00f3n da ATP, o que impide a morte apopt\u00f3tica controlada e causa que a c\u00e9lula simplemente se desfaga.\nT\u00e1boa adaptada de .\nProduci\u00f3n e consumo de oxidantes.\nUnha fonte de os\u00edxeno reactivo en condici\u00f3ns normais en humanos \u00e9 a fuga de os\u00edxeno activado desde as mitocondrias durante a fosforilaci\u00f3n oxidativa. Por\u00e9n, os mutantes da bacteria \"E. coli\" que carecen dunha cadea de transporte electr\u00f3nico activa producen tanto per\u00f3xido de hidr\u00f3xeno como as c\u00e9lulas salvaxes (non mutantes), o que indica que outros encimas contrib\u00faen coa maior parte da produci\u00f3n de oxidantes no organismo. Unha posibilidade \u00e9 que m\u00faltiples flavoprote\u00ednas con actividade redox contrib\u00faan cunha pequena porci\u00f3n da produci\u00f3n global de oxidantes en condici\u00f3ns normais.\nOutros encimas capaces de producir super\u00f3xidos son a xantina oxidase, as NADPH oxidases e os citocromos P450. O per\u00f3xido de hidr\u00f3xeno prod\u00faceno unha ampla variedade de encimas inclu\u00edndo varias oxidases. As especies reactivas do os\u00edxeno xogan un papel importante na sinalizaci\u00f3n celular, nun proceso denominado sinalizaci\u00f3n redox. As\u00ed, para manter unha correcta homeostase celular, debe conseguirse un equilibrio entre a produci\u00f3n e o consumo de os\u00edxeno reactivo.\nOs antioxidantes celulares mellor estudados son os encimas super\u00f3xido dismutase (SOD), catalase, e glutati\u00f3n peroxidase. Antioxidantes encim\u00e1ticos menos estudados (pero probablemente igual de importantes) son as peroxirredoxinas e a recentemente descuberta sulfirredoxina. Outros encimas que te\u00f1en propiedades antioxidantes (a\u00ednda que non sexa esta a s\u00faa funci\u00f3n principal) son: paraoxonase, glutati\u00f3n-S transferases, e aldehido deshidroxenases.\nEstr\u00e9s oxidativo e enfermidades.\nSosp\u00e9itase que o estr\u00e9s oxidativo \u00e9 importante nas enfermidades neurodexenerativas como a enfermidade de Lou Gehrig (tam\u00e9n chamada MND ou ALS), enfermidade de Parkinson, enfermidade de Alzheimer, e enfermidade de Huntington. Evidencias indirectas obtidas por medio de biomarcadores de monitorizaci\u00f3n como a produci\u00f3n de especies reactivas do os\u00edxeno, e especies reactivas do nitr\u00f3xeno, e polo estudo da defensa antioxidante indican que na patox\u00e9nese destas doenzas pode estar implicado un dano oxidativo, entanto que o estr\u00e9s oxidativo acumulativo con interrupci\u00f3n da respiraci\u00f3n celular e danos mitocondriais est\u00e1n relacionados coas enfermidades de Alzheimer e Parkinson, e outras doenzas neurodexenerativas. \nO estr\u00e9s oxidativo p\u00e9nsase que est\u00e1 ligado a certas enfermidades cardiovasculares, xa que a oxidaci\u00f3n das LDL no endotelio vascular \u00e9 un precursor da formaci\u00f3n de placas ateromatosas. O estr\u00e9s oxidativo tam\u00e9n xoga un papel na cascada isqu\u00e9nica debida a danos de reperfusi\u00f3n do os\u00edxeno que seguen \u00e1 hipoxia. Esta cascada d\u00e1se en apoplex\u00edas e ataques ao coraz\u00f3n. O estr\u00e9s oxidativo tam\u00e9n foi envolvido na s\u00edndrome da fatiga cr\u00f3nica. O estr\u00e9s oxidativo tam\u00e9n contrib\u00fae aos danos nos tecidos producidos pola irradiaci\u00f3n e hiperoxia, e na diabetes.\nO estr\u00e9s oxidativo est\u00e1 probablemente implicado no desenvolvemento do cancro relacionado coa idade. As especies reactivas producidas no estr\u00e9s oxidativo poden causar danos directos ao ADN, polo que son mutax\u00e9nicas, e poden tam\u00e9n suprimir a apoptose e promover a proliferaci\u00f3n, invasividade e met\u00e1stase. A infecci\u00f3n por \"Helicobacter pylori\", a cal incrementa a produci\u00f3n de especies reactivas do os\u00edxeno e nitr\u00f3xeno no est\u00f3mago humano, tam\u00e9n se cre que \u00e9 importante no desenvolvemento de cancro g\u00e1strico.\nAntioxidantes e suplementos.\nO uso de antioxidantes para previr enfermidades \u00e9 controvertido. Nun grupo de alto risco como son os fumadores, a subministraci\u00f3n de altas doses de beta-carotenos sint\u00e9ticos incrementa a taxa de cancro pulmonar. En grupos de menor risco, o uso de vitamina E parece reducir o risco de enfermidades card\u00edacas, a\u00ednda que as evidencias m\u00e1is recentes poden, de feito, suxerir o oposto. Noutras doenzas, como o Alzheimer, as evidencias sobre a suplementaci\u00f3n con vitamina E ofrecen resultados variados. Como as fontes da dieta conte\u00f1en unha ampla variedade de carotenoides e tocoferois (vitamina E) e tocotrienois procedentes dos alimentos completos, os estudos epidemiol\u00f3xicos (\"ex post facto\") poden ter conclusi\u00f3ns diferentes das dos experimentos que utilizan compostos illados. Por\u00e9n, a droga NXY-059 (unha nitrona que recolle os radicais) mostrou certa eficacia no tratamento dos accidentes cerebrovasculares.\nO estr\u00e9s oxidativo (tal como se formula na teor\u00eda do envellecemento por radicais libres de Harman) tam\u00e9n se pensa que contrib\u00fae ao proceso de envellecemento. Hai boas evidencias que apoian esta idea en organismos modelo como \"Drosophila melanogaster\" e \"Caenorhabditis elegans\", pero evidencias recentes obtidas no laboratorio de Michael Ristow suxiren que o estr\u00e9s oxidativo pode tam\u00e9n promover unha mellora na expectativa de vida de \"Caenorhabditis elegans\" ao inducir unha resposta secundaria para incrementar inicialmente os niveis das especies de os\u00edxeno reactivo. Este proceso foi denominado previamente mitohormese ou hormese mitocondrial sobre bases puramente hipot\u00e9ticas. A situaci\u00f3n nos mam\u00edferos \u00e9 a\u00ednda menos clara. Varios resultados epidemiol\u00f3xicos recentes apoian o proceso da mitohormese, e mesmo suxiren que os antioxidantes poden incrementar a prevalencia de enfermidades nos humanos (a\u00ednda que os resultados estaban influ\u00eddos polos estudos en fumadores).\nCatalizadores met\u00e1licos.\nOs metais como o ferro, cobre, cromo, vanadio e cobalto interve\u00f1en en reacci\u00f3ns redox nas que o metal pode aceptar ou doar un s\u00f3 electr\u00f3n. Esta acci\u00f3n cataliza reacci\u00f3ns que producen radicais reactivos e pode producir especies reactivas do os\u00edxeno. As reacci\u00f3ns m\u00e1is importantes son probablemente as reacci\u00f3ns de Fenton e de Haber-Weiss, nas cales se produce un radical hidroxilo a partir de ferro reducido e per\u00f3xido de hidr\u00f3xeno. O radical hidroxilo despois pode orixinar modificaci\u00f3ns nos amino\u00e1cidos (por exemplo, a formaci\u00f3n de meta-tirosina e orto-tirosina a partir de fenilalanina), carbohidratos, iniciar a peroxidaci\u00f3n de l\u00edpidos, e a oxidaci\u00f3n de bases nitroxenadas. A maior\u00eda dos encimas que producen especies reactivas do os\u00edxeno conte\u00f1en un destes metais. A presenza de ditos metais nos sistemas biol\u00f3xicos na s\u00faa forma non acomplexada (non formando parte dunha prote\u00edna ou outro complexo met\u00e1lico protector) pode incrementar significativamente o nivel de estr\u00e9s oxidativo. Nos humanos, a hemocromatose est\u00e1 asociada cun incremento dos niveis de ferro dos tecidos, a enfermidade de Wilson cun incremento nos niveis de cobre nos tecidos, e o manganismo cr\u00f3nico cunha exposici\u00f3n a minerais de manganeso.\nA reacci\u00f3n dos metais de transici\u00f3n coas prote\u00ednas oxidadas por especies reactivas do os\u00edxeno ou especies reactivas do nitr\u00f3xeno pode orixinar produtos reactivos que se acumulan co tempo e contrib\u00faen ao envellecemento e a producir enfermidades. Por exemplo, nos pacientes de enfermidade de Alzheimer, acum\u00falanse l\u00edpidos peroxidados e prote\u00ednas nos lisosomas das c\u00e9lulas do cerebro dos pacientes.\nCatalizadores redox non met\u00e1licos.\nCertos compostos org\u00e1nicos ademais de catalizadores redox met\u00e1licos poden tam\u00e9n producir especies reactivas do os\u00edxeno. Unha das clases m\u00e1is importantes deles son as quinonas. As quinonas poden formar un ciclo redox cos sues conxugados as semiquinonas e hidroquinonas, nalg\u00fans casos catalizando a produci\u00f3n de super\u00f3xidos a partir de dios\u00edxeno (O2) ou de per\u00f3xido de hidr\u00f3xeno (H2O2) a partir de super\u00f3xido. O estr\u00e9s oxidativo xerado polo axente redutor \u00e1cido \u00farico pode estar implicado na s\u00edndrome de Lesch-Nyhan, accidentes cerebrovasculares, e s\u00edndrome metab\u00f3lica. Igualmente, a produci\u00f3n de especies reactivas do os\u00edxeno en presenza de homociste\u00edna pode darse na homocistinuria, e na aterosclerose, accidente cerebrovascular, e Alzheimer.\nDefensa inmunitaria.\nO sistema inmunitario utiliza os efectos letais dos antioxidantes e fai da produci\u00f3n de especies oxidantes unha parte central do mecanismo para matar pat\u00f3xenos. Os fagocitos activados producen especies reactivas do os\u00edxeno e do nitr\u00f3xeno. Entre estas especies qu\u00edmicas est\u00e1n os super\u00f3xidos (\u2022O2-), \u00f3xido n\u00edtrico (\u2022NO) e o seu produto particularmente reactivo, o peroxinitrito (ONOO-). A\u00ednda que o uso destes compostos altamente reactivos na resposta citot\u00f3xica dos fagocitos causa tam\u00e9n danos nos tecidos do h\u00f3spede, a non especificidade destes oxidantes \u00e9 unha vantaxe, xa que danan case todas as partes da c\u00e9lula sobre a que act\u00faan. Isto impide que o pat\u00f3xeno escape desta parte da resposta inmunitaria debido a mutaci\u00f3ns que puidera sufrir nunha determinada mol\u00e9cula diana, se s\u00f3 esta fose o obxectivo da resposta."}
{"id": "223687", "revid": "23562", "url": "https://gl.wikipedia.org/wiki?curid=223687", "title": "CR La Vila", "text": ""}
{"id": "223690", "revid": "23562", "url": "https://gl.wikipedia.org/wiki?curid=223690", "title": "Bera Bera RT", "text": ""}
{"id": "223691", "revid": "98629", "url": "https://gl.wikipedia.org/wiki?curid=223691", "title": "Lista de normas ISO", "text": "A lista de normas ISO, normas publicadas pola Organizaci\u00f3n Internacional para a Estandarizaci\u00f3n, incl\u00fae 19.000 normas internacionais redactadas por m\u00e1is de 270 comit\u00e9s t\u00e9cnicos."}
{"id": "223692", "revid": "23562", "url": "https://gl.wikipedia.org/wiki?curid=223692", "title": "Supercopa de Espa\u00f1a de rugby", "text": "A Supercopa de Espa\u00f1a de rugby e unha competici\u00f3n anual organizada pola FER na que se enfrontan os campi\u00f3ns da Divisi\u00f3n de Honra e da Copa do Rei. O formato do torneo consiste nun \u00fanico encontro, disputado en terreo neutral, antes do comezo da tempada oficial de liga.\nMalia que o primeiro t\u00edtulo de Supercopa tivo lugar en 1983, aquel torneo non tivo continuidade, at\u00e9 que en 2001 renaceu. Dende ent\u00f3n, o VRAC f\u00edxose 8 veces coa vitoria."}
{"id": "223693", "revid": "27155", "url": "https://gl.wikipedia.org/wiki?curid=223693", "title": "Gran", "text": ""}
{"id": "223694", "revid": "89787", "url": "https://gl.wikipedia.org/wiki?curid=223694", "title": "Werner Goldberg", "text": "Werner Goldberg, nado o 3 de outubro de 1919 e finado o 28 de setembro de 2004, foi un soldado alem\u00e1n de ascendencia xud\u00eda, ou \"mischling\" na terminolox\u00eda Nazi, que serviu brevemente como soldado durante a segunda guerra mundial e cuxa imaxe apareceu nun xornal alem\u00e1n como \"o soldado ideal alem\u00e1n\".\nBiograf\u00eda.\nO seu pai criouse en K\u00f6nigsberg como membro da comunidade xud\u00eda, pero foi bautizado na igrexa Luterana local xa que quer\u00eda ser asimilado, casando cunha cristi\u00e1. Despois de que Hitler chegou a ser Chanceler de Alema\u00f1a e a proclama en abril de 1933 da Lei para a Restauraci\u00f3n do Servizo Civil Profesional, que expulsaba os xudeus do servizo p\u00fablico alem\u00e1n e formaba parte do chamado \"p\u00e1rrafo ario\" (), o Sr. Goldberg perdeu o seu posto de traballo.\nWerner deixou a escola en 1935 e tornouse aprendiz de \"Schneller und Schmeider\", unha empresa de roupa propiedade dun xudeu e dun non-xudeu, onde moitos dos seus compa\u00f1eiros eran xudeus ou mischlinge. O t\u00edo materno de Werner era un oportunista que se xuntou ao partido nazi e se negou a ser visto coa familia Goldberg, inclu\u00edndo a nai de Werner.\nA principios de 1938, Werner cumpriu unha pena de seis meses no Servizo do Labor do Reich, cuxo uniforme, como Werner recordou m\u00e1is tarde, \u00abti\u00f1a unha esv\u00e1stica nunha pulseira\u00bb. O 1 de decembro de 1938 Werner entrou no ex\u00e9rcito alem\u00e1n, participando na invasi\u00f3n de Polonia o 1 de setembro de 1939. Estivo servindo ao lado do seu amigo da infancia Karl Wolf, cuxo pai era un alto rango das SS.\nPouco despois do inicio da guerra, a fotograf\u00eda de Werner apareceu na edici\u00f3n do domingo no xornal alem\u00e1n \"Berliner Tageblatt\" co t\u00edtulo \"O soldado ideal alem\u00e1n \". A imaxe fora vendida para a prensa polo fot\u00f3grafo oficial do ex\u00e9rcito. M\u00e1is tarde, foi utilizada en carteis de recrutamento.\nEn 1940, tras o armisticio con Francia, Werner foi expulsado do ex\u00e9rcito de Hitler o 8 de abril de 1940, que declarou que todos os \"mischlinge\" deb\u00edan ser expulsados das forzas armadas. Volveu ao seu antigo lugar de traballo en Scheneller, que mudara o seu nome ao de Feodor Schmeider, despois de ser obrigado a abandonar o apelido xudeu. Werner foi desenvolvendo un papel cada vez de m\u00e1is responsabilidade dentro da empresa, obtendo contratos para os uniformes do Ex\u00e9rcito e da Mari\u00f1a. Tam\u00e9n participou no Consello Escolar do Reich (\"Reichsaussschuss f\u00fcr Arbeitsstudie\", RAFA), onde foi un dos catro de cada oitenta estudantes que aprobaron o exame para converterse nun profesor da RAFA. Tornouse as\u00ed en profesor de Estudos Laborais sobre o negocio da roupa, dando conferencias para as organizaci\u00f3ns e executivos de empresas, inclu\u00edndo a publicaci\u00f3n dun artigo no semanario comercial \"Textilwoche\".\nEn decembro de 1942, o pai de Werner foi internado no Hospital da Baviera. A\u00ednda as\u00ed, a Gestapo tomou o control do hospital e enviouno para un hospital xudeu que fora incautado pola Gestapo para o seu uso como c\u00e1rcere, desde o que os xudeus eran enviados a Auschwitz. Na v\u00e9spera de Nadal, mentres os gardas estaban ebrios xogando a xogos de azar, Werner levou o seu pai de volta ao hospital. Por\u00e9n, Goldberg caeu de novo nas mans da Gestapo en abril de 1943 e foi proposto para a deportaci\u00f3n, pero salvouse de novo ao seguir o consello do seu fillo e non presentarse perante as autoridades. Pai e fillo foron os \u00fanicos membros da familia Werner que sobreviviron \u00e1 guerra.\nWerner Goldberg participou no documental de 2006 titulado \"Os soldados xudeos de Hitler\" (\"Hitler's Jewish Soldiers \u2013 Nazi-Jews in Hitler's Army\"), pel\u00edcula de 58 minutos producido por Larry Price en asociaci\u00f3n coa Autoridade de Radiodifusi\u00f3n de Israel.\nWerner Goldberg apareceu nun episodio da serie de televisi\u00f3n \"Colaboradores nazis\", estreada no Reino Unido en decembro de 2010."}
{"id": "223697", "revid": "85894", "url": "https://gl.wikipedia.org/wiki?curid=223697", "title": "A Aradiza, Xu\u00f1o, Porto do Son", "text": "A Aradiza \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 3 habitantes (1 home e 2 mulleres)."}
{"id": "223699", "revid": "85894", "url": "https://gl.wikipedia.org/wiki?curid=223699", "title": "Bistipoi, Xu\u00f1o, Porto do Son", "text": "Bistipoi \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 11 habitantes (6 homes e 5 mulleres)."}
{"id": "223700", "revid": "56817", "url": "https://gl.wikipedia.org/wiki?curid=223700", "title": "N\u00f3 (bot\u00e1nica)", "text": "En bot\u00e1nica, o n\u00f3 ou a broulla \u00e9 a parte avultada no talo de certas plantas dende onde nacen as follas. A porci\u00f3n de talo que separa dous n\u00f3s denom\u00ednase entren\u00f3.\nInternamente, a organizaci\u00f3n dos tecidos nun n\u00f3 \u00e9 diferente \u00e1 dun entren\u00f3, por mor a que nos n\u00f3s existe a conexi\u00f3n do sistema vascular entre a folla e mailo talo.\n\u00c9 com\u00fan en vexetais coma a cana ou as gram\u00edneas."}
{"id": "223702", "revid": "85894", "url": "https://gl.wikipedia.org/wiki?curid=223702", "title": "O Zapatal, Xu\u00f1o, Porto do Son", "text": "O Zapatal \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 14 habitantes (5 homes e 9 mulleres)."}
{"id": "223703", "revid": "98629", "url": "https://gl.wikipedia.org/wiki?curid=223703", "title": "N\u00f3", "text": "Un n\u00f3 \u00e9 un m\u00e9todo de asegurar que se fai cun ou varios obxectos lineares flex\u00edbeis (f\u00edo, corda...) e que se aperta tirando dos dous cabos, de maneira que sexa dif\u00edcil de soltar por si s\u00f3. Pode consistir nun anaco dun ou m\u00e1is segmentos de corda, fibra, nailon, fitas e at\u00e9 mesmo correntes entrelazadas de xeito que permiten que a li\u00f1a se prenda a si mesma ou a alg\u00fan outro obxecto, a carga. Os n\u00f3s t\u00e9\u00f1ense estudado dende a antig\u00fcidade, incluso na matem\u00e1tica: teor\u00eda dos n\u00f3s."}
{"id": "223704", "revid": "89787", "url": "https://gl.wikipedia.org/wiki?curid=223704", "title": "Aeroporto de Praga", "text": "O Aeroporto Internacional de Praga V\u00e1clav Havel (en checo: \"Mezin\u00e1rodn\u00ed Leti\u0161t\u011b V\u00e1clava Havla Praha\") , co\u00f1ecido anteriormente como Aeroporto Internacional de Ruzyn\u011b, \u00e9 o maior aeroporto da Rep\u00fablica Checa e un dos m\u00e1is importantes de Europa Central, con 16,8 pasaxeiros en 2018. At\u00f3pase a 10\u00a0km ao oeste do centro da cidade, e \u00e9 a sede de Czech Airlines. Foi inaugurado o 5 de abril de 1937.\nA maior\u00eda dos voos parten das Terminais Norte (Norte 1 e Norte 2). As Terminais Sur (Sur 1 e Sur 2) util\u00edzanse para uns poucos voos irregulares, as\u00ed como para voos especiais e de aeronaves pequenas.\nNo 2004, o aeroporto serviu a 9,7 mill\u00f3ns de pasaxeiros, no 2005 preto de 10,8 mill\u00f3ns e no 2006 aproximadamente 11,6 mill\u00f3ns. En 2010 serviu a 11,55 mill\u00f3ns de pasaxeiros.\nO aeroporto ten dous pistas en servizos: 06/24 e 13/31. O que foi a pista 04/22 deixouse de utilizar. A pista m\u00e1is utilizada \u00e9 a 24 dado que os ventos que prevalecen son os do oeste. A pista 31 tam\u00e9n \u00e9 utilizada con frecuencia. A pista 06 \u00e9 raramente utilizada e a pista 13 \u00e9 utilizada s\u00f3 excepcionalmente.\nHistoria.\nChecoslovaquia foi pioneira en Europa en materia de aviaci\u00f3n civil e converteuse co tempo, nunha parte do m\u00e1is importante sistema de transporte continental. O aeroporto iniciou as s\u00faas operaci\u00f3ns o 5 de abril de 1937, pero a historia da aviaci\u00f3n civil checoslovaca comezou no aeroporto militar Kbely de Praga en 1919.\nDado \u00e1 insuficiente capacidade do Aeroporto de Kbely a mediados de 1930, o Goberno decidiu desenvolver un novo Aeroporto Civil Estatal en Ruzyn\u011b. Un dos premios m\u00e1is importantes que recibiu o Aeroporto Internacional de Ruzyn\u011b incl\u00fae o Diploma e Medalla de Ouro recibidos en 1937 en ocasi\u00f3n da Exposition Internationale des Arts et Techniques dans la Vie Moderne (Exposici\u00f3n Internacional de Artes e T\u00e9cnicas) realizada en Par\u00eds no ano 1937 pola cencepci\u00f3n t\u00e9cnica do aeroporto central, especialmente a arquitectura do seu edificio para o check-in (actual Terminal Sur 1) dese\u00f1ado polo arquitecto Enxe\u00f1eiro A. Bene\u0161. Outros premios foron outorgados pola modernizaci\u00f3n durante as fases de desenvolvemento do aeroporto.\nO aeroporto ten unha excelente localizaci\u00f3n, moi preto do centro de Praga e do centro de Europa. Ademais, os terreos de Ruzyn\u011b ofrecen oportunidades para maiores expansi\u00f3ns do aeroporto conforme aumenta a demanda. \u00c9 aeroporto serve como centro de conexi\u00f3n para a rede aeroportuaria transeuropea.\nClaramente, os cambios pol\u00edticos e econ\u00f3micos afectaron os 70 anos de existencia do Aeroporto Internacional de Ruzyn\u011b. Algunhas compa\u00f1\u00edas de transporte a\u00e9reo e instituci\u00f3ns foron creadas e outras deixaron de operar. Dez organismos foron responsables da administraci\u00f3n do aeroporto ao longo do tempo, inclu\u00edndo as novas obras e o desenvolvemento. Ata a d\u00e9cada de 1990, houbo unha brecha de d\u00faas ou tres d\u00e9cadas, antes de que se levasen a cabo importantes obras de modernizaci\u00f3n para responder aos actuais requirimentos de capacidade. Desde ent\u00f3n, o aeroporto empezou a modernizaci\u00f3n a un ritmo progresivo e gradualmente est\u00e1 convert\u00e9ndose nun dos mellores dez aeroportos de Europa.\nPosterior desenvolvemento.\nA medida que a capacidade do aeroporto empezou a alcanzar o seu l\u00edmite durante os \u00faltimos anos (a 2005), desenvolvementos adicionais do aeroporto est\u00e1n sendo considerados. Ademais das habituais refracci\u00f3ns das pistas, Leti\u0161t\u011b Praha s.p. (concesionaria do aeroporto) iniciou os plans para a construci\u00f3n dunha nova pista, paralela \u00e1 06/24. A construci\u00f3n ten un custo estimado de 5 a 7 bill\u00f3ns de coroas checas e o inicio das obras est\u00edmase que ser\u00e1 durante o 2007 e a nova pista 06R/24L (tam\u00e9n denominada pista BIS) ser\u00e1 posta en funcionamento no 2010. Ter\u00e1 un longo de 3,500 e estar\u00e1 situada a uns 1,500 metros ao sueste da actual pista principal. A pista 24L estar\u00e1 equipada cun ILS de categor\u00eda III, o que lle permitir\u00e1 operar aterraxes e engalaxes en condici\u00f3ns de mal tempo.\nA concesionaria asegura que ademais de incrementar a capacidade do aeroporto, o novo sistema da pista reducir\u00e1 de xeito significativo o nivel de ru\u00eddo nalgunhas zonas densamente habitadas de Praga. Isto lograrase reorganizando o espazo de tr\u00e1fico a\u00e9reo do aeroporto e desprazando os corredores de tr\u00e1fico trala entrada en servizo das d\u00faas pistas paralelas. Por\u00e9n, moitos habitantes das zonas contiguas ao aeroporto cren que o tr\u00e1fico aumentar\u00e1, o que provocou varias protestas. O 6 de novembro de 2004, tivo lugar un referendo local en dous barrios de Praga (Nebu\u0161ice e P\u0159edn\u00ed Kopanina), resultando no apoio oficial \u00e1s autoridades locais para promover unha activa oposici\u00f3n ante a construci\u00f3n da pista paralela.\nTerminais.\nTerminal Norte 1.\nTodos os voos fora da \u00e1rea Schengen, e voos intercontinentais (inclu\u00edndo voos ao Reino Unido, Canad\u00e1, Estados Unidos, Oriente Medio, \u00c1frica e Asia.\nTerminal Norte 2.\nVoos dentro da \u00e1rea Schengen.\nTerminal Sur 1.\nVoos especiais e privados. Visitas oficiais de Estado o acontecementos importantes. Voos ch\u00e1rter. \u00c9 unha terminal hist\u00f3rica, que iniciou as s\u00faas operaci\u00f3ns o 5 de abril de 1937.\nTerminal Sur 2.\nVoos especiais e privados. Visitas oficiais de Estado o acontecementos importantes. Voos ch\u00e1rter."}
{"id": "223705", "revid": "85894", "url": "https://gl.wikipedia.org/wiki?curid=223705", "title": "Ventoso, Xu\u00f1o, Porto do Son", "text": "Ventoso \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) non ten habitantes."}
{"id": "223708", "revid": "85894", "url": "https://gl.wikipedia.org/wiki?curid=223708", "title": "Out\u00f3n, Xu\u00f1o, Porto do Son", "text": "Out\u00f3n \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 48 habitantes (23 homes e 25 mulleres)."}
{"id": "223709", "revid": "85894", "url": "https://gl.wikipedia.org/wiki?curid=223709", "title": "Trasdoanes, Xu\u00f1o, Porto do Son", "text": "Trasdoanes \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 54 habitantes (28 homes e 26 mulleres)."}
{"id": "223711", "revid": "85894", "url": "https://gl.wikipedia.org/wiki?curid=223711", "title": "O Campanario, Xu\u00f1o, Porto do Son", "text": "O Campanario \u00e9 un lugar da parroquia de Xu\u00f1o no concello\u00a0coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 11 habitantes (6 homes e 5 mulleres)."}
{"id": "223713", "revid": "85894", "url": "https://gl.wikipedia.org/wiki?curid=223713", "title": "As Trabes, Xu\u00f1o, Porto do Son", "text": "As Trabes \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 20 habitantes (11 homes e 9 mulleres)."}
{"id": "223714", "revid": "85894", "url": "https://gl.wikipedia.org/wiki?curid=223714", "title": "Sieira, Xu\u00f1o, Porto do Son", "text": "Sieira \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 35 habitantes (17 homes e 18 mulleres)."}
{"id": "223719", "revid": "22795", "url": "https://gl.wikipedia.org/wiki?curid=223719", "title": "Cana (hom\u00f3nimos)", "text": "O termo cana pode referirse en galego a:"}
{"id": "223720", "revid": "98629", "url": "https://gl.wikipedia.org/wiki?curid=223720", "title": "Mitos e lendas galegas sobre os anfibios e os r\u00e9ptiles", "text": "Poucos animais est\u00e1n tan ligados ao folclore e m\u00e1is \u00e1 mitolox\u00eda popular coma os anfibios e os r\u00e9ptiles. Galicia \u00e9 unha terra onde a\u00ednda a compo\u00f1ente m\u00e1xica ten un peso importante na tradici\u00f3n oral e na cultura rural. Neste sentido, os herpetos conforman un papel moi importante no patrimonio folcl\u00f3rico. En contraste con moitas mitolox\u00edas asi\u00e1ticas, onde certos r\u00e9ptiles, como tartarugas e crocodilos, son considerados \"benignos\", na tradici\u00f3n xud\u00eda-cristi\u00e1 adoitan teren un papel \"maligno\" e negativo, moi especialmente as cobras. En Galicia, por tanto, todos os herpetos son considerados \"malignos\" e, ademais, velenosos.\nSerpes.\nAs serpes na cultura popular occidental.\nEn Occidente, desde tempos moi remotos mantiv\u00e9ronse actitudes relixiosas coas serpes. Moitos pobos c\u00e9lticos atribu\u00edanlles virtudes m\u00e1xicas (malas e boas) aos \"ovos de serpe\" ou \"pedras da v\u00edbora\" (\"glein neidr\" en ga\u00e9lico primitivo), e, a\u00ednda que s\u00f3 fosen vellos elos de colar achados no campo, os dru\u00eddas consider\u00e1banos valiosos amuletos, producidos por ofidios e cos poderes m\u00e1xicos destes. Unha crenza semellante persiste en Galicia coa chamada \"pedra da pezo\u00f1a\", que \u00e9 boa para curar as \"picadas\" de v\u00edbora e que est\u00e1 formada, segundo se di, pola secreci\u00f3n que ceiban varias cobras cando dan en fregarse unhas con outras\nNas grandes culturas mediterr\u00e1neas da antig\u00fcidade non era raro que se tiveran cobras nas casas (naturalmente, inofensivas, quizais dos x\u00e9neros \"Elaphe\" ou \"Coluber\") por mor de escorrentar os ratos. E a\u00ednda hai hoxe en Galicia xente que pensa que manter unha tartaruga na casa ou na horta tam\u00e9n espanta os ratos, crenza que non ten, desde logo, ningunha base real.\nNa antiga Roma as serpes tam\u00e9n eran veneradas; Esculapio era o deus da medicina, ao que lle debe o nome a serpe de Esculapio (\"Elaphe longissima\").\nEn Occidente, nas crenzas cristi\u00e1s e do islam, o demo foi representado como unha serpente. Na Biblia e no Cor\u00e1n rel\u00e1tase a condena de Satan\u00e1s por tentar a Ad\u00e1n e Eva no Para\u00edso terreal. Incluso nos primeiros cap\u00edtulos e vers\u00edculos da X\u00e9nese, despois de cometer a tentaci\u00f3n, e de que Eva e Ad\u00e1n caeran nela, rel\u00e1tase como Deus, \u00e1 parte de dicirlle ao demo que se arrastrar\u00eda e andar\u00eda sobre o seu seu peito, tam\u00e9n se relata unha inimizade entre a serpe e a muller, \u00e1 que a serpe morder\u00e1 no tal\u00f3n, e a muller lle crebar\u00e1 \u00e1 serpe a cabeza.\nUnha vez que Ad\u00e1n e Eva comeran da maz\u00e1, desobedecendo a Deus, este castigounos bot\u00e1ndoos f\u00f3ra do Para\u00edso. Con eles, maldixo \u00e1 serpe:\nDa lembranza da tentaci\u00f3n de Eva por unha cobra, tal como se narra na X\u00e9nese, v\u00e9nlle a fama que lle d\u00e1 a tradici\u00f3n cristi\u00e1 de ser un animal \"maligno\", personificaci\u00f3n do pecado cando non do mesmo demo.\nEste relato b\u00edblico tam\u00e9n inspirou \u00e1 Igrexa Cat\u00f3lica a representar a Virxe Mar\u00eda coma a Inmaculada Concepci\u00f3n pisando a unha serpente tal como relata a X\u00e9nese, pero o r\u00e9ptil en vez de morderlle o tal\u00f3n s\u00f3 leva unha maz\u00e1 na s\u00faa boca.\nNalg\u00fans casos tam\u00e9n se ten representado a Xesucristo pisando unha serpente, pero non inspirado na X\u00e9nese, sen\u00f3n como unha representaci\u00f3n da loita entre o ben e do mal, o cal tam\u00e9n pode aplicarse ao caso da Virxe Mar\u00eda.\nAs serpes na cultura popular galega.\nNa cultura rural galega adm\u00edtese xeralmente que as cobras son extraordinariamente prexudiciais e moi velenosas; o seu veleno \u00e9 tan terr\u00edbel que, de non actuar a tempo, calquera trabada dunha cobra \u00e9 mortal. Por norma, crese que a cobra ten o veleno no \"ferrete\" ou \"ferr\u00f3n\", denominaci\u00f3ns populares da s\u00faa lingua b\u00edfida, pero hai quen cre que o te\u00f1en tanto na cabeza coma no rabo e mesmo en algures se cre que se se lles corta o rabo perden o veleno. Incluso alg\u00fans pensan que se a cobra se morde a si mesma tam\u00e9n se envelena (non, obviamente, os que cren nas \"cobras rodadoras\" das que se fala despois).\nA pesar da \"maldade\" das cobras, non todos pensan que sexan igual de malas para todos. Bouza Brey recolleu en Galicia a crenza popular de que a cobra \u00e9 amiga das mulleres e inimiga dos homes, mentres que o lagarto \u00e9 amigo dos homes e inimigo das mulleres. Tam\u00e9n recolle esta crenza Risco.\nAs serpes e o leite.\nUnha curiosa superstici\u00f3n sobre as cobras, sorprendentemente estendida por rexi\u00f3ns moi diferentes do mundo, \u00e9 a que relaciona estes ofidios co leite. En distintos lugares de \u00c1frica ofr\u00e9ceselles leite, deixando unha cunca con el no chan, na crenza de que os ofidios son reencarnaci\u00f3ns de parentes mortos que volven \u00e1s s\u00faas casas desde o al\u00e9n. E en certas zonas de Centroeuropa, cando de noite se escoitaba \"o berro da v\u00edbora\" (escusado \u00e9 dicir que as v\u00edboras, e ning\u00fan outro r\u00e9ptil, te\u00f1en voz), sac\u00e1base ao exterior da casa un prato de leite para que a v\u00edbora o bebese. Nos Estados Unidos, segundo afirmou o famoso herpet\u00f3logo norteamericano Archie Carr (1909\u20131987), existe a crenza, moi estendida, de que certas cobras rouban o leite directamente dos ubres das vacas. O mesmo que ocorre con moitas xentes do campo no pa\u00eds, que te\u00f1en por certo que as cobras gustan de entrar, pola noite, nas cortes e, subindo polas patas traseiras das vacas, maman dos seus tetos. E non s\u00f3 das vacas; na comarca de Valdeorras, nalgunhas aldeas do Bolo aseg\u00farase que se viu unha cobra zugando leite dunha corza, que non pod\u00eda escapar por tela suxeita enrolada nas s\u00faas patas.\nAs lendas do leite e das serpes en Galicia chegan incluso a afirmar que estes ofidios axexan \u00e1s mulleres pre\u00f1adas at\u00e9 que paren, e logo, pola noite, m\u00e9tenselles na cama e maman, mentres que colocan a punta da cola na boca do neno, como un chupete, para que non chore e esperte \u00e1 nai.\nDesde logo, \u00e9 sorprendente o espallado destas crenzas entre culturas sen ningunha relaci\u00f3n, m\u00e1xime de termos en conta a imposibilidade anat\u00f3mica dos ofidios para zugar ou mamar, e o nulo interese que amosan polo leite como alimento.\nMitos galegos: castros, serpes e mulleres encantadas.\nSon as cobras as depositarias da meirande parte das lendas e superstici\u00f3ns da mitolox\u00eda popular en Galicia, que afunden as s\u00faas ra\u00edces no m\u00e1is profundo da historia (ou da prehistoria). Conta a lenda \u2014transmitida por historiadores romanos, como Avieno\u2014 que o pobo aut\u00f3ctono da cultura do bronce, os oestrimnios, foi expulsado por unha invasi\u00f3n de serpes. Isto debe facer referencia aos pobos c\u00e9lticos invasores, da cultura do ferro, os saefes, Por outro lado, na antig\u00fcidade, Galicia era co\u00f1ecida polos gregos como \"Ophiusa\", a \"terra das serpes\" (quizais polos moitos r\u00edos e regos de sinuoso trazado que ten).\nVestixios do culto tot\u00e9mico \u00e1s cobras quedan nas insculturas de moitos petr\u00f3glifos espallados pola terra galega, como a \"Pedra da Serpe\" de Campo Lameiro, ou posteriores, como a \"Pedra da Serpenta\" en Gondomil (Ponteceso) e as lendas que ligan a grandes cobras mitol\u00f3xicas a castros e m\u00e1moas.\nA \"Pedra da Serpenta\", ou da \"Serpe\" de Gondomil (Ponteceso), tam\u00e9n co\u00f1ecida coma o \"Altar da Pedra da Serpe\", ou o \"Altar de Gondomil\", ten gravada a serpe que, segundo a lenda, apareceu cando santo Hadri\u00e1n (ou Adri\u00e1n), querendo librar a zona das moitas serpes que al\u00ed hab\u00eda, deu un forte golpe no chan co p\u00e9 e fixo que todas as serpes desapareceran, quedando encantadas debaixo da pedra. Tam\u00e9n no Castro de Penalba (Campo Lameiro) hai un petr\u00f3glifo chamado a \"Pedra da Serpe\". Al\u00ed, segundo a tradici\u00f3n, han ir na noite de San Xo\u00e1n os matrimonios que queren ter un fillo e facer o amor contra a pedra; a maiores deben deixar ao p\u00e9 dela unha cunca de leite, suponse que para o beba a cobra.\nNo rico patrimonio relacionado coas cobras, moitas das lendas falan de serpes de castros. Nelas apar\u00e9cense, xeralmente a pastores que se achegan aos castros, fermosas mulleres que se converten en grandes cobras. O home ten que pasar certas probas, como levarlles agasallos ou darlles bicos \ndi a lenda da \"Cobra do Encanto\", de San Vicente de Vigo, Carral, segundo Carr\u00e9, para se tornar a fera serpe outra vez en muller (que lles adoita entregar tesouros escondidos). Desta tem\u00e1tica son as lendas do Castro de Amboade, en Pant\u00f3n (Lugo), onde viv\u00eda, nunha adega subterr\u00e1nea, unha gran serpe que se trocaba en moza perante o home arriscado que se atrev\u00eda a tocarlle a cabeza, ou a do Castro de Bar\u00e1n (Paradela), tam\u00e9n en Lugo, na que a muller encantada lle advert\u00eda ao pastor que \"se hab\u00eda de presentar en forma de cobra, e que haber\u00eda de subir por el arriba, pero que, se non ti\u00f1a medo, non lle pasar\u00eda nada e que o far\u00eda feliz. No Castro Alegre (Salvaterra de Mi\u00f1o, Pontevedra), un pequeno pastor tenlle que dar a unha grande cobra que viv\u00eda no castro tan s\u00f3 unha cunca de leite para beber (e, por suposto, manter o tipo, sen asustarse) para que a moza na que se converte a cobra lle dea \"un peite de ouro e moitas riquezas m\u00e1is\"\u00b7\n\u00c9 moi interesante a asociaci\u00f3n que se fai nestas lendas entre a muller encantada (a moura do castro) e a serpe. Esta asociaci\u00f3n muller-serpe, segundo Mircea Eliade, est\u00e1 testemu\u00f1ada en Europa desde o neol\u00edtico e a serpe sempre \u00e9, nestes casos, o s\u00edmbolo do infrahumano, do extra cultural. Mediante o esforzo ou a valent\u00eda dun home, transf\u00f3rmase na s\u00faa ant\u00edtese, de serpe noxenta a moza fermosa, do infrahumano ao humano.\nA este tipo de lendas pertence, por exemplo, a da \"Cova da Serpe\", nome dunha serra que separa as provincias da Coru\u00f1a e Lugo, preto de Sobrado dos Monxes. Na lenda, unha parella de amantes perseguidos ag\u00f3chanse nunha cova, achando dentro unha serpe monstruosa; o mozo enfr\u00f3ntase con ela e morren os dous na loita. Outra versi\u00f3n desta lenda, recollida por Gonz\u00e1lez Reboredo, conta que, nestes montes, viv\u00eda unha enorme cobra que ti\u00f1a cheos de medo aos veci\u00f1os, e que estes decidiron un d\u00eda acabar con tal monstro, para o que argallaron darlle de comer un burro enzoufado de alcatr\u00e1n; a serpe comeu o burro e morreu de contado. E no libro III do \"Codex Calixtinus\", do s\u00e9culo XII, rec\u00f3llese outra lenda de drag\u00f3n en Galicia. Al\u00ed n\u00e1rrase que os disc\u00edpulos que tra\u00edan os restos do Ap\u00f3stolo toparon, no chamado monte Ilicino (identificado como o Pico Sacro), cun enorme r\u00e9ptil que ti\u00f1a aterrorizados aos veci\u00f1os, e que tiveron que destru\u00edlo utilizando o s\u00edmbolo da cruz.\nSerpes, drag\u00f3ns e outros seres mitol\u00f3xicos.\nOutras serpes das lendas son, en realidade, drag\u00f3ns, s\u00edmbolos do mal e do pecado. Este tema tivo unha ampla difusi\u00f3n na literatura culta e na popular durante a Idade Media. Xa na \u00e9poca romana o estudo do mundo dos animais fora m\u00e1is ben descritivo e impreciso, admitindo toda unha serie de seres fabulosos que foron a base dos bestiarios medievais. Isto deu lugar a que moitas persoas creran que estes animais exist\u00edan, o que se agudizou durante os s\u00e9culos escuros da alta Idade Media, nos que se inventaron a\u00ednda m\u00e1is lendas fabulosas, a partir de finais do s\u00e9culo XII, cando a historia natural dos animais atravesou o que se poder\u00eda chamar o seu \"per\u00edodo fabuloso\", coa multiplicaci\u00f3n de \"bestiarios\" dedicados \u00e1 descrici\u00f3n e representaci\u00f3n simb\u00f3lica de animais reais e imaxinarios.\nOs m\u00e1is ricos bestiarios insp\u00edranse nunha obra oriental an\u00f3nima, que data probabelmente do s\u00e9culo II e redactada sen d\u00fabida en Alexandr\u00eda, \"O fisi\u00f3logo\" (en lat\u00edn, \"Physiologus\"; en grego, \u03a6\u03c5\u03c3\u03b9\u03bf\u03bb\u03cc\u03b3\u03bf\u03c2), bestiario cristi\u00e1n posteriormente arrequecido por pr\u00e9stamos das \"Etimolox\u00edas\" de Isidoro de Sevilla e doutros autores, que foi a fonte principal dos bestiarios medievais. As\u00ed, aparecen nestas recompilaci\u00f3ns multitude de animais fabulosos ou fant\u00e1sticos, entre eles as sereas, os unicornios, a ave f\u00e9nix, os drag\u00f3ns, o basilisco, a serpe de mar, os grif\u00f3ns e moitos m\u00e1is.\nCaracter\u00edsticas lendarias das cobras.\nMoitas outras superstici\u00f3ns sobre as cobras, ademais das xa comentadas da afecci\u00f3n polo leite, existen en Galicia, e case todas elas son tam\u00e9n compartidas por outras culturas en afastadas partes do mundo. As\u00ed, a xente do campo di co\u00f1ecer \"serpes cornudas\", moi velenosas (en xeral, todas as serpes galegas son \"velenosas\"), que te\u00f1en un corno no extremo da cola co que pican. Esta superstici\u00f3n existe tam\u00e9n en Norteam\u00e9rica, entre outros lugares, pero al\u00ed expl\u00edcase pola suposta existencia de cobras de cascabel (do x\u00e9nero \"Crotalus\", efectivamente moi velenosas) con este ap\u00e9ndice malformado, que medrar\u00eda liso, semellando un corno na punta da cola. Mais, en Galicia, onde non existen esas cobras, que orixe ten a lenda?, quizais nos esc\u00e1nceres (\"Anguis fragilis\") coa cola defectuosamente rexenerada? Outra crenza, estendida tam\u00e9n nos Estados Unidos, Italia e outros pa\u00edses, \u00e9 a das \"cobras rodadoras\", que perseguen \u00e1 xente non reptando, sen\u00f3n rolando polas pendentes, ao faceren un aro mordendo a s\u00faa cola. Tam\u00e9n moita xente do medio rural est\u00e1 convencida de que o \"cri-cri\" que se escoita nos d\u00edas do ver\u00e1n en silveiras e outras malezas \u00e9 o \"canto da cobra\" ou o \"canto do lagarto\" (adoitan dicir \"canto da lagarta\"). Como xa se dixo, os r\u00e9ptiles carecen de voz. Tam\u00e9n alg\u00fans cren que as v\u00edboras, antes de meterse nun r\u00edo, deixan os dentes \u00e1 beira e que, cando saen del, rec\u00f3llenos.\nAs\u00ed mesmo, outra crenza case universalmente aceptada no mundo rural \u00e9 a capacidade que te\u00f1en as cobras de hipnotizar, grazas \u00e1 s\u00faa ollada fixa (te\u00f1en as p\u00e1lpebras soldadas e transparentes), e de que \"atraen coa ollada\", po\u00f1endo coma exemplo que cando un paxaro revoa ao redor dunha cobra, aparentemente non pode fuxir; a realidade, m\u00e1is prosaica, \u00e9 que o paxaro, de calquera especie que cr\u00ede no chan, tenta afastar o ofidio das proximidades do ni\u00f1o, atraendo a s\u00faa atenci\u00f3n. Outra superstici\u00f3n \u00e9 o perigo de deitarse a durmir no campo, polo risco de que entre unha cobra pola boca. Alg\u00fans din que a \u00fanica maneira de botala f\u00f3ra do infortunado \u00e9 penduralo cabeza a abaixo e po\u00f1er un prato con leite (outra vez o leite) diante da boca, para que as\u00ed saia a cobra para bebelo.\nRisco conta que houbo quen se deitou no campo a durmir e acordou cunha cobra entr\u00e1ndolle pola boca, ou vacas \u00e1s que se lle meteu dentro unha cobra e acabaron morrendo cando esta lles roeu as entra\u00f1as. Mandianes Castro rec\u00f3lleo tam\u00e9n nos Blancos (Ourense), onde din que as cobras se meten na xente pola boca e que, se son homes, os matan, ou, se son mulleres, as empre\u00f1an.\nAs cobras na medicina popular galega.\nNa medicina popular galega, as cobras te\u00f1en tam\u00e9n un papel importante, remont\u00e1ndose a tradici\u00f3n \u00e1s receitas de Plinio o Vello e Galeno, que prescribiron comer v\u00edboras coma remedio para moitas enfermidades.\nNa actualidade, alg\u00fans curandeiros receitan \"caldo de cobra\" contra o t\u00e9tano, e tam\u00e9n fregas con \"unto de cobra\" para o reumatismo. Pero a parte m\u00e1is estimada \u00e9 a \"camisa de cobra\", isto \u00e9, a s\u00faa muda achada no campo, \u00e1 que se lle atrib\u00faen sorprendentes poderes curativos, tanto para enfermidades do corpo coma para meigallos ou encantamentos.\nP\u00edntegas, lagartos e tartarugas.\nLagartos.\nEn Galicia tam\u00e9n se consideran velenosos os lagartos (xa quedou dito que se consideran velenosos todos os herpetos, na mentalidade popular). Os m\u00e1is grandes, coma o arnal, participan de moitas das lendas que comentamos no caso das cobras, a\u00ednda que, a diferenza destas, atrib\u00faenselles certas caracter\u00edsticas non negativas. Como quedou dito, moitos pensan que o lagarto \u00e9 amigo do home, e inimigo das mulleres (especialmente cando menstr\u00faan). As\u00ed, poden \"avisar do perigo\" correndo por enriba dos que dormen no campo para espertalos cando se aproxima unha cobra. E encontrar un lagarto, grande ou pequeno, con d\u00faas colas (fen\u00f3meno non raro, que se produce cando a cola rompe, sen desprenderse totalmente, e se rexenera a orixinal) \u00e9 augurio de boa sorte.\nTartarugas.\nCanto \u00e1s tartarugas, p\u00e9nsase que son lagartos ou sapos moi vellos que botaron cuncha, de onde lle v\u00e9n o nome de \"sapoconcho\".\nP\u00edntegas.\nA p\u00edntega, moi ben co\u00f1ecida en todo o medio rural galego (do que \u00e9 unha mostra a abundancia de nomes vern\u00e1culos que ten: pinchorra, pezo\u00f1a, pinchorra, pintarraga, roncha, sacabeira, sacarrancha, salam\u00e1ndrega, salam\u00e1ntiga, sacarrancha), \u00e9 considerada especialmente noxenta e perigosa, sendo suficiente a s\u00faa presenza para producir graves doenzas (\"o aire\") tanto nas persoas coma no gando; e o mesmo se di do sapo. O \"aire\", que tam\u00e9n pode ser botado por lagartos e cobras (ademais de por certas persoas), \u00e9 un efluvio que mana do animal (ou da persoa) e, transmitido polo aire, afecta \u00e1s persoas que se achan preto. Ademais, as p\u00edntegas poden \"cuspir\" ou \"mexar\" o seu veleno e, se se lles toca coa man ou se unha p\u00edntega roza calquera parte do corpo dunha persoa, esta podrece, podendo chegar a morrer.\nOs sapos.\nOs sapos na simbolox\u00eda cristi\u00e1.\nNo simbolismo cristi\u00e1n, o sapo simboliza a luxuria. P\u00f3dense ver en cornixas, fachadas e t\u00edmpanos de moitas igrexas rom\u00e1nicas esculturas que condenan a luxuria e os praceres da carne. Pecado insepar\u00e1bel da muller, a luxuria repres\u00e9ntase, por exemplo, en forma dunha muller espida con d\u00faas grandes serpentes mamando nos seus peitos e un sapo (ou unha p\u00edntega) pegado ao sexo (coma na abad\u00eda de Saint-Pierre de Beaulieu-sur-Dordogne, Corr\u00e8ze, Francia), ou como unha muller aleitando a dous sapos (coma nun capitel da porta da Igrexa de Saint-L\u00e9ger-de-Montbrillais, Vienne, Francia)\nPara os moralistas medievais, o sapo, o m\u00e1is fachendoso dos r\u00e9ptiles, representaba tam\u00e9n o orgullo e o inferno, e os comell\u00f3ns est\u00e1n \"cheos de sapos e outros animais velenosos\". Criatura mort\u00edfera, o sapo encarna a Sat\u00e1n. A bula contra os sapos \"Vox in Rama\" (1233), do papa Gregorio IX, indica que \"o sapo \u00e9 unha das formas adoptadas polo demo\". Esta asociaci\u00f3n do sapo co demo ser\u00eda retomada tres s\u00e9culos m\u00e1is tarde polos xu\u00edces eclesi\u00e1sticos que trataban de demonizar os sapos.\nNos s\u00e9culos XVI e XVII o sapo foi o animal da bruxer\u00eda por excelencia. Durante os \u00e1gapes sab\u00e1ticos as bruxas espelicaban, guisaban e com\u00edan sapos. En 1562 unha bruxa da cidade de Seix Ari\u00e8ge foi acusada de manter na s\u00faa casa un sapo cuxos ouri\u00f1os usaba para facer veleno. Textos desta \u00e9poca describen os procedementos para a extracci\u00f3n do veleno do sapo. Pierre de Lancre (1553 - 1631), xu\u00edz demon\u00f3logo que en 1609 \"limpou\" o Pa\u00eds Vasco das s\u00faas bruxas, dic\u00eda que o sapo intervi\u00f1a no \"sabbat\", en cuxas cerimonias demon\u00edacas o bicho se vest\u00eda de veludo vermello, se adornaba con campa\u00ed\u00f1as e recib\u00eda o bautismo e, a continuaci\u00f3n, asperx\u00edase \u00e1 asemblea coa s\u00faa urina nun simulacro de bendici\u00f3n.\nNo s\u00e9culo XVIII os sapos, despois de seren bautizados co nome de Xesucristo no curso dunha \"misa negra\", eran crucificados cabeza a abaixo.\nO sapo na mitolox\u00eda galega.\nNo rural galego o com\u00fan da xente cre que o sapo \u00e9 un animal pezo\u00f1ento, e que a mucosidade da s\u00faa pel, a s\u00faa saliva e mesmo a urina son t\u00f3xicos para quen os toque. Dise que o seu mexo pode deixar cego a quen o recibe, ou provocarlle bochas na pel (\"mal do coxo\" ou \"mal do goxo\"). Tam\u00e9n \u00e9 quen de botar un mal de aire denominado especificamente \"mal de sapo\".\nNa Galicia rural era tradici\u00f3n, no Domingo de Ramos, bendicir as leiras esparexendo auga bendita cunha p\u00f3la de oliveira para expulsar aos pos\u00edbeis seres mal\u00e9ficos:\nTam\u00e9n \u00e9 unha crenza moi estendida que os sapos poden vivir dentro dun porr\u00f3n, no que se meteran cando eran pequenos, e que o seu veleno causa serias doenzas \u00e1 persoa que bebe del. Pedro Gal\u00e1n di que escoitou, nunha aldea de Ourense, a algu\u00e9n dicir que \"a meiga mandoume rachar o porr\u00f3n que ti\u00f1a, e cando o fixen apareceu un sapo moi grande que estaba dentro, e que era o que me causaba o mal\".\nPero tam\u00e9n os sapos entraban na terap\u00e9utica popular e, as\u00ed, pretend\u00edase curar a reuma fregando cun sapo a articulaci\u00f3n dorida. As\u00ed mesmo, colgando do pescozo dunha parturiente unha bolsa con dous sapos vivos, evit\u00e1banse as hemorraxias tras o parto. E para curar as anxinas a un rapaz era bo colocarlle na gorxa un sapo aberto.\nOs ollos de sapo formaban parte dun remedio para curar o \"tangara\u00f1o\" dos nenos (raquitismo):"}
{"id": "223721", "revid": "23204", "url": "https://gl.wikipedia.org/wiki?curid=223721", "title": "Joshua Redman", "text": "Joshua Redman, nado en Berkeley (California) o 1 de febreiro de 1969, \u00e9 un saxofonista e compositor de jazz que traballa para Nonesuch Records. Ga\u00f1ou o premio Thelonious Monk International Jazz Saxophone Competition de 1991.\nTraxectoria.\nJoshua Redman era fillo do saxofonista tenor Dewey Redman e da bailarina Renee Shedroff. Seu pai era afroamericano e s\u00faa nai era xud\u00eda . Tocou varios tipos de m\u00fasica no Centro para M\u00fasica Mundial en Berkeley, onde s\u00faa nai estudou baile indio. Ao largo dos seus estudos foi influenciado por m\u00fasicos e grupos musicais como Jody Diamond, John Coltrane, Ornette Coleman, Cannonball Adderley,os Beatles, Aretha Franklin, osTemptations, Earth, Wind and Fire e Led Zeppelin meteron a Joshua m\u00e1is profundamente na m\u00fasica. Comezou tocando o clarinete a idade de nove anos, pero un ano m\u00e1is tarde, comezou co saxof\u00f3n tenor, instrumento co que fixo a s\u00faa carreira musical.\nGraduouse no Berkeley High School , no que formou parte do grupo de Jazz do instituto, e no 1991 graduouse en Harvard, a vez que foi aceptado pola Escola de dereito da Universidade de Yale. Alg\u00fans dos seus amigos convencerono para trasladarse para Nova York , e posteriormente viuse involucrado no mundo do jazz e empezou a relacionarse con outros grandes artistas do jazz da s\u00faa \u00e9poca como Peter Bernstein, Larry Goldings, Kevin Hays, Roy Hargrove, Geoffrey Keezer, Leon Parker, Jorge Rossy e Mark Turner.\nRedman ga\u00f1ou o Thelonious Monk \"International Jazz Saxophone Competition\" no 1991, e a\u00ed empezou a s\u00faa verdadeira carreira musical. Despois disto , Redman conseguiu un contrato con Warner Bros. O seu primeiro \u00e1lbum titulouse Choices e publicou o seu segundo \u00e1lbum, \"Wish\", cando era o l\u00edder dun cuarteto moi prestixioso, constitu\u00eddo polo guitarrista Pat Metheny, o baixista Charlie Haden, e o bater\u00eda Billy Higgins. Este cuarteto tivo unha exitosa xira , s\u00f3 cun cambio na bater\u00eda , Christian McBride por Billy Higgins. Logo seguiu a formar parte doutros cuartetos ata que se formou o trio \"Elastic\", formado por Redmman,Sam Yahel e Brian Blade , que debutaron cun \u00e1lbum chamado \"Yaya3\" , e este trio pasouse a chamar \"Joshua Redman Elastic Band.\"\nNo 2000 Redman foi director art\u00edstico \"da Spring Season\"\",\" organizaci\u00f3n non lucrativa que presenta jazz, SFJAZZ . Logo Redman e outros directores desta organizaci\u00f3n decidiron formar o \"Colectivo SFJAZZ\", do que Joshua formar\u00eda parte e este proxecto estreouse no 2004 .No ano 2007 Redman comunicou que deixaba de formar parte tanto da \"SFJAAZ\" como do \"Colectivo SFJAAZ\" para experimentar outras cousas na s\u00faa vida .\nPolo 1995, Redman, saliu nunha novela de televisi\u00f3n como un dos personaxes principais e tam\u00e9n compuxo a banda sonora para unha pel\u00edcula (\"Love and Betrayal: The Mia Farrow Story\", 1995). No 2009 Redman comezou a formar parte dunha nova banda colaborativa: \"James Farm\", constitu\u00edda polo pianista Aaron Parks, o baixista Matt Penman, e o bater\u00eda Eric Harland. Publicaron o primeiro \u00e1lbum en abril de 2011."}
{"id": "223722", "revid": "56817", "url": "https://gl.wikipedia.org/wiki?curid=223722", "title": "John Amos", "text": "John Amos, nado o 27 de decembro de 1939 en Newark, Nova Jersey \u00e9 un actor e deportista estadounidense, co\u00f1ecido polo seu papel de James Evans Sr. na serie de televisi\u00f3n \"Good Times\". O seu traballo en televisi\u00f3n incl\u00fae \"The Mary Tyler Moore Show\", a miniserie \"Roots\", e un papel recorrente en \"The West Wing\".\nFilmograf\u00eda.\nAmos apareceu en numerosos filme como \"Coming to America\", \"Vanishing Point\", \"American Flyers\", \"The Beastmaster\" e \"Die Hard 2\". Tam\u00e9n protagonizou \"Let's Do It Again\" (1975) xunto con Bill Cosby e Sidney Poitier."}
{"id": "223723", "revid": "1987", "url": "https://gl.wikipedia.org/wiki?curid=223723", "title": "O Cami\u00f1o Real, Aro, Negreira", "text": "O Cami\u00f1o Real \u00e9 un lugar da parroquia de Aro no concello coru\u00f1\u00e9s de Negreira na comarca da Barcala. En 2018 ti\u00f1a unha poboaci\u00f3n de 27 habitantes segundo datos do Instituto Nacional de Estad\u00edstica, dos cales 15 eran homes e 12 mulleres."}
{"id": "223724", "revid": "98629", "url": "https://gl.wikipedia.org/wiki?curid=223724", "title": "Cassandra Clare", "text": "Judith Rumelt, m\u00e1is co\u00f1ecida polo seu pseud\u00f3nimo de escritora Cassandra Clare, nada o 27 de xullo de 1973 en Teher\u00e1n (Ir\u00e1n), \u00e9 unha autora estadounidense de ficci\u00f3n adulto-xuvenil co\u00f1ecida pola s\u00faa serie best-s\u00e9ller The Mortal Instruments.\nTraxectoria.\nDe pais estadounidenses naceu en Teher\u00e1n (Ir\u00e1n). \u00c9 filla do tam\u00e9n autor Richard Rumelt e neta do produtor de cine Max Rosenberg.\nTras unha infancia na que viaxou moito (Su\u00edza, Inglaterra, Francia...), afincouse nos \u00c1nxeles para cursar a educaci\u00f3n secundaria. A partir de ent\u00f3n compaxinou este lugar de residencia con Nova York, onde traballou en diversas revistas de entretemento, como \"The Hollywood Reporter\".\nMentres viv\u00eda en California comezou a escribir fan ficion empregando o pseud\u00f3nimo de Cassandra Clare. The Drako Triology, baseada en Harry Potter, en concreto no personaxe de ficci\u00f3n Drako Malfoy, e The Very Secret Diare baseado no Se\u00f1or dos Aneis foron moi populares. Con todo, Cassie, retirou de Internet estas obras xusto antes de que sa\u00edra publicada a s\u00faa primeira novela, \"City of Bones\".\n\u00c9 amiga da escritora Holly Black e, en ocasi\u00f3ns, os seus libros sobrep\u00f3\u00f1ense. Cassie fai referencia aos personaxes de Holly e viceversa, como en \"Valliant\" cos personaxes Val ou Luis de Holly.\nNa actualidade reside en Amherst (Massachusetts) co seu marido Joshua Lewis e tres gatos.\n\"City of Bones\".\nEn 2004, Cassie comezou a traballar na s\u00faa primeira novela, \"City of Bones\", inspirada na paisaxe urbana de Manhattan. Esta novela foi lanzada por Simon &amp; Schuster en 2007.\n\"City of Bones\" \u00e9 unha historia fant\u00e1stica contempor\u00e1nea que xira en torno os personaxes de Clary Fray, Jace Wayland e Simon Lewis. Esta novela converteuse nun aut\u00e9ntico bestseller do \"New York Times\" dende o seu lanzamento. \"City of Ashes\" e \"City of Glass\" completan a trilox\u00eda, da que sa\u00edu, en 2011, unha cuarta parte, \"City of Fallen Angels\" e en 2012 unha quinta, \"City of Lost Souls\", convertendo a trilox\u00eda nunha saga que finalizou en 2014 coa sexta entrega, \"City of Heavently Fire\".\nEn 2009, Cassie tam\u00e9n anunciou unha nova trilox\u00eda, precuela da anterior saga, chamada The Infernal Devices ambientada no mesmo universo ca The Mortal Instruments, pero situada na era vitoriana. Libros que conforman esta trilox\u00eda: \"Clockwork Angel\", publicado no 2010, \"Clockwork Prince\", publicado no 2011, e \"Clockwork Princess\", publicado no 2013.\nEn 2013, \"City of Bones\", foi levado ao cine por Unique Features e Constantin Film. Foi Jessica Postigo quen escribiu o gui\u00f3n e foi protagonizada pola actriz Lily Collins, quen interpretou o papel protagoista con Clary Fray, e Jamie Campbell Bower, quen interpretou o de Jace Wayland."}
{"id": "223725", "revid": "1987", "url": "https://gl.wikipedia.org/wiki?curid=223725", "title": "Munster Blackwater", "text": "O Munster Blackwater ou simplemente Blackwater, (en irland\u00e9s \"An Abhainn Mh\u00f3r\" ou \"An Abha Mh\u00f3r\" no dialecto de Munster) \u00e9 un r\u00edo irland\u00e9s que fl\u00fae a trav\u00e9s dos condados de Kerry, Cork e Waterford. \u00c9 un dos r\u00edos de Irlanda nos que se d\u00e1 mellor a pesca de salm\u00f3ns e ten unha lonxitude total de 169 quil\u00f3metros.\nNace nas monta\u00f1as Mullaghareirk do condado de Kerry, e atravesa as vilas de Mallow e Fermoy, xa no condado de Cork. Despois entra no condado de Waterford pasando por Lismore e Cappoquin, ata que finalmente desemboca no Mar C\u00e9ltico."}
{"id": "223726", "revid": "98629", "url": "https://gl.wikipedia.org/wiki?curid=223726", "title": "Andreas Thorkildsen", "text": "Andreas Thorkildsen, nado en Kristiansand o 1 de abril de 1982, \u00e9 un lanzador de xavelina noruegu\u00e9s. \u00c9 o primeiro xavelinista da historia en ser campi\u00f3n europeo, campi\u00f3n do mundo e campi\u00f3n ol\u00edmpico. Foi campi\u00f3n nos xogos ol\u00edmpicos de 2004 e 2008, no campionato europeo de 2006 e 2010, campi\u00f3n do mundo en 2009 as\u00ed como tres veces prata no campionato do mundo en 2005, 2007 e 2011. Estableceu o r\u00e9cord do mundo j\u00fanior en 2001. Ten a s\u00faa mellor marca persoal en 91,59 m conseguida en 2006.\nTraxectoria.\nO pai de Thorkildsen, Tomm Thorkildsen, \u00e9 un ex lanzador de xavelina; a s\u00faa mellor marca persoal foi un lanzamento de 71,64 metros en 1974. A s\u00faa nai (nada Amundsen) chegou a ser campioa nacional nos 100 metros valados en 1972, representando ao Hamar IL. El \u00e9 o m\u00e1is vello dos irm\u00e1ns. Cursou a s\u00faa educaci\u00f3n secundaria na Kristiansand Cathedral School.\nThorkildsen comezou a lanzar xavelina aos 11 anos, adestrado polo seu pai Tomm ata 1999. En 1996 estableceu o r\u00e9cord nacional para a categor\u00eda de 14 anos (53,82\u00a0m), en 1998 con 16 anos (61,57\u00a0m), en 1999 na categor\u00eda de 17 anos conseguiu (72,11\u00a0m), e no 2000 o r\u00e9cord para 18 anos con (77,48\u00a0m). En 1999 rematou s\u00e9timo nos campionatos j\u00fanior europeos.\nNo 2000 Thorkildsen conseguiu a s\u00faa primeira medalla nos campionatos noruegueses, rematando coa medalla de prata, detr\u00e1s de Ronny Nilsen. Desta forma ga\u00f1ou a s\u00faa primeira convocatoria coa selecci\u00f3n norueguesa para os campionatos europeos. En outubro participou nos campionatos do mundo j\u00fanior e recibiu unha medalla de prata tras o ga\u00f1ador Gerhardus Pienaar, representante de Sur\u00e1frica.\n2001\u20132003.\nEn 2001 Thorkildsen trasladouse a Oslo e comezou a competir para o club SK Vidar baixo a supervisi\u00f3n de \u00c5smund Martinsen, un ex lanzador de xavelina medalla de bronce nos campionatos noruegueses de 1994 que conserva unha mellor marca cun lanzamento de 68,12\u00a0metros. A cooperaci\u00f3n deu r\u00e1pidos resultados e Thorkildsen pronto rompeu a barreira dos 80\u00a0metros lanzando 83,87\u00a0metros no Fana stadion en xu\u00f1o. Este foi o r\u00e9cord do mundo ata 2011. Participando nos seus segundos campionatos europeos j\u00fanior, ga\u00f1ou a medalla de prata por detr\u00e1s de Aleksandr Ivanov. Ambos competiron no campionatos mundiais en Edmonton, pero mentres Ivanov logrou chegar \u00e1 final, Thorkildsen rematou \u00faltimo da competici\u00f3n con tan s\u00f3 68,41\u00a0metros. Cando lle pediron que comentara o seu lanzamento el describiuno como \"completamente desastroso\".\nA nivel nacional Thorkildsen chegou a ser campi\u00f3n por primeira vez. En agosto competiu en lanzamento de disco en Sognsvann, e estableceu unha mellor marca de 38,02\u00a0metros. Non competiu a nivel nacional noutros eventos.\nEn 2002, fixo unha mellor marca de tempada de 83,43\u00a0metros en xu\u00f1o, antes de presenciar a s\u00faa forma decrecente dos \u00faltimos meses. No seu primeiro Campionato de Europa celebrado en M\u00fanic volveu a non pasar da fase clasificatoria. Cun mellor lanzamento de 78,36\u00a0metros rematou no posto quince, 68 cent\u00edmetros por detr\u00e1s de Ari Pakarinen o cal asegurou o \u00faltimo posto para a final. O seu resultado de 83,43\u00a0metros foi suficiente para liderar a lista nacional superior en lanzamento de xavelina por primeira vez.\nAo ano seguinte rematou no posto und\u00e9cimo nos 2003 Campionatos Mundiais en Par\u00eds, a s\u00faa primeira gran final internacional. A s\u00faa actuaci\u00f3n con 77,75\u00a0metros foi un pouco decepcionante cando xa lanzara 79,44\u00a0metros na rolda de cualificaci\u00f3n, e viaxando a Par\u00eds cunha marca persoal de 85,72 metros, establecida en xu\u00f1o en Ventspils.\n2004.\nEn 2004 Thorkildsen competiu contra Ronny Nilsen, que posu\u00eda unha marca de 84,73\u00a0metros feitos en maio. Thorkildsen non volveu tomar o primeiro posto nacional de inmediato. Clasificouse para os xogos ol\u00edmpicos con 84,12\u00a0metros. O 27 de xullo Thorkildsen conseguiu a s\u00faa primeira vitoria nunha competici\u00f3n IAAF. Tres d\u00edas despois lanzou 84,45\u00a0metros no Grand Prix de Londres no Crystal Palace.\nA pesar de que os lanzadores de varios pa\u00edses, inclu\u00eddo Nilsen, estaban por riba de Thorkildsen na lista mundial, todos coincidiron coa IAAF en que aquela fora unha final moi aberta \u2013\"unha das finais m\u00e1is abertas da historia dos xogos ol\u00edmpicos\". Thorkildsen lanzou 81,74\u00a0metros na rolda de cualificaci\u00f3n, coa que tan s\u00f3 ga\u00f1ou unha menci\u00f3n no parte deportivo pasando a marca m\u00ednima de clasificaci\u00f3n directa de 81\u00a0metros para lanzar na final. Breaux Greer ga\u00f1ou a clasificatoria con 87,25 m, pero sa\u00edu do estadio en mal estado f\u00edsico. Na final de xavelina disputada dous d\u00edas despois, Thorkildsen abriu a competici\u00f3n con 84,82\u00a0m po\u00f1\u00e9ndose en terceiro posto da competici\u00f3n ao final da primeira rolda. Vadims Vasi\u013cevskis de Letonia lanzou un mellor tiro de 84,95\u00a0m para ga\u00f1ar unha vantaxe sorprendente por diante do actual campi\u00f3n do mundo Sergey Makarov. Na segunda rolda Thorkildsen lanzou unha mellor marca persoal de 86,50\u00a0metros. Como ningu\u00e9n deu batido esa marca, Thorkildsen ga\u00f1ou sorprendentemente a medalla de ouro ol\u00edmpica con Vasi\u013cevskis e Makarov nas medallas de prata e bronce respectivamente. Comentando o seu triunfo, Thorkildsen explica que se sentia \"completamente f\u00f3ra de si\".\nO segundo posto tras Breaux Greer na final mundial de atletismo en Monte Carlo completou a tempada.\n2005.\nO evento m\u00e1is importante do 2005 foron os mundiais. Os preparativos para este evento parec\u00edan prometedores xa que Thorkildsen batera a s\u00faa marca situandoa en 86,82\u00a0metros en Kuortane en xu\u00f1o, batendo o r\u00e9cord nacional de Noruega que conservaba P\u00e5l Arne Fagernes. Tero Pitk\u00e4m\u00e4ki de Finlandia, quen acadara a mellor marca mundial con 91,53\u00a0metros na mesma competici\u00f3n, parec\u00eda un probable contendente polo t\u00edtulo de campi\u00f3n do mundo. En xullo, cando Thorkildsen ademais mellorou o seu r\u00e9cord nacional a 87,66\u00a0metros nos Bislett Games, o actual campi\u00f3n do mundo Sergey Makarov xa lanzara 90,33\u00a0metros d\u00faas semanas antes dos campionatos rusos de Tula. Ao entrar no campionato mundial, Pitk\u00e4m\u00e4ki a\u00ednda estaba por diante de Makarov e Thorkildsen, que \u00e1 s\u00faa vez adiantou a Breaux Greer por un cent\u00edmetro\nNa rolda de clasificaci\u00f3n dos mundiais, celebradas en malas condici\u00f3ns de vento no Estadio Ol\u00edmpico de Helsinqui, s\u00f3 Pitk\u00e4m\u00e4ki, Makarov e Thorkildsen lograron facer a marca de acceso directo de 81\u00a0metros. A choiva complementou ao vento ao d\u00eda seguinte, xerando unha situaci\u00f3n complicada e adversa para a final de xavelina. Thorkildsen, na cabeza logo de tres roldas cunha marca de 86,18\u00a0metros, acabou con medalla de prata tras Andrus V\u00e4rnik de Estonia, que no cuarto lanzamento fixo 87,17\u00a0metros na cuarta rolda.\nPitk\u00e4m\u00e4ki, que rematou cuarto dos mundiais, recuperouse para ga\u00f1ar a final mundial \u00e1 cabeza de Thorkildsen, a pesar da mellora do seu \u00faltimo r\u00e9cord nacional situado en 89,60\u00a0metros, suficientes para rematar terceiro na lista mundial da tempada, entre Pitk\u00e4m\u00e4ki e Makarov.\n2006\u20132008.\nEn 2006 Thorkildsen volveu ao seu club orixinario Kristiansands IF, despois de haber representado ao SK Vidar nas competici\u00f3ns das \u00faltimas cinco tempadas.\nEn maio rompeu a barreira dos 90 metros por primeira vez, con 90,13 metros en Doha no Super Grand Prix. Nos xogos de Bislett unha vez m\u00e1is mellorou o seu r\u00e9cord a 91,59 metros, chegando ao seu obxectivo de 300 pes.\nComo ningu\u00e9n conseguiu superar esa marca de 91,59 metros, entrou nos 2006 campionatos europeoscomo como favorito, xunto con Tero Pitk\u00e4m\u00e4ki quen ganou a IAAF liga de ouro. Thorkildsen ga\u00f1ou o evento cun lanzamento de 88,78 metros, liderando a competici\u00f3n dende a segunda rolda, e rematou a tempada no primeiro posto final do mundial de atletismo as\u00ed como a 2006 IAAF copa do mundo. Con 91,59 metros rematou no m\u00e1is alto da lista mundial por primeira vez.\nOs obxectivos de Thorkildsen para a tempada 2007 foron os xogos Bislett e os 2007 mundiais en Osaka, as\u00ed como ga\u00f1ar o premio maior na liga de ouro (Golden League).\nAdemais pretend\u00eda bater o vello r\u00e9cord de Terje Pedersen, quen lanzara 91,72\u00a0metros coa antiga normativa, para lanzar no rango dos 93 a 94\u00a0metros. A tempada comezou dun xeito mediocre cun lanzamento de 81,10\u00a0metros en Dakar e 86,39\u00a0m en Doha. Recobrou a forma nos mundiais, pero unha vez m\u00e1is s\u00f3 conseguiu unha medalla de prata, esta vez perdendo ante Pitk\u00e4m\u00e4ki. Finalmente demostrou o seu potencial cun lanzamento de 90,33 (a pesar de que a medalla xa fora asegurada neste punto).\nEn 2008 Thorkildsen ga\u00f1ou a Liga de Ouro celebrada en Bislett en Oslo, pero o seu principal obxectivo eran as 2008 olimp\u00edadas de ver\u00e1n de Pequ\u00edn. Ga\u00f1ou a medalla de ouro nestas olimp\u00edadas establecendo un novo r\u00e9cord ol\u00edmpico en 90,57 metros. Thorkildsen dominou a competici\u00f3n, lev\u00e1ndoa dende o primeiro tiro e facendo dous dos lanzamentos m\u00e1is longos da competici\u00f3n sen necesidade de usar o terceiro lanzamento. Cada un dos seus 5 lanzamentos conseguir\u00edan medalla. Thorkildsen tam\u00e9n ga\u00f1ou a competici\u00f3n de xavelina da 2008 IAAF Liga de Ouro en Z\u00fcrich o 29 de agosto.\n2009\u20132010.\nChegou a ser o primeiro xavelinista masculino da historia en conseguir os tres t\u00edtulos, o campionato europeo, o campionato ol\u00edmpico e o campionato do mundo, ga\u00f1ando o mundial IAAF de Berl\u00edn con 89,59 m. Thorkildsen tam\u00e9n pos\u00fae tiros l\u00edder da tempada con 91,28 m. rexistrado en Z\u00fcrich o 28 de agosto.\nAbriu a tempada do 2010 cun longo lanzamento de 90,37\u00a0m no Flor\u00f6 Track &amp; Field Festival en maio, co que anotou unha vitoria sobre Pitkamaki na s\u00faa primeira competici\u00f3n na 2010 IAAF Liga de Diamante nos Xogos Bislett, e rematou cun mellor lanzamento de 86,00\u00a0m. O 31 de xullo defendeu o seu t\u00edtulo europeo cun lanzamento de 88,37, por diante do segundo clasificado, Matthias de Zordo.\nPremios.\nAo final de 2004 Thorkildsen foi seleccionado deportista noruegu\u00e9s do ano polos periodistas de deportes noruegueses.\nNo 2008 foi galardoado co trofeo ao atleta europeo do ano concedido pola Federaci\u00f3n europea de atletismo, anunciado o 2 de outubro do 2008, e foi presentado na cea de premios do consello atl\u00e9tico europeo en \u00c1msterdam o 18 de outubro.\nVida persoal.\nA relaci\u00f3n de Thorkildsen coa norueguesa corredora Christina Vukicevic xerou algunha publicidade non desexada pola s\u00faa parte. Mentres tanto Thorkildsen e Vukicevic ga\u00f1aron a King's Cup masculina e feminina respectivamente nos campionatos noruegueses de 2006. Thorkildsen traballou como modelo xunto co exfutbolista Martin Dahlin, na colecci\u00f3n de outono e inverno do ano 2007.\nEn marzo de 2011 Christina Vukicevic e Thorkildsen anunciaron nos medios noruegueses que xa non eran parella."}
{"id": "223727", "revid": "98629", "url": "https://gl.wikipedia.org/wiki?curid=223727", "title": "The Truman Show", "text": "The Truman Show \u00e9 un filme estadounidense dirixido por Peter Weir e escrito por Andrew Niccol que se estreou en 1998. Est\u00e1 protagonizado por Jim Carrey, que interpreta a Truman Burbank, xunto con Laura Linney, Noah Emmerich, Ed Harris e Natascha McElhone. Conta a historia da vida dun home que non sabe que est\u00e1 a vivir nunha realidade contru\u00edda para un programa de televisi\u00f3n, que se emite sen interrupci\u00f3n en todo o planeta. Truman comeza a sospeitar da s\u00faa realidade e comeza un proceso sen volta atr\u00e1s de descubrir a verdade sobre a s\u00faa vida.\nA orixe de \"The Truman Show\" foi un gui\u00f3n de Niccol que foi inspirado por un episodio de \"The Twilight Zone\" titulado \"Special Service\". O proxecto inicial ti\u00f1a un ton de suspense de ciencia ficci\u00f3n, coa historia ambientada na cidade de Nova York. Scott Rudin f\u00edxose co gui\u00f3n, e inmediatamente puxo o proxecto en mans de Paramount Pictures. Brian De Palma era o director previsto antes de que Weir se fixese co filme por un orzamento de $60 mill\u00f3ns no canto dos $80 mill\u00f3ns iniciais. Niccol re-escribiu o gui\u00f3n \u00f3 mesmo tempo que os cineastas agardaban que Carry se puidese incorporar \u00e1 rodaxe. A maior\u00eda da rodaxe f\u00edxose en Seaside (Florida), nunha comunidade planificada situada na rexi\u00f3n de Panhandle de Florida.\nO filme foi un \u00e9xito de recadaci\u00f3n e da cr\u00edtica, e conseguiu varias nomeamentos nos 71\u00aa edici\u00f3n dos Oscar, nos Globos de Ouro, nos BAFTA e nos Saturn. \"The Truman Show\" foi analizado como unha tese sobre o cristianismo, a metafilosof\u00eda, a realidade simulada, o existencialismo e a realidade televisiva.\nSinopse.\nTruman Burbank \u00e9 un home corrente e algo inxenuo que viviu toda a s\u00faa vida nun desas vilas onde nunca pasa nada. Por\u00e9n, de s\u00fapeto, uns estra\u00f1os sucesos fanlle sospeitar que algo anormal est\u00e1 ocorrendo."}
{"id": "223728", "revid": "98629", "url": "https://gl.wikipedia.org/wiki?curid=223728", "title": "Ronin (filme)", "text": "Ronin \u00e9 un filme estadounidense dirixido por John Frankenheimer que se estreou en 1998. Estreouse en galego na TVG o 4 de marzo de 2011.\nSinopse.\n\u00d3 igual que os samurai sen honra do Xap\u00f3n, chamados R\u014dnin, en Europa abundan os expertos en perigosas operaci\u00f3ns secretas que venden os seus servizos \u00f3 mellor poxador. Estes mercenarios lim\u00edtanse a cumprir a misi\u00f3n que lles encomendaron, pero ignoran para quen traballan e cales son os verdadeiros obxectivos da s\u00faa actividade. Neste caso, s\u00f3 saben que deben facerse cunha misteriosa maleta."}
{"id": "223729", "revid": "1987", "url": "https://gl.wikipedia.org/wiki?curid=223729", "title": "R\u00edo Lee", "text": "O r\u00edo Lee (en irland\u00e9s \"An Laoi\") \u00e9 un r\u00edo de Irlanda que fl\u00fae polo condado de Cork.\nNace nas monta\u00f1as Shehy, ten uns noventa quil\u00f3metros de lonxitude e atravesa os encoros de Carrigadrohid e Inniscarra, xa que nel hai constru\u00edda unha central hidroel\u00e9ctrica. M\u00e1is adiante, atravesa a cidade de Cork, na que se divide e forma unha insua sobre a que est\u00e1 asentado o centro da vila. Finalmente, desemboca no mar C\u00e9ltico. O r\u00edo permite a pesca de salm\u00f3ns en oito quil\u00f3metros do seu curso."}
{"id": "223730", "revid": "98629", "url": "https://gl.wikipedia.org/wiki?curid=223730", "title": "The Iron Lady", "text": "The Iron Lady \u00e9 un filme brit\u00e1nico-franc\u00e9s dirixido por Phyllida Lloyd. O filme bas\u00e9ase na vida de Margaret Thatcher, a Primeira Ministra m\u00e1is duradeira do s\u00e9culo XX. Thatcher \u00e9 interpretada principalmente por Meryl Streep, pero tam\u00e9n, durante os seus anos de xuventude e inicios na pol\u00edtica, por Alexandra Roach. O marido de Thatcher, Denis Thatcher, \u00e9 interpretado por Jim Broadbent.\nSinopse.\nRelato biogr\u00e1fico sobre a vida pol\u00edtica de Margaret Thatcher, unha muller de orixe humilde que foi quen de derrubar as barreiras que representaban o sexo e a clase social para converterse nunha dirixente pol\u00edtica poderosa nun mundo dominado polos homes. A historia trata sobre o poder e o prezo que hai que pagar por el."}
{"id": "223733", "revid": "1987", "url": "https://gl.wikipedia.org/wiki?curid=223733", "title": "R\u00edo Mahon", "text": "O r\u00edo Mahon (en irland\u00e9s \"An Mhachan\") \u00e9 un r\u00edo de Irlanda. Nace nas monta\u00f1as Comeragh, no condado de Waterford e desemboca no mar C\u00e9ltico. Nun dos treitos do seu curso forma unha fervenza cunha ca\u00edda duns dezaoito metros. O r\u00edo \u00e9 moi popular entre os caiaquistas."}
{"id": "223736", "revid": "23204", "url": "https://gl.wikipedia.org/wiki?curid=223736", "title": "P\u00e1del", "text": "O p\u00e1del \u00e9 un deporte de raqueta que se practica por parellas nunha pista rectangular pechada de 10 \u00d7 20 m. A puntuaci\u00f3n \u00e9 igual ca no tenis, as pelotas son similares pero cun pouco menos de presi\u00f3n e a gran diferenza \u00e9 que a pista ten paredes e as pelotas poden ser xogadas contra elas nunha maneira similar coma no squash.\nEste deporte foi inventado en Acapulco, M\u00e9xico, por Enrique Corcuera en 1969. \u00c9 moi popular na Arxentina, M\u00e9xico e noutros pa\u00edses latinoamericanos; tam\u00e9n en Europa, principalmente en Espa\u00f1a, a\u00ednda que agora empeza a difundirse rapidamente polo resto de Europa e outros continentes. A enorme popularidade do p\u00e1del ao longo da Costa do Sol e no sur de Espa\u00f1a exp\u00faxoo a un gran n\u00famero de residentes brit\u00e1nicos e turistas, e esta \u00e9 unha das raz\u00f3ns de que o p\u00e1del empezase a coller pulo no Reino Unido.\nO p\u00e1del \u00e9 un deporte para todas as idades e habilidades, xa que \u00e9 r\u00e1pido e f\u00e1cil de aprender, e \u00e9 menos esixente fisicamente ca deportes similares como o squash. A maior\u00eda dos xogadores cons\u00e9gueno comprender nos primeiros 20 minutos de xogo e res\u00faltalles f\u00e1cil lograr un nivel de competencia; por iso a xente que o practica pode divertirse co p\u00e1del, xa que non \u00e9 un deporte tan dominado pola forza, t\u00e9cnica e servizo coma no tenis (neste feito, o servizo en p\u00e1del \u00e9 por abaixo).\nO Padel Pro Tour (PPT) \u00e9 o circu\u00edto profesional de p\u00e1del que foi creado en 2005 como resultado dos acordos entre o grupo de organizadores de partidos de p\u00e1del, a Asociaci\u00f3n de Xogadores Profesionais de P\u00e1del (AJPP) e a Asociaci\u00f3n Femenina Espa\u00f1ola de P\u00e1del (AFEP).\nEn 2006 os ga\u00f1adores foron Juan Mart\u00edn D\u00edaz e Fernando Belastegu\u00edn na categor\u00eda masculina e Lisandre (Neki) Berwig e Iciar Montes na feminina. Estes xogadores ga\u00f1aron outra vez no 2007. Ambas as parellas dominaron o PPT durante esas temporadas ga\u00f1ando m\u00e1is do 80 % dos torneos.\nO p\u00e1del recentemente foi lanzado no Reino Unido: un grupo de investidores privados logrou conseguir con \u00e9xito lanzar o deporte en 2011 despois de moitos intentos fracasados doutros. Demostrouse ser moi dif\u00edcil clasificar o deporte a pesar de que no exterior sempre estivo reco\u00f1ecido."}
{"id": "223748", "revid": "1987", "url": "https://gl.wikipedia.org/wiki?curid=223748", "title": "As Tres Irm\u00e1s", "text": "As Tres Irm\u00e1s (en ingl\u00e9s \"The Three Sisters\") \u00e9 o nome polo que se co\u00f1ece a tres r\u00edos de Irlanda; o r\u00edo Barrow, o r\u00edo Nore e o r\u00edo Suir.\nO Suir e o Nore nacen na mesma zona monta\u00f1osa do condado de Tipperary, preto do monte Devil's Bit. Pola s\u00faa banda, o Barrow nace nas monta\u00f1as Slieve Bloom, no condado de Laois. Os tres r\u00edos desembocan no mar C\u00e9ltico na mesma ba\u00eda \u00f3 sueste da cidade de Waterford. A ponte de Barrow cruza d\u00faas das \"Tres Irm\u00e1s\", o Nore e o Barrow. M\u00e1is adiante, \u00fanense \u00f3 Suir nun lugar co\u00f1ecido en irland\u00e9s como \"Cumar na dTr\u00ed Uisce\", que en galego significa \"A confluencia das tres augas\"."}
{"id": "223750", "revid": "1987", "url": "https://gl.wikipedia.org/wiki?curid=223750", "title": "R\u00edo Barrow", "text": "O r\u00edo Barrow (en irland\u00e9s \"An Bhear\u00fa\") \u00e9 un r\u00edo de Irlanda, que xunto co r\u00edo Nore e o r\u00edo Suir, forma parte do grupo co\u00f1ecido como As Tres Irm\u00e1s. O Barrow \u00e9 o m\u00e1is longo e importante dos tres, e cos seus 192 quil\u00f3metros, \u00e9 o segundo r\u00edo m\u00e1is longo de Irlanda despois do r\u00edo Shannon. Nace nas monta\u00f1as Slieve Bloom, no condado de Laois e desemboca no Mar C\u00e9ltico."}
{"id": "223752", "revid": "89787", "url": "https://gl.wikipedia.org/wiki?curid=223752", "title": "R\u00edo Trent", "text": "O R\u00edo Trent \u00e9 un dos maiores r\u00edos de Inglaterra . Nace en Staffordshire no extremo sur de Biddulph Moor e fl\u00fae a trav\u00e9s de English Midlands, formando un significante l\u00edmite entre o norte e o sur de Inglaterra, ata xuntarse co r\u00edo Ouse en Trent Falls para formar o esteiro de Humber, que desauga no Mar do Norte.\nO Trent \u00e9 infrecuente entre os r\u00edos ingleses porque fl\u00fae cara ao norte na segunda parte do seu percorrido, e en ocasi\u00f3ns sofre unha gran marea, chamada \"Trent Aegir\". A \u00e1rea ba\u00f1ada polo r\u00edo incl\u00fae a maior parte da rexi\u00f3n central do norte.\nNome.\nO nome \"Trent\" posiblemente proceda dunha palabra celta que significa \"moitas inundaci\u00f3ns\". M\u00e1is detalladamente, o nome pode ser a contracci\u00f3n de d\u00faas palabras celtas, \"tros\" (\"sobre\") e \"forma\" (\"cami\u00f1o\"). Iso, de feito, pode indicar que \u00e9 un r\u00edo propenso \u00e1s inundaci\u00f3ns. Non obstante, unha maior posibilidade pode ser que estaba considerado como un r\u00edo que se pod\u00eda atravesar principalmente por medio dun vao. O r\u00edo flu\u00edu por rutas das estradas principais. Isto pode explicar a presenza do elemento celta \"rid\" (\"vao\") en nomes de lugares diferentes ao longo do Trent, como Hill Ridware. Outra traduci\u00f3n \u00e9 \"o intruso\", referido \u00e1s augas que inundan a terra. De acordo con Koch, da Universidade de Gales, o nome \"Trent\" deriva do romano-brit\u00e1nico \"Trisantona\", un reflexo romano-brit\u00e1nico da combinaci\u00f3n de elementos proto-celtas *\"tri-sent(o)-on-\u0101-\" (a trav\u00e9s do-cami\u00f1o-aumentativo-feminino) \"grande estrada\".\nPrehistoria.\nNa \u00e9poca do Plioceno (hai 1.7 mill\u00f3ns de anos) o r\u00edo Trent naceu nas monta\u00f1as de Gales e flu\u00edu case cara ao leste dende Nottingham mediante o actual Val de Belvoir. Ao rematar a \u00e9poca Wolstoniana (hai aproximadamente 130\u00a0000 anos) quedou unha masa de xeo estancado no Val de Belvoir que provocou que se desviase o r\u00edo ao norte ao longo do vello r\u00edo Lincoln, a trav\u00e9s da fenda Lincoln. Na seguinte glaciaci\u00f3n, (Devensiana, 70\u00a0000\u00a0a.C.) o xeo retivo grandes extensi\u00f3ns de auga chamadas Lago Glaciar Humber na actual cunca baixa do Trent. Cando desapareceu, o Trent adoptou o seu curso actual no Humber.\nHistoria da navegaci\u00f3n.\nNottingham parece que foi a antiga capital da navegaci\u00f3n ata a Restauraci\u00f3n, debido en parte \u00e1 dif\u00edcil navegaci\u00f3n na ponte do Trent. A navegaci\u00f3n foi logo estendida a Wilden Ferry, cerca da m\u00e1is recente Cavendish Bridge, como resultado dos esforzos da familia Fosbrooke de Shardlow.\nM\u00e1is tarde, en 1699, William Paget, quen posu\u00eda minas de carb\u00f3n e terra na \u00e1rea, logrou unha Lei no Parlamento para estender a navegaci\u00f3n ata a ponte Fleetstones, en Burton, malia \u00e1 oposici\u00f3n da xente de Nottingham. Lord Paget parece que financiou o traballo de xeito privado, constru\u00edndo esclusas en Mills King e Mills Burton e varios cortes e d\u00e1rsenas. A lei deulle o control absoluto sobre a construci\u00f3n de calquera peirao ou almac\u00e9n por encima da ponte Nottingham. Lord Paget arrendou a navegaci\u00f3n e o peirao en Burton a George Hayne, mentres o peirao e os almac\u00e9ns de Wilden foron arrendados por Leonard Fosbrooke, quen manti\u00f1a os dereitos do transbordador e era o socio de Hayne. Os dous homes neg\u00e1ronse a permitir a descarga de calquera cargo que non fose transportado nos seus propios barcos, e as\u00ed crear un monopolio.\nEn 1748, os comerciantes de Nottingham tentaron romper este monopolio deixando as mercador\u00edas na costa e transport\u00e1ndoas mediante carros, pero Fosbrooke usou a corda do transbordador para bloquear o r\u00edo; creou logo unha ponte de atraque de barcos en todo o canal e empregou homes para defendela. Hayne, posteriormente afundiu unha barcaza en King's Lock, e durante os seguintes oito anos as mercador\u00edas tiveron que ser transbordadas arredor dela. A pesar dunha orde xudicial da chanceler\u00eda contra eles, os dous homes continuaron coa s\u00faa acci\u00f3n. O arrendamento de Hayne acabou en 1762, e o fillo de Lord Paget, o conde de Uxbridge, deu o novo arrendamento \u00e1 compa\u00f1\u00eda de barcos Burton.\nO canal do Trent e Mersey foi autorizado por unha lei do Parlamento en 1766, e a construci\u00f3n dende Shardlow ata Preston Brook, onde se une ao canal de Bridgewater, foi rematada en 1777. O canal corre paralelo ao r\u00edo superior ata Burton upon Trent, onde os novos peiraos e almac\u00e9ns de Horninglow serviron \u00e1 cidade, e a compa\u00f1\u00eda de barcos Burton foi incapaz de reparar a reputaci\u00f3n danada polos seus antecesores. En 1805, acadaron finalmente un acordo con Henshall &amp; Co., a principal operadora do canal, para o peche do r\u00edo por enriba de Wilden Ferry. A\u00ednda que o r\u00edo \u00e9 sen d\u00fabida legalmente a\u00ednda navegable enriba Shardlow, \u00e9 probable que o acordo marque o fin do uso dese tramo do r\u00edo para a navegaci\u00f3n comercial.\nO curso baixo.\nA primeira mellora da parte baixa do r\u00edo estaba en Newark onde o canal se divide en dous. Os residentes da cidade quixeron aumentar o uso do sector m\u00e1is pr\u00f3ximo a eles, e as\u00ed obt\u00edvose unha lei no Parlamento en 1772 para autorizar o traballo. Os comisionados da navegaci\u00f3n de Newark foron creados, con atribuci\u00f3ns para pedir prestado di\u00f1eiro para crear a construci\u00f3n de d\u00faas pechaduras, e cobrar peaxes para os barcos que as usen. O traballo foi rematado en outubro de 1773, e as peaxes separadas permaneceron en vigor ata 1783, cando foron substitu\u00eddas por unha cota dun xilin (5p) para calquera embarcaci\u00f3n.\nOs usuarios do Canal Trent e Mersey, a canle Loughborough e o \"Erewash canal\" esixiron despois maiores melloras do r\u00edo abaixo ata Gainsborough, inclu\u00edndo novos cortes, esclusas e un cami\u00f1o de remolque apropiado para cabalos. Os Dadfords, que foron enxe\u00f1eiros no canal do Trent e Mersey, estimaron o custo en 20\u00a0000 libras, pero a proposta foi rexeitada polos terratenentes e os comerciantes do r\u00edo, mentres que o \"Navigator\", publicado en 1788, estima que ao redor de 500 homes quen traballaban arrastrando as embarcaci\u00f3ns perder\u00edan os seus postos de traballo. Non se puido chegar a un acordo, polo que se lle pediu a William Jessop que volvese avaliar a situaci\u00f3n. El suxeriu que a dragaxe, afondamento e restrici\u00f3n do ancho do canal pod\u00eda mellorar de xeito significativo a profundidade navegable, a\u00ednda que ser\u00edan necesarios cortes en Wilford, na ponte Nottingham e en Holme. Esta proposta formou a base para unha lei do parlamento obtida en 1783, que tam\u00e9n permitiu que se constru\u00edse un cami\u00f1o para os remolques dos cabalos. Jessop realizou un estudo para un corte lateral e unha esclusa en Sawley en 1789, e foi constru\u00edda por 1793.\nAo principio da d\u00e9cada de 1790, a navegaci\u00f3n realizou petici\u00f3ns para un desv\u00edo do r\u00edo en Nottingham, onde o paso trala ponte Trent era perigoso, e a ameaza do canal que corre paralelo ao r\u00edo, que foi proposto por Erewash e as compa\u00f1\u00edas do canal Trent e Mersey. Co fin de manter o control de todo o r\u00edo, eles apoiaron a inclusi\u00f3n do corte Beeston na factura polo Nottingham Canal, o que impediu \u00e1 empresa Erewash Canal conseguir o permiso para constru\u00edr. O canal paralelo foi frustrado en maio de 1793, cando negociaron o retiro do proxecto de lei do canal propo\u00f1endo un estudo profundo do r\u00edo que levar\u00eda a s\u00faa propia lexislaci\u00f3n, que foi presentada ante o parlamento. William Jessop realizou a investigaci\u00f3n axudado por Robert Whitworth, e publicaron a s\u00faa reportaxe en xullo de 1793. As principais propostas inclu\u00edron un corte e unha esclusa en Cranfleet, onde o r\u00edo Soar se xunta co Trent, un corte, esclusas e presas en Beeston, que ligar\u00edan coa canle de Nottingham en Lenton, e un corte e unha esclusa en Holme Pierrepont.\nO obxectivo das melloras era aumentar a profundidade m\u00ednima de dous p\u00e9s (0.6 metros) a tres p\u00e9s (0.9 metros). A principios de 1796, o corte Beeston estaba operativo, seguido polo corte Cranfleet en 1797, e o corte Holme en 1800 e a obra finalmente rematouse o 1 de setembro de 1801. O custo excedeu o capital autorizado por unha ampla marxe, pero a compa\u00f1\u00eda continuou a pagar un dividendo do sete por cento nas acci\u00f3ns orixinais e nas creados para financiar o novo traballo. En 1823 e de novo en 1831, os membros da navegaci\u00f3n Newark propuxeron melloras para o r\u00edo, de xeito que as maiores embarcaci\u00f3ns puidesen utilizado, pero a compa\u00f1\u00eda de navegaci\u00f3n Trent estaba conseguindo un beneficio saudable, e non v\u00eda a necesidade de facer ese traballo.\nCompetencia.\nA chegada dos ferrocarr\u00eds resultou un significante cambio para a compa\u00f1\u00eda. As peaxes foron reducidas para reter o tr\u00e1fico, os salarios foron incrementados para reter a forza de traballo, e buscaron a fusi\u00f3n cunha empresa ferroviaria. O Nottingham e o ferrocarril Gainsborough ofreceu 100 libras esterlinas por acci\u00f3n en 1845, pero esta foi rexeitada. A peaxe caeu do \u00a311\u00a0344 en 1839 a \u00a33111 en 1855. Moitas das hidrov\u00edas de conexi\u00f3n foron compradas por compa\u00f1\u00edas ferroviarias, e aos poucos caeu na ru\u00edna. Nun intento de mellorar a situaci\u00f3n, a compa\u00f1\u00eda xogou coa idea de cables arrastrados por remolcadores de vapor, pero no seu lugar adquiriu unha draga de vapor convencional e alg\u00fans remolcadores de vapor. O custo das melloras era moi grande para a antiga empresa, e as\u00ed unha lei do parlamento foi obtida en 1884 para reestruturar a compa\u00f1\u00eda e recadar capital adicional. Ao non obter gran parte do capital deu lugar a outro lei que foi obtida en 1887, con similares obxectivos e resultados semellantes. A terceira lei de 1892 reverteu o nome da compa\u00f1\u00eda de navegaci\u00f3n Trent, e esta vez, realiz\u00e1ronse algunhas melloras.\nCun tr\u00e1fico a\u00ednda entre 350\u00a0000 e 400\u00a0000 toneladas por ano, Frank Rayner converteuse en enxe\u00f1eiro en 1896, e a compa\u00f1\u00eda estaba convencida de que eran necesarios grandes trabalos para que sobrevivise a navegaci\u00f3n. O enxe\u00f1eiro do canal Manchester Ship, Sir Edward Leader Williams, foi encargado de inspeccionar o r\u00edo, mentres as negociaci\u00f3ns coa compa\u00f1\u00eda de North Staffordshire Railway, que posu\u00eda o canal Trent e Mersey e mantivo a s\u00faa viabilidade, asegurou que algunhas das cl\u00e1usulas das leis anteriores do parlamento non impediron o progreso. Un plan para constru\u00edr seis esclusas entre Cromwell e Holme, e a dragaxe desta secci\u00f3n para asegurar que fose de 60 p\u00e9s (18 m) de ancho e 5 p\u00e9s (1.5 m) de profundidade foi autorizada por unha lei do parlamento obtida en 1906. Aumentar o financiamento era dif\u00edcil, pero foi conseguida polo presidente e o vicepresidente, e a construci\u00f3n de Cromwell Lock comezou en 1908. Os membros da navegaci\u00f3n Newark financiaron melloras para a esclusa da cidade de Newark ao mesmo tempo, e a dragaxe do canal foi financiado en gran parte pola venda de 400\u00a0000 toneladas de grava extra\u00edda do leito do r\u00edo. En 188 por 30 p\u00e9s (57 por 9.1 m), a esclusa de Cromwell poder\u00eda colgar un cable e tres barcazas, e foi inaugurado o 22 de maio de 1991. O transporte de petr\u00f3leo propiciou un aumento positivo para o comercio do r\u00edo, pero pouco m\u00e1is traballo se levou a cabo antes do comezo da primeira guerra mundial.\nModernizaci\u00f3n.\nO incremento dos custos de funcionamento despois da primeira guerra mundial non pod\u00eda ser compensado polo aumento das peaxes, porque a empresa non ti\u00f1a poderes legais para facelo, e as\u00ed suxeriu que o Ministerio de Transportes asumise a navegaci\u00f3n, o que fixeron o 24 de setembro de 1920. As peaxes elev\u00e1ronse e o comit\u00e9 recomendou melloras no r\u00edo. Nottingham Corporation investiu unhas 450\u00a0000 libras na construci\u00f3n das esclusas autorizadas pola lei de 1906, comezando coa de Holme o 28 de setembro de 1921, e rematando coa de Hazelford, que foi inaugurada oficialmente por Neville Chamberlain o 25 de xu\u00f1o de 1926. Un pr\u00e9stamo de Nottingham Corporation e unha subvenci\u00f3n de Unemployment Grants Committee, permitiulle \u00e1 compa\u00f1\u00eda reconstru\u00edr a esclusa de Newark Nether, que foi aberta o 12 de abril de 1926.\nA comezos de 1930, a compa\u00f1\u00eda considerou ampliar a navegaci\u00f3n por enriba de Nottingham, as\u00ed como as melloras da navegaci\u00f3n do r\u00edo Soar, entre Trent Lock e Leicester. Houbo tam\u00e9n negociaci\u00f3ns coa London and North Eastern Railway, que foron responsables do canal de Nottingham entre Trent Lock e Lenton. Os plans para as novas e m\u00e1is grandes esclusas en Beeston e Wilford foron retirados cando o Trent Catchment Board se opuxo a elas. Grand Union negouse a mellorar a navegaci\u00f3n do Soar, porque a compa\u00f1\u00eda de navegaci\u00f3n Trent non pod\u00eda garantir 135\u00a0000 toneladas de tr\u00e1fico adicional. A compa\u00f1\u00eda tam\u00e9n considerou un plan para reabrir o r\u00edo a Burton, que ter\u00eda implicado a reconstruci\u00f3n da esclusa de Kings Mills e a construci\u00f3n doutras catro novas. Engadiuse un conxunto extra de portas \u00e1 esclusa de Cromwell en 1935, creando efectivamente un segundo bloqueo, mentres a secci\u00f3n de Lenton a Trent Lock foi alugada a LNER en 1936, e finalmente mercada en 1946.\nFrank Rayner, que estivera coa compa\u00f1\u00eda dende 1887, e servira como enxe\u00f1eiro e m\u00e1is tarde director xeral desde 1896, morreu en decembro de 1945. Sir Ernest Jardine, que mentres fora vicepresidente ti\u00f1a financiado en parte a primeira esclusa en Cromwell, morreu en 1947, e a compa\u00f1\u00eda deixou de existir en 1948, cando as hidrov\u00edas foron nacionalizadas. O \u00faltimo acto dos directores foi pagar un 7.5 por cento do dividendo sobre as acci\u00f3ns en 1950. Asumindo a responsabilidade pola hidrov\u00eda, a Comisi\u00f3n de Transportes ampliou a esclusa da cidade de Newark en 1952, e a esclusa inundable de Holme foi eliminada para reducir o risco de inundaci\u00f3ns en Nottingham. Entre 1957 e 1960 realiz\u00e1ronse m\u00e1is melloras: as d\u00faas esclusas de Cromwell convert\u00e9ronse nunha, capaz de soportar oito barcazas, o equipo de drenaxe foi actualizado e varias esclusas foron mecanizados. O trafico ascendeu de 620\u00a0000 toneladas en 1951 a 1\u00a0017\u00a0356 toneladas en 1964, pero todo isto foi por baixo de Nottingham. O transporte comercial por enriba de Nottingham cesou durante a d\u00e9cada de 1950 e foi substitu\u00eddo por cruceiros de pracer.\nA\u00ednda que o uso comercial do r\u00edo diminu\u00edu, a parte m\u00e1is baixa do r\u00edo, entre Cromwell e Nottingham a\u00ednda pode ser empregada por grandes barcas de motor de ata preto de 150 p\u00e9s de longo cunha capacidade aproximadamente de 300 toneladas.\nA navegaci\u00f3n hoxe.\nO r\u00edo \u00e9 legalmente navegable unhas 117 millas (188\u00a0km) por debaixo de Burton upon Trent. Con todo, para fins pr\u00e1cticos, a navegaci\u00f3n por enriba da terminal do sur do canal de Trent e Mersey (ata Shardlow) real\u00edzase polo canal, en vez de no propio r\u00edo. O canal T&amp;M conecta o tren a Potteries e segue a Runcorn e ao canal Bridgewater.\nR\u00edo abaixo de Shardlow, o r\u00edo non \u00e9 navegable ata Cromwell Lock cerca de Newark, excepto en Nottingham (corte de Beeston e canal de Nottingham) e ao oeste de Nottingham, onde hai dous tramos do canal, os cortes de Sawley e Cranfleet. Despois da esclusa de Cromwell, o Trent ten mareas e polo tanto s\u00f3 pode ser percorrido por navegantes expertos e ben equipados. Son obrigatorias as luces de navegaci\u00f3n e unha \u00e1ncora e cable apropiados. Associated British Ports, a autoridade de navegaci\u00f3n polo r\u00edo dende Gainsborough a Trent Falls, insiste en que calquera persoa responsable dun barco debe ter experiencia nas augas con mareas.\nA experiencia \u00e9 especialmente necesaria en Trent Falls, un lugar solitario onde o Trent se xunta con Yorkshire, a partir do esteiro do Humber. Os horarios das correntes e mareas dos dous r\u00edos e o esteiro son moi complexos aqu\u00ed, e var\u00eda ao longo do ciclo lunar. Os barcos que descenden o Trent nunha marea minguante moitas veces te\u00f1en que ancorar nas mesmas praias (a mi\u00fado na escuridade) en Trent Falls para esperar \u00e1 pr\u00f3xima marea de entrada para levalos ata o r\u00edo Ouse.\nContaminaci\u00f3n.\nO 7 de outubro de 2009 o goberno anunciou que o Trent sufrira un grave incidente de contaminaci\u00f3n cando cianuro e amon\u00edaco parcialmente tratados procedentes de sumidoiros atoparon o seu cami\u00f1o cara ao r\u00edo, matando miles de peixes."}
{"id": "223753", "revid": "23204", "url": "https://gl.wikipedia.org/wiki?curid=223753", "title": "Monte Ilicino", "text": ""}
{"id": "223754", "revid": "785", "url": "https://gl.wikipedia.org/wiki?curid=223754", "title": "Ra\u00ed\u00f1a Lupa", "text": "A Ra\u00ed\u00f1a Lupa, (tam\u00e9n co\u00f1ecida como Ra\u00ed\u00f1a Lopa, Ra\u00ed\u00f1a Luparia, Ra\u00ed\u00f1a Luca e Ra\u00ed\u00f1a Loba) \u00e9 un personaxe da mitolox\u00eda galega. \nLenda.\nAparece no \"C\u00f3dice Calixtino\", no que se conta como en chegando os restos do ap\u00f3stolo Santiago a Iria Flavia, son depositados na propiedade dunha se\u00f1ora chamada Lupa. Esta env\u00edaos cabo do gobernador de Duio coa intenci\u00f3n de que se desfaga deles, mais o gobernador non s\u00f3 non consegue tornalos de al\u00ed, sen\u00f3n que morre no intento.\nTempo despois volven os disc\u00edpulos co corpo xunta de Lupa e esta, coa intenci\u00f3n de enganalos por segunda vez, m\u00e1ndaos \u00f3 Monte Ilicino (o Pico Sacro) para que collan dous dos seus bois que lles carrexen o material necesario para o sepulcro. No Monte Ilicino hai unha cova que \u00e9 a entrada do inferno e est\u00e1 custodiada por un drag\u00f3n, mais a presenza da cruz fulm\u00ednao e os touros bravos que levaban os disc\u00edpulos amansan milagrosamente.\nLupa, \u00f3 co\u00f1ecer que o seu plan fracasara, conv\u00e9rtese \u00f3 cristianismo e axuda na construci\u00f3n da morada do ap\u00f3stolo no Libred\u00f3n. \nInterpretaci\u00f3n.\nA s\u00faa figura esta suxeita a m\u00faltiplas interpretaci\u00f3ns. Desde a que defende a creaci\u00f3n do seu mito pola igrexa cat\u00f3lica, at\u00e9 quen pensa que Lupa poder\u00eda ser a representaci\u00f3n dunha deusa precristi\u00e1, probablemente a versi\u00f3n feminina de Lug. En calquera caso docum\u00e9ntase a s\u00faa presenza ao longo dos s\u00e9culos, de tal xeito que no medievo boa parte da aristocracia galega afirmaba descender dela.\nNa m\u00fasica.\nO 2 de xullo de 2016 estreouse no Teatro Col\u00f3n da Coru\u00f1a a \u00f3pera \"A Ra\u00ed\u00f1a Lupa\", con m\u00fasica do compositor galego Fernando V. Arias e libreto de Xo\u00e1n P\u00e9rez."}
{"id": "223755", "revid": "23204", "url": "https://gl.wikipedia.org/wiki?curid=223755", "title": "Carly Rae Jepsen", "text": "Carly Rae Jepsen, nada en Mission (Columbia Brit\u00e1nica) o 21 de novembro de 1985, \u00e9 unha cantautora canadense.\nNo 2007, quedou terceira na quinta temporada de \"Canadian Idol\" e formou parte da xira de concertos de Canadian Idol Top 3. Pouco despois de competir no \"Canadian Idol\", firmou con Fontana Records e MapleMusic Recordings, e lanzou o seu primeiro \u00e1lbum, \"Tug of War\", o 30 de setembro de 2008. Tres anos m\u00e1is tarde, lanzou o novo sinxelo, chamado \"Call Me Maybe\", en 604 Records, o cal foi seguido polo lanzamento do seu primeiro disco, \"Curiosity\", o 14 de febreiro de 2012. \"Call Me Maybe\" recibiu un \u00e9xito popular excepcional, obtendo co v\u00eddeo de YouTube sobre 200 mill\u00f3ns de visitas e alcanzando o primeiro posto no US \"Billboard\" e no Canadian Hot 100. O sinxelo tam\u00e9n foi o n\u00famero un noutros 19 pa\u00edses . Jepsen firmou con Interscope Records no 2012. As influencias de Jepsen incl\u00faen a James Taylor, Bruce Springsteen, Van Halen, Kimbra, La Roux, e Robyn.\nTraxectoria.\nJepsen foi \u00f3 Heritage Park Secondary School en Mission, e fixo desde al\u00ed o posgraduado. M\u00e1is tarde ela foi o Canadian College of Performing Arts en Victoria antes de presentarse para o \"Canadian Idol\". Despois de acabar a xira de Canadian Idol, Jepsen volveu \u00e1 Columbia Brit\u00e1nica para centrarse en escribir, gravar e completar a s\u00faa banda. A s\u00faa demostraci\u00f3n chamou a atenci\u00f3n e finalmente firmou un contrato de representaci\u00f3n con Simkin Artist Management e Dexter Entertainment. Foi seguido rapidamente un contrato con Fontana Records/MapleMusic Recordings, conducindo a Jepsen ao estudio do compositor Ryan Stewart.\n2008\u201311: \"Tug of War\".\nO 16 de xu\u00f1o de 2008, Jepsen lanzou o seu primeiro e outro novo sinxelo, un \"cover\" da canci\u00f3n \"Sunshine on My Shoulders\",de John Denver, e o \u00fanico \"cover\" do seu primeiro \u00e1lbum. O 21 de xullo de 2008, Jepsen engadiu d\u00faas novas canci\u00f3ns do \u00e1lbum a s\u00faa p\u00e1xina de MySpace : \"Bucket\" e \"Heavy Lifting\"\nEn agosto de 2008, Jepsen anunciou na s\u00faa p\u00e1xina de MySpace o t\u00edtulo do seu \u00e1lbum \"Tug of War\", este foi lanzado o 30 de setembro de 2008. Na p\u00e1xina tam\u00e9n mencionou d\u00faas canci\u00f3ns m\u00e1is que se inclu\u00edron no \u00e1lbum: \"Tug of War\" e \"Sweet Talker\". O primeiro foi lanzado en iTunes o 16 de setembro de 2008 e recibiu o airplay da radio en varias estaci\u00f3ns a trav\u00e9s do Canad\u00e1. Ela cantou a segunda canci\u00f3n na s\u00faa audici\u00f3n do \"Canadian Idol\"\nO v\u00eddeo musical \"Tug of War\" foi lanzado en xaneiro de 2009. \"Bucket\", o seu segundo sinxelo, foi lanzado en maio de 2009. Un v\u00eddeo de \"Sour Candy\", un d\u00fao con Josh Ramsay de Marianas Trench, deron lugar a produci\u00f3n de \"Call Me Maybe\", que tam\u00e9n foi lanzado. Todos os v\u00eddeos musicais de Jepsen foron dirixidos por Ben Knechtel. Na primavera de 2009 fixo unha xira polo oeste do Canad\u00e1 con Marianas Trench e Shiloh. Logo fixo unha xira polo Canad\u00e1 con Marianas Trench, The New Cities e Mission District.\n2011-presente:\u00c9xito comercial:\"Curiosity\" e \"Kids\".\nO segundo \u00e1lbum de Jepsen foi lanzado o 14 de febreiro de 2012. Froi producido por Ryan Stewart, Kevin James Maher produciu a pista \"Dear Julien\". O mesmo d\u00eda do lanzamento do \u00e1lbum, Justin Bieber fixo un anuncio no programa Much Music, New Music Live de que Jepsen firmara co School Boy Records e que o selo discogr\u00e1fico correu polo representante de Justin, Scooter Braun\nA canci\u00f3n principal, \"Call Me Maybe\" foi lanzada o 21 de setembro de 2011 e foi producida por Josh Ramsay de Marianas Trench e co-escrito por Jepsen, Ramsay e Tavish Crowe. \"Call Me Maybe\" \u00e9 a primeira canci\u00f3n da artista canadense para alcanzar a cima da lista dixital desde a canci\u00f3n \"Baby\" de Justin Bieber en xaneiro de 2010. Tam\u00e9n est\u00e1 solo a 11 canci\u00f3ns, de alcanzar o n\u00famero un da lista Digital Songs desde que Nielsen SoundScan empezou a rexistrar as descargas dixitais en 2005. A canci\u00f3n foi tam\u00e9n coroada como n\u00famero un no \"Billboard \" da Candaian Hot 100, sendo a cuarta artista en conseguilo, despois da canci\u00f3n \"Girlfriend\" de Avril Lavigne, \"I Belive\" de Nikki Yanofsky e a versi\u00f3n \"Waving Flag\" de Young Artists for Haiti do rapeiro canadense K'naan.\nJepsen est\u00e1 actualmente de xira no Shouth It World Tour. Ela fixo o acto de apertura do pop-rock trio Hanson. En febreiro de 2012, Jepsen visitou a Justin Bieber e Scooter Braun nos \u00c1nxeles (California), onde posteriormente ela firmou con School Boy Records e Interescope. A s\u00faa m\u00fasica a\u00ednda ser\u00e1 distribu\u00edda por 604 Records no Canad\u00e1. O 23 de marzo de 2012, Jepsen fixo o seu primeiro debut na televisi\u00f3n Americana no Ellen DeGeneres Show, lanzando \"Call Me Maybe\"( con Jared Manierka en claves), m\u00e1is tarde xuntouse con Justin Bieber. Carly foi tam\u00e9n a primeira concursante do Canadian Idol en entrar na lista do Reino Unido, cando \"Call Me Maybe\" debutou no n\u00famero un.\nJepsen prensentouse a Citywalk at Universal Studios o 14 de abril de 2012. A catrocentas persoas que pagaron cinco d\u00f3lares permit\u00edronlle co\u00f1ecer \u00e1 cantante e conseguir \u00e1lbums firmados por ela.\nJepsen, que ten 26 anos, \u00e9 observada como viste \"demasiado xove\" para a s\u00faa idade, posiblemente nun esforzo para atraer a demograf\u00eda preadolescente, ou para gardar unha \"limp\u00edsima\" imaxe en contraste cos seus esc\u00e1ndalos contempor\u00e1neos.\n0 20 de maio de 2012, Jepsen interpretou \"Call Me Maybe\" no 2012 Billboard Music Awards. En maio de 2012, interpretou \"Tug of War\",\"Curiosity\" e \"Call Me Maybe\" no primeiro concerto Q102 Springle Ball. O 17 de xu\u00f1o de 2012, interpretou \"Call Me Maybe\" no 2012 Much Music Video Awards e m\u00e1is tarde o dueto con Flo Rida, \"Wild Ones\". O 26 de xu\u00f1o de 2012 o d\u00fao de Jepsen con Owl City 'Good Time\" foi lanzado como descarga dixital. A canci\u00f3n esperase que apareza no \u00e1lbum de ambos artistas. Esta canci\u00f3n debutou como n\u00famero 18 no Billboard Hot 100, convert\u00e9ndose no segundo \"top 20 hit\", para os dous, da lista. A canci\u00f3n pronto coroou o n\u00famero 13.\nA principios de agosto de 2012, Jepsen anunciou que o seu segundo \u00e1lbum, \"Kiss\", ser\u00eda lanzado o 18 de setembro de 2012. Como parte da promoci\u00f3n do \u00e1lbum, Jepsen aparecer\u00e1 no primeiro episodio da quinta temporada do \"primetime\" de The CW soap opera, 90210 e \u00e9 esperado para lanzar a nova canci\u00f3n do seu \u00e1lbum. O seu episodio est\u00e1 previsto para o 8 de outubro de 2012."}
{"id": "223756", "revid": "25871", "url": "https://gl.wikipedia.org/wiki?curid=223756", "title": "Alexandra Roach", "text": "Alexandra Roach, nada en Ammanford (Carmarthenshire) en 1987, \u00e9 unha actriz galesa de cinema e televisi\u00f3n. Destaca o seu traballo no serial televisivo en lingua galesa \"Pobol Y Cwm\", no que participou de adolescente entre os anos 2003 e 2005. Interpretou a Margaret Thatcher de moza no filme \"The Iron Lady\", protagonizado por Meryl Streep."}
{"id": "223759", "revid": "27155", "url": "https://gl.wikipedia.org/wiki?curid=223759", "title": "Cancro pulmonar", "text": ""}
{"id": "223761", "revid": "98629", "url": "https://gl.wikipedia.org/wiki?curid=223761", "title": "Tero Pitk\u00e4m\u00e4ki", "text": "Tero Kristian Pitk\u00e4m\u00e4ki, nado en Ilmajoki (Finlandia) o 19 de decembro de 1982, \u00e9 o primeiro lanzador de xavelina e antigo campi\u00f3n mundial. Fixo a mellor marca persoal en 91.53m, no ano 2005.\nTraxectoria profesional.\nPitk\u00e4m\u00e4ki rematou 8\u00ba na competici\u00f3n de xavelina para homes nos Xogos Ol\u00edmpicos de 2004 co resultado de 83.01 m e dende ent\u00f3n desenvolveuse como un dos lanzadores de xavelina l\u00edderes mundiais. Dende agosto do 2005, cando lanzou 91.53 m, converteuse nun dos favoritos para o Campionato Mundial de Atletismo 2005, que foi celebrado no seu pa\u00eds de orixe. Por\u00e9n, quedou tan s\u00f3 de cuarto cun resultado de 81.27 m. Pitk\u00e4m\u00e4ki ga\u00f1ou a s\u00faa primeira medalla quedando segundo nos Campionatos Europeos de Atletismo 2006.\nO venres 13 de xullo do 2007, durante a Liga de Ouro 2007 estaba en Roma no Estadio Ol\u00edmpico. Tero Pitk\u00e4m\u00e4ki lanzou unha xavelina demasiado lonxe e desviada \u00e1 esquerda e pegoulle ao saltador franc\u00e9s Salim Sdiri nun lado do lombo. Sdiri foi levado a un hospital de Roma por urxencias a\u00ednda que presentaba feridas que non revest\u00edan gravidade.\nO 5 de agosto Pitk\u00e4m\u00e4ki ga\u00f1ou o seu 4\u00ba triunfo finland\u00e9s consecutivo cun lanzamento de 89.43 metros. No Campionato do Mundo de Atletismo 2007 en Osaka, Xap\u00f3n, Pitk\u00e4m\u00e4ki ga\u00f1ou a s\u00faa segunda medalla de ouro en xavelina cun tiro de 89.16 metros. Co seu \u00faltimo tiro da competici\u00f3n, mellorou o seu resultado final a 90.33 metros.\nO 5 de outubro do 2007, Tero Pitk\u00e4m\u00e4ki foi honrado como o Atleta Europeo do Ano pola Asociaci\u00f3n de Atletas Europeos. As s\u00faas 11 marcas que perseguen o r\u00e9cord, inclu\u00edndo a marca de Campi\u00f3n Mundial, a Liga de Ouro en Oslo e Par\u00eds e a s\u00faa mellor marca, tam\u00e9n en Europa, cun tiro de 91.23 metros foron os factores para escollelo. En decembro, Pitk\u00e4m\u00e4ki foi votado o Deportista finland\u00e9s do Ano polos membros da Asociaci\u00f3n de Periodistas Finlandeses. Imp\u00faxose ao campi\u00f3n mundial de F\u00f3rmula Un Kimi R\u00e4ikk\u00f6nen entre outros."}
{"id": "223764", "revid": "5863", "url": "https://gl.wikipedia.org/wiki?curid=223764", "title": "Les Mauvais Bergers", "text": ""}
{"id": "223767", "revid": "1505", "url": "https://gl.wikipedia.org/wiki?curid=223767", "title": "Ferro Carril Oeste", "text": ""}
{"id": "223768", "revid": "98629", "url": "https://gl.wikipedia.org/wiki?curid=223768", "title": "Freixenet", "text": "Freixenet \u00e9 unha empresa familiar de orixe catal\u00e1 adicada \u00e1 produci\u00f3n e comercializaci\u00f3n de cava e vi\u00f1os. Actualmente o Grupo Freixenet ten 18 adegas en sete pa\u00edses.\nHistoria.\nA empresa ten as s\u00faas orixes na uni\u00f3n de d\u00faas familias especializadas no sector do vi\u00f1o: os Ferrer, propietarios da herdade a Freixeneda orixinaria do s\u00e9culo XIII, e os Salas, fundadores de Casa Sala. Pedro Ferrer Bosch casou con Dolores Sala Viv\u00e9. As orixes de Freixenet foron na produci\u00f3n de cava como alternativa \u00e1 produci\u00f3n de vi\u00f1o en 1914. Nos anos 1920 e 1930 a marca comezou a acadar sona e ata en 1935 chegaron a vender cava nos Estados Unidos. A Guerra Civil Espa\u00f1ola fixo que a familia perdese o control da empresa que durante a guerra civil espa\u00f1ola e a segunda guerra mundial fixeron que a empresa crecese moi lentamente. En 1941 sacaron ao mercado a s\u00faa marca \"Carta Nevada\" e en 1974 Freixenet lanza \"Cord\u00f3n Negro\" que v\u00e9ndese xa en m\u00e1is de 140 pa\u00edses. Desde os anos 1970 Freixenet comezou a s\u00faa expansi\u00f3n nos mercados internacionais.\nA d\u00eda de hoxe Freixenet \u00e9 a empresa que m\u00e1is cava vende f\u00f3ra de Espa\u00f1a. Dende os anos 1920 a empresa caracter\u00edzase por unha publicidade diferenciadora. Os seus carteis e dende 1977 polos seus anuncios de televisi\u00f3n polo Nadal."}
{"id": "223769", "revid": "89787", "url": "https://gl.wikipedia.org/wiki?curid=223769", "title": "Gilbert Licudi", "text": "Gilbert Licudi \u00e9 un avogado e deputado de Xibraltar, membro do Partido Socialista Laborista de Xibraltar (GSLP). Est\u00e1 casado e ten dous fillos.\nBiograf\u00eda.\nLicudi estudou na Bayside Comprehensive School, onde foi contempor\u00e1neo de Peter Montegriffo e Dominique Searle. Pero deixou a escola aos 17 anos e comezou a traballar para \"Blands\" e GB Airways. Despois de casar, trasladouse en 1979 coa s\u00faa esposa a Inglaterra, onde traballou para a compa\u00f1\u00eda a\u00e9rea rusa Aeroflot no aeroporto de Heathrow.\nEn 1981 Licudi e esposa regresaron a Xibraltar, onde ele foi contratado polo \"Castle Marketing Group\", de Joe Holliday. Neste momento tam\u00e9n se afiliou ao GSLP, e despois das elecci\u00f3ns de 1984, foi invitado incorporarse \u00e1 executiva do partido. Nesta \u00e9poca tam\u00e9n comezou a escribir unha columna semanal no \"The People\".\nAos 28 anos, era membro da executiva do partido cando decidiu afastarse de Xibraltar, e estudar dereito en Chelmsford, East Anglia. Conclu\u00edu os seus estudos en Londres, na Inns of Court Law School e foi admitido como avogado en 1992, en Londres e en Xibraltar.\nLicudi fixo carreira na firma de advocacia Hassans International Law Firm, onde traballou con Peter Montegriffo. Neste momento, volveu \u00e1 pol\u00edtica, disposto a levar a s\u00faa experiencia de resoluci\u00f3n de conflitos en favor das mudanzas pol\u00edticas que xulgaba necesarias acerca de Xibraltar.\nEn 2007, Licudi presentouse como candidato do GSLP nas elecci\u00f3ns xerais. Foi nomeado ministro na sombra para o Emprego, Tr\u00e1fico, Xuventude e Deporte. En abril de 2011, cando Fabian Picardo tornouse l\u00edder do GSLP (e da oposici\u00f3n), Licudi foi nomeado Ministro de Educaci\u00f3n, Servizos financeiros e transportes, e as \u00e1reas de Xuventude e Deportes foron transferidas a Steven Linares.\nCoa vitoria do GSLP nas elecci\u00f3ns xerais de 2011, Licudi foi nomeado Ministro de Educaci\u00f3n, Servizos Financeiros, Xogo, Telecomunicaci\u00f3ns e Xustiza."}
{"id": "223771", "revid": "1131", "url": "https://gl.wikipedia.org/wiki?curid=223771", "title": "Revoluci\u00f3n de Asturias", "text": ""}
{"id": "223778", "revid": "81969", "url": "https://gl.wikipedia.org/wiki?curid=223778", "title": "AC Sparta Praha", "text": "O AC Sparta Praga (en checo AC Sparta Praha) \u00e9 un equipo de f\u00fatbol da cidade de Praga (Rep\u00fablica Checa). O seu nome fai referencia \u00e1 cidade grega de Esparta.\nO Sparta emprega as cores azul (simbolizando a Europa), vermello (simbolizando a cidade real) e o amarelo (xunto co vermello, as cores oficiais da cidade de Praga) no seu escudo. O seu principal rival \u00e9 o Slavia Praga. O cl\u00e1sico, \u00e9 considerado como a maior rivalidade do pa\u00eds e \u00e9 co\u00f1ecido como \"Derbie S\"."}
{"id": "223779", "revid": "19415", "url": "https://gl.wikipedia.org/wiki?curid=223779", "title": "AC Sparta Praga", "text": ""}
{"id": "223780", "revid": "98629", "url": "https://gl.wikipedia.org/wiki?curid=223780", "title": "Festival Internacional da Primavera de Praga", "text": "O Festival Internacional da Primavera de Praga (en checo Mezin\u00e1rodn\u00ed hudebn\u00ed festival Pra\u017esk\u00e9 jaro, comunmente co\u00f1ecido como Pra\u017esk\u00e9 jaro) \u00e9 un festival de m\u00fasica cl\u00e1sica que se celebra anualmente na cidade de Praga (Rep\u00fablica Checa) a partir do 12 de maio (aniversario da morte de Bed\u0159ich Smetana) e os primeiros d\u00edas do mes de xu\u00f1o. O Festival \u00e9 un escaparate permanente para solistas, orquestras sinf\u00f3nicas e grupos de c\u00e1mara de todo o mundo.\nHistoria.\nO Festival Internacional da Primavera de Praga naceu no ano 1946 como conmemoraci\u00f3n do primeiro aniversario da finalizaci\u00f3n da segunda guerra mundial, \u00e1 s\u00faa vez a \u010cesk\u00e1 Filharmonie celebraba o seu 50 aniversario."}
{"id": "223782", "revid": "89787", "url": "https://gl.wikipedia.org/wiki?curid=223782", "title": "Tabo\u00ed\u00f1a de Venus de Ammisaduqa", "text": "A Tabo\u00ed\u00f1a de Venus de Ammisaduqa \u00e9 unha t\u00e1boa de arxila achada na biblioteca do rei Asurbanipal en N\u00ednive do s\u00e9culo VII a. C., de 17,14\u00a0cm de lonxitude por 9,2 de ancho, que amosa observaci\u00f3ns sobre a aparici\u00f3n e desaparici\u00f3n do planeta Venus recollidas durante o reinado do monarca babilonio Ammisaduqa mil anos antes, cuarto sucesor de Hammurabi. Est\u00e1 exposta no British Museum.\nImportancia.\nA importancia desta t\u00e1boa, escrita en cuneiforme, radica en que grazas \u00e1s observaci\u00f3ns astron\u00f3micas que recolle, e co\u00f1ecendo a duraci\u00f3n dos reinados de cada rei a trav\u00e9s das Listas Reais, foi posible situar absolutamente o oitavo ano do reinado de Ammisaduqa e, con relaci\u00f3n a el, os anos do resto dos reis da I Dinast\u00eda amorita de Babilonia e do resto de reis do Pr\u00f3ximo Oriente Antigo.\nPor\u00e9n, a inconsistencia e ambig\u00fcidade dos datos fornecidos pola tabo\u00ed\u00f1a non permitiu que se acadase o consenso entre os expertos, polo que existen ata cinco cronolox\u00edas diferentes para esta \u00e9poca do Oriente Pr\u00f3ximo: ultralonga, longa, media, curta e ultracurta. Por exemplo, para o ano de inicio do reinado do propio Ammisaduqa, as cronolox\u00edas longa, media e curta propo\u00f1en:\nInvestigaci\u00f3n.\nA t\u00e1boa forma parte do conxunto Enuma anu enlil (\"Os d\u00edas de Anu e Enlil\"), tratado de astrolox\u00eda babilonia, que interpreta fen\u00f3menos astron\u00f3micos en clave de agoiros para o futuro. Foi publicada inicialmente en 1870 por Henry Creswicke Rawlinson e George Smith como \"Enuma Anu Enlil Tablet 63\", en \"Tablet of Movements of the Planet Venus and their Influences\" (\"The Cuneiform Inscriptions of Western Asia\", volume III).\nA s\u00faa importancia cronol\u00f3xica foi reco\u00f1ecida por primeira vez en 1912, cando Franz Xaver Kluger logrou identificar o \"Ano do Trono de Ouro\" mencionado no texto co oitavo ano do reinado de Ammisaduqa."}
{"id": "223783", "revid": "89787", "url": "https://gl.wikipedia.org/wiki?curid=223783", "title": "Cana (vexetal)", "text": "Co termo cana, canaveira, canavela ou canivela des\u00edgnase o talo de moitas gram\u00edneas, cil\u00edndrico, oco e con n\u00f3s, coma o do millo ou dos bamb\u00fas. Por extensi\u00f3n, moitos vexetais con talos deste xeito reciben este nome."}
{"id": "223784", "revid": "18868", "url": "https://gl.wikipedia.org/wiki?curid=223784", "title": "Saccharum officinarum", "text": ""}
{"id": "223785", "revid": "89787", "url": "https://gl.wikipedia.org/wiki?curid=223785", "title": "Cana", "text": "A cana ou cana com\u00fan (Arundo donax) \u00e9 unha especie de planta herb\u00e1cea pertencente \u00e1 familia Poaceae. \u00c9 unha especie com\u00fan en Galicia.\nDescrici\u00f3n.\n\u00c9 unha planta semellante ao bamb\u00fa, do que se diferenza porque de cada n\u00f3 sae unha \u00fanica folla que enva\u00ed\u00f1a o talo.\nAcada os 2\u20135 m de altura, ten o talo groso e oco. As follas lanceoladas son longas de 5\u20137\u00a0cm que envolven o caule a xeito de l\u00e1minas verdes brillante. As flores fican nunha gran pan\u00edcula de mazaroqui\u00f1as viol\u00e1ceas ou amarelas de 3-6 dm de lonxitude. Cada mazaroca ten unha ou d\u00faas flores. A floraci\u00f3n acontece a finais do ver\u00e1n e no outono. \n\u00c9 a meirande das gram\u00edneas do sur de Europa.\nH\u00e1bitat.\nBra\u00f1as e lameiros de augas permanentes ou estacionais; sistemas sunares das praias, sebes etc.\nAs canas espar\u00e9xense grazas aos rizomas subterr\u00e1neos que medran formando grandes colonias de varios quil\u00f3metros ao longo dos regueiros ou en ill\u00f3s.\nDistribuci\u00f3n.\nSemella ser orixinaria de Asia, de onde colonizou a \u00e1rea mediterr\u00e1nea e mais o norte de \u00c1frica dende a antig\u00fcidade ao longo das ribeiras e gabias de rega. Do Mediterr\u00e1neo chegar\u00eda a Galicia. Tam\u00e9n est\u00e1 espallada polas Am\u00e9ricas. Est\u00e1 inclu\u00edda na listaxe \"100 das especies ex\u00f3ticas invasoras m\u00e1is dani\u00f1as do mundo\" da Uni\u00f3n Internacional para a Conservaci\u00f3n da Natureza.\nEtimolox\u00eda.\nO nome galego cana, v\u00e9n do lat\u00edn: \"canna\". Esta planta tam\u00e9n recibe os nomes de canaveira, canavela e canivela. Un lugar poboado de canas ch\u00e1mase canedo ou canaval.\nO nome xen\u00e9rico \"Arundo\" era o nome da cana no lat\u00edn antigo. O nome espec\u00edfico: \"donax\"\u00e9 un termo latino e grego dunha especie de cana, que en principio se usara como nome xen\u00e9rico, mais que resultou sin\u00f3nimo de \"Arundo\".\nPropiedades.\nServe de protecci\u00f3n \u00e1 fauna especialmente en zonas \u00e1ridas, por ser moitas veces a \u00fanica vexetaci\u00f3n mesta dispo\u00f1\u00edbel. Moitas especies de aves, ani\u00f1an ou dormen nos canavais.\nEmpr\u00e9gase como gu\u00eda das plantas e coma soporte ou trabes nas vi\u00f1as, onde se atan as vides.\nTam\u00e9n se emprega para a produci\u00f3n de ling\u00fcetas para os instrumentos de vento (simple (clarinete e saxof\u00f3n) e dupla (\u00f3boe e fagot).\nTam\u00e9n para fabricar instrumentos de vento coma o ney do Oriente Medio ou a frauta de pan, entre outros instrumentos tradicionais.\nUtilizouse coma diur\u00e9tico e para diminu\u00edr a produci\u00f3n de leite (antigalactogogo). Por v\u00eda externa \u00fasase para evitar a ca\u00edda do cabelo. O consumo excesivo pode producir hipotensi\u00f3n e depresi\u00f3n respiratoria.\nA cana \"Arundo donax\" produce m\u00e1is biomasa por hect\u00e1rea que calquera outra planta de biomasa co\u00f1ecida, \u00e1 parte do bamb\u00fa. Esta planta reco\u00f1\u00e9cese dende hai tempo como importante produtora de biomasa industrial xa que pode cultivarse nunha ampla variedade de tipos de solos e condici\u00f3ns clim\u00e1ticas. Acada a madureza (15 a 25 p\u00e9s) en aproximadamente un ano, e pode ser colleitada, dependendo do clima, dunha a tres veces ao ano. Ademais produce unha media de 25 toneladas de fibra de alta calidadade por acre d\u00faas veces ao ano. Ademais c\u00f3mpre salientar que pode ficar o cultivo no mesmo terreo uns 20 ou 25 anos antes de replantar. Non ten grandes necesidades de fertilizantes e herbicidas, polo que o custo e o impacto no contorno \u00e9 baixo.\nA partir da cana tam\u00e9n se fabrican biocarburantes (biodi\u00e9sel 8000 BTU/lb), grazas \u00e1 obtenci\u00f3n de metanol a partir da difusi\u00f3n gasosa como subproduto na fabricaci\u00f3n de celulosa."}
{"id": "223787", "revid": "1987", "url": "https://gl.wikipedia.org/wiki?curid=223787", "title": "R\u00edo Nore", "text": "O r\u00edo Nore (en irland\u00e9s \"An Fheoir\") \u00e9 un r\u00edo de Irlanda, que xunto co r\u00edo Barrow e o r\u00edo Suir, forma parte do grupo co\u00f1ecido como As Tres Irm\u00e1s. Ten unha lonxitude de 140 quil\u00f3metros e \u00e9 famoso pola pesca de salm\u00f3ns e troitas. Nace nunha zona monta\u00f1osa preto do monte Devil's Bit, no condado de Tipperary, e desemboca no Mar C\u00e9ltico."}
{"id": "223789", "revid": "18868", "url": "https://gl.wikipedia.org/wiki?curid=223789", "title": "Arundo donax", "text": ""}
{"id": "223790", "revid": "82922", "url": "https://gl.wikipedia.org/wiki?curid=223790", "title": "Zap\u00f3n (gaita)", "text": "O zap\u00f3n \u00e9 un mecanismo do soprete da gaita galega que consiste nunha ling\u00fceta feita tradicionalmente de coiro que permite soprar o aire dentro do fol da gaita e impide que volva sa\u00edr, facendo as funci\u00f3ns de v\u00e1lvula que funciona coa presi\u00f3n do aire exercida polo brazo ao apertar o fol.\nCaracter\u00edsticas.\nHabitualmente fanse de coiro, a\u00ednda que tam\u00e9n se elaboran con goma ou l\u00e1tex. Era habitual aproveitar as c\u00e1maras de aire das rodas das bicicletas para elaborar estas v\u00e1lvulas. O zap\u00f3n \u00fanese ao espigo do soprete, que vai metido dentro da buxa, a trav\u00e9s dun parafuso e leva unha l\u00e1mina de metal pequena para que o zap\u00f3n se mante\u00f1a no seu lugar. Son habituais tam\u00e9n outros tipos de soportes: un par de arames cruzados unidos ao espigo do soprete que permite que o zap\u00f3n estea solto; unha c\u00e1nula onde o zap\u00f3n se presenta como unha ling\u00fceta, igual que o pall\u00f3n do ronco e que vai inserida no burato do soprete, e outros. \u00c9 importante manter o zap\u00f3n h\u00famido para que act\u00fae debidamente, en especial os que est\u00e1n feitos de coiro.\nTam\u00e9n son zap\u00f3ns a parte que tapaba a abertura dianteira dos calz\u00f3ns que se usaban ata a segunda metade do s\u00e9culo XIX; as aberturas ou portas feitas no piso ou teitos das edificaci\u00f3ns para comunicar unha dependencia con outra; as aberturas na cuberta dunha embarcaci\u00f3n para comunicar un nivel superior cun inferior, e tam\u00e9n en avi\u00f3ns, carros de combate e submarinos."}
{"id": "223794", "revid": "8354", "url": "https://gl.wikipedia.org/wiki?curid=223794", "title": "Jean Denys Cochin", "text": "Jean Denys Cochin, nado en 1789 e finado en 1841, foi un avogado franc\u00e9s.\nTraxectoria.\nFoi nomeado alcalde en 1826 dun distrito, o XII de Par\u00eds, no que abundaban os nenos de familias pobres. Co fin de remediar esta situaci\u00f3n alugou d\u00faas salas para situar sendas escolas.\nEn 1827 fixo constru\u00edr unha escola con d\u00faas aulas de ensino primario, de acordo co sistema de ensino mutuo, e outra de p\u00e1rvulos. Xunto a elas crear\u00edase unha escola normal para a formaci\u00f3n de mestras de salas de asilo baixo a direcci\u00f3n de Mme. Milet.\nEn 1828 ceder\u00eda dita escola \u00e1 cidade de Par\u00eds a\u00ednda que seguise baixo a s\u00faa direcci\u00f3n. \nAs\u00ed mesmo liderar\u00eda un movemento en favor das salas de asilo das que chegar\u00eda a haber dezanove en Par\u00eds en 1835.\nO que quer\u00eda conseguir Jean Denys Cochin era procurar gratuitamente ou con poucos gastos facilidades considerables para o benestar da poboaci\u00f3n."}
{"id": "223795", "revid": "22795", "url": "https://gl.wikipedia.org/wiki?curid=223795", "title": "Mitolox\u00eda de Galicia", "text": ""}
{"id": "223796", "revid": "89787", "url": "https://gl.wikipedia.org/wiki?curid=223796", "title": "Elena Gheorghe", "text": "Elena Gheorghe, nada en Bucarest o 30 de xullo de 1985, \u00e9 unha cantante de Roman\u00eda.\nTraxectoria.\nEmpezou a s\u00faa carreira musical como parte dun d\u00fao con Adela Popescu. Na primeira metade do ano 2000 uniuse ao grupo latino Mandinga co que realizou dous \u00e1lbums e uns poucos \"singles\". En 2006 foise do grupo e empezou a s\u00faa carreira en solitario. Puxo \u00e1 venda dous \u00e1lbums e estivo entre as dez mellores no \"Romanian Top 100\" coa s\u00faa canci\u00f3n \"Vocea ta\" (en galego, \"A t\u00faa voz\").\nDespois da selecci\u00f3n interna, foi elixida para representar a Roman\u00eda no Festival de Eurovisi\u00f3n 2009 coa canci\u00f3n \"The Balkan Girls\" escrita por Lauren\u0163iu Du\u0163\u0103. Sa\u00edu segunda no resultado da votaci\u00f3n, pero o xurado votouna e ga\u00f1ou a Final Nacional. En Eurovisi\u00f3n, en Moscova clasificouse para a Gran Final onde quedou no posto dezanove despois de acumular un total de 40 puntos (12 puntos de Moldavia). Despois de Eurovisi\u00f3n chegou a ser moi famosa por toda Europa e deu a co\u00f1ecer a canci\u00f3n \"Disco Romancing\" que foi un \u00e9xito total en Roman\u00eda e tam\u00e9n en Hungr\u00eda, e tivo un pouco de \u00e9xito na Rep\u00fablica Checa, Pa\u00edses Baixos, Polonia e Eslovaquia. A s\u00faa seguinte canci\u00f3n \"Midnight Sun\" foi un grande \u00e9xito e estivo entre as mellores de Roman\u00eda. En 2011 colaborou con Dony e presentaron a canci\u00f3n \"Hot Girls\" que unha vez m\u00e1is foi un \u00e9xito por toda Europa. O mesmo ano fixo o seu primeiro tour europeo, indo a Alema\u00f1a, Espa\u00f1a e Grecia. No ver\u00e1n prometeuse co seu produtor e antes do Nadal tivo un fillo ao que lle chamou Nicol\u00e1s. A s\u00faa \u00faltima canci\u00f3n \u00e9 \"Amar Tu Vida\".\nPrincipio da s\u00faa vida e comezo da s\u00faa carreira.\nElena Gheorghe naceu o 30 de xullo de 1985 na vila de Clinceni que est\u00e1 ao lado de Bucarest. Moitos dos seus antepasados eran sacerdotes ortodoxos. Ten unha irm\u00e1, Ana, que \u00e9 xornalista e un irm\u00e1n, Costin, xogador de f\u00fatbol no Sportul Studen\u0163esc. A s\u00faa nai, M\u0103rioara Gheorghe, \u00e9 unha artista folk. Elena debutou con ela cando ti\u00f1a tres anos, coa canci\u00f3n \"Sus \u00een Deal \u00een Poieni\u0163\u0103\".\nCon once anos apuntouse a \"Children's National Palace\" onde recibiu clases de canto. No ano 2000 ga\u00f1ou o trofeo de ouro \"Little Bear\" (en Baia Mare) con \"One Moment In Time\" de Whitney Houston. En 2011 participou no \"Festival Mamaia\".\n2002-2005: carreira como parte de Mandinga.\nElena empezou cantando con Mandinga, unha exitosa banda do x\u00e9nero \"latino\" en 2003. En xu\u00f1o dese ano, Mandinga puxo a venda o seu primeiro \u00e1lbum \"De Coraz\u00f3n\". Mandinga situouse no cuarto posto na selecci\u00f3n nacional romanesa de Eurovisi\u00f3n en marzo de 2005 coa canci\u00f3n \"My Sun\" que foi galardoada cun disco de ouro un ano despois.\nEn xaneiro de 2006, abriu a s\u00faa propia escola de danza chamada \"Passitos\". Un mes m\u00e1is tarde acabou a s\u00faa colaboraci\u00f3n con Mandinga e empezou a s\u00faa carreira en solitario coa axuda do produtor musical Lauren\u0163iu Du\u0163\u0103.\n2006-2008: comezo da s\u00faa carreira en solitario.\nEn xu\u00f1o de 2006, realizou o seu primeiro \u00e1lbum titulado \"Your Voice\". En marzo de 2006 ga\u00f1ou o premio \"Radio Rom\u00e2nia Actualita\u0163i\" pola mellor interpretaci\u00f3n e foi nomeada para a mellor canci\u00f3n de 2006 coa canci\u00f3n \"Your Voice\". En agosto de 2007 no \"Romanian Top Hit Music Awards\", ga\u00f1ou o premio \u00e1 mellor canci\u00f3n de 2007 con \"Your Brown Eyes\". Algunhas das s\u00faas canci\u00f3ns est\u00e1n escritas e cantadas en roman\u00e9s como por exemplo \"Ma \u0163i s-adar\", \"Lilicea Vreariei\", e outras.\n2009: Festival de Eurovisi\u00f3n.\nNo ano 2008, o compositor Lauren\u0163iu Du\u0163\u0103 ofreceulle unha canci\u00f3n para presentarse \u00e1 preselecci\u00f3n romanesa para o Festival de Eurovisi\u00f3n. Xusto antes de comezar o ano 2009, anunciouse que Elena era unha das 24 semifinalistas. Competiu na semifinal e despois pasou \u00e1 Final Nacional en xaneiro de 2009. Al\u00ed, resultou segunda despois dos votos do p\u00fablico pero o xurado voutona a ela e, desta forma ga\u00f1ou e representar\u00eda a Roman\u00eda no Festival de Eurovisi\u00f3n 2009 coa a canci\u00f3n \"The Balkan Girls\". Empezou un tour de promoci\u00f3n por toda Europa dende febreiro ata marzo. Mentres, a canci\u00f3n foi sumando r\u00e9cords e chegou a ser a primeira canci\u00f3n de Eurovisi\u00f3n que foi n\u00famero un no \"Romanian Top 100\". \nA canci\u00f3n foi presentada na segunda metade da primeira semifinal, o 12 de maio en Moscova (Rusia) onde estivo entre as dez mellores posici\u00f3ns, con 67 puntos. Pasou a Gran Final que tivo lugar o 16 de maio. Nela, interpretou a canci\u00f3n no posto n\u00famero vinte e dous e presentou un espect\u00e1culo sobre fadas de madeira co\u00f1ecidas como \"Iele\" en Roman\u00eda. Conseguiu o posto dezanove con 40 puntos, inclu\u00edndo 12 puntos de Moldavia, 7 puntos de Espa\u00f1a, 5 de Turqu\u00eda e de Macedonia do Norte etc.\n2010-actualidade: reco\u00f1ecemento europeo e maternidade.\nDespois de Eurovisi\u00f3n empezou a ser moi famosa por toda Europa e deu a co\u00f1ecer a s\u00faa propia canci\u00f3n \"Disco Romancing\" que foi un \u00e9xito total en Roman\u00eda e en Hungr\u00eda e tivo bastante \u00e9xito na Rep\u00fablica Checa, Pa\u00edses Baixos, Polonia ou Eslovaquia. A s\u00faa seguinte canci\u00f3n foi \"Midnight Sun\" que tivo \u00e9xito no \"Dutch Top 40\" e no \"Romanian Top 100\". No ano 2011 colaborou con Dony e presentaron a canci\u00f3n \"Hot Girls\" que unha vez m\u00e1is tivo \u00e9xito en toda Europa. Ese mesmo ano, fixo o seu primeiro tour europeo visitando Alema\u00f1a, Espa\u00f1a e Grecia. No ver\u00e1n prometeuse co seu produtor e antes do Nadal tivo un neno ao que lle chamaron Nicolas. A s\u00faa \u00faltima canci\u00f3n ch\u00e1mase \"Amar Tu Vida\"."}
{"id": "223797", "revid": "85894", "url": "https://gl.wikipedia.org/wiki?curid=223797", "title": "Prado do Monte, Xu\u00f1o, Porto do Son", "text": "Prado do Monte \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 14 habitantes (5 homes e 9 mulleres)."}
{"id": "223798", "revid": "85894", "url": "https://gl.wikipedia.org/wiki?curid=223798", "title": "Pozocho, Xu\u00f1o, Porto do Son", "text": "Pozocho \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 2 habitantes (1 home e 1 muller)."}
{"id": "223799", "revid": "85894", "url": "https://gl.wikipedia.org/wiki?curid=223799", "title": "Pozo Negro, Xu\u00f1o, Porto do Son", "text": "Pozo Negro \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 5 habitantes (2 homes e 3 mulleres)."}
{"id": "223800", "revid": "85894", "url": "https://gl.wikipedia.org/wiki?curid=223800", "title": "Pocilgas, Xu\u00f1o, Porto do Son", "text": "Pocilgas \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten un habitante (1 home e ningunha muller)."}
{"id": "223801", "revid": "85894", "url": "https://gl.wikipedia.org/wiki?curid=223801", "title": "Pedras Altas, Xu\u00f1o, Porto do Son", "text": "Pedras Altas \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 8 habitantes (4 homes e 4 mulleres)."}
{"id": "223802", "revid": "85894", "url": "https://gl.wikipedia.org/wiki?curid=223802", "title": "Guiand\u00f3n, Xu\u00f1o, Porto do Son", "text": "Guiand\u00f3n \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 9 habitantes (5 homes e 4 mulleres)."}
{"id": "223803", "revid": "85894", "url": "https://gl.wikipedia.org/wiki?curid=223803", "title": "O Foxo, Xu\u00f1o, Porto do Son", "text": "O Foxo \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) non ten habitantes."}
{"id": "223804", "revid": "2248", "url": "https://gl.wikipedia.org/wiki?curid=223804", "title": "Blusens Universidade de Vigo Rugby", "text": ""}
{"id": "223805", "revid": "85894", "url": "https://gl.wikipedia.org/wiki?curid=223805", "title": "Laranga, Xu\u00f1o, Porto do Son", "text": "Laranga \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 113 habitantes (56 homes e 57 mulleres)."}
{"id": "223806", "revid": "85894", "url": "https://gl.wikipedia.org/wiki?curid=223806", "title": "A Covi\u00f1a, Xu\u00f1o, Porto do Son", "text": "A Covi\u00f1a \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 83 habitantes (35 homes e 48 mulleres)."}
