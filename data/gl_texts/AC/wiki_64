{"id": "325789", "revid": "98629", "url": "https://gl.wikipedia.org/wiki?curid=325789", "title": "Fusil de francotirador", "text": "O fusil de francotirador \u00e9 un tipo de arma de fogo de precisi\u00f3n, que permite o disparo a obxectivos a moi longa distancia. A s\u00faa utilizaci\u00f3n \u00e9 habitual tanto en ex\u00e9rcitos como en corpos policiais de todo o mundo.\nUn fusil de francotirador t\u00edpico busca a maior precisi\u00f3n posible no disparo, para o que vai equipado cunha mira telesc\u00f3pica e utiliza munici\u00f3n espec\u00edfica para a arma que permite alcanzar longas distancias sen perder precisi\u00f3n de tiro. O termo ad\u00f3itase utilizar para facer referencia a calquera arma de fogo de precisi\u00f3n cunha mira telesc\u00f3pica que poida ser utilizada contra obxectivos humanos. O fusil en si pode ser un normal, pero ao engadirlle a mira telesc\u00f3pica conv\u00e9rtese nun fusil de francotirador.\nO papel militar do francotirador rem\u00f3ntase ao s\u00e9culo XVIII, a\u00ednda que o tipo de fusil espec\u00edfico de francotirador \u00e9 un desenvolvemento moito m\u00e1is recente. Os avances tecnol\u00f3xicos, e en especial o da mira telesc\u00f3pica, as\u00ed como a maior precisi\u00f3n na fabricaci\u00f3n das armas modernas, permitiron aos ex\u00e9rcitos crear equipamentos espec\u00edficos para soldados adestrados como francotiradores. Os novos fus\u00eds permitir\u00edanlles alcanzar con precisi\u00f3n obxectivos a distancias moito maiores en comparaci\u00f3n cos fus\u00eds de infantar\u00eda normais.\nHistoria.\nNa Guerra de Secesi\u00f3n\u00a0s\u00e1bese que as tropas Confederadas montaban miras telesc\u00f3picas no fusil brit\u00e1nico \"Whitworth\" (un dos m\u00e1is modernos da \u00e9poca) e que chegaron a matar a oficiais da Uni\u00f3n a distancias insospeitadas at\u00e9 a data, de m\u00e1is de 800 iardas.\nPor outra banda, os primeiros fus\u00eds de francotirador eran pouco m\u00e1is que fus\u00eds militares est\u00e1ndar equipados con miras telesc\u00f3picas, dese\u00f1adas para o seu uso en disparos distantes. S\u00f3 ao comezo da primeira guerra mundial comezaron a aparecer fus\u00eds especialmente adaptados para este uso, sendo un dos primeiros o SMLE Mk III* (HT).\nDurante a \u00e9poca da segunda guerra mundial os fus\u00eds de francotirador eran normalmente fus\u00eds est\u00e1ndar modificados para unha maior precisi\u00f3n, equipados cunha mira telesc\u00f3pica de 4x e un apoio para colocar o fusil sobre o peito. O mango do ferrollo estaba dobrado cara a abaixo, para que non interfira coa montaxe da mira telesc\u00f3pica.\nA finais da guerra, as tropas de ambos os bandos contaban con soldados especialmente adestrados e equipados con fus\u00eds de francotirador. Este tipo de soldados xogou un papel cada vez m\u00e1is importante nas operaci\u00f3ns militares desde ent\u00f3n.\nCaracter\u00edsticas.\nEn comparaci\u00f3n con outras armas, dist\u00ednguese polo seu elevado nivel de precisi\u00f3n grazas ao seu mecanismo interno dese\u00f1ado para este fin.\nTr\u00e1tase dun produto capaz de realizar un disparo certeiro a un obxectivo situado, mesmo, por encima de 2000 metros de distancia, dependendo de diversos factores, para o que se elabora con pezas de alta calidade. B\u00fascase ademais que sexa unha arma equilibrada, cun peso medio ao redor de entre 5 e 6 kg dependendo do modelo, marca etc.\nNos \u00faltimos tempos converteuse nunha arma fundamental para os francotiradores, tanto no campo de batalla como para o desenvolvemento de labores policiais.\nPolo xeral e para comodidade do usuario, debe poder adaptarse ao corpo do tirador, algo que se consegue grazas a unha culata e a un b\u00edpode axustables. Para lograr que o tirador visualice o seu obxectivo a tan elevada distancia \u00e9 necesario incorporar unha mira telesc\u00f3pica ademais dalg\u00fans accesorios m\u00e1is; con todo, por motivos tradicionalistas, ad\u00f3itase a prescindir de todo aquilo que non aumente a precisi\u00f3n do fusil por consideralo unha molestia ou un estorbo.\nExisten dous tipos de fus\u00eds de francotirador: semiautom\u00e1ticos e de ferrollo (acci\u00f3n manual).\nOs fus\u00eds semiautom\u00e1ticos empr\u00e9ganse para tarefas que requiren dunha cadencia de lume maior que os fus\u00eds de ferrollo, pero a distancias que non superen os 800 a 900 metros. Son usualmente empregados polos tiradores designados, os cales adoitan seguir ao pelot\u00f3n incrementando o rango de tiro efectivo. Fus\u00eds deste tipo son o HK PSG-1, o M14 DMR, o M21 SWS, o SR-25, o H&amp;K MSG-90, o Walther WA 2000, entre outros.\nOs fus\u00eds de recarga manual empr\u00e9ganse en espazos abertos e cunha boa visibilidade, pois son os m\u00e1is precisos neste \u00e1mbito, xa que polas s\u00faas caracter\u00edsticas, como o emprego do antigo mecanismo de ferrollo, permiten unha mellor precisi\u00f3n en disparos a longa distancia, superando os 800 metros e chegando a poder acertar nun branco a 2.000 metros. A s\u00faa baixa cadencia de lume non permite que sexan usados en espazos pechados ou naqueles nos que a visibilidade \u00e9 mala ou case nula. Exemplos deste tipo de fus\u00eds son o Remington 700, o AMP TS DSR-1, o Steyr SSG, a AI Arctic Warfare/L96a1 etc.\nUnha t\u00e9cnica empregada polas forzas armadas ou de seguridade \u00e9 agrupar nunha parella un destes fus\u00eds cun de asalto para conseguir unha maior cadencia de tiro e seguridade \u00e1 hora de efectuar as s\u00faas misi\u00f3ns.\nClasificaci\u00f3n.\nOs fus\u00eds de francotirador modernos p\u00f3dense, xeralmente, dividir en d\u00faas clases principais: militares e policiais.\nFus\u00eds militares.\nOs fus\u00eds militares adoitan sacrificar un pequeno grao de precisi\u00f3n en prol da durabilidade, a fiabilidade e a facilidade de manexo en condici\u00f3ns de guerra. Ademais, os francotiradores a mi\u00fado deben cargar cos seus fus\u00eds na batalla, as\u00ed como outro equipamento, e durante longas distancias, polo que \u00e9 moi importante o peso da arma. As organizaci\u00f3ns militares adoitan tam\u00e9n operar a mi\u00fado baixo importantes restrici\u00f3ns orzamentarias, o cal tam\u00e9n ten o seu efecto no tipo e calidade de fus\u00eds que poden adquirir.\nFus\u00eds policiais.\nOs escenarios nos que se utiliza o fusil de francotirador no \u00e1mbito policial te\u00f1en uns requirimentos distintos que en usos militares. Os francotiradores especiais da polic\u00eda normalmente requiren disparar a un lugar concreto do corpo do agresor, normalmente na cabeza. Por esta raz\u00f3n, os fus\u00eds que utilizan normalmente requiren unha maior precisi\u00f3n que os militares, pero en distancias m\u00e1is curtas, normalmente menores que os 100 metros.\nAlg\u00fans dos primeiros exemplos de fus\u00eds de francotirador dese\u00f1ados especificamente para os requirimentos policiais foron os que se fabricaron para a polic\u00eda de Alema\u00f1a Occidental tras o Masacre de M\u00fanic dos Xogos Ol\u00edmpicos de 1972. Un dos fus\u00eds dese\u00f1ados baixo estes criterios \u00e9 o HK PSG-1, e a mi\u00fado faise referencia a el como o exemplo ideal deste tipo de fusil. O FN Special Police Rifle \u00e9 outro exemplo de fusil dese\u00f1ado para usos principalmente policiais.\nComparado cos fus\u00eds militares, os policiais son m\u00e1is pesados e te\u00f1en unha lonxitude m\u00e1is curta para favorecer a manobrabilidade en \u00e1reas urbanas. Son m\u00e1is precisos e m\u00e1is caros, dado que os orzamentos policiais a mi\u00fado permiten maiores gastos en fus\u00eds de francotirador."}
{"id": "325791", "revid": "785", "url": "https://gl.wikipedia.org/wiki?curid=325791", "title": "Geopelia cuneata", "text": "Geopelia cuneata \u00e9 unha especie de ave columbiforme da familia das pombas (Columbidae). Distrib\u00faese por Australia e non se lle co\u00f1ecen subespecies.\nEsta diminuta pomba de cola longa bordeada de branco habita en matogueiras e arbustos. Adoita formar parellas ou pequenas bandadas, aliment\u00e1ndose no chan de pequenas sementes e follas. En voo, deixa ver unha mancha alar casta\u00f1o-alaranxada. Visita os seus bebedoiros a \u00faltima hora da tarde para beber. O reclamo \u00e9 un arrullo lastimero e agudo."}
{"id": "325793", "revid": "785", "url": "https://gl.wikipedia.org/wiki?curid=325793", "title": "7th Heaven", "text": "7th Heaven \u00e9 unha serie estadounidense de drama familiar creada e producida por Brenda Hampton. Estreouse orixinalmente o 26 de agosto de 1996, na The WB, e rematou o 13 de maio de 2007. A serie conta a historia do reverendo Eric Camden, un sacerdote protestante que vive na vila ficticia de Glenoak, California. Os outros personaxes importantes da serie son a muller de Eric, Annie, e os seus sete fillos. Ag\u00e1s Lucy, os nenos deben os seus nomes a importantes figuras da Biblia. Orixinalmente, s\u00f3 eran cinco fillos, pero os tam\u00e9n tiveron xemelgos na tempada 3, no episodio \"In Praise of Women\"."}
{"id": "325795", "revid": "25871", "url": "https://gl.wikipedia.org/wiki?curid=325795", "title": "Stephen Collins", "text": "Stephen Weaver Collins, nado en Des Moines, Iowa o 1 de outubro de 1947, \u00e9 un actor, guionista, director e m\u00fasico estadounidense. \u00c9 co\u00f1ecido por interprentar a Eric Camden na serie de televisi\u00f3n \"7th Heaven\". Tam\u00e9n son salientables as s\u00faas aparici\u00f3ns en \"\" e mais en \"No Ordinary Family\"."}
{"id": "325796", "revid": "23204", "url": "https://gl.wikipedia.org/wiki?curid=325796", "title": "Stephen Weaver Collins", "text": ""}
{"id": "325797", "revid": "23204", "url": "https://gl.wikipedia.org/wiki?curid=325797", "title": "Macrop\u00f3didos", "text": "Os macrop\u00f3didos (Macropodidae) son unha familia de mam\u00edferos marsupiais da orde dos diprotodontes composta por un gran n\u00famero de x\u00e9neros. Incl\u00fae \u00f3s canguros, ualab\u00eds e especies af\u00edns. O termo \"canguro\" \u00fasase no senso amplo para todo o grupo, a\u00ednda que \u00e9 m\u00e1is frecuente o seu uso para as meirandes especies.\nA maior\u00eda de especies son terrestres e despr\u00e1zanse a chimpos cando corren. Hai unhas poucas especies que son principalmente de vida arbor\u00edcola (x\u00e9nero \"Dendrolagus\") e que son torpes en terra. Os macrop\u00f3didos son exclusivamente herb\u00edvoros."}
{"id": "325798", "revid": "27155", "url": "https://gl.wikipedia.org/wiki?curid=325798", "title": "Macropodidae", "text": ""}
{"id": "325799", "revid": "27155", "url": "https://gl.wikipedia.org/wiki?curid=325799", "title": "Macr\u00f3podo", "text": ""}
{"id": "325800", "revid": "5863", "url": "https://gl.wikipedia.org/wiki?curid=325800", "title": "Mikhail Bulgakov", "text": "Mikhail Afanasevich Bulgakov (en cir\u00edlico \u041c\u0438\u0445\u0430\u0438\u043b \u0410\u0444\u0430\u043d\u0430\u0441\u044c\u0435\u0432\u0438\u0447 \u0411\u0443\u043b\u0433\u0430\u043a\u043e\u0432), nado o 15 de maio de 1891 en K\u00ediv e finado o 10 de marzo de 1940 en Moscova, foi e dramaturgo ruso da primeira metade do s\u00e9culo XX. A s\u00faa obra m\u00e1is co\u00f1ecida \u00e9 a novela sat\u00edrica \"\u041c\u0430\u0301\u0441\u0442\u0435\u0440 \u0438 \u041c\u0430\u0440\u0433\u0430\u0440\u0438\u0301\u0442\u0430\" (\"O mestre e Margarita\"), considerada pola cr\u00edtica como unha das obras mestras de literatura do s\u00e9culo XX."}
{"id": "325803", "revid": "56817", "url": "https://gl.wikipedia.org/wiki?curid=325803", "title": "Barry Watson", "text": "Michael Barrett \"Barry\" Watson, nado en Traverse City, M\u00edchigan o 23 de abril de 1974, \u00e9 un actor estadounidense. \u00c9 co\u00f1ecido por interpretar a Matthew \"Matt\" Camden en \"7th Heaven\", a Brian Davis en \"What About Brian\" e a Todd Deepler en \"Samantha Who?\"."}
{"id": "325804", "revid": "23204", "url": "https://gl.wikipedia.org/wiki?curid=325804", "title": "Michael Barrett Watson", "text": ""}
{"id": "325805", "revid": "23204", "url": "https://gl.wikipedia.org/wiki?curid=325805", "title": "Jessica Biel", "text": "Jessica Claire Biel-Timberlake, nada en Ely, Minnesota o 3 de marzo de 1982, \u00e9 unha actriz estadounidense. Biel comezou a s\u00faa carreira como actriz interpretando a Mary Camden na serie de televisi\u00f3n \"7th Heaven\", na cal acadou a fama."}
{"id": "325806", "revid": "23204", "url": "https://gl.wikipedia.org/wiki?curid=325806", "title": "Jessica Claire Biel", "text": ""}
{"id": "325807", "revid": "25871", "url": "https://gl.wikipedia.org/wiki?curid=325807", "title": "Parque Nacional Bialowieza", "text": "O Parque nacional Bialowieza at\u00f3pase no leste de Polonia, pr\u00f3ximo \u00e1 fronteira con Belar\u00fas.\nCaracter\u00edsticas.\nExisten importantes masas de bosque primario, non afectado pola influencia humana. Estas forestas conte\u00f1en unha gran variedade de especies: dende con\u00edferas\ncoma o abeto e o pi\u00f1eiro rubio ata especies caducifolias coma o freixo, o carballo com\u00fan e o lamigueiro. O parque nacional foi creado no 1932 e conta \ncunha superficie de 10.500 hect\u00e1reas. Posteriormente, no 1977, a \u00e1rea foi declarada reserva da biosfera.\nFauna.\nA especie emblem\u00e1tica do parque \u00e9 o bisonte europeo (bison bonasus bonasus). Trala s\u00faa extinci\u00f3n en estado salvaxe, foi reintroducido na zona no 1929\ne hoxe conta cunha importante poboaci\u00f3n. Tam\u00e9n podemos atopar o cervo, o castor e o lince com\u00fan. Entre as aves, salientan o gr\u00e9vol, a aguia pomerana e a cego\u00f1a negra."}
{"id": "325809", "revid": "25871", "url": "https://gl.wikipedia.org/wiki?curid=325809", "title": "Parque Nacional Bieszczadzki", "text": "O Parque nacional Bieszczadzki at\u00f3pase no sur de Polonia, pr\u00f3xima \u00e1 fronteira con Ucra\u00edna e Eslovaquia.\nCaracter\u00edsticas.\nO h\u00e1bitat combina os altas monta\u00f1as dos C\u00e1rpatos e as forestas de folla caduca. O parque foi creado no 1973 e conta cunha superficie protexida de 15.300 hect\u00e1reas. A s\u00faa m\u00e1xima cota \u00e9 o monte Tarnica, con 1.346 metros.\nFauna.\nImportantes faiais e bosques de abetos. A fauna tam\u00e9n \u00e9 de grande importancia, por contar con poboaci\u00f3ns dos grandes mam\u00edferos europeos: o oso pardo, o lobo, o lince com\u00fan e o reintroducido bisonte europeo."}
{"id": "325810", "revid": "27155", "url": "https://gl.wikipedia.org/wiki?curid=325810", "title": "\u00c1cido nucleico bloqueado", "text": "Un \u00e1cido nucleico bloqueado (en ingl\u00e9s, LNC, de \"locked nucleic acid\"), tam\u00e9n co\u00f1ecido como ARN inaccesible, \u00e9 un ARN que presenta un nucle\u00f3tido modificado. Mostran unha grande afinidade e especificidade con dianas de ADN nativas. O residuo de ribosa nun nucle\u00f3tido de \u00e1cido nucleico bloqueado est\u00e1 modificado ao presentar unha ponte extra que conecta o ox\u00edxeno 2' co carbono 4'. A ponte bloquea a conformaci\u00f3n da ribosa nunha configuraci\u00f3n 3'-\"endo\" (norte), a cal a mi\u00fado se encontra en d\u00faplex da forma A. Os nucle\u00f3tidos de \u00e1cido nucleico bloqueado poden ser mesturados con residuos de ADN ou ARN dun oligonucle\u00f3tido sempre que se desexe e despois hibridar este cun ADN ou ARN seguindo as regras de emparellamento de bases de Watson e Crick. Alg\u00fans destes olig\u00f3meros son sintetizados quimicamente e est\u00e1n dispo\u00f1ibles comercialmente. A conformaci\u00f3n da ribosa bloqueada mellora a colocaci\u00f3n das bases unhas sobre outras (\"stacking\") e a preorganizaci\u00f3n do esqueleto de azucre fosfato do \u00e1cido nucleico. Isto aumenta significativamente as propiedades de hibridaci\u00f3n do oligonucle\u00f3tido tales como a temperatura de desnaturalizaci\u00f3n.\nOs \u00e1cidos nucleicos bloqueados foron sintetizados de forma independente polo grupo de Jesper Wengel en 1998, sendo sintetizados por primeira vez polo grupo de Takeshi Imanishi en 1997. Os dereitos intelectuais sobre os \u00e1cidos nucleicos bloqueados son propiedade desde 1997 da compa\u00f1\u00eda de biotecnolox\u00eda danesa Exigon A/S.\nOs nucle\u00f3tidos de \u00e1cido nucleico bloqueado util\u00edzanse para incrementar a sensibilidade e a especificidade de expresi\u00f3n nas micromatrices de ADN, sondas FISH fluorescentes para t\u00e9cnicas de hibridaci\u00f3n in situ, sondas para PCR en tempo real e outras t\u00e9cnicas de biolox\u00eda molecular baseadas en oligonucle\u00f3tidos. Polo momento (2005) a \u00fanica t\u00e9cnica eficaz para a detecci\u00f3n \"in situ\" de micro ARN \u00e9 o uso de \u00e1cidos nucleicos bloqueados. Un triplete de nucle\u00f3tidos de \u00e1cido nucleico bloqueado que rodea un s\u00f3 sitio con emparellamento de bases incorrecto maximiza a especificidade dunha sonda de \u00e1cido nucleico bloqueado a menos que a sonda conte\u00f1a a base guanina do emparellamento G-T incorrecto.\nA utilizaci\u00f3n de oligonucle\u00f3tidos baseados en \u00e1cidos nucleicos bloqueados como ferramentas terap\u00e9uticas \u00e9 un campo emerxente en biotecnolox\u00eda. A compa\u00f1\u00eda farmac\u00e9utica danesa Santaris Pharma a/s \u00e9 propietaria de todos os dereitos para a utilizaci\u00f3n terap\u00e9utica da tecnolox\u00eda dos \u00e1cidos nucleicos bloqueados, e actualmente est\u00e1 desenvolvendo un novo f\u00e1rmaco para o tratamento da hepatite C baseado nos \u00e1cidos nucleicos bloqueados, chamado Miravirsen, que ten como diana o xene miR-122, e a finais de 2010 este f\u00e1rmaco estaba en ensaio cl\u00ednico en fase II.\nUtilidade da tecnolox\u00eda dos \u00e1cidos nucleicos bloqueados.\nAlgunhas das utilidades da s\u00faa utilizaci\u00f3n son:\nAplicaci\u00f3ns da tecnolox\u00eda de \u00e1cidos nucleicos bloqueados.\nAlgunhas das s\u00faas aplicaci\u00f3ns son:\nExisten outras aplicaciones terap\u00e9uticas ou diagn\u00f3sticas que se encontran actualmente en desenvolvemento."}
{"id": "325811", "revid": "1131", "url": "https://gl.wikipedia.org/wiki?curid=325811", "title": "Main Tower", "text": "A Main Tower \u00e9 un ra\u00f1aceos que se atopa no centro da cidade de Frankfurt, no estado alem\u00e1n de Hessen. Recibe o seu nome do r\u00edo Main, que atravesa Frankfurt. A s\u00faa altura m\u00e1xima \u00e9 de 240 metros (200 sen contar a s\u00faa antena). \u00c9 o cuarto edificio m\u00e1is alto de Alema\u00f1a e de Frankfurt, empatado co Tower 185. Tam\u00e9n \u00e9 o \u00fanico ra\u00f1aceos da cidade que conta cun observatorio de acceso p\u00fablico.\nA estrutura componse de d\u00faas torres conectadas. A m\u00e1is pequena ten forma de prisma e un dese\u00f1o t\u00edpico de edificios da d\u00e9cada de 1970. A meirande ten forma circular cunha fachada de cristal azul."}
{"id": "325812", "revid": "56817", "url": "https://gl.wikipedia.org/wiki?curid=325812", "title": "Beverley Mitchell", "text": "Beverley Ann Mitchell, nada en Arcadia (California) o 22 de xaneiro de 1981, \u00e9 unha actriz e cantante estadounidense. \u00c9 co\u00f1ecida polo seu papel de Lucy Camden-Kinkirk na serie de televisi\u00f3n \"7th Heaven\"."}
{"id": "325813", "revid": "23204", "url": "https://gl.wikipedia.org/wiki?curid=325813", "title": "Beverley Ann Mitchell", "text": ""}
{"id": "325814", "revid": "27155", "url": "https://gl.wikipedia.org/wiki?curid=325814", "title": "LNC", "text": ""}
{"id": "325815", "revid": "27155", "url": "https://gl.wikipedia.org/wiki?curid=325815", "title": "ARN inaccesible", "text": ""}
{"id": "325817", "revid": "25871", "url": "https://gl.wikipedia.org/wiki?curid=325817", "title": "Parque Nacional dos Altos Tatras", "text": "O Parque nacional Altos Tatras at\u00f3pase en Eslovaquia.\nCaracter\u00edsticas.\nO h\u00e1bitat predominante e a alta monta\u00f1a. Existen varios cumios que superan os 2.000 metros coma o Kriv\u00e1n (2.494 mt), o Gerlachovsky Stit (2465 mt) e Lomnicky Stit (2.632 mt). Todos eles pertencentes \u00f3s C\u00e1rpatos. O parque foi creado no 1949 e conta cunha superficie protexida de 74.000 hect\u00e1reas.\nVexetaci\u00f3n e Fauna.\nAs forestas de con\u00edferas son extensas. Existen especies tan singulares coma o sabugueiro vermello e o pi\u00f1eiro mugo. Salientar tam\u00e9n varias flores end\u00e9micas dos C\u00e1rpatos coma a \"Soldanella carpatica\", \"Dianthus nitidus\", \"Delphinium oxysepalum\" e \"Cerastium strictum ssp. tatrae\". Fauna variada e de grande importancia ecol\u00f3xica. Dende os grandes depredadores, coma o oso pardo e o lobo ata pequenos mam\u00edferos coma a marmota ou a toupa dos Tatras (\"microtus tatricus\"). As aves m\u00e1is importantes son aquelas ligadas \u00e1 alta monta\u00f1a, coma a aguia real ou a pita do monte."}
{"id": "325820", "revid": "89787", "url": "https://gl.wikipedia.org/wiki?curid=325820", "title": "Urxa", "text": "Urxa \u00e9 unha longametraxe galega escrita e dirixida por Carlos Pi\u00f1eiro e Alfredo Garc\u00eda Pinal, e protagonizada por Luma G\u00f3mez no papel de \"Urxa\". Tr\u00e1tase dunha coproduci\u00f3n na que tanto o equipo t\u00e9cnico coma o art\u00edstico est\u00e1n formados na s\u00faa maior parte por galegos.\nDescrici\u00f3n.\nRodado e estreado en 1989, \u00e9 considerado xunto con \"Sempre Xonxa\" e \"Continental\" un dos primeiros filmes de ficci\u00f3n da historia do cinema de Galicia.\nO filme div\u00eddese en tres cap\u00edtulos que narran tres momentos da vida dunha muller (Urxa):"}
{"id": "325821", "revid": "23204", "url": "https://gl.wikipedia.org/wiki?curid=325821", "title": "David Gallagher", "text": "David Lee Gallagher, nado en Nova York o 9 de febreiro de 1985, \u00e9 un actor estadounidense. Comozou a s\u00faa carreira como modelo e actor infantil con s\u00f3 dous anos. \u00c9 co\u00f1ecido polo seu papel de Simon Camden na serie de televisi\u00f3n \"7th Heaven\", as\u00ed como por interpretar a Mikey Ubriacco en \"Look Who's Talking Now\", a Kevin Harper en \"Angels in the Endzone\" e a Richie Rich en \"Richie Rich's Christmas Wish\". Gallagher tam\u00e9n \u00e9 co\u00f1ecido por ser a voz de Riku na serie de videoxogos \"Kingdom Hearts\"."}
{"id": "325822", "revid": "23204", "url": "https://gl.wikipedia.org/wiki?curid=325822", "title": "David Lee Gallagher", "text": ""}
{"id": "325823", "revid": "98629", "url": "https://gl.wikipedia.org/wiki?curid=325823", "title": "Orbiting Frog Otolith", "text": "OFO (acr\u00f3nimo de \"Orbiting Frog Otolith\") foi un experimento espacial levado a cabo con ras a bordo dunha c\u00e1psula da NASA lanzada o 9 de novembro de 1970 mediante un foguete Scout B desde Wallops Island.\nCaracter\u00edsticas.\nA misi\u00f3n de OFO foi estudar a resposta dos ot\u00f3litos en per\u00edodos prolongados de ingravidez. Para iso us\u00e1ronse d\u00faas ras da especie Rana Calestiana en cuxos nervios vestibulares se implantaron microelectrodos. As ras viaxaron a bordo dunha c\u00e1psula que entrou en \u00f3rbita. Durante o voo rexistrouse a actividade vestibular, tanto durante os momentos de ingravidez como en momentos de gravedade artificial producida polo xiro da centr\u00edfuga que acoll\u00eda \u00e1s ras dentro da c\u00e1psula.\nOs datos foron transmitidos a terra mediante telemetr\u00eda. As ras viaxaron nun contedor especial cheo de auga e xunto coa electr\u00f3nica e os sistemas necesarios para mantelas con vida durante o voo. Ao final do experimento a c\u00e1psula reentrou, destru\u00edndose durante o descenso ao non terse previsto a recuperaci\u00f3n da mesma.\nO experimento foi pensado inicialmente para ser usado como parte do Programa de Aplicaci\u00f3ns Apolo, unha extensi\u00f3n cient\u00edfica e tecnol\u00f3xica do programa Apolo, pero ao cancelarse foi preparado para voar como experimento independente."}
{"id": "325825", "revid": "72012", "url": "https://gl.wikipedia.org/wiki?curid=325825", "title": "OFO", "text": ""}
{"id": "325828", "revid": "12452", "url": "https://gl.wikipedia.org/wiki?curid=325828", "title": "M. Victoria Carballo-Calero Ramos", "text": ""}
{"id": "325829", "revid": "12452", "url": "https://gl.wikipedia.org/wiki?curid=325829", "title": "M.\u00aa Victoria Carballo-Calero Ramos", "text": ""}
{"id": "325830", "revid": "12452", "url": "https://gl.wikipedia.org/wiki?curid=325830", "title": "M. V. Carballo-Calero Ramos", "text": ""}
{"id": "325831", "revid": "12452", "url": "https://gl.wikipedia.org/wiki?curid=325831", "title": "Mar\u00eda Victoria Carballo Calero Ramos", "text": ""}
{"id": "325847", "revid": "56817", "url": "https://gl.wikipedia.org/wiki?curid=325847", "title": "Macropodiformes", "text": "Os Macropodiformes son unha das tres subordes nas que se divide a gran orde dos marsupiais Diprotodontia. Caracter\u00edzanse polos seus grandes p\u00e9s. Pertencen a esta suborde os canguros, ualab\u00eds e outras especies af\u00edns, e os bettongs, potoros, e canguros rata.\nClasificaci\u00f3n.\nUnha clasificaci\u00f3n moderna desta suborde, na que se inclu\u00edron especies extintas (\u2020), \u00e9 a seguinte:"}
{"id": "325848", "revid": "54334", "url": "https://gl.wikipedia.org/wiki?curid=325848", "title": "Asociaci\u00f3n Sindical Galega de Guionistas", "text": "A Asociaci\u00f3n Sindical Galega de Guionistas (AGAG), anteriormente Asociaci\u00f3n Galega de Guionistas, \u00e9 unha asociaci\u00f3n sindical fundada en 1997 que conta cos seguintes obxectivos fundamentais:"}
{"id": "325849", "revid": "27155", "url": "https://gl.wikipedia.org/wiki?curid=325849", "title": "Macr\u00f3podos", "text": ""}
{"id": "325852", "revid": "27155", "url": "https://gl.wikipedia.org/wiki?curid=325852", "title": "Macrop\u00f3dido", "text": ""}
{"id": "325856", "revid": "1131", "url": "https://gl.wikipedia.org/wiki?curid=325856", "title": "Asociaci\u00f3n de Directores e Realizadores de Galicia", "text": "A Asociaci\u00f3n de Directores e Realizadores de Galicia (CREA) \u00e9 unha asociaci\u00f3n profesional sen \u00e1nimo de lucro, que ten por obxectivo a defensa dos intereses dos directores e realizadores do sector audiovisual galego.\nCaracter\u00edsticas.\nFoi fundada en 2002, e conta con m\u00e1is de 120 persoas asociadas. En 2015 o seu presidente \u00e9 Jorge Coira. Na xunta directiva est\u00e1n tam\u00e9n Juan Lesta (vicepresidente), Gaspar Broull\u00f3n (secretario), Gutier Rol\u00e1n (tesoureiro), \u00c1ngeles Huerta, Pablo Cacheda, Veru Rodriguez, Giselle Llanio e Suana Sotelo (vogais).\nOrganiza diversos eventos, e colabora co patrocinio de premios \u00e1 mellor direcci\u00f3n no Festival de Cans e no Curtocircu\u00edto."}
{"id": "325859", "revid": "89787", "url": "https://gl.wikipedia.org/wiki?curid=325859", "title": "Van McCoy", "text": "Van Allen Clinton McCoy, nado en Washington, D.C. o 6 de xaneiro de 1940 e finado en Englewood, Nova Jersey o 6 de xullo de 1979, foi un cantante m\u00e1is co\u00f1ecido como Van McCoy. En 1975 acadou a fama internacinoal coa canci\u00f3n \"The Hustle\". Ten acreditadas m\u00e1is de 700 canci\u00f3ns e tam\u00e9n produciu canci\u00f3ns para Gladys Knight &amp; the Pips, The Stylistics, Aretha Franklin, Brenda &amp; the Tabulations, David Ruffin, Peaches &amp; Herb e Stacy Lattisaw."}
{"id": "325860", "revid": "63795", "url": "https://gl.wikipedia.org/wiki?curid=325860", "title": "Elvira Riveiro", "text": ""}
{"id": "325861", "revid": "139299", "url": "https://gl.wikipedia.org/wiki?curid=325861", "title": "Xacio Ba\u00f1o", "text": "Xacio Rodr\u00edguez Ba\u00f1o, nado en Xove en 1983, \u00e9 un director do audiovisual galego. \u00c9 membro da Asociaci\u00f3n de Directores e Realizadores de Galicia.\nTraxectoria.\nEstudou cinematograf\u00eda na Universidade de Le\u00f3n. Despois de traballar en diversos proxectos audiovisuais d\u00e1 o seu salto \u00e1 direcci\u00f3n. Produce, escribe e dirixe varias curtametraxes, todas elas orientadas a xogar coa linguaxe audiovisual para atopar a s\u00faa propia narrativa.\nOs seus filmes son parte de festivais coma os de Locarno, San Sebastian, Viennale, New directors/New Films MoMA, Clermont Ferrand, Telluride Film Festival, Mar del Plata, Alcine, Slamdance, Festival M\u00e1laga, Encounters, Xix\u00f3n, Alternativa, Shnit, Aspen Shortfest, Sevilla, etc."}
{"id": "325862", "revid": "23204", "url": "https://gl.wikipedia.org/wiki?curid=325862", "title": "Van Allen Clinton McCoy", "text": ""}
{"id": "325866", "revid": "98629", "url": "https://gl.wikipedia.org/wiki?curid=325866", "title": "Encallados", "text": "Encallados \u00e9 un telefilme galego de comedia dirixido por Alfonso Zarauza que se estreou no ano 2013. Foi rodado en branco e negro con formato de 16\u00a0mm. Est\u00e1 protagonizado por X\u00falio Abonjo, Federico P\u00e9rez, Ricardo de Barreiro e Farruco Castrom\u00e1n, quen tam\u00e9n foi produtor executivo. O filme tam\u00e9n conta coas aparici\u00f3ns especias de Lu\u00eds Tosar, Marcos Pereiro e Patricia V\u00e1zquez. Nos Premios Mestre Mateo 2013, foi galardoado con tres premios nas categor\u00edas de mellor filme para televisi\u00f3n, mellor montaxe e mellor fotograf\u00eda. Tam\u00e9n estivo nomeado nas categor\u00edas de mellor director para Zarauza e mellor actor para Abonjo.\nSinopse.\nConta a historia dun director de cinema que ten que reescribir o gui\u00f3n dun filme en poucas semanas. Para iso conta coa axuda de dous guionistas reco\u00f1ecidos, mais o proxecto non semella avanzar como debera. Durante o proceso enfr\u00f3ntanse a presi\u00f3ns externas e as limitadas posibilidades de produci\u00f3n.\nProduci\u00f3n.\nEncallados rodouse no mes de maio de 2012 en Santiago de Compostela. O proxecto foi subencionado pola Conseller\u00eda de Cultura da Xunta de Galicia."}
{"id": "325868", "revid": "98629", "url": "https://gl.wikipedia.org/wiki?curid=325868", "title": "Ot\u00f3lito", "text": "Os ot\u00f3litos (\u03bf\u03c4\u03bf-, \"oto-\", o\u00eddo + \u03bb\u03b9\u03b8\u03bf\u03c2, \"lithos\", pedra), tam\u00e9n chamados estatoconios, estat\u00f3litos ou otoconios, son unhas estruturas que se encontran no s\u00e1culo e no utr\u00edculo do o\u00eddo interno, concretamente no labirinto vestibular, dos vertebrados. Foron identificados tanto en vertebrados actuais coma extintos, e poden ser moi pequenos e numerosos (de decenas de microns) ou poucos e m\u00e1is grandes (visibles a simple vista). O s\u00e1culo e o utr\u00edculo, como conte\u00f1en ot\u00f3litos, denom\u00ednanse \"\u00f3rganos otol\u00edticos\", e son sensibles \u00e1 gravidade e \u00e1 aceleraci\u00f3n linear, na percepci\u00f3n da cal interve\u00f1en os ot\u00f3litos. Debido \u00e1 s\u00faa orientaci\u00f3n na cabeza, o utr\u00edculo \u00e9 sensible a cambios no movemento horizontal, e o s\u00e1culo d\u00e1 informaci\u00f3n sobre a aceleraci\u00f3n vertical (como a que sentimos ao subir en ascensor). En peixes, anfibios e r\u00e9ptiles hai un terceiro \u00f3rgano otol\u00edtico chamado laxena, que non est\u00e1 presente nos mam\u00edferos. Os ot\u00f3litos m\u00e1is estudados son os dos peixes, xa que deles se pode obter moita informaci\u00f3n sobre o animal.\nDescrici\u00f3n.\nOs ot\u00f3litos ou estatoconios son estruturas endolinf\u00e1ticas que est\u00e1n no interior do utr\u00edculo e s\u00e1culo do o\u00eddo interno de peixes, anfibios, r\u00e9ptiles, mam\u00edferos e aves. Os estatoconios e ot\u00f3litos serven no o\u00eddo como indicadores da gravidade, equilibrio, movemento, e direcci\u00f3n en todos os vertebrados e te\u00f1en unha funci\u00f3n secundaria na detecci\u00f3n de sons en vertebrados acu\u00e1ticos e terrestres superiores. Os \u00f3rganos otol\u00edticos son sensibles \u00e1 gravidade e aceleraci\u00f3n linear.\nNoutros animais, como en moitos invertebrados, poden atoparse estruturas parecidas chamadas estat\u00f3litos, pero non est\u00e1n contidos nunha estrutura como a do o\u00eddo. Os estat\u00f3litos dos moluscos te\u00f1en unha morfolox\u00eda similar ao dos \u00f3rganos sensibles ao desprazamento dos vertebrados; pero a s\u00faa funci\u00f3n nos moluscos est\u00e1 restrinxida a detectar a gravidade e posiblemente a certa detecci\u00f3n do momento angular. Tr\u00e1tase de estruturas an\u00e1logas, con forma e funci\u00f3n similar, pero que non descenden dunha estrutura primitiva com\u00fan.\nOs estatoconios (ou otoconios) son grans calcarios numerosos e pequenos, xeralmente esf\u00e9ricos, de entre 1 e 50\u00a0\u00b5m. Os ot\u00f3litos son cristais aglutinados ou precipitados arredor dun n\u00facleo, cunha morfolox\u00eda ben definida; \u00e1s veces denom\u00ednanse recheos endolinf\u00e1ticos. Nos mam\u00edferos os ot\u00f3litos son pequenas part\u00edculas compostas por unha combinaci\u00f3n de matriz xelatinosa e carbonato de calcio suspendidos no flu\u00eddo do interior do utr\u00edculo e s\u00e1culo, e denom\u00ednanse estatoconios. Na \"Terminologia Anatomica\" humana o seu nome \u00e9 \"statoconium\", estatoconio (en plural \"statoconia\", estatoconios).\nMecanismo.\nOs canais semicirculares e os sacos endolinf\u00e1ticos en todos os vertebrados est\u00e1n unidos aos condutos endolinf\u00e1ticos, que nalg\u00fans grupos (como nos tibur\u00f3ns) acaban en pequenas aberturas, chamadas poros endolinf\u00e1ticos, situados na superficie dorsal da cabeza. Por estas aberturas poden entrar grans extr\u00ednsecos (procedentes do exterior), xeralmente de menos dun mil\u00edmetro de di\u00e1metro. O tama\u00f1o do material que entra est\u00e1 limitado ao de pequenas part\u00edculas de area, e no caso dos tibur\u00f3ns este material \u00fanese no o\u00eddo coa matriz xelatinosa de orixe end\u00f3xena que segrega o animal.\nNos mam\u00edferos os ot\u00f3litos ou estatoconios son part\u00edculas pequenas formadas por matriz xelatinosa e carbonato de calcio situadas na endolinfa do utr\u00edculo e s\u00e1culo. No utr\u00edculo e s\u00e1culo at\u00f3panse \u00e1reas (m\u00e1culas) con c\u00e9lulas sensoriais chamadas c\u00e9lulas ciliadas, por riba das cales hai unha capa xelatinosa e sobre esta est\u00e1 a chamada membrana otol\u00edtica constitu\u00edda polos ot\u00f3litos ou estatoconios depositados e m\u00e1is arriba hai endolinfa. Cos movementos da cabeza, os ot\u00f3litos m\u00f3vense. A inercia destas pequenas part\u00edculas fai que estimulen as c\u00e9lulas ciliadas ou pilosas do utr\u00edculo e s\u00e1culo cando se move a cabeza. As c\u00e9lulas ciliadas conte\u00f1en de 40 a 70 estereocilios e un cilio especial, chamado cinocilio, que est\u00e1 conectado a un nervio aferente. Cando o corpo cambia de posici\u00f3n ou empeza a moverse o peso da membrana dobra os estereocilios e estimula as c\u00e9lulas ciliadas. As c\u00e9lulas ciliadas env\u00edan sinais polas fibras nerviosas sensoriais, que son interpretadas polo cerebro como un movemento. O cerebro interpreta a orientaci\u00f3n da cabeza comparando os sinais enviados polos utr\u00edculos e s\u00e1culos de ambos os o\u00eddos cos sinais enviados polos ollos, o que permite ao cerebro discriminar unha inclinaci\u00f3n da cabeza dun movemento de todo o corpo. Cando a cabeza est\u00e1 na s\u00faa posici\u00f3n normal ergueita, os ot\u00f3litos premen nos receptores sensoriais das c\u00e9lulas ciliadas. Isto empuxa cara a abaixo os procesos que sobresaen das c\u00e9lulas ciliadas e imp\u00eddelles moverse dun lado a outro. Por\u00e9n, cando a cabeza se inclina, o tir\u00f3n da gravidade sobre as estatoconias move o proceso da c\u00e9lula ciliada cara a un lado, estimul\u00e1ndoa e facendo que env\u00ede a mensaxe ao sistema nervioso central informando de que a cabeza xa non est\u00e1 recta, sen\u00f3n inclinada. Esta teor\u00eda que explica o funcionamento dos ot\u00f3litos no sentido do equilibrio, pode que te\u00f1a que ser reavaliada porque nun experimento comprobouse que un bufo cos ollos vendados en gravidade cero pod\u00eda manter ergueita a s\u00faa cabeza cando o seu corpo era movido adiante e atr\u00e1s.\nHai probas de que o sistema vestibular dos mam\u00edferos retivo algunha da sensibilidade ac\u00fastica ancestral do o\u00eddo dos vertebrados e que esta est\u00e1 mediada polos \u00f3rganos otol\u00edticos (probablemente polo s\u00e1culo, debido \u00e1 s\u00faa posici\u00f3n anat\u00f3mica). Nos ratos que carecen de otoconios no utr\u00edculo e s\u00e1culo, perdeuse esta sensibilidade ac\u00fastica primitiva. Nos humanos prod\u00facense potenciais miox\u00e9nicos evocados vestibulares en resposta \u00e1 estimulaci\u00f3n ac\u00fastica alta de frecuencias baixas en pacientes con perda de audici\u00f3n sensoneural. Hipotetizouse que a sensibilidade vestibular aos ultras\u00f3ns est\u00e1 implicada na percepci\u00f3n da fala pesentada a frecuencias artificialmente altas, por riba do rango percibido pola c\u00f3clea humana (~18\u00a0kHz). Nos ratos demostrouse que a sensaci\u00f3n de informaci\u00f3n ac\u00fastica que chega pola v\u00eda do sistema vestibular ten un efecto relevante no comportamento; a resposta a un reflexo ac\u00fastico xerado \u00e9 maior ante sons altos de baixa frecuencia que est\u00e1n por debaixo do limiar de percepci\u00f3n da c\u00f3clea do rato (~4\u00a0Hz), o que presenta a posibilidade de que a sensibilidade ac\u00fastica do sistema vestibular poida ampliar o rango de audici\u00f3n dos pequenos mam\u00edferos.\nPaleontolox\u00eda.\nNo caso dos peixes, os ot\u00f3litos son importantes en paleontoloxia. Despois da morte dun peixe, este descomponse e os ot\u00f3litos poden quedar preservados no corpo dun organismo ou ben dispersados e despois quedan enterrados e fosilizan. Os ot\u00f3litos dispersados son uns dos moitos microf\u00f3siles que se poden atopar nunha an\u00e1lise micropaleontol\u00f3xica de sedimentos finos. A s\u00faa importancia estratigr\u00e1fica \u00e9 m\u00ednima, pero poden utilizarse para caracterizar un nivel ou intervalo. Os ot\u00f3litos f\u00f3siles raramente se encontran \"in situ\" (cos restos do animal), probablemente porque non se reco\u00f1ecen entre os restos da matriz de rocha que os rodea. Nalg\u00fans casos poden identificarse debido a diferenzas en cor, tama\u00f1o de gran, ou forma distintiva. Estes raros casos son de especial importancia, xa que a presenza, composici\u00f3n, e morfolox\u00eda do material pode esclarecer as relaci\u00f3ns de especies e grupos. No caso de peixes primitivos, varios materiais f\u00f3siles mostran que os recheos endolinf\u00e1ticos (de orixe externa) eran similares en composici\u00f3n elemental \u00e1 da matriz de rocha pero estaban restrinxidos a material de gran basto, que presumiblemente \u00e9 mellor para a detecci\u00f3n da gravidade, desprazamento e son. A presenza destes grans extr\u00ednsecos, en osteostracos, condrictios, e acantodios indica unha fisiolox\u00eda do o\u00eddo interno com\u00fan e a presenza de condutos endolinf\u00e1ticos abertos ao exterior.\nOt\u00f3litos de peixes.\nComposici\u00f3n.\nO co\u00f1ecemento da composici\u00f3n dos ot\u00f3litos dos peixes \u00e9 \u00fatil para os cient\u00edficos que estudan as pesquer\u00edas. O carbonato de calcio que comp\u00f3n o ot\u00f3lito deriva principalmente de i\u00f3ns disolvidos na auga. A medida que crece o ot\u00f3lito, vaise engadindo novo carbonato de calcio, formando xeralmente cristais de aragonito e \u00e1s veces de vaterita. Como ocore nas estruturas cristalinas, os ocos baleiros na ret\u00edcula cristlina que existen durante a formaci\u00f3n do cristal poden ser ocupados por elementos traza presentes na auga, que se unen ao ot\u00f3lito. Estudando a composici\u00f3n destes elementos traza ou as sinaturas isot\u00f3picas de elementos traza nun ot\u00f3lito de peixe pode obterse informaci\u00f3n sobre os corpos de auga nos que o peixe habitou previamente. Os ot\u00f3litos de peixes conservados de 172 mill\u00f3ns de anos utiliz\u00e1ronse para estudar o ambiente no que viv\u00eda o peixe. Utiliz\u00e1ronse aparellos de micromo\u00eddo para recuperar os rexistros da historia da vida de hai mill\u00f3ns de anos ou actuais, inclu\u00edndo datos de dietas, temperaturas ao longo da vida do peixe, e a s\u00faa orixe natal.\nAs sinaturas isot\u00f3picas traza m\u00e1is estudadas son as do estroncio debido a que ten un raio i\u00f3nico e carga similar aos do calcio; por\u00e9n, os cient\u00edficos poden estudar m\u00faltiples elementos traza nun ot\u00f3lito para discrimina sinaturas m\u00e1is espec\u00edficas. Unha ferramenta de uso com\u00fan para medir elementos traza nos ot\u00f3litos \u00e9 o espectr\u00f3metro de masas de plasma acoplado indutivamente de ablaci\u00f3n l\u00e1ser. Esta ferramenta pode medir varios elementos traza simultaneamente. Pode usarse tam\u00e9n un espectr\u00f3metro de masas de i\u00f3n secundario. Este instrumento permite unha gran resoluci\u00f3n quimica, pero s\u00f3 pode medir un elemento traza \u00e1 vez. Estas investigaci\u00f3ns pretenden proporcionar informaci\u00f3n valiosa sobre os lugares polos que viaxaron os peixes. Combinados cos aneis dos ot\u00f3litos, os cient\u00edficos poden saber a idade que ti\u00f1an os peixes cando viaxaon por diferentes corpos e auga. Toda esta informaci\u00f3n pode utilizarse para determinar os ciclos de vida dos peixes para que os cient\u00edficos que estudan as pesquer\u00edas poidan tomar decisi\u00f3ns ben informadas sobre a situaci\u00f3n das poboaci\u00f3ns de peixes e a s\u00faa xesti\u00f3n.\nTaxa de crecemento e idade.\nOs peixes oste\u00edctios te\u00f1en tres pares de ot\u00f3litos, que se denominan \"sagitta\" (saxita), \"lapillus\" (lapilo), e \"asteriscus\" (asterisco). O ot\u00f3lito \"saggita\" \u00e9 o meirande, enc\u00f3ntrase xusto detr\u00e1s dos ollos e aproximadamente ao nivel deles verticalmente. O \"lapillus\" e \"asteriscus\" (este \u00faltimo o menor dos tres) est\u00e1n localizados nos canais semicirculares.\nAs formas e tama\u00f1os proporcionais dos ot\u00f3litos var\u00edan coa especie de peixe. En xeral, os peixes de h\u00e1bitats moi estruturados como os de arrecifes ou fondos rochosos (por exemplo, Lutjanidae, meros, moitos Sciaenidae) te\u00f1en ot\u00f3litos maiores que os peixes que pasan a maior parte da s\u00faa vida nadando a gran velocidade en li\u00f1a recta en mar aberto (por exemplo, at\u00fan, xarda, Coryphaenidae). Os peixes voadores te\u00f1en ot\u00f3litos infrecuentemente grandes, posiblemente debido \u00e1 s\u00faa necesidade de equilibrarse cando se lanzan f\u00f3ra da auga para \"voar\". A mi\u00fado, pode identificarse a especie de peixe a partir das caracter\u00edsticas morfol\u00f3xicas dun ot\u00f3lito illado.\nOs ot\u00f3litos de peixe acumulan capas de carbonato de calcio e matriz xelatinosa ao longo das s\u00faas vidas. A taxa de acreci\u00f3n var\u00eda co crecemento do peixe (xeramente hai menos crecemento en inverno que en ver\u00e1n), o que orixina nos ot\u00f3litos aneis parecidos aos aneis das \u00e1rbores. Contando estes aneis, \u00e9 posible determinar a idade en anos do peixe. Normalmente util\u00edzase o ot\u00f3lito \"sagitta\", porque \u00e9 m\u00e1is grande, pero \u00e1s veces \u00fasase o \"lapillus\" se ten unha forma m\u00e1is conveniente. O \"asteriscus\", que \u00e9 o menor dos tres, raramente se usa na determinaci\u00f3n das idades.\nAdemais, en moitas especies a acreci\u00f3n do carbonato de calcio e a matriz xelatinosa alterna nun ciclo diario. Neses casos \u00e9 moitas veces posible determinar a idade en d\u00edas. Esta informaci\u00f3n obtense xeralmente cun exame microsc\u00f3pico, e proporciona datos significativos para estudos da etapa inicial da vida do animal.\nAs\u00famese xeralmente que medindo o grosor de cada anel (polo menos nalgunhas especies) pode estimarse a taxa de crecemento porque o crecemento dos peixes crese que \u00e9 directamente proporcional ao crecemento do ot\u00f3lito. Por\u00e9n, alg\u00fans estudos negan que haxa unha ligaz\u00f3n directa entre o crecemento do corpo e o dos ot\u00f3litos. En momentos nos que hai un crecemento corporal nulo ou moi baixo, o ot\u00f3lito contin\u00faa acrecionando m\u00e1is capas, o que levou a alg\u00fans investigadores a pensar que a ligaz\u00f3n directa establ\u00e9cese co metabolismo, non co crecemento en si. Os ot\u00f3litos, a diferenza das escamas, non se reabsorben durante as \u00e9pocas en que decrece a enerx\u00eda, o que os fai unha ferramenta m\u00e1is \u00fatil para a deteminaci\u00f3n de idades de peixes. Os peixes nunca paran totalmente de crecer, a\u00ednda que a velocidade de crecemento nos peixes maduros \u00e9 reducida. Como consecuencia, os aneis que corresponden \u00e1 \u00faltima parte do ciclo de vida do peixe tenden a estar m\u00e1is xuntos.\nOs estudos sobre a idade e o crecemento dos peixes son importantes para co\u00f1ecer cousas como a \u00e9poca e magnitude do desove, uso do h\u00e1bitat, duraci\u00f3n da etapa larvaria e xuvenil, e estrutura de idades da poboaci\u00f3n. Eses datos son importantes para a xesti\u00f3n correcta das pesquer\u00edas.\nInvestigaci\u00f3n da dieta.\nComo os compostos que forman os ot\u00f3litos os peixes son resistentes \u00e1 dixesti\u00f3n, estes poden encontrarse nos tractos dixestivos e excrementos de animais mari\u00f1os pisc\u00edvoros, como os golfi\u00f1os, focas, le\u00f3ns mari\u00f1os e morsas. Como pode identificarse o x\u00e9nero e especie de moitos peixes examinando os seus ot\u00f3litos saxitais (\"sagittae\"), os ot\u00f3litos poden, por tanto, ata certo punto, utilizarse para reconstru\u00edr a composici\u00f3n en presas da dieta de animais mari\u00f1os.\nOs ot\u00f3litos saxitais te\u00f1en simetr\u00eda bilateral, e no corpo do peixe hai un no lado dereito do animal e outro no esquerdo. Separar os otolitos que se recollen en dereitos e esquerdos permite, por tanto, inferir o n\u00famero m\u00ednimo de presas individuais inxeridas polos depredadores dunha determinada especie de peixe. O tama\u00f1o dos ot\u00f3litos \u00e9 tam\u00e9n proporcional \u00e1 lonxitude e peso dun peixe. Poden as\u00ed utilizarse para calcular o tama\u00f1o das presas e a s\u00faa biomasa, o que \u00e9 \u00fatil cando se trata de estimar o consumo de presas por animais mari\u00f1os, e o impacto potencial sobre as poboaci\u00f3ns de peixes.\nPor\u00e9n, os ot\u00f3l\u00edtos non poden ser o \u00fanico estudo utilizado para estimar de forma fiable as dietas de cet\u00e1ceos ou pinn\u00edpedos, porque poden sufrir unha erosi\u00f3n parcial ou completa no tracto dixestivo, o que distorsiona as medidas de n\u00famero de presas e biomasa. As especies con ot\u00f3litos fr\u00e1xiles e doadamente dixeribles poden ser subestimadas na dieta. Para enfrontarse a estas desviaci\u00f3ns, desenvolv\u00e9ronse factores de correcci\u00f3n de ot\u00f3litos por medio de experimentos de alimentaci\u00f3n de animais en catividade, nos cales se lles d\u00e1 de comer a focas peixes de tama\u00f1o co\u00f1ecido, e despois cuantif\u00edcase o grao de erosi\u00f3n dos ot\u00f3litos para diferentes taxons de presas.\nA inclusi\u00f3n no estudo de v\u00e9rtebras de peixes, e \u00f3sos mandibulares, dentes e outros elementos esquel\u00e9ticos informativos mellora a identificaci\u00f3n das presas e a s\u00faa cuantificaci\u00f3n con respecto a examinar s\u00f3 os ot\u00f3litos. Isto \u00e9 especialmente certo para especies de peixes con ot\u00f3litos fr\u00e1xiles, e outros \u00f3sos distintivos, como na xarda do Atl\u00e1ntico (\"Scomber scombrus\"), e no arenque do Atl\u00e1ntico (\"Clupea harengus\")."}
{"id": "325870", "revid": "23204", "url": "https://gl.wikipedia.org/wiki?curid=325870", "title": "Purpose (\u00e1lbum de Justin Bieber)", "text": "Purpose \u00e9 o cuarto \u00e1lbum de estudio do cantante canadense Justin Bieber, que foi lanzado o 13 de novembro de 2015 polo selo discogr\u00e1fico Def Jam Recordings. O lanzamento do \u00e1lbum foi precedido polo sinxelo \"What Do You Mean?\" o 28 de agosto de 2015. \"Sorry\" foi lanzado como segundo sinxelo o 21 de outubro de 2015."}
{"id": "325873", "revid": "27155", "url": "https://gl.wikipedia.org/wiki?curid=325873", "title": "Estatoconio", "text": ""}
{"id": "325874", "revid": "27155", "url": "https://gl.wikipedia.org/wiki?curid=325874", "title": "Otoconio", "text": ""}
{"id": "325875", "revid": "98629", "url": "https://gl.wikipedia.org/wiki?curid=325875", "title": "Ricardo Llovo", "text": "Ricardo Jos\u00e9 Llovo Otero, nado en Santiago de Compostela o 8 de abril de 1965, \u00e9 un guionista, realizador e director galego.\nTraxectoria.\nEn 1989 incorp\u00f3rase \u00e1 TVG como parte do equipo de realizaci\u00f3n e ten traballado para programas tan co\u00f1ecidos como o Xabar\u00edn Club. Esta faceta televisiva comb\u00ednaa con traballos en cine desde comezos dos noventa. Ten realizado e dirixido curtametraxes de ficci\u00f3n, documentais e mesmo unha longa en formato v\u00eddeo."}
{"id": "325880", "revid": "1888", "url": "https://gl.wikipedia.org/wiki?curid=325880", "title": "Adela Figueroa Panisse", "text": ""}
{"id": "325882", "revid": "42983", "url": "https://gl.wikipedia.org/wiki?curid=325882", "title": "Jos\u00e9 Mar\u00eda Mendiluce", "text": "Jos\u00e9 Mar\u00eda Mendiluce Pereiro, nado en Madrid o 14 de abril de 1951 e finado en Barcelona o 28 de novembro de 2015, foi un escritor e pol\u00edtico espa\u00f1ol ligado aos movementos de ideolox\u00eda ecoloxista e socialista."}
{"id": "325885", "revid": "5863", "url": "https://gl.wikipedia.org/wiki?curid=325885", "title": "Ram\u00f3n Vilar Ponte", "text": ""}
{"id": "325887", "revid": "98629", "url": "https://gl.wikipedia.org/wiki?curid=325887", "title": "Gran Premio do Brasil de 1986", "text": "O Gran Premio do Brasil de 1986 foi unha carreira de automobilismo de F\u00f3rmula 1, celebrada o 23 de marzo de 1986 no circu\u00edto de Jacarepagu\u00e1 de R\u00edo de Xaneiro. Foi a primeira carreira da tempada de e tam\u00e9n foi o d\u00e9cimo quinto Gran Premio do Brasil e o s\u00e9timo que se celebrou en Jacarepagu\u00e1 do R\u00edo de Xaneiro. A carreira disputouse sobre 61 voltas ao circu\u00edto de cinco quil\u00f3metros para unha distancia da carreira de 307 quil\u00f3metros.\nA carreira foi ga\u00f1ada polo piloto brasileiro Nelson Piquet pilotando un Williams FW11. Foi a segunda vitoria de Piquet na s\u00faa casa logo de ga\u00f1ar previamente tres anos antes. Foi a s\u00faa 14\u00aa vitoria nun Gran Premio e o primeiro para o seu novo equipo, Williams. Piquet ga\u00f1ou por 34 segundos sobre o seu compatriota Ayrton Senna que pilotaba un Lotus 98T. Un minuto detr\u00e1s de Piquet quedou o piloto franc\u00e9s Jacques Laffite pilotando un Ligier JS27.\nA nova tempada viu moitos cambios de pilotos, o m\u00e1is significativo foi a chegada de Piquet a Williams logo de sete anos en Brabham, mentres que Keke Rosberg uniuse a McLaren e Elio de Angelis a Brabham, foron os outros movementos importantes. Senna utilizou a s\u00faa influencia en Lotus para asegurar que contrataron a un piloto que non interfira coa s\u00faa campa\u00f1a logo da retirada de Derek Warwick, a\u00ednda que iso ser\u00eda temporal. Williams perdeu o seu director de equipo, Frank Williams. Que tivo un accidente de coche nas probas de pretempada que o deixou un parapl\u00e9xico.\nSenna liderou desde a pole position, pero pronto foi ameazado polos Williams. Nigel Mansell quedou f\u00f3ra da carreira logo de trompear na primeira volta despois dun contacto con Senna, Piquet lideraba na terceira volta. Cando empezaron as paradas en boxes parec\u00eda que Alain Prost (McLaren MP4 / 2C) poder\u00eda arrebatar a vitoria aos brasileiros pero iso rematou cando o motor TAG-Porsche de Prost rompeu a metade de carreira.\nNon houbo outra ameaza para a parella brasileira, logo diso Piquet retomou o liderado a Senna logo da \u00faltima parada para cambiar pneum\u00e1ticos deste \u00faltimo. Detr\u00e1s de Laffite estaba o seu compa\u00f1eiro de equipo en Ligier Ren\u00e9 Arnoux. O quinto lugar estivo ocupado polo Tyrrell 014 de Martin Brundle, os seus primeiros puntos desde a s\u00faa tempada de debut dous anos antes. Gerhard Berger terminou sexto no seu Benetton B186 no debut do novo equipo que se fixera cargo do equipo Toleman durante a tempada baixa. Philippe Streiff no segundo Tyrrell, Elio de Angelis (Brabham BT55), Johnny Dumfries (Lotus 98T) e Teo Fabi (Benetton B186) foron os outros pilotos que remataron a carreira, nun d\u00eda de moitos abandonos onde Mansell foi o \u00fanico que se retirou por un fallo non mec\u00e1nico.\nL\u00edderes por volta.\nAyrton Senna 4 (1-2, 19, 41), Nelson Piquet 50 (3-18, 27-40, 42-61), Alain Prost 7 (20-26)\nReferencias.\n\"A menos que se indique o contrario, todos os resultados da carreira t\u00f3manse de \""}
{"id": "325888", "revid": "5863", "url": "https://gl.wikipedia.org/wiki?curid=325888", "title": "M\u00aa Pilar Garc\u00eda Negro", "text": ""}
{"id": "325890", "revid": "22570", "url": "https://gl.wikipedia.org/wiki?curid=325890", "title": "Gran Premio de Espa\u00f1a de 1986", "text": "O Gran Premio de Espa\u00f1a de 1986 foi unha carreira de F\u00f3rmula 1 celebrada no Circu\u00edto Permanente de Xerez en Xerez da Fronteira, Espa\u00f1a o 13 de abril de 1986. A carreira foi a segunda rolda da tempada de F\u00f3rmula Un. Este foi o primeiro Gran Premio de F\u00f3rmula Un espa\u00f1ol desde a carreira de 1.981 que se celebrou no Jarama.\nResumo.\nEsta carreira viu unha batalla con 3 coches polo liderado na \u00faltima metade da carreira. Ayrton Senna (Lotus - Renault), Nigel Mansell (Williams - Honda) e o actual campi\u00f3n do mundo Alain Prost (McLaren - TAG) todos tiveron a oportunidade de levarse a vitoria. Unha vez que Mansell montou pneum\u00e1ticos novos atacou de novo recortando m\u00e1is de 19 segundos nas \u00faltimas 10 voltas cos seus cauchos frescos. Non foi suficiente para lograr a vitoria, pero a diferenza foi moi estreita entre Senna e Mansell na bandeira a cadros, un case \u00e1 beira do outro, Senna soamente avantaxou por 0.014 a Mansell nunha das finais m\u00e1is pechadas na historia da F\u00f3rmula Un.\nNunha entrevista logo da carreira, Mansell dixo que non ti\u00f1a problemas coa conduci\u00f3n defensiva de Senna (bloqueo) ao final da carreira cando o Williams foi o coche m\u00e1is r\u00e1pido, dicindo que Senna ti\u00f1a dereito a protexer a s\u00faa vantaxe. A continuaci\u00f3n, en ton de broma agregou que o final foi tan pechado que deber\u00edan levar 7\u00bd puntos cada un.\nL\u00edderes por volta.\nAyrton Senna 49 (1-39, 63-72), Nigel Mansell 23 (40-62)"}
{"id": "325891", "revid": "22570", "url": "https://gl.wikipedia.org/wiki?curid=325891", "title": "Olympus (sat\u00e9lite)", "text": "Olympus, tam\u00e9n co\u00f1ecido como Olympus 1 e Olympus F1, foi un sat\u00e9lite de comunicaci\u00f3ns experimental lanzado o 12 de xullo de 1989 mediante o \u00faltimo foguete Ariane 3 desde o Centro Espacial de Kourou, na G\u00fciana Francesa.\nCaracter\u00edsticas.\nA misi\u00f3n de Olympus foi probar varias novas tecnolox\u00edas relacionadas coas comunicaci\u00f3ns desde \u00f3rbita e a emisi\u00f3n televisiva directa nas bandas acordadas pola Uni\u00f3n Internacional de Telecomunicaci\u00f3ns en Xenebra en 1977.\nOlympus levaba a bordo catro cargas \u00fatiles de comunicaci\u00f3ns, entre elas un sistema de emisi\u00f3n directa de televisi\u00f3n cun canal emitindo para Italia e outro para toda Europa, ambos funcionando a unha frecuencia de 12 GHz e podendo recibirse en antenas parab\u00f3licas cun m\u00ednimo de 45\u00a0cm de di\u00e1metro. Outro dos sistemas funcionaba a frecuencias de entre 12 e 14\u00a0GHz e foi usado para experimentos de conmutaci\u00f3n, re\u00faso de frecuencias, videoconferencia e distribuci\u00f3n de datos. Un terceiro sistema traballaba na banda Ka, a entre 20 e 30\u00a0GHz, e ofrec\u00eda videoconferencia de punto a punto e multipunto, teleeducaci\u00f3n e env\u00edo de datos a baixa velocidade. Un \u00faltimo sistema pod\u00eda funcionar a 12, 20 ou 30\u00a0GHz e con el se fixeron experimentos de propagaci\u00f3n.\nO sat\u00e9lite ti\u00f1a forma de caixa cunhas dimensi\u00f3ns de 2,9 x 5,5 m. Os paneis solares, unha vez estendidos, ti\u00f1an unha envergadura de 25,6 m e produc\u00edan 3,6 kW de potencia.\nEn xaneiro de 1991, despois de case dous anos en \u00f3rbita, un dos paneis solares deixou de funcionar, deixando ao sat\u00e9lite coa metade da potencia dispo\u00f1ible. O 29 de maio dese mesmo ano un problema co sistema de control de actitude, xunto cunha serie de comandos incorrectos enviados desde terra, fixeron que Olympus comezara a xirar sobre si mesmo descontroladamente. O control do sat\u00e9lite non se retomou ata o 19 de xu\u00f1o de 1992, despois de case gastar completamente o propelente de a bordo. De todos modos Olympus foi posto de novo en servizo o 7 de agosto de 1992. O 12 de agosto de 1993 perdeuse de novo o control do sat\u00e9lite, esta vez debido ao impacto dun micrometeorito da corrente das Perseidas. Retomar o control de novo practicamente esgotou as reservas de propelente. Sen posibilidade de ser posto de novo en servizo, Olympus foi enviado a unha \u00f3rbita cemiterio e desconectado o 12 de agosto de 1993."}
{"id": "325892", "revid": "4817", "url": "https://gl.wikipedia.org/wiki?curid=325892", "title": "Olympus F1", "text": ""}
{"id": "325893", "revid": "4817", "url": "https://gl.wikipedia.org/wiki?curid=325893", "title": "Olympus 1", "text": ""}
{"id": "325894", "revid": "4817", "url": "https://gl.wikipedia.org/wiki?curid=325894", "title": "Olympus", "text": ""}
{"id": "325895", "revid": "23204", "url": "https://gl.wikipedia.org/wiki?curid=325895", "title": "Saint Cecilia", "text": "Saint Cecilia \u00e9 un EP da banda estadounidense de rock alternativo Foo Fighters, publicado como descarga gratu\u00edta o 23 de novembro de 2015 a trav\u00e9s do selo RCA Records. Inicialmente \u00eda ser unha mostra de gratitude aos seareiros do grupo pero foi tam\u00e9n dedicado \u00e1s v\u00edtimas dos atentados de Par\u00eds de novembro de 2015."}
{"id": "325896", "revid": "56817", "url": "https://gl.wikipedia.org/wiki?curid=325896", "title": "Tremulant", "text": "Tremulant \u00e9 un EP da banda estadounidense de rock progresivo The Mars Volta, publicado o d\u00eda 2 de abril de 2002 a trav\u00e9s do selo Gold Standard Laboratories. O traballo foi producido por Alex Newport e \u00e9 a \u00fanica edici\u00f3n na que aparece a baixista fundadora Eva Gardner. Unha versi\u00f3n remasterizada foi lanzada o 16 de abril de 2014."}
{"id": "325897", "revid": "865", "url": "https://gl.wikipedia.org/wiki?curid=325897", "title": "Heads Up", "text": "Heads Up \u00e9 un EP da banda canadense Death from Above 1979, publicado o 15 de decembro de 2002 a trav\u00e9s do selo Ache Records. Tr\u00e1tase da gravaci\u00f3n de estrea do grupo e est\u00e1 formado por seis temas. Posteriormente foi reeditado debido ao \u00e9xito do primeiro \u00e1lbum da banda, \"You're a Woman, I'm a Machine\". O lanzamento inicial estivo formado por 1.004 copias, e a reedici\u00f3n por 2.000.\nNo tempo da edici\u00f3n deste EP a banda era co\u00f1ecida como Death From Above, pero tras a edici\u00f3n do seu primeiro disco, DFA Records envioulles unha carta ped\u00edndolles que cambiasen o nome."}
{"id": "325900", "revid": "56817", "url": "https://gl.wikipedia.org/wiki?curid=325900", "title": "The New Record by My Bloody Valentine", "text": "The New Record by My Bloody Valentine \u00e9 o segundo EP da banda irlandesa de rock alternativo My Bloody Valentine, publicado en setembro de 1986 a trav\u00e9s do selo Kaleidoscope Sound. Gravado nos Alaska Studios de Londres, o son do EP est\u00e1 influenciado polo C86, unha ramificaci\u00f3n do indie pop, e af\u00e1stase do son post-punk dos inicios do grupo.\nO escritor de Allmusic Nitsuh Abebe falou de \"The New Record by My Bloody Valentine\" como \"un punto vital no desenvolvemento do son [da banda]\" e ref\u00edrese a el como \"o punto no cal a banda comezou a experimentar coa m\u00fasica pop e o noise\", influenciada por The Jesus and Mary Chain.[1] Tras o seu lanamento, \"The New Record by My Bloody Valentine\" chegu ao n\u00famero peaked at number 22 da lista brit\u00e1nica de sinxelos independentes."}
{"id": "325904", "revid": "89787", "url": "https://gl.wikipedia.org/wiki?curid=325904", "title": "Avant-garde metal", "text": "O avant-garde metal, metal experimental, metal vangardista ou art metal, \u00e9 un subx\u00e9nero do heavy metal caracterizado polo uso de elementos vangardistas, a experimentaci\u00f3n e o uso de sons, estruturas e instrumentos pouco com\u00fans.\nCaracter\u00edsticas.\nMichael Haas, membro da banda austr\u00edaca Angizia, denota que o avant-garde \u00e9 \"un distanciamento consciente de esc\u00f3itaa tradicional e dos h\u00e1bitos de composici\u00f3n\", mentres que Svein Egil Hatlevik, de Fleurety, identifica ao avant-garde metal como \"unha ideolox\u00eda est\u00e9tica\" para \"facer m\u00fasica que \u00e9 m\u00e1is que metal medio\". Tam\u00e9n pensa que o heavy metal \u00e9 \"un campo no que ten sentido ser vangardista\" porque \"\u00e9 un dos campos art\u00edsticos m\u00e1is conservadores do mundo\". Con todo, non todo o mundo est\u00e1 de acordo en empregar este termo para definir un subg\u00e9nero do heavy metal. Jeff Arwadi, da banda Kekal, avisa que \"cando un subg\u00e9nero establ\u00e9cese non fai m\u00e1is que crear l\u00edmites, e non creo que sexa sabio tentar establecer un subg\u00e9nero que l\u00edmite a creatividade e a expresi\u00f3n\". Chlordane de The Amenta discrepa coa tendencia de considerar avant-garde a \"calquera que faga algo lixeiramente raro\", arg\u00fcindo que o termo s\u00f3 deber\u00eda empregarse cando unha banda est\u00e1 \"a empuxar a m\u00fasica cara a adiante\", insinuando que o mero feito de inclu\u00edr m\u00fasica cl\u00e1sica no heavy metal non \u00e9 avant-garde posto que \"xa se fixo\", \"non \u00e9 novo\" e \"non ofrece nada\".\nDiferenzas co metal progresivo.\nA\u00ednda que tanto o metal progresivo como o avant-garde metal est\u00e1n a favor da experimentaci\u00f3n e das ideas peculiares, hai diferenzas bastante reconocibles entre ambos os x\u00e9neros. A experimentaci\u00f3n no metal progresivo bas\u00e9ase maiormente en tocar ritmos e estruturas complexas con instrumentos tradicionais. Para o avant-garde metal, a experimentaci\u00f3n bas\u00e9ase no uso de instrumentos e sons pouco com\u00fans. O metal progresivo tam\u00e9n pon m\u00e1is \u00e9nfase na interpretaci\u00f3n e o virtuosismo, mentres que o avant-garde metal \u00e9 menos ortodoxo e tende a cuestionar moitos dos est\u00e1ndares da m\u00fasica. Varias bandas de avant-garde metal son minimalistas, algo que entra en contraposici\u00f3n coa filosof\u00eda do metal progresivo."}
{"id": "325905", "revid": "1576", "url": "https://gl.wikipedia.org/wiki?curid=325905", "title": "Neue Deutsche H\u00e4rte", "text": "O Neue Deutsche H\u00e4rte (literalmente en galego:\u00a0\"Nova dureza alem\u00e1\"), abreviado NDH, \u00e9 un subg\u00e9nero da m\u00fasica hard rock e do heavy metal, que se orixinou no mundo de fala alem\u00e1 nos anos 1990. As letras adoitan estar escritas nese idioma e a voz solista canta habitualmente nun rexistro grave. As bandas da NDH caracter\u00edzanse polo seu son baseado en guitarras el\u00e9ctricas altamente distorsionadas, os habituais baixo e bater\u00eda, e teclados, sintetizadores, \"samplers\" e mesmo caixas de ritmos. A NDH non est\u00e1 asociada a ning\u00fan movemento cultural xuvenil concreto, como no caso da m\u00fasica punk ou g\u00f3tica. O nome \u00e9 unha chiscadela ao doutro movemento xurdido na zona german\u00f3fona a finais dos anos 1970, Neue Deutsche Welle."}
{"id": "325906", "revid": "89787", "url": "https://gl.wikipedia.org/wiki?curid=325906", "title": "Tag (filme)", "text": " \u00e9 un filme xapon\u00e9s de suspense, acci\u00f3n e terror dirixido por Sion Sono e baseado na novela \"Riaru Onigokko\" de Yusuke Yamada. Foi estreado no Xap\u00f3n o 11 de xullo de 2015."}
{"id": "325909", "revid": "1093", "url": "https://gl.wikipedia.org/wiki?curid=325909", "title": "Xos\u00e9 Alvilares Moure", "text": ""}
{"id": "325910", "revid": "98629", "url": "https://gl.wikipedia.org/wiki?curid=325910", "title": "Primeval (filme)", "text": "Primeval \u00e9 un filme estadounidense de terror que se estreou o 12 de xaneiro de 2007. O filme, protagonizado por Dominic Purcell, Brooke Langton, Orlando Jones e J\u00fcrgen Prochnow, conta a historia dun grupo de xornalistas que viaxan a Burundi para capturar a un xigantesco crocodilo devora homes."}
{"id": "325912", "revid": "1093", "url": "https://gl.wikipedia.org/wiki?curid=325912", "title": "Mar\u00eda Victoria Carballo-Calero Ramos", "text": ""}
{"id": "325914", "revid": "1576", "url": "https://gl.wikipedia.org/wiki?curid=325914", "title": "Troll metal", "text": ""}
{"id": "325915", "revid": "89787", "url": "https://gl.wikipedia.org/wiki?curid=325915", "title": "Death metal mel\u00f3dico", "text": "O death metal mel\u00f3dico \u00e9 un estilo que presenta caracter\u00edsticas inspiradas na \"New Wave of British Heavy Metal\", en particular os r\u00e1pidos \"riffs\" e li\u00f1as harm\u00f3nicas de guitarra, pero incorporando os elementos m\u00e1is habituais do death metal como a distorsi\u00f3n de guitarras, r\u00e1pidos padr\u00f3ns r\u00edtmicos de bater\u00eda e en ocasi\u00f3ns ritmos \"blast beat\". O estilo vocal deste x\u00e9nero combina as voces limpas, os gritos e as voces guturais.\nGran parte da s\u00faa orixe e popularidade atrib\u00faese a grupos como At the Gates, In Flames e Dark Tranquillity, que definiron o x\u00e9nero a comezos dos anos 1990 sentando as bases da escena musical do metal de Gotemburgo, escena a que o escritor Garry Sharpe-Young denominou \"a salvaci\u00f3n comercial do death metal\". Outro dos pioneiros foi o grupo brit\u00e1nico Carcass, clasificado dentro do grindcore nos seus primeiros discos pero que evolucionou ata este estilo nos \u00e1lbums \"Necroticism \u2013 Descanting the Insalubrious\" de 1991 e \"Heartwork\" de 1993. Outros exemplos de grupos inclu\u00eddos neste x\u00e9nero son Amon Amarth, Soilwork e Arch Enemy."}
{"id": "325916", "revid": "89787", "url": "https://gl.wikipedia.org/wiki?curid=325916", "title": "Djent", "text": "O djent ou djent metal \u00e9 un x\u00e9nero que xurdiu como unha derivaci\u00f3n do metal progresivo. O termo \"djent\" \u00e9 unha onomatopea dun acorde de guitarra distorsionado de tipo \"palm mute\", e adoita aplicarse a m\u00fasica que emprega este tipo de son, o son en si mesmo ou a escena particular do x\u00e9nero. Este estilo caracter\u00edzase por inclu\u00edr este tipo de acordes xunto con solos de guitarra e unha gran complexidade r\u00edtmica. Alg\u00fans dos grupos considerados como pioneiros deste estilo son Meshuggah, Periphery, Animals As Leaders, e TesseracT."}
{"id": "325917", "revid": "89787", "url": "https://gl.wikipedia.org/wiki?curid=325917", "title": "Folk metal", "text": "O folk metal \u00e9 un x\u00e9nero de fusi\u00f3n do heavy metal e a m\u00fasica folk tradicional xurdido en Europa nos anos 1990. A m\u00fasica deste x\u00e9nero caracter\u00edzase pola mestura de diversos estilos de heavy metal coa m\u00fasica folk, sendo habitual o uso de instrumentos folcl\u00f3ricos xunto aos tradicionais do heavy metal, en ocasi\u00f3ns inclu\u00edndo estilos de canto tradicionais. Alg\u00fans grupos tam\u00e9n empregan teclados para simular o son dos instrumentos tradicionais. As letras das canci\u00f3ns neste x\u00e9nero adoitan tratar sobre temas como a fantas\u00eda, mitolox\u00eda, paganismo, historia e natureza.\nConsid\u00e9rase aos grupos Skyclad, Moonspell e Amorphis como os pioneiros deste x\u00e9nero. A mediados dos anos 1990 outros grupos comezaron a xurdir en diversas zonas de Europa, como por exemplo os irlandeses Cruachan e os alem\u00e1ns Subway to Sally, cada un deles encabezando as variaci\u00f3ns de estilo que ser\u00edan denominadas celtic metal e medieval metal respectivamente. Malia as contribuci\u00f3ns destes primeiros grupos, non foi ata comezos dos anos 2000 que o x\u00e9nero acadou unha gran popularidade, particularmente en Finlandia con grupos como Finntroll, Ensiferum, Korpiklaani, Turisas e Moonsorrow."}
{"id": "325918", "revid": "25871", "url": "https://gl.wikipedia.org/wiki?curid=325918", "title": "Latin metal", "text": "O latin metal \u00e9 unha denominaci\u00f3n dentro do heavy metal atribu\u00edda a aqueles grupos que te\u00f1en unha orixe, influencias ou instrumentaci\u00f3ns adaptadas dende a m\u00fasica latina, como por exemplo a inclusi\u00f3n de voces en espa\u00f1ol, instrumetos de percusi\u00f3n latina e ritmos adaptados dente outros x\u00e9neros como a salsa. A s\u00faa orixe rem\u00f3ntase aos anos 1970 e 1980 en pa\u00edses de Latinoam\u00e9rica grazas a cada vez maior influencia e popularidade mundial do heavy metal e do rock da \u00e9poca. Nos Estados Unidos comezou a destacar comercialmente a partir dos anos 1990, con diversos selos discogr\u00e1ficos buscando beneficiarse da medrante popularidade do pop latino, coma por exemplo na compilaci\u00f3n \"Metalo\" do selo Grita! Records, que inclu\u00edu temas de Ill Ni\u00f1o e Puya entre outros.\nGrupos como Sepultura e Soulfly adoitan citarse como predecesores deste estilo. Ill Ni\u00f1o \u00e9 probablemente o expo\u00f1ente m\u00e1is co\u00f1ecido do x\u00e9nero, ao acadar certo \u00e9xito comercial cos seus dous primeiros \u00e1lbums e obter unha forte difusi\u00f3n radiof\u00f3nica en diversas zonas dos Estados Unidos, coma por exemplo na \u00e1rea de San Antonio."}
{"id": "325919", "revid": "89787", "url": "https://gl.wikipedia.org/wiki?curid=325919", "title": "Metal cristi\u00e1n", "text": "O metal cristi\u00e1n, tam\u00e9n denominado nalg\u00fans medios \"white metal\", \u00e9 unha forma do heavy metal definida habitualmente polo mensaxe das letras dos temas musicais e a afiliaci\u00f3n declarada dos membros dos grupos musicais ao cristianismo. A produci\u00f3n desta m\u00fasica adoita facerse e distribuirse a trav\u00e9s de estaci\u00f3ns de radio e selos discogr\u00e1ficos considerados dentro do momemento cristi\u00e1n.\nOs grupos de metal cristi\u00e1n at\u00f3panse dentro de t\u00f3dolos subx\u00e9neros do heavy metal, tendo a caracter\u00edstica com\u00fan entre eles a tem\u00e1tica das letras. As tem\u00e1ticas cristianas e relixiosas adoitan mesturarse coas tem\u00e1ticas habituais de cada un dos x\u00e9neros nos que se encadran os grupos. Alg\u00fans estudos argumentan que a subcultura do metal cristi\u00e1n fornece aos seus membros unha forma alternativa de profesar a s\u00faa relixi\u00f3n, ofrec\u00e9ndolles unha alternativa diferente ao heavy metal m\u00e1is tradicional con mensaxes m\u00e1is escuros ou negativos.\nO metal cristi\u00e1n xurdiu a finais dos anos 1970 como forma de evanxelizaci\u00f3n da escena musical do heavy metal, con grupos pioneiros como os estadounidenses Resurrection Band e Petra e os suecos Jerusalem. Nos anos 1980 o grupo estadounidense Stryper acadou un \u00e9xito considerable, seguidos dos tam\u00e9n estadounidenses Tourniquet e os australianos Mortification nos anos 1990. O grupo de rap metal P.O.D. e os grupos de metalcore Underoath, Demon Hunter, As I Lay Dying e Norma Jean atraeron a atenci\u00f3n dos medios principais cara este movemento na primeira d\u00e9cada do s\u00e9culo XXI, acadando posici\u00f3ns notables na lista \"Billboard 200\"."}
{"id": "325920", "revid": "27155", "url": "https://gl.wikipedia.org/wiki?curid=325920", "title": "Terminologia anatomica", "text": ""}
{"id": "325921", "revid": "1131", "url": "https://gl.wikipedia.org/wiki?curid=325921", "title": "A Banda", "text": ""}
{"id": "325922", "revid": "25871", "url": "https://gl.wikipedia.org/wiki?curid=325922", "title": "Blackgaze", "text": "O blackgaze \u00e9 un x\u00e9nero de fusi\u00f3n do black metal e o \"shoegazing\" orixinado a comezos do s\u00e9culo XXI. Este x\u00e9nero adoita combinar elementos habituais do black metal, inclu\u00edndo ritmos \"blast beat\" e gritos agudos, xunto a elementos m\u00e9lodicos e estilos de son de guitarra de tipo \"Wall of Sound\" asociados ao \"shoegazing\". O grupo franc\u00e9s Alcest acred\u00edtase como a influencia e pioneiro do x\u00e9nero, mentres que o grupo estadounidense Deafheaven \u00e9 un exemplo habitual nas descrici\u00f3ns das caracter\u00edsticas deste x\u00e9nero."}
{"id": "325923", "revid": "89787", "url": "https://gl.wikipedia.org/wiki?curid=325923", "title": "Crust punk", "text": "O crust punk (ou simplemente \"crust\") \u00e9 un estilo musical influenciado polo hardcore punk e o metal extremo. Este estilo evolucionou a mediados dos anos 1980 en Inglaterra, con temas de l\u00edricas escuras e pesimistas relacinadas con problemas pol\u00edticos e sociais. O termo \"crust\" foi empregado por primeira vez polo grupo Hellbastard na s\u00faa demo de 1986 titulada \"Ripper Crust\", a\u00ednda que os medios especializados describen ao grupo Amebix como os pioneiros deste estilo.\nO x\u00e9nero def\u00ednese polo seu sons baixos e distorsionados, tempos r\u00e1pidos e voces guturais e gritos. As inspiraci\u00f3ns dos grupos deste x\u00e9nero xorden de grupos de anarco-punk como Crass e Discharge e de grupos de metal extremo como Venom, Celtic Frost e Mot\u00f6rhead."}
{"id": "325924", "revid": "56817", "url": "https://gl.wikipedia.org/wiki?curid=325924", "title": "Banda \u00f3 R\u00edo", "text": "O top\u00f3nimo galego Banda \u00f3 R\u00edo pode referirse a:"}
{"id": "325925", "revid": "56817", "url": "https://gl.wikipedia.org/wiki?curid=325925", "title": "Banda", "text": "O termo banda pode referirse a\nAmais, como top\u00f3nimo pode referirse a:"}
{"id": "325926", "revid": "1131", "url": "https://gl.wikipedia.org/wiki?curid=325926", "title": "Bande Susaos", "text": ""}
{"id": "325927", "revid": "1131", "url": "https://gl.wikipedia.org/wiki?curid=325927", "title": "Bandeb\u00f3", "text": ""}
{"id": "325928", "revid": "1131", "url": "https://gl.wikipedia.org/wiki?curid=325928", "title": "Band\u00edn", "text": ""}
{"id": "325929", "revid": "1131", "url": "https://gl.wikipedia.org/wiki?curid=325929", "title": "Band\u00f3n", "text": ""}
{"id": "325930", "revid": "1131", "url": "https://gl.wikipedia.org/wiki?curid=325930", "title": "Bandoncel", "text": ""}
{"id": "325931", "revid": "56817", "url": "https://gl.wikipedia.org/wiki?curid=325931", "title": "Bandelo", "text": "O top\u00f3nimo galego Bandelo pode referirse a:"}
{"id": "325932", "revid": "56817", "url": "https://gl.wikipedia.org/wiki?curid=325932", "title": "Bandexa", "text": "Unha bandexa \u00e9 un recipiente onde se depositan diversos materiais ou documentos. Como top\u00f3nimo galego, Bandexa pode referirse a:"}
{"id": "325933", "revid": "1131", "url": "https://gl.wikipedia.org/wiki?curid=325933", "title": "A Bandexa", "text": ""}
{"id": "325934", "revid": "1131", "url": "https://gl.wikipedia.org/wiki?curid=325934", "title": "O Bando", "text": ""}
{"id": "325935", "revid": "23204", "url": "https://gl.wikipedia.org/wiki?curid=325935", "title": "Gran Premio de San Marino de 1986", "text": "O Gran Premio de San Marino de 1986 foi unha carreira de F\u00f3rmula Un celebrada o 27 de abril de 1986 no Aut\u00f3dromo Enzo e Dino Ferrari en Imola, Italia. Foi a terceira carreira do Campionato do Mundo de pilotos de e o sexto Gran Premio de San Marino. Do mesmo xeito que na carreira do ano anterior, o consumo de combustible foi un gran problema, provocando o cambio na clasificaci\u00f3n nas \u00faltimas voltas.\nO Aut\u00f3dromo Dino Ferrari melloraraas condici\u00f3ns de seguridade respecto ao ano anterior, inclu\u00edndo leves modificaci\u00f3ns da pista logo da chicane Variante Alta e a ampliaci\u00f3n das zonas de escape no complexo Rivazza.\nAlain Prost (McLaren - TAG) dominou a carreira logo de que Ayrton Senna (Lotus - Renault) e Nigel Mansell (Williams - Honda) se retiraran cedo, antes de case quedar sen combustible, a tres curvas da bandeira a cadros. Facendo eses freneticamente co coche para aproveitar as \u00faltimas pingas de combustible, arranxouse para que seguira funcionando o tempo suficiente para deslizarse sobre a li\u00f1a e ga\u00f1ar a carreira (o seu compa\u00f1eiro en McLaren Keke Rosberg clasificouse quinto malia correr en seco 2 voltas do final, un problema atribu\u00eddo a que Rosberg usou demasiado impulso). Nelson Piquet levou a meta o seu Williams en segundo lugar s\u00f3 7,645 segundos detr\u00e1s de Prost, mentres que o austr\u00edaco Gerhard Berger terminou terceiro para anotar o seu primeiro podio e o do equipo Benetton na F\u00f3rmula Un.\nL\u00edderes por volta.\nNelson Piquet 28 (1-28), Keke Rosberg 4 (29-32), Alain Prost 28 (33-60)\nReferencias.\n\"A menos que se indique o contrario, todos os resultados da carreira t\u00f3manse de \""}
{"id": "325936", "revid": "89787", "url": "https://gl.wikipedia.org/wiki?curid=325936", "title": "Death 'n' roll", "text": "Death 'n' roll e o termo aplicado para cualificar a aqueles grupos de death metal que incorporan elementos t\u00edpicos do rock and roll no seu son. O resultado desta combinaci\u00f3n \u00e9 unha mestura das caracter\u00edsticas t\u00edpicas do death metal, como as voces guturais e a distorsi\u00f3n nas guitarras, con elementos reminiscentes do hard rock e o heavy metal tradicional dos anos 1970. Entre os grupos inclu\u00eddos nesta clasificaci\u00f3n at\u00f3panse bandas como Entombed, Deuteronomium e Gorefest."}
{"id": "325937", "revid": "1576", "url": "https://gl.wikipedia.org/wiki?curid=325937", "title": "Death and roll", "text": ""}
{"id": "325938", "revid": "1576", "url": "https://gl.wikipedia.org/wiki?curid=325938", "title": "Death n roll", "text": ""}
{"id": "325939", "revid": "5863", "url": "https://gl.wikipedia.org/wiki?curid=325939", "title": "Vicente Viqueira", "text": ""}
{"id": "325942", "revid": "5863", "url": "https://gl.wikipedia.org/wiki?curid=325942", "title": "Sistema educativo", "text": ""}
{"id": "325943", "revid": "89787", "url": "https://gl.wikipedia.org/wiki?curid=325943", "title": "Deathcore", "text": "O deathcore \u00e9 un x\u00e9nero de fusi\u00f3n que combina as caracter\u00edsticas do death metal e do metalcore. O x\u00e9nero fai uso dos \"riffs\" e \"blast beats\" t\u00edpicos no death metal, as\u00ed como os \"breakdowns\" m\u00e1is habituais no metalcore, mentres que as vocalizaci\u00f3ns m\u00e1is com\u00fans son as voces guturais e gritos en tons graves. O deathcore ga\u00f1ou a s\u00faa maior popularidade no suroeste dos Estados Unidos, especialmente nas zonas de Arizona e o sur de California. Alg\u00fans dos grupos con m\u00e1is \u00e9xito deste x\u00e9nero son Carnifex, Despised Icon, Suicide Silence e Whitechapel."}
{"id": "325944", "revid": "83328", "url": "https://gl.wikipedia.org/wiki?curid=325944", "title": "Metal neocl\u00e1sico", "text": "O metal neocl\u00e1sico \u00e9 un subx\u00e9nero do heavy metal que presenta unha grande influencia da m\u00fasica cl\u00e1sica, con acordes de guitarra moi t\u00e9cnicos, e adaptaci\u00f3ns de estruturas e harmon\u00edas inspiradas na m\u00fasica cl\u00e1sica. Ritchie Blackmore est\u00e1 considerado como o pioneiro deste estilo, e posteriormente Yngwie Malmsteen converteuse nun dos m\u00fasicos m\u00e1is notables en contribu\u00edr ao seu desenvolvemento. Outros m\u00fasicos notables considerados dentro deste x\u00e9nero son Jason Becker, Tony MacAlpine, Vinnie Moore, St\u00e9phan Fort\u00e9 e Timo Tolkki."}
{"id": "325945", "revid": "1576", "url": "https://gl.wikipedia.org/wiki?curid=325945", "title": "Death/doom", "text": ""}
{"id": "325946", "revid": "89787", "url": "https://gl.wikipedia.org/wiki?curid=325946", "title": "Death-doom", "text": "O death-doom (ou death/doom) \u00e9 un estilo que combina os tempos lentos e a atmosfera pesimista do doom metal coas voces guturais profundas e a bater\u00eda de dobre bombo do death metal.&lt;ref name=\"Doom Metal Special: Doom/Death Terrorizer #142\"&gt;&lt;/ref&gt; Influenciado na s\u00faa maior\u00eda polos primeiros traballos de Hellhammer/Celtic Frost, o estilo xurdiu a finais dos anos 1980 e ga\u00f1ou certa popularidade durante a d\u00e9cada dos anos 1990. Os pioneiros deste x\u00e9nero foron grupos como Winter, Disembowelment, Paradise Lost, Autopsy, Anathema e My Dying Bride."}
{"id": "325947", "revid": "1131", "url": "https://gl.wikipedia.org/wiki?curid=325947", "title": "Seumas O'Kelly", "text": "Seumas O'Kelly, nado en Loughrea (condado de Galway) en 1881 e finado en Dubl\u00edn o 14 de novembro de 1918, foi un escritor irland\u00e9s.\nTraxectoria.\nComezou a s\u00faa carreira como xornalista no peri\u00f3dico de Cork \"The Southern Star\". Despois pasou a traballar como editor no \"Leinster Leader\" de Naas, que deixou en 1916 para pasar a traballar no \"Nationality\", voceiro do Sinn F\u00e9in, dirixido por Arthur Griffith. Tralo arresto deste no Alzamento de Pascua, O'Kelly regresou ao \"Leinster Leader\". Na fachada da sede deste peri\u00f3dico cons\u00e9rvase unha placa co texto 'Seumas O'Kelly - a gentle revolutionary'. Faleceu dun ataque ao coraz\u00f3n.\nEscribiu obras de teatro, relatos curtos e novelas. O seu conto \"The Weaver\u2019s Grave\" est\u00e1 considerado un dos relatos m\u00e1is aclamados da literatura irlandesa."}
{"id": "325948", "revid": "109216", "url": "https://gl.wikipedia.org/wiki?curid=325948", "title": "Drone metal", "text": "O drone metal, tam\u00e9n chamado drone doom, \u00e9 un x\u00e9nero derivado do doom metal definido principalmente por notas e acordes sostidos e repetidos chamados \"drones\". Neste x\u00e9nero apl\u00edcase unha gran reverberaci\u00f3n e acople ao son das guitarras, mentres que a voz moitas veces non est\u00e1 presente ou \u00e9 gutural. As canci\u00f3ns neste x\u00e9nero son de gran duraci\u00f3n e carecen de ritmo no sentido tradicional do termo. O drone metal est\u00e1 influenciado pola m\u00fasica drone, a m\u00fasica noise e a m\u00fasica minimalista, e xurdiu a comezos dos anos 1990 con grupos pioneiros como Earth, Boris e Sunn O)))."}
{"id": "325949", "revid": "1576", "url": "https://gl.wikipedia.org/wiki?curid=325949", "title": "Drone doom", "text": ""}
{"id": "325950", "revid": "89787", "url": "https://gl.wikipedia.org/wiki?curid=325950", "title": "Gustave (crocodilo)", "text": "Gustave \u00e9 un gran crocodilo do Nilo macho de Burundi. \u00c9 co\u00f1ecido por ser un devorador de homes e crese que acabou con m\u00e1is de 300 persoas \u00e1s beiras do r\u00edo Ruzizi e das costas norte do lago Tanganyika. Malia que o n\u00famero real de v\u00edtimas \u00e9 dif\u00edcil de verificar, ten un status mitificado e \u00e9 moi temido polos habitantes da rexi\u00f3n.\nGustave foi bautizado por Patrice Faye, un herpetoloxista que o estudou e investigou dende finais da d\u00e9cada de 1990. Moita da informaci\u00f3n que se co\u00f1ece sobre Gustave recolleuse no filme \"Capturing the Killer Croc\", que se estreou no 2004 a trav\u00e9s da PBS. O filme recolle un intento de captura e o estudo do animal.\nNa ficci\u00f3n.\nGustave \u00e9 a base do filme \"Primeval\" (orixinalmente titulado \"Gustave\"), estrado no 2007 e protagonizado por Dominic Purcell, Orlando Jones, Brooke Langton e Jurgen Prochnow. Conta a historia dun equipo de xornalistas enviados a Burundi para capturar \u00f3 crocodilo xigante."}
{"id": "325951", "revid": "27155", "url": "https://gl.wikipedia.org/wiki?curid=325951", "title": "Neurolemocito", "text": ""}
{"id": "325952", "revid": "89787", "url": "https://gl.wikipedia.org/wiki?curid=325952", "title": "Celtic metal", "text": "O celtic metal \u00e9 un estilo de folk metal desenvolvido nos anos 1990 en Irlanda que fusiona o heavy metal e a m\u00fasica celta. Instrumentalmente abarca diversos x\u00e9neros, dende o black metal ou death metal ata o heavy metal m\u00e1is tradicional ou o power metal, combinandoos co uso de instrumentos folk como gaitas ou viol\u00edns. Os pioneiros neste estilo foron os grupos irlandeses Cruachan, Primordial e Waylander. Este estilo expandiuse dende a s\u00faa orixe m\u00e1is al\u00f3 do territorio irland\u00e9s, exemplificado en grupos doutros pa\u00edses como por exemplo os su\u00edzos Eluveitie, os espa\u00f1ois M\u00e4go de Oz, os alem\u00e1ns Suidakra e os arxentinos Skiltron."}
{"id": "325953", "revid": "1987", "url": "https://gl.wikipedia.org/wiki?curid=325953", "title": "Lucy (Australopithecus)", "text": "Lucy \u00e9 o nome com\u00fan de AL 288-1, un conxunto de \u00f3sos f\u00f3siles que representan o 40 por cento do esqueleto dunha femia de hom\u00ednido da especie \"Australopithecus afarensis\". En Etiop\u00eda, o conxunto \u00e9 co\u00f1ecido como Dinkinesh, que significa \"\u00e9 marabilloso\" en lingua amh\u00e1rica. Lucy foi descuberta en 1974 preto de Hadar no val de Awash na Depresi\u00f3n de Afar en Etiop\u00eda polo paleoantropolox\u00eda Donald Johanson."}
{"id": "325954", "revid": "23204", "url": "https://gl.wikipedia.org/wiki?curid=325954", "title": "AL 288-1", "text": ""}
{"id": "325955", "revid": "23204", "url": "https://gl.wikipedia.org/wiki?curid=325955", "title": "Dinkinesh", "text": ""}
{"id": "325956", "revid": "89787", "url": "https://gl.wikipedia.org/wiki?curid=325956", "title": "Onde est\u00e1 Wally?", "text": "Onde est\u00e1 Wally? (en ) \u00e9 unha serie series de libros infant\u00eds creada polo ilustrados ingl\u00e9s Martin Handford. Os libros consisten en ilustraci\u00f3ns de dobre p\u00e1xina que representan a ducias de persoas facendo unha gran variedade de cousas nun lugar concreto. Os lectores son retados a atopar a personaxe de Wally agochado. Os distintivos lentes, camiseta e gorro a raias de Wally permiten reco\u00f1ecelo facilmente, pero as ilustraci\u00f3ns conte\u00f1en moitas distracci\u00f3ns e obxectos a raias en branco e vermello. Segundo foron avanzando as publicaci\u00f3ns, f\u00f3ronse engadindo outros obxectivos que atopar nas ilustraci\u00f3ns. Os libros inspiraron unha serie de televisi\u00f3n, banda dese\u00f1ada e videoxogos.\nFoi traducido \u00f3 galego por Antonio Garc\u00eda Teijeiro en 1991."}
{"id": "325957", "revid": "23204", "url": "https://gl.wikipedia.org/wiki?curid=325957", "title": "Where's Wally?", "text": ""}
{"id": "325958", "revid": "5863", "url": "https://gl.wikipedia.org/wiki?curid=325958", "title": "Joh\u00e1n Vicente Viqueira", "text": ""}
{"id": "325959", "revid": "5863", "url": "https://gl.wikipedia.org/wiki?curid=325959", "title": "Joam Vicente Viqueira", "text": ""}
{"id": "325960", "revid": "5863", "url": "https://gl.wikipedia.org/wiki?curid=325960", "title": "Xo\u00e1n Johan Viqueira L\u00f3pez-Cort\u00f3n", "text": ""}
{"id": "325961", "revid": "5863", "url": "https://gl.wikipedia.org/wiki?curid=325961", "title": "Xo\u00e1n Vicente Viqueira L\u00f3pez-Cort\u00f3n", "text": ""}
{"id": "325962", "revid": "5863", "url": "https://gl.wikipedia.org/wiki?curid=325962", "title": "Johan Vicente Viqueira L\u00f3pez-Cort\u00f3n", "text": ""}
{"id": "325963", "revid": "5863", "url": "https://gl.wikipedia.org/wiki?curid=325963", "title": "Xo\u00e1n Vicente Viqueira Cort\u00f3n", "text": ""}
{"id": "325964", "revid": "23204", "url": "https://gl.wikipedia.org/wiki?curid=325964", "title": "Alek Wek", "text": "Alek Wek, nada Wau, o 16 de abril de 1977, \u00e9 unha modelo brit\u00e1nica e sudanesa do sur que comezou a s\u00faa carreira na moda con 18 anos en 1995. Foi aclamada pola s\u00faa influencia na percepci\u00f3n da beleza na industria da moda. Pertence \u00e1 etnia dinka no Sud\u00e1n do Sur, pero marchou \u00f3 Reino Unido en 1991 para fuxir da guerra civil no Sud\u00e1n. Na actualidade vive en Brooklyn, Nova York."}
{"id": "325968", "revid": "72012", "url": "https://gl.wikipedia.org/wiki?curid=325968", "title": "Medieval metal", "text": "O medieval metal (ou Mittelalter-Metal en alem\u00e1n) \u00e9 un subx\u00e9nero do folk metal que combina o heavy metal coa m\u00fasica medieval. Este x\u00e9nero xurdiu a mediados dos anos 1990 localiz\u00e1ndose na s\u00faa maior\u00eda en Alema\u00f1a, onde \u00e9 co\u00f1ecido como \"Mittelalter-Metal\". Os grupos deste x\u00e9nero suplementan o son cunha variedade de instrumentos tracicionais. Consid\u00e9rase ao grupo Subway to Sally como os pioneiros neste x\u00e9nero. Os instrumentos de vento-madeira como gaitas, frautas e \"shawms\" e os de corda como viol\u00edns, la\u00fades, zanfonas, violoncellos, arpas e mandolinas son habituais en temas de grupos como Corvus Corax, In Extremo, Schandmaul, Morgernstern, e Schattentantz."}
{"id": "325969", "revid": "1576", "url": "https://gl.wikipedia.org/wiki?curid=325969", "title": "Mittelalter-Metal", "text": ""}
{"id": "325970", "revid": "23204", "url": "https://gl.wikipedia.org/wiki?curid=325970", "title": "Chanc\u00e9", "text": "Chanc\u00e9 (en , en gal\u00f3: Chauncza\u00e9) \u00e9 unha comuna francesa do departamento de Ille e Vilaine, na Breta\u00f1a."}
{"id": "325972", "revid": "23204", "url": "https://gl.wikipedia.org/wiki?curid=325972", "title": "Chauncza\u00e9", "text": ""}
{"id": "325973", "revid": "23204", "url": "https://gl.wikipedia.org/wiki?curid=325973", "title": "Kantieg", "text": ""}
{"id": "325975", "revid": "23204", "url": "https://gl.wikipedia.org/wiki?curid=325975", "title": "Gayle Rubin", "text": "Gayle S. Rubin, nada en 1949 en Carolina do Sur, \u00e9 unha antrop\u00f3loga estadounidense, personalidade do feminismo e unha das persoas que contribu\u00edron a configurar a teor\u00eda de x\u00e9nero.\nTraxectoria.\nNa universidade de M\u00edchigan comezou o seu activismo feminista e os seus estudos sobre a condici\u00f3n feminina dominada por unha heterosexualidade propia dunha sociedade machista e patriarcal\nEn 1978 mudouse a San Francisco e adicou os seus esforzos intelectuais a estudar a cultura da homosexualidade do coiro. Fundou unha sociedade de mulleres a prol do lesbiansimo sadomasoquista (Samois) como desaf\u00edo \u00e1 imaxe subxugada da muller heterosexual imposta pola sociedade patriarcal. Implicouse m\u00e1is tarde no \"San Francisco Lesbian and Gay History Project\".\n\u00c9 profesora asociada en estudos sobre a muller na Universidade de M\u00edchigan, e profesora visitante sobre sexualidade e x\u00e9nero en Harvard.\nPensamento.\nEntende a heterosexualidade como unha relaci\u00f3n culturalmente inducida de dominaci\u00f3n do home e submisi\u00f3n da muller, pero critica as correntes feministas contrarias ao libre exercicio da sexualidade.\nPara ela o movemento feminista ten que so\u00f1ar con algo m\u00e1is que a eliminaci\u00f3n da opresi\u00f3n heterosexual das mulleres, ten que so\u00f1ar coa eliminaci\u00f3n das sexualidades e os seus condicionantes biol\u00f3xicos as\u00ed como a supresi\u00f3n dos roles sexuais obrigatorios. Ten que loitar por unha sociedade andr\u00f3xina e sen x\u00e9nero pero non sen sexo, onde a anatom\u00eda sexual non te\u00f1a ningunha importancia para o que un \u00e9, o que un fai e con quen fai o amor. A relaci\u00f3n sadomasoquista l\u00e9sbica \u00e9 o prototipo da nova sexualidade liberada."}
{"id": "325976", "revid": "75439", "url": "https://gl.wikipedia.org/wiki?curid=325976", "title": "Razoamento", "text": "Ent\u00e9ndese por razoamento o acto de sacar conclusi\u00f3ns e de aprender de maneira razoable uns feitos, establecendo conexi\u00f3ns causais e l\u00f3xicas necesarias entre eles. Podemos diferenciar dous tipos de razoamento:\n\u2022 O razoamento argumentativo en tanto actividade mental corresp\u00f3ndese coa actividade ling\u00fc\u00edstica de argumentar. Noutras palabras, un argumento \u00e9 a expresi\u00f3n ling\u00fc\u00edstica dun razoamento.\n\u2022 O razoamento l\u00f3xico \u00e9 un proceso de l\u00f3xica mediante o cal, partindo dun ou m\u00e1is xu\u00edzos, der\u00edvase a posibilidade ou a falsidade doutro xu\u00edzo distinto. O estudo dos argumentos corresponde \u00e1 l\u00f3xica, de modo que a ela tam\u00e9n lle corresponde indirectamente o estudo do razoamento. Polo xeral, os xu\u00edzos nos que se basea un razoamento expresan co\u00f1ecementos xa adquiridos. \u00c9 posible distinguir entre varios tipos de razoamento l\u00f3xico.\nRazoamento argumentativo.\nNon s\u00f3 se basea nas premisas cunha \u00fanica alternativa correcta, sen\u00f3n que \u00e9 m\u00e1is amplo en canto \u00e1s soluci\u00f3ns, base\u00e1ndose na experiencia e no contexto. Como exemplo para ilustrar este tipo de razoamento, podemos situarnos nun caso dunha clasificaci\u00f3n de alimentos: o tipo informal far\u00edao segundo os ordene no frigor\u00edfico. Neste razoamento xeneral\u00edzase para todos os elementos dun conxunto a propiedade observada nun n\u00famero finito de casos. As premisas neste caso non conte\u00f1en unha conclusi\u00f3n concreta; de feito, a informaci\u00f3n que se extrae non \u00e9 correcta, \u00e9 discutible.\nRazoamento l\u00f3xico.\nRazoamento l\u00f3xico \u00e9 un proceso mental que implica a aplicaci\u00f3n da l\u00f3xica. A partir deste tipo de razoamento, pode ser dun ou m\u00e1is lugares para chegar a unha conclusi\u00f3n de que pode ser determinado como verdadeiro, falso ou posible. A partir dunhas premisas sacamos esa conclusi\u00f3n que normalmente \u00e9 fiable, neste tipo de razoamento \u00e9 case imposible debater sobre a conclusi\u00f3n. Un exemplo ser\u00eda: no caso dunha clasificaci\u00f3n de alimentos, o do tipo l\u00f3xico ordenar\u00edaos por carnes, peixes, froita etc."}
{"id": "325978", "revid": "1576", "url": "https://gl.wikipedia.org/wiki?curid=325978", "title": "Pizza Hut Park", "text": ""}
{"id": "325979", "revid": "23204", "url": "https://gl.wikipedia.org/wiki?curid=325979", "title": "Chanteloup, Ille e Vilaine", "text": "Chanteloup (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "325980", "revid": "23204", "url": "https://gl.wikipedia.org/wiki?curid=325980", "title": "Kantlou", "text": ""}
{"id": "325982", "revid": "23204", "url": "https://gl.wikipedia.org/wiki?curid=325982", "title": "Chantepie", "text": "Chanc\u00e9 (en , en gal\u00f3: Chauntepiy) \u00e9 unha comuna francesa do departamento de Ille e Vilaine, na Breta\u00f1a."}
{"id": "325983", "revid": "23204", "url": "https://gl.wikipedia.org/wiki?curid=325983", "title": "Kantpig", "text": ""}
{"id": "325984", "revid": "23204", "url": "https://gl.wikipedia.org/wiki?curid=325984", "title": "Chauntepiy", "text": ""}
{"id": "325985", "revid": "89787", "url": "https://gl.wikipedia.org/wiki?curid=325985", "title": "La Chapelle-aux-Filtzm\u00e9ens", "text": "La Chapelle-aux-Filtzm\u00e9ens (en ), \u00e9 unha comuna francesa do departamento de Ille e Vilaine, na Breta\u00f1a."}
{"id": "325986", "revid": "23204", "url": "https://gl.wikipedia.org/wiki?curid=325986", "title": "Chapel-Hilveven", "text": ""}
{"id": "325987", "revid": "6939", "url": "https://gl.wikipedia.org/wiki?curid=325987", "title": "Castro de Santa Tegra", "text": ""}
{"id": "325989", "revid": "23204", "url": "https://gl.wikipedia.org/wiki?curid=325989", "title": "La Chapelle-Bou\u00ebxic", "text": "La Chapelle-Bou\u00ebxic (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "325991", "revid": "89787", "url": "https://gl.wikipedia.org/wiki?curid=325991", "title": "La Chapelle-Chauss\u00e9e", "text": "La Chapelle-Chauss\u00e9e (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "325992", "revid": "23204", "url": "https://gl.wikipedia.org/wiki?curid=325992", "title": "Chapel-ar-Galc'hed", "text": ""}
{"id": "325993", "revid": "98629", "url": "https://gl.wikipedia.org/wiki?curid=325993", "title": "Conciencia", "text": "A palabra conciencia ten orixe no voc\u00e1bulo latino \"constientia\" (co\u00f1ecemento compartido). A conciencia \u00e9 un acto ps\u00edquico mediante o cal unha persoa perc\u00edbese a si mesma no mundo, mentres que por outra parte \u00e9 unha propiedade do esp\u00edrito humano que permite reco\u00f1ecerse nos atributos esenciais. Conciencia \u00e9 o nome que se lle da ao sentido interno que permite distinguir o que est\u00e1 ben do que est\u00e1 mal. Consid\u00e9rase que a liberdade de conciencia \u00e9 un dos dereitos humanos b\u00e1sicos.\nPero as opini\u00f3ns sobre o que est\u00e1 mal ou est\u00e1 ben difiren, polo que parece l\u00f3xico crer que cada persoa debe seguir a s\u00faa propia conciencia. Para comezar, os ditados da conciencia non sempre son acertados e por outra parte a conciencia dalgunha persoa pode facer que esa persoa act\u00fae en contra da opini\u00f3n xeral ou da lei e o feito de culpar \u00e1 conciencia non ser\u00eda excusa para obrar mal.\nConciencia en humanos.\nNa especie \"Homo Sapiens\", a conciencia implica varios procesos cognitivos interrelacionados mediante os cales o ser humano ten conciencia da s\u00faa propia existencia e mediante os sentidos recolle informaci\u00f3n do que lle rodea. Por exemplo, unha persoa que est\u00e1 baixo os efectos do cloroformo volve a ter conciencia cando se van os efectos deste anest\u00e9sico.\nA conciencia en psiquiatr\u00eda pode tam\u00e9n definirse como o estado cognitivo non abstracto que permite a interactuaci\u00f3n, interpretaci\u00f3n e asociaci\u00f3n cos est\u00edmulos externos, chamados realidade.\nConciencia en animais.\nO pensamento abstracto presentar\u00edase noutras especies animais, ata un punto que debe clarificarse.\nO 7 de xullo de 2012 cient\u00edficos relacionados coa neurociencia firmaron na Universidade de Cambridge a \"Declaraci\u00f3n de Cambridge sobre a conciencia\", na que expo\u00f1\u00edan que era obvio que os animais te\u00f1en conciencia pero esa obviedade non o era para o resto do mundo. Alg\u00fans estudos falaron de altos niveis de conciencia nalgunhas especies de animais compar\u00e1ndoos cos niveis humanos.\nConciencia e intelixencia artificial.\nNos \u00faltimos anos os cient\u00edficos e os fil\u00f3sofos que estiveran buscando unha teor\u00eda da conciencia e tratando de identificar ditos procesos cerebrais (feito que non conseguiron) chegaron a varias conclusi\u00f3ns:\n1.-A conciencia non ten base f\u00edsica, polo que non se pode chegar a reflectir nos esc\u00e1neres cerebrais.\n2.-A ciencia do cerebro a\u00ednda est\u00e1 na s\u00faa infancia, e talvez as teor\u00edas neuronais da conciencia ofrezan explicaci\u00f3ns m\u00e1is satisfactorias no futuro.\n3.-Colin McGinn suxire que a capacidade de entender como poder\u00eda xurdir a conciencia a partir dos procesos f\u00edsicos pode reflictir unha limitaci\u00f3n da comprensi\u00f3n humana.\nHai pretensi\u00f3ns te\u00f3ricas de chegar a constru\u00edr intelixencia artificial que posu\u00edra alg\u00fan tipo de conciencia. Na primavera de 2022 un enxe\u00f1eiro de Google afirmou que LaMDA ti\u00f1a conciencia de seu, xerando controversia e un amplo rexeitamento da comunidade cient\u00edfica.\nConciencia filos\u00f3fica.\nEn termos filos\u00f3ficos a definici\u00f3n de conciencia evolucionou ao longo do tempo. Inicialmente a Igrexa cristi\u00e1 considerou a conciencia como un esclarecemento interno dado por Deus para distinguir o ben do mal. Posteriormente, Santo Agosti\u00f1o remitiu a conciencia \u00e1 raz\u00f3n e Tom\u00e9 de Aquino definiuna como unha facultade m\u00e1is complexa que axuda a razoar sobre a correcci\u00f3n ou incorrecci\u00f3n moral das acci\u00f3ns complexas. Nos s\u00e9culos XVII e XVIII os fil\u00f3sofos tam\u00e9n pensaron nunha facultade moral, que incl\u00fae o sentimento: epugnancia do mal e aprobaci\u00f3n do ben.\nA descrici\u00f3n kantiana do papel que desempe\u00f1a a raz\u00f3n na toma de decisi\u00f3ns morais \u00e9 m\u00e1is abstracta e complexa que a simple apelaci\u00f3n \u00e1 conciencia. Para Kant a conciencia \u00e9 o desexo de seguir a lei moral polo simple feito de que \u00e9 a lei moral: o principio do poder polo deber mesmo.\nO marxismo sosti\u00f1a que a conciencia de clase era determinante nos actos dos seres humanos, levando o concepto de conciencia ao terreo pol\u00edtico pr\u00e1ctico e definindo de feito ao ser humano polas s\u00faas decisi\u00f3ns en tanto part\u00edcipe dun grupo social.\nRelativismo moral.\n\u00c9 habitual presupor que se debe obedecer \u00e1 conciencia, pero esta sinxela idea presenta unha serie de dificultades. Moitos problemas morais son complexos e necesitan realizarse dun modo moral que non est\u00e1 ao alcanze da conciencia, ademais parece haber excepci\u00f3ns lex\u00edtimas a principios xeralmente acordados, como o de que un non deber\u00eda mentir e que a conciencia non sempre transmite unha mesma mensaxe.\nEn resumo as opini\u00f3ns sobre o que est\u00e1 ben e o que est\u00e1 mal difiren, parece que cada cultura ten un concepto diferente. \u00c9 posible esaxerar as diferenzas, pero, a\u00ednda que existan, a idea de que a conciencia \u00e9 unha fonte de valores compartidos pode atopar a s\u00faa base na similitude das necesidades humanas."}
{"id": "325994", "revid": "23204", "url": "https://gl.wikipedia.org/wiki?curid=325994", "title": "La Chapelle-de-Brain", "text": "La Chapelle-de-Brain (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "325995", "revid": "23204", "url": "https://gl.wikipedia.org/wiki?curid=325995", "title": "Chapel-Braen", "text": ""}
{"id": "325997", "revid": "5863", "url": "https://gl.wikipedia.org/wiki?curid=325997", "title": "M\u00aa Victoria Carballo-Calero Ramos", "text": ""}
{"id": "325998", "revid": "5863", "url": "https://gl.wikipedia.org/wiki?curid=325998", "title": "M\u00aa Victoria Carballo-Calero", "text": ""}
{"id": "325999", "revid": "5863", "url": "https://gl.wikipedia.org/wiki?curid=325999", "title": "Mar\u00eda Victoria Carballo Calero", "text": ""}
{"id": "326001", "revid": "89787", "url": "https://gl.wikipedia.org/wiki?curid=326001", "title": "Soidade", "text": "A soidade \u00e9 un termo que se emprega para indicar o estado no que un individuo se atopa s\u00f3, sen o acompa\u00f1amento doutras persoas ou seres vivos. Esta situaci\u00f3n pode xurdir de diferentes maneiras, xa sexa por decisi\u00f3n do propio suxeito, polo illamento imposto da sociedade ou mesmo pola presenza dalgunha enfermidade que o obrigue a permanecer illado.\nPor decisi\u00f3n.\nA\u00ednda que atoparse neste estado durante longos per\u00edodos de tempo pode afectar de maneira negativa \u00e1 maior\u00eda de persoas dificultando a s\u00faa capacidade de establecer relaci\u00f3ns cos demais e mesmo podendo chegar a causarlles depresi\u00f3n, o certo \u00e9 que existen algunhas minor\u00edas \u00e1s que a soidade non parece desgustarlle. Nestes grupos podemos destacar os monxes, que ven nela unha forma de iluminaci\u00f3n espiritual e de acercamento a Deus, sen as tentaci\u00f3ns do mundo terreal. Tam\u00e9n son propensos \u00e1 soidade alg\u00fans fil\u00f3sofos, que a ven como unha maneira de acadar a excelencia e de escapar dunha sociedade decadente, feito que declarou o aclamado fil\u00f3sofo Arthur Schopenhauer. Non faltan tampouco os psic\u00f3logos, moitos dos cales recomendan a soidade como unha maneira de descubrir quen somos e que queremos.\nEntre as soidades que un individuo pode buscar pola s\u00faa propia vontade, \u00e9 importante distinguir entre a soidade f\u00edsica e a mental. As persoas poden buscar a soidade f\u00edsica (\u00e9 dicir, afastarse doutras persoas) para eliminar distracci\u00f3ns e concentrarse ou meditar m\u00e1is facilmente. Con todo, individuos adestrados na soidade como o son os monxes budistas, poden chegar a altos niveis de concentraci\u00f3n independentemente de onde se atopen (pois ignoran todo ao seu redor) sendo isto denominado soidade mental.\nPor outra parte, a soidade imposta pola sociedade pode causar todo tipo de problemas para o individuo, tales como ansiedade, distorsi\u00f3ns espazo-temporais, depresi\u00f3n ou mesmo alucinaci\u00f3ns. A universidade McGill en Montreal, Canad\u00e1, realizou un experimento no que illou varias persoas (que elixiran participar voluntariamente) en pequenas habitaci\u00f3ns durante uns d\u00edas e todas padeceron os s\u00edntomas mencionados.\nSinalar tam\u00e9n que a carencia de grupos primarios, como a familia ou os amigos, e mesmo de lecer, pode afectar de maneira prexudicial o individuo, que pode sentirse rexeitado polo mundo. Cando a unha persoa lle faltan estes grupos pode sufrir unha desviaci\u00f3n social de considerable magnitude, xa que a educaci\u00f3n e ensinanzas que estes poder\u00edan outorgarlle desaparece (ou \u00e9 substitu\u00edda por outros grupos externos, moitas veces nocivos) e sen elas pode quedar relegada a un ser irracional.\nOutros usos.\nComo castigo.\nO illamento \u00e9 frecuentemente empregado para reprender os nenos que se comportan mal, sendo o m\u00e1is com\u00fan obrigalos a quedar mirando para unha parede durante uns poucos minutos. Tam\u00e9n \u00e9 usado en moitos pa\u00edses para confinar os prisioneiros que cometeron delitos moi graves, e mesmo para aqueles que se atopan en perigo entre os outros presos.\nComo tratamento.\nNas instituci\u00f3ns psiqui\u00e1tricas alg\u00fans pacientes son illados co obxectivo de atender as s\u00faas necesidades e protexer o resto de enfermos da s\u00faa influencia.\nA soidade e a filosof\u00eda.\nDende un punto de vista filos\u00f3fico, poderiamos afirmar que os seres humanos vivimos sempre en soidade. Non nunha soidade f\u00edsica (illamento) ou mental, sen\u00f3n nunha soidade existencial, pois a nosa vida s\u00f3 pode ser vivida por n\u00f3s mesmos. As\u00ed, n\u00f3s nacemos, vivimos, e morremos s\u00f3s. Ningu\u00e9n m\u00e1is pode vivir a nosa vida, que lle foi dada exclusivamente a cada individuo para que a vivise de acordo coas s\u00faas convicci\u00f3ns e decisi\u00f3ns.\nSchopenhauer declaraba que o ser humano non amaba a vida en sociedade, sen\u00f3n que tem\u00eda a soidade, posto que nese estado tende a pensar m\u00e1is e a deixarse acosar polos remorsos da s\u00faa propia conciencia. Ademais, outros fil\u00f3sofos como Nietzsche, Holan e Karig\u00fce loaron o estado de soidade como medio id\u00f3neo para o pensamento e a concentraci\u00f3n.\nLimitaci\u00f3ns.\nHai constancia de que o dereito \u00e1 soidade foi limitado en maior medida para as mulleres. Por exemplo, no auto de bo goberno asinado polo alcalde-xu\u00edz de Vigo Josef Antonio S\u00e1nchez o 7 de abril de 1802, as mozas solteiras que viv\u00edan soas eran castigadas cunha pena econ\u00f3mica e con c\u00e1rcere. A soidade para as mulleres a\u00ednda estaba limitada en 2015 en Arabia Saudita, onde est\u00e1 limitado o dereito a sa\u00edren soas \u00e1 r\u00faa."}
{"id": "326003", "revid": "1131", "url": "https://gl.wikipedia.org/wiki?curid=326003", "title": "CREA", "text": "As siglas CREA poden referirse a:"}
{"id": "326007", "revid": "5863", "url": "https://gl.wikipedia.org/wiki?curid=326007", "title": "O Ba\u00f1o", "text": ""}
{"id": "326008", "revid": "23204", "url": "https://gl.wikipedia.org/wiki?curid=326008", "title": "La Chapelle-des-Fougeretz", "text": "La Chapelle-des-Fougeretz (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326009", "revid": "23204", "url": "https://gl.wikipedia.org/wiki?curid=326009", "title": "Chapel-Felgeriz", "text": ""}
{"id": "326010", "revid": "1131", "url": "https://gl.wikipedia.org/wiki?curid=326010", "title": "A Baralla", "text": ""}
{"id": "326011", "revid": "56817", "url": "https://gl.wikipedia.org/wiki?curid=326011", "title": "Barantes", "text": "O top\u00f3nimo galego Barantes pode referirse a:"}
{"id": "326015", "revid": "1131", "url": "https://gl.wikipedia.org/wiki?curid=326015", "title": "O Baraz\u00f3n", "text": ""}
{"id": "326016", "revid": "1131", "url": "https://gl.wikipedia.org/wiki?curid=326016", "title": "O Ba\u00f1il", "text": ""}
{"id": "326017", "revid": "1131", "url": "https://gl.wikipedia.org/wiki?curid=326017", "title": "Ba\u00f1oca", "text": ""}
{"id": "326018", "revid": "1131", "url": "https://gl.wikipedia.org/wiki?curid=326018", "title": "Bara", "text": ""}
{"id": "326019", "revid": "1131", "url": "https://gl.wikipedia.org/wiki?curid=326019", "title": "Baraio", "text": ""}
{"id": "326020", "revid": "1131", "url": "https://gl.wikipedia.org/wiki?curid=326020", "title": "Barang\u00f3n", "text": ""}
{"id": "326021", "revid": "1131", "url": "https://gl.wikipedia.org/wiki?curid=326021", "title": "O Baraxeiro", "text": ""}
{"id": "326023", "revid": "23204", "url": "https://gl.wikipedia.org/wiki?curid=326023", "title": "La Chapelle-du-Lou", "text": "La Chapelle-du-Lou (en , en gal\u00f3: La Chap\u00e8ll-du-L\u00f3c) \u00e9 unha comuna francesa do departamento de Ille e Vilaine, na Breta\u00f1a."}
{"id": "326024", "revid": "98629", "url": "https://gl.wikipedia.org/wiki?curid=326024", "title": "Neoescol\u00e1stica", "text": "A neoescol\u00e1stica \u00e9 o renacemento e desenvolvemento da filosof\u00eda escol\u00e1stica da Idade Media que tivo lugar dende a segunda metade do s\u00e9culo XIX. \u00c9 unha corrente filos\u00f3fica centrada na recuperaci\u00f3n e actualizaci\u00f3n da escol\u00e1stica cristi\u00e1 e, en especial, do pensamento filos\u00f3fico e teol\u00f3xico de santo Tom\u00e9 de Aquino. Algunhas veces, a neoescol\u00e1stica foi chamada neotomismo, xa que foi Santo Tom\u00e9 de Aquino quen deu forma final \u00e1 escol\u00e1stica no s\u00e9culo XIII e, en parte, porque tomou forza a idea de que soamente o tomismo pod\u00eda infundir vitalidade a unha escol\u00e1stica do s\u00e9culo XX. Na primeira metade do s\u00e9culo XX, cre\u00e1ronse importantes escolas neotomistas, entre as cales destacan as de Lovaina (B\u00e9lxica), Laval (Canad\u00e1) e Washington (Estados Unidos).\nA partir da enc\u00edclica \"Aeterni Patris\" (1889) de Le\u00f3n XIII, o neotomismo converteuse, na pr\u00e1ctica, na filosof\u00eda oficial da Igrexa cat\u00f3lica, a\u00ednda que os desenvolvementos posteriores deste movemento neotomista foron progresivamente apart\u00e1ndose dos sectores como \"escrava da teolox\u00eda\".\nOrixes da neoescol\u00e1stica.\nA ruptura da tradici\u00f3n escol\u00e1stica comezou no s\u00e9culo XIV con Guillerme de Ockham e agravouse durante a \u00e9poca da Ilustraci\u00f3n debido \u00e1 tendencia \u00e1 secularizaci\u00f3n do pensamento e a expansi\u00f3n da denominada relixi\u00f3n natural.\nNo s\u00e9culo XIX prod\u00facense tentativas en diversos pa\u00edses para renovar a tradici\u00f3n escol\u00e1stica. Un dos representantes m\u00e1is importantes desta corrente ser\u00e1 o fil\u00f3sofo espa\u00f1ol Jaime Balmes. Viaxou por toda Europa e contactou cos escritores cat\u00f3licos m\u00e1is relevantes, como Chateaubriand ou o futuro papa Le\u00f3n XIII. Criticou desde posici\u00f3ns pr\u00f3ximas \u00e1 filosof\u00eda escocesa do sentido com\u00fan as correntes da filosof\u00eda moderna que considerou err\u00f3neas, sobre todo o escepticismo, o idealismo ou o pante\u00edsmo. O final da s\u00faa vida transcorreu en Madrid, onde escribiu as s\u00faas obras m\u00e1is importantes e interesouse polo achegamento entre liberais e tradicionalistas; foi nomeado membro da Real Academia Espa\u00f1ola. Entre as s\u00faas obras cabe destacar \"O criterio\" (1845), sobre a certeza, e a \"Filosof\u00eda fundamental\" (1846).\nO apoio definitivo da renovaci\u00f3n da filosof\u00eda escol\u00e1sticas ser\u00e1 enc\u00edclica \"Aetemi Patris\", do papa Le\u00f3n XIII, chamado o \"papa social\", escrita en 1879. Neste documento den\u00fanciase a ideolox\u00eda de \"homes blasfemos, soberbios, sedutores\", que se equivocan e inducen a outros o erro.\nAs doutrinas err\u00f3neas \u00e1s que fai referencia son, entre outras, o racionalismo, o materialismo, o idealismo e o positivismo. Aconsella seguir o exemplo dos fil\u00f3sofos que tentaron \"nestes \u00faltimos tempos restaurar a filosof\u00eda, renovar a preclara doutrina de santo Tom\u00e1s de Aquino e devolvela ao seu antigo esplendor.\"\nO movemento doctrinal reforzouse coa creaci\u00f3n de centros de estudo de orientaci\u00f3n escol\u00e1stica. Instituci\u00f3ns que te\u00f1en a s\u00faa orixe na exhortaci\u00f3n da enc\u00edclica Aetemi Patris: \"As Academias fundadas por v\u00f3s, ou as que habedes de fundar, ilustren e defendan a mesma doutrina (as de Tom\u00e1s de Aquino) e \u00fasena para a refutaci\u00f3n dos erros que circulan.\"\nMaritain e Gilson.\nNeste intento de recuperar os valores cristi\u00e1ns enc\u00e1drase o fil\u00f3sofo m\u00e1is representativo da neocol\u00e1stica, o franc\u00e9s Jacques Maritain. P\u00f3deselle considerar iniciador da corrente filos\u00f3fica denominada humanismo cristi\u00e1n. Foi alumno de Bergson e adheriuse ao socialismo revolucionario; m\u00e1is tarde converteuse ao catolicismo desde 1908, orientou o seu pensamento cara \u00e1 obra de Tom\u00e9 de Aquino. A s\u00faa meta \u00e9 lograr que a filosof\u00eda tomista sexa mellor co\u00f1ecida e aceptada por outras filosof\u00edas contempor\u00e1neas e, simultaneamente, desenvolver unha sociedade baseada en valores cristi\u00e1ns.\nOutro importante representante do neotomismo foi o historiador da filosof\u00eda Etienne Gilson (1884-1978), que realizou brillantes estudos e interpretaci\u00f3ns do pensamento tomista. Ensinou na Sorbon, o Coll\u00e8ge de France e na Universidade de Toronto. Foi un dos mellores medievalistas de todos os tempos.\nA filosof\u00eda neoescol\u00e1stica na actualidade.\nO neotomismo non o \u00fanico grupo filos\u00f3fico de inspiraci\u00f3n cristi\u00e1, xa que se poden atopar correntes seguidoras do agustinismo, do saurismo ou do escotismo.\nO que sucede \u00e9 que o neotomismo \u00e9 o grupo m\u00e1is importante tanto pola s\u00faa influencia como polo n\u00famero de seguidores asentados principalmente en Francia, B\u00e9lxica e Alema\u00f1a.\nActualmente,est\u00e1 considerado como un dos grupos espirituais m\u00e1is reco\u00f1ecidos; nas reuni\u00f3ns da sociedade tomista est\u00fadanse outras correntes filos\u00f3ficas como o existencialismo.\nTam\u00e9n se poden atopar exemplos da apertura do tomismo cara a outras filosof\u00edas na bio\u00e9tica; cos seus estudos profundos do ser da persoa e da s\u00faa dignidade; ademais da defensa dos dereitos inalienables do home que non permiten a eutanasia ou o aborto.\nHai que destacar na actualidade o \u00f3rgano bibliogr\u00e1fico da escola, o \"Bulletin Thomiste\" que publica anualmente unhas 500 indicaci\u00f3ns de libros e extractos contando ademais con 25 revistas tomistas."}
{"id": "326025", "revid": "23204", "url": "https://gl.wikipedia.org/wiki?curid=326025", "title": "Neotomismo", "text": ""}
{"id": "326027", "revid": "56817", "url": "https://gl.wikipedia.org/wiki?curid=326027", "title": "Barbalde", "text": "O top\u00f3nimo galego Barbalde pode referirse a:"}
{"id": "326028", "revid": "56817", "url": "https://gl.wikipedia.org/wiki?curid=326028", "title": "Barba\u00edn", "text": "O top\u00f3nimo galego Barba\u00edn pode referirse a:"}
{"id": "326029", "revid": "1131", "url": "https://gl.wikipedia.org/wiki?curid=326029", "title": "Barbas", "text": ""}
{"id": "326030", "revid": "1131", "url": "https://gl.wikipedia.org/wiki?curid=326030", "title": "A Barbeira", "text": ""}
{"id": "326031", "revid": "1131", "url": "https://gl.wikipedia.org/wiki?curid=326031", "title": "A Barbeita", "text": ""}
{"id": "326032", "revid": "1131", "url": "https://gl.wikipedia.org/wiki?curid=326032", "title": "O Barbeito", "text": ""}
{"id": "326034", "revid": "89787", "url": "https://gl.wikipedia.org/wiki?curid=326034", "title": "Lingua dogrib", "text": "O dogrib ou tlinchon \u00e9 unha lingua atapascana setentrional falada polos T\u0142\u0131\u0328ch\u01eb (pobo digrib) dos Territorios do Noroeste canadenses. Segundo Statistics Canada en 2006, hab\u00eda 2,640 persoas que falaban tlinchon.\nA rexi\u00f3n do tlinchon abrangue a costa norte do Gran Lago do Escravo, chegando case ao Gran Lago do Oso. Rae-Edzo, co\u00f1ecida polo seu nome tlinchon, , \u00e9 a maior poboaci\u00f3n da rexi\u00f3n."}
{"id": "326035", "revid": "56817", "url": "https://gl.wikipedia.org/wiki?curid=326035", "title": "Candela Vetrano", "text": "Mar\u00eda Candela Vetrano Vega, nada en Lomas de Zamora, Buenos Aires o 9 de agosto de 1991, \u00e9 unha actriz, modelo e cantaora arxentina, m\u00e1is co\u00f1ecida tam\u00e9n como Candela Vetrano."}
{"id": "326036", "revid": "89787", "url": "https://gl.wikipedia.org/wiki?curid=326036", "title": "O cabali\u00f1o de buxo", "text": "O cabali\u00f1o de buxo \u00e9 unha novela de literatura infantil e xuvenil de Xos\u00e9 Neira Vilas publicada en 1971 por Edici\u00f3s do Castro. Est\u00e1 adicada a Anisia Miranda, e segue a li\u00f1a de obras protagonizadas por nenos comezada con \"Memorias dun neno labrego\" (1961).\nArgumento.\nA obra est\u00e1 protagonizada por Ruli\u00f1o. Despois da presentaci\u00f3n do neno hai dez cap\u00edtulos: \"O cabali\u00f1o de buxo\", \"Na romar\u00eda\", \"Augardente\", \"A carta\", \"O rel\u00f3\", \"O retrato\", \"O ni\u00f1o da rula\", \"O circo\", \"Un meni\u00f1o\" e \"Na escola\".\nEdici\u00f3ns.\nA primeira edici\u00f3n sa\u00edu do prelo o 17 de maio de 1971 ti\u00f1a a portada dese\u00f1ada por Isaac D\u00edaz Pardo. O libro foi publicado de novo por Edici\u00f3s do Castro en 1977 e 1979, e ao igual ca na primeira edici\u00f3n inclu\u00eda un glosario. En 1992 sa\u00edu do prelo a 12\u00aa edici\u00f3n. Foi ilustrado sucesivamente por Xos\u00e9 Conde Corbal, Xos\u00e9 D\u00edaz e Xos\u00e9 Vizoso."}
{"id": "326037", "revid": "1131", "url": "https://gl.wikipedia.org/wiki?curid=326037", "title": "Xos\u00e9 D\u00edaz", "text": "O nome de Xos\u00e9 D\u00edaz pode referirse a:"}
{"id": "326038", "revid": "1505", "url": "https://gl.wikipedia.org/wiki?curid=326038", "title": "Mar\u00eda Eugenia Su\u00e1rez", "text": "Mar\u00eda Eugenia Su\u00e1rez Riveiro, m\u00e1is co\u00f1ecida tam\u00e9n como China Su\u00e1rez, nada en Buenos Aires o 9 de marzo de 1992, \u00e9 unha actriz e modelo arxentina."}
{"id": "326041", "revid": "89787", "url": "https://gl.wikipedia.org/wiki?curid=326041", "title": "Pagan metal", "text": "O pagan metal \u00e9 unha denominaci\u00f3n estil\u00edstica do heavy metal relacionada co black metal e o folk metal que combina caracter\u00edsticas do metal extremo con tradici\u00f3ns pre-cristianas en forma de conceptos tem\u00e1ticos, melod\u00edas e instrumentos folcl\u00f3ricos ou linguas antigas. O grupo noruegu\u00e9s In the Woods... foi un dos primeiros en ser clasificados con esta denominaci\u00f3n, e outros grupos como Primordial, Moonsorrow e Kampfar identif\u00edcanse tam\u00e9n dentro deste estilo."}
{"id": "326042", "revid": "89787", "url": "https://gl.wikipedia.org/wiki?curid=326042", "title": "Pirate metal", "text": "O pirate metal \u00e9 un subx\u00e9nero do heavy metal no que os grupos se caracterizan por incorporar mitolox\u00eda pirata na m\u00fasica e na est\u00e9tica das actuaci\u00f3ns. As letras das canci\u00f3ns adoitan conter xerga pirata e a m\u00fasica combina varios x\u00e9neros como o thrash metal, o speed metal, e o folk metal con cantos mari\u00f1eiros tradicionais. \u00c9 habitual que os grupos incorporen ou emulen instrumentos folk tradicionais como as concertinas, e que os membros dos grupos e alg\u00fans dos afeccionados se disfracen con roupa de \u00e9poca nas actuaci\u00f3ns e concertos. Alg\u00fans dos grupos m\u00e1is populares neste x\u00e9nero son Alestorm e Swashbuckle."}
{"id": "326043", "revid": "56817", "url": "https://gl.wikipedia.org/wiki?curid=326043", "title": "MMXIV", "text": "MMXIV \u00e9 un EP da banda estadounidense de rock alternativo Veruca Salt, publicado o 19 de abril de 2014 a trav\u00e9s do selo Minty Fresh. Tr\u00e1tase da s\u00faa primeira edici\u00f3n coa formaci\u00f3n orixinal dende \"Eight Arms to Hold You\" en 1997. Foi lanzado en vinilo durante o Record Store Day de 2014. \"The Museum of Broken Relationships\" foi porteriormente inclu\u00edda no \u00e1lbum \"Ghost Notes\" (2015)."}
{"id": "326044", "revid": "54334", "url": "https://gl.wikipedia.org/wiki?curid=326044", "title": "A Torre do Castro", "text": "A Torre do Castro foi unha revista cultural publicada entre 2007 e 2014 polo Concello de Sandi\u00e1s. Tivo unha periodicidade anual, e public\u00e1ronse oito n\u00fameros.\nCaracter\u00edsticas.\nTi\u00f1a por obxectivo difundir o patrimonio cultural do concello de Sandi\u00e1s e da comarca da Limia. Amais de artigos de actualidade, inclu\u00eda textos de persoeiros como Domingo Font\u00e1n, Vicente Risco, Ram\u00f3n Otero Pedrayo, Xes\u00fas Taboada Chivite ou \u00c1lvaro Cunqueiro."}
{"id": "326049", "revid": "1093", "url": "https://gl.wikipedia.org/wiki?curid=326049", "title": "Mosteiro de San Xer\u00f3nimo de Cotalba", "text": ""}
{"id": "326050", "revid": "88215", "url": "https://gl.wikipedia.org/wiki?curid=326050", "title": "Juan Antonio Saavedra", "text": "Juan Antonio Saavedra Reinaldo, nado en\u00a0Pontevedra\u00a0o\u00a021 de novembro de 1973,\u00a0\u00e9 un deportista paral\u00edmpico espa\u00f1ol do club de Tiro Lucero que compite en tiro ol\u00edmpico. A s\u00faa especialidade \u00e9 a competici\u00f3n con carabina pneum\u00e1tica e carabina calibre 22.\nCarreira deportiva.\nIniciouse no deporte paral\u00edmpico practicando a nataci\u00f3n a nivel nacional (campi\u00f3n de Espa\u00f1a S8 100m bolboreta, 1998) e internacional (medalla de prata 4x100 libres, Campionato do Mundo de Nataci\u00f3n 1998, Nova Zelandia).\nDesde os seus comezos durante os anos 90 no tiro ol\u00edmpico foi campi\u00f3n de Espa\u00f1a en numerosas ocasi\u00f3ns en varias modalidades de tiro con carabina. Participou nos XX. PP. de S\u00eddney 2000 (8\u00ba posto en R5-Carabina aire tendido) e nos XX. PP. de Atenas 2004 (4\u00ba posto en R5-Carabina aire tendido). En maio de 2011 conseguiu a praza para os Xogos Paral\u00edmpicos de Londres 2012 cunha medalla de bronce en R6-Carabina tendido 50m durante o IPC Shooting World Cup de Alacant.\nNos Xogos de Londres participou en tres probas: R3 (Carabina aire tendido SH1), R4 (Carabina aire p\u00e9 SH2) e R6 (Carabina tendido 50m). En R3 entrou na final igualando a marca paral\u00edmpica con 600 puntos, alcanzando o 7\u00ba posto. O 4 de setembro de 2012 logrou o seu maior \u00e9xito deportivo at\u00e9 a data, conseguindo a medalla de prata en R6-Carabina tendido 50m, quedando a s\u00f3 2 d\u00e9cimas do ga\u00f1ador da proba Abdulla Alaryani, de Emiratos \u00c1rabes Unidos.\nNo ano 2013 foi reco\u00f1ecido coa Medalla de Prata da Real Orde do M\u00e9rito Deportivo que outorga o Consello Superior de Deportes.\nEn xullo de 2015, durante a 2015 IPC Shooting World Cup celebrada en Osijek (Croacia), Juan Saavedra logra a medalla de prata na proba de Carabina tendido 50m (R6), outorgando a Espa\u00f1a a s\u00faa \u00fanica praza de tiro para os Xogos Paral\u00edmpicos de R\u00edo de Xaneiro de 2016.\nVida persoal.\nJuan Saavedra sufriu durante a s\u00faa adolescencia a amputaci\u00f3n do seu antebrazo esquerdo debido a un cancro. Estudou a carreira de Enxe\u00f1ar\u00eda de Minas na Universidade de Vigo, est\u00e1 casado e actualmente compaxina a s\u00faa actividade deportiva no tiro ol\u00edmpico co traballo de asesor financeiro. Ademais dirixe o seu propio club deportivo, o Tiro Lucero."}
{"id": "326053", "revid": "89787", "url": "https://gl.wikipedia.org/wiki?curid=326053", "title": "Gothic metal", "text": "O gothic metal (ou \"goth metal\") \u00e9 un estilo que combina a musicalidade do heavy metal coas atmosferas e ambientaci\u00f3ns escuras do gothic rock. A m\u00fasica deste estilo \u00e9 diversa xa que os grupos clasificados dentro del adoptan a est\u00e9tica g\u00f3tica a distintos x\u00e9neros de heavy metal. As letras dos temas deste estilo adoitan ser melodram\u00e1ticas, romanticas e tristes, tratando en ocasi\u00f3ns temas de fantas\u00eda.\nO estilo orixinouse a comezos dos anos 1990 en Europa evolucionando a partir do death-doom. Os primeiros grupos considerados dentro deste estilo son os ingleses Paradise Lost, My Dying Bride e Anathema. Outros grupos pioneiros da mesma \u00e9poca son os estadounidenses Type O Negative, e os suecos Tiamat. Os noruegueses Theatre of Tragedy desenvolveron unha est\u00e9tica denominada \"a bela e a bestia\" que combina voces masculinas agresivas con voces limpas femininas, estilo adoptado tam\u00e9n por alg\u00fans outros grupos posteriores. A mediados dos anos 1990 Moonspell, Theatres des Vampires e Cradle of Filth adaptaron a tem\u00e1tica e est\u00e9tica g\u00f3tica ao black metal. A finais da d\u00e9cada dos anos 1990 f\u00edxose popular unha variante sinf\u00f3nica do gothic metal, con grupos como Tristania e Within Temptation.\nA comezos do s\u00e9culo 21 o gothic metal comezou a ser m\u00e1is popular en Europa, particularmente en Finlandia onde grupos como HIM, Lullacry e Poisonblack conseguiron acadar os primeiros postos en listas de vendas. Nos Estados Unidos algunhas bandas como Type O Negative, HIM, Lacuna Coil, Evanescence e Cradle of Filth tam\u00e9n acadaron un certo \u00e9xito comercial."}
{"id": "326054", "revid": "23204", "url": "https://gl.wikipedia.org/wiki?curid=326054", "title": "JSTOR", "text": "JSTOR (acr\u00f3nimo de \"Journal Storage\", Almacenamento de Xornais) \u00e9 unha biblioteca dixital creada en 1995. Conti\u00f1a orixinalmente copias dixitalizadas de n\u00fameros antigos de revistas acad\u00e9micas, pero agora incl\u00fae tam\u00e9n libros e fontes primarias, xunto cos n\u00fameros actuais das revistas. Proporciona a posibilidade de facer buscas de texto completo de case 2.000 revistas. Te\u00f1en acceso a JSTOR m\u00e1is de 8.000 instituci\u00f3ns de m\u00e1is de 160 pa\u00edses, e a maior\u00eda dos accesos son por subscrici\u00f3n, a\u00ednda que hai alg\u00fans contidos vellos en dominio p\u00fablico que est\u00e1n dispo\u00f1ibles gratuitamente para calquera que os consulte.\nHistoria.\nJSTOR creouno William G. Bowen, presidente da Universidade de Princeton de 1972 a 1988. JSTOR estaba pensado inicialmente como unha soluci\u00f3n a un dos problemas que se lle presentaban \u00e1s bibliotecas, especialmente \u00e1s bibliotecas universitarias e de investigaci\u00f3n, debido ao n\u00famero crecente de revistas acad\u00e9micas existente. Para a maior\u00eda das bibliotecas era prohibitivamente caro tanto en custo coma en espazo manter unha colecci\u00f3n completa de revistas. Ao dixitalizar moitos t\u00edtulos de revistas, JSTOR permit\u00eda \u00e1s bibliotecas externalizar o almacenamento de revistas coa confianza de que permanecer\u00edan dispo\u00f1ibles a longo prazo. O acceso en li\u00f1a e a capacidade de busca de textos completos mellorou o acceso drasticamente.\nBowen considerou inicialmente usar CD-ROMs para a distribuci\u00f3n. Por\u00e9n, Ira Fuchs, a vicepresidenta da Universidade de Princeton para a Tecnolox\u00eda da Informaci\u00f3n e Computaci\u00f3n, convenceuno de que o CD-ROM era unha tecnolox\u00eda que rapidamente quedar\u00eda anticuada e de que a distribuci\u00f3n pola rede poder\u00eda eliminar a redundancia e incrementar a accesibilidade. (Por exemplo, todos os edificios acad\u00e9micos e administrativos da universidade de Princeton estaban conectados \u00e1 rede en 1989; a rede na residencia universitaria estaba completada xa en 1994; e as redes de campus como a de Princeton estaban, \u00e1 s\u00faa vez, conectadas a redes m\u00e1is grandes como BITNET e Internet). JSTOR iniciouse en 1995 en sete sedes de bibliotecas, e inicialmente albergaba dez revistas de historia e econ\u00f3micas. O acceso a JSTOR mellorou base\u00e1ndose nas achegas das s\u00faas sedes iniciais, e converteuse nun \u00edndice no que se pod\u00eda buscar, accesible desde calquera buscador web corrente. Instalouse software especial para facer as imaxes e gr\u00e1ficos m\u00e1is claros e lexibles.\nCo \u00e9xito deste proxecto limitado, Bowen e Kevin Guthrie, ent\u00f3n presidente de JSTOR, quer\u00eda aumentar o n\u00famero de revistas participantes. Entrevistouse con representantes da Royal Society of London e chegaron a un acordo para dixitalizar as \"Transacci\u00f3ns Filos\u00f3ficas da Sociedade Real\" desde o seu comezo que data de 1665. O traballo de engadir estes volumes a JSTOR completouse en decembro de 2000.\nA Fundaci\u00f3n Andrew W. Mellon foi a que creou JSTOR inicialmente. Ata xaneiro de 2009 JSTOR funcionou como unha organizaci\u00f3n sen \u00e1nimo de lucro independente e con financiamento propio con oficinas na cidade de Nova York e en Ann Arbor, M\u00edchigan. Despois JSTOR fusionouse con Ithaka Harbors, Inc., organizaci\u00f3n tam\u00e9n sen \u00e1nimo de lucro creada en 2003 e \"dedicouse a axudar \u00e1 comunidade acad\u00e9mica a aproveitar as tecnolox\u00edas en r\u00e1pido avance da informaci\u00f3n e a rede.\"\nContido.\nO contido de JSTOR proporci\u00f3nano m\u00e1is de 900 editoriais. A s\u00faa base de datos cont\u00e9n m\u00e1is de 1.900 t\u00edtulos de revistas, de m\u00e1is de 50 disciplinas.\nAdemais do sitio web principal, o grupo JSTOR labs puxo en funcionamento un sevizo aberto que permite o acceso a contidos dos arquivos co prop\u00f3sito de facer unha an\u00e1lise de todo o corpus no seu servizo \"Data for Research\". Este sitio web ofrece unha ferramenta de busca con indicaci\u00f3n gr\u00e1fica do tema tratado no artigo e a integraci\u00f3n no sitio principal de JSTOR. Os usuarios poden crear conxuntos de artigos do seu interese e despois solicitar unha palabra que conte\u00f1a o conxunto de datos e frecuencias de n-grama e metadatos b\u00e1sicos. Estes son notificados cando os conxuntos de datos est\u00e1n listos e poden descargarse en XML ou formatos CSV. O servizo non ofrece textos completos, a\u00ednda que os acad\u00e9micos poden pedilo a JSTOR, suxeitos a un acordo de que non sexan divulgados.\nJSTOR Plant Science est\u00e1 tam\u00e9n dispo\u00f1ible ademais do sitio principal. JSTOR Plant Science proporciona acceso a contidos como esp\u00e9cimes tipo de plantas, estruturas taxon\u00f3micas, literatura cient\u00edfica, e materiais relacionados e dirixidos aos que investigan, ensinan, ou estudan bot\u00e1nica, biolox\u00eda, ecolox\u00eda, e estudos ambientais e de conservaci\u00f3n da natureza. Os materiais de JSTOR Plant Science proceden da Global Plants Initiative (GPI) e son accesibles s\u00f3 a membros de GPI e JSTOR. D\u00faas redes asociadas contrib\u00faen a isto: a African Plants Initiative, que est\u00e1 enfocada a plantas de \u00c1frica, e a Latin American Plants Initiative, sobre plantas de Am\u00e9rica latina.\nJSTOR lanzou o seu programa Books in JSTOR en novembro de 2012, engadindo ao seu sitio 15.000 libros actuais e de fondo editorial. Os libros est\u00e1n ligados a \"revisi\u00f3ns\" e desde citas en artigos de revistas.\nAcceso.\nO acceso a JSTOR est\u00e1 autorizado principalmente a instituci\u00f3ns acad\u00e9micas, bibliotecas p\u00fablicas, instituci\u00f3ns de investigaci\u00f3n, museos, e escolas. Te\u00f1en acceso m\u00e1is de 7.000 instituci\u00f3ns de m\u00e1is de 150 pa\u00edses. JSTOR puxo en funcionamento un programa piloto de instituci\u00f3ns subscritoras permitidas para dar acceso aos seus exalumnos, ademais dos seus estudantes e persoal actuais. O Alumni Access Program (Programa de Acceso a Exalumnos) lanzouse oficialmente en xaneiro de 2013. Tam\u00e9n est\u00e1n dispo\u00f1ibles subscrici\u00f3ns individuais a certos t\u00edtulos de revistas por medio da editorial da revista. Cada ano, JSTOR bloquea 150 mill\u00f3ns de intentos de non subscritores de ler os artigos.\nFix\u00e9ronse consultas sobre a posibilidade de facer que JSTOR sexa de acceso libre. Segundo o profesor de leis de Harvard Lawrence Lessig, preguntouse a JSTOR \"canto costar\u00eda po\u00f1elo a disposici\u00f3n de todo o mundo, canto teriamos que pagarlle? A resposta foi 250 mill\u00f3ns de d\u00f3lares\".\nIncidente de Aaron Swartz.\nA finais de 2010 e inicios de 2011, o activista de Internet Aaron Swartz utilizou a rede de datos do MIT para facer unha descarga masiva dunha porci\u00f3n substancial da colecci\u00f3n de JSTOR de artigos de revistas acad\u00e9micas. Cando se descubriu a descarga masiva, os empregados de JSTOR situaron ao principio unha c\u00e1mara de v\u00eddeo na habitaci\u00f3n para gravar ao misterioso visitador e deixaron o computador relevante sen tocar. Unha vez que se captou o v\u00eddeo do visitador, parouse a descarga e identificouse a Swartz. En vez de iniciar unha demanda legal contra el, en xu\u00f1o de 2011 chegaron a un acordo mediante o cal el entregou os datos descargados. Os artigos que foron descargados por Aaron eran de xornais acad\u00e9micos que publicaban artigos cient\u00edficos financiados en gran medida por universidades p\u00fablicas e con di\u00f1eiro de impostos dos contribu\u00edntes.\nAo mes seguinte, as autoridades federais acusaron a Swartz de varios crimes relacionados co \"roubo de datos\". Os fiscais do caso sostiveron que Swartz actuou coa intenci\u00f3n de facer que os artigos estivesen dispo\u00f1ibles en sitios de compartici\u00f3n de ficheiros P2P (\"peer-to-peer\").\nSwartz entregouse \u00e1s autoridades, declarouse non culpable de todos os delitos, e foi liberado cunha fianza de 100.000 d\u00f3lares. En setembro de 2012, os fiscais aumentaron o n\u00famero de cargos contra Swartz de catro a trece, cunha posible pena de 35 anos de prisi\u00f3n e 1 mill\u00f3n en multas. O caso a\u00ednda estaba pendente de xu\u00edzo cando Swartz se suicidou en xaneiro de 2013.\nLimitaci\u00f3ns.\nA dispo\u00f1ibilidade da maior\u00eda das revistas en JSTOR est\u00e1 controlada por un \"moving wall\" (\"muro m\u00f3bil\"), que \u00e9 un retardo acordado entre o volume actual da revista e o \u00faltimo volume dispo\u00f1ible en JSTOR. Este per\u00edodo de tempo est\u00e1 especificado por acordo entre JSTOR e a editorial da revista, e xeralmente \u00e9 de tres a cinco anos. As editoriais poden requirir que se cambie o per\u00edodo de \"moving wall\" ou mesmo pedir que se deixe de ofrecer a revista en JSTOR. Anteriormente as editoriais pod\u00edan tam\u00e9n solicitar que se cambiase o \"moving wall\" por un \"fixed wall\" (\"muro fixado\", unha data especificada despois da cal JSTOR non poder\u00eda engadir novos volmes \u00e1 s\u00faa base de datos). En novembro de 2010, os acordos de \"fixed wall\" estaban a\u00ednda en efecto con tres editoriais das 29 revistas dispo\u00f1ibles en li\u00f1a a trav\u00e9s de sitios controlados polas editoriais.\nEn 2010, JSTOR empezou a engadir os n\u00fameros actuais de certas revistas por medio do seu Current Scholarship Program.\nAcceso p\u00fablico crecente.\nDesde o 6 de setembro de 2011, JSTOR puxo a disposici\u00f3n do p\u00fablico contido de libre disposici\u00f3n. Este programa de contido de revistas vellas (\"Early Journal Content\") constit\u00fae un 6% dos contidos totais de JSTOR, e incl\u00fae uns 500.000 documentos de m\u00e1is de 200 revistas que se publicaban antes de 1923 nos Estados Unidos e antes de 1870 noutros pa\u00edses. JSTOR afirmou que estivera traballando sobre a posibilidade de facer que este material fose de libre acceso desde hai alg\u00fan tempo. A controversia do caso Swartz e o torrent de protesta de Greg Maxwell do mesmo contido levou a JSTOR a impulsar esta iniciativa.\nEn xaneiro de 2012, o JSTOR empezou un programa piloto \"Register &amp; Read,\" que ofrece un acceso gratu\u00edto limitado (pero non de acceso aberto) a artigos arquivados para persoas que se rexistran no servizo. Cando conclu\u00edu o programa piloto, en xaneiro de 2013, JSTOR ampliou Register &amp; Read desde as 76 editoriais iniciais ata uns 1.200 xornais e unhas 700 editoriais. Os lectores rexistrados poden ler ata tres artigos en li\u00f1a cada d\u00faas semanas, pero non poden imprimir nin descargar PDFs.\nJSTOR est\u00e1 levando a cabo un , no cal se lle dan dereitos de lectura a determinados editores por medio da Wikipedia Library, e coa biblioteca universitaria.\nUso.\nEn 2012, os usuarios de JSTOR realizaron case 152 mill\u00f3ns de buscas, con m\u00e1is de 113 mill\u00f3ns de visitas a artigos e 73,5 mill\u00f3ns de artigos descargados. JSTOR foi utilizado como unha fonte para a investigaci\u00f3n ling\u00fc\u00edstica para investigar as tendencias no uso da linguaxe ao longo do tempo e tam\u00e9n para analizar diferenzas de x\u00e9nero en publicaci\u00f3ns acad\u00e9micas."}
{"id": "326056", "revid": "22570", "url": "https://gl.wikipedia.org/wiki?curid=326056", "title": "Funk metal", "text": "O funk metal \u00e9 un x\u00e9nero de fusi\u00f3n que adopta os sons de guitarra e \"riffs\" do heavy metal e xuntaos coas li\u00f1as de baixo e ritmos sincopados do funk. O x\u00e9nero evolucionou a finais dos anos 1980 cando grupos como Red Hot Chili Peppers e Fishbone comezaron a practicar este estilo h\u00edbrido cunha maior carga de funk que de heavy metal. Grupos posteriores evolucionaron cara a li\u00f1as musicais m\u00e1is achegadas ao metal, mais retiveron as li\u00f1as de baixo t\u00edpicas desta fusi\u00f3n.. Alg\u00fans exemplos de grupos clasificados neste x\u00e9nero son Faith No More, Primus, Bang Tango, Extreme e Mordred."}
{"id": "326057", "revid": "23204", "url": "https://gl.wikipedia.org/wiki?curid=326057", "title": "Pensamento cr\u00edtico", "text": "O pensamento cr\u00edtico \u00e9 un m\u00e9todo mediante o cal, grazas ao noso co\u00f1ecemento e intelecto, se estudan e aval\u00edan as diferentes concepci\u00f3ns e interpretaci\u00f3ns do mundo ou dunha materia en concreto. Neste proceso t\u00e9\u00f1ense en conta os criterios adoptados pola sociedade na s\u00faa vida coti\u00e1 e tomados como verdadeiros. Para unha boa escolla acerca do correcto \u00e9 preciso tomar como referencia o pensamento cr\u00edtico (baseado na raz\u00f3n) e nunca deixarse guiar polo pensamento desiderativo (baseado nas paix\u00f3ns, nos desexos e nos sentimentos, apartando as\u00ed a raz\u00f3n).\nAo facer uso do pensamento cr\u00edtico rexeitamos a opini\u00f3n da sociedade impo\u00f1endo como v\u00e1lida a nosa ideolox\u00eda, \u00e9 dicir, as nosas sentenzas favorables ou contrarias \u00e1s ideas p\u00fablicas. Pero hai que ter en conta que facendo uso del non sempre nos opo\u00f1emos ao criterio da sociedade, pois o \u00fanico que buscamos \u00e9 adquirir unha posici\u00f3n cr\u00edtica que favorecer\u00e1 a nosa experiencia e o noso futuro desenvolvemento. Iso si, debe ser firme en t\u00f3dolos posibles contextos e finalmente, \u00e9 moi importante facer uso del xa que nos axudar\u00e1 no crecemento como seres racionais.\nCompo\u00f1entes do pensamento cr\u00edtico.\nP\u00f3dese dicir que os compo\u00f1entes do pensamento cr\u00edtico son:\nTodo pensamento cr\u00edtico \u00e9 proposto co fin de achegar remedios a unha determinada cuesti\u00f3n pero sempre apoi\u00e1ndoos en datos, investigaci\u00f3ns ou na l\u00f3xica pese a que s\u00f3 ser\u00e1n puras especulaci\u00f3ns. Este proceso ter\u00e1 como froito achegar sentido \u00e1 informaci\u00f3n recibida anteriormente.\nFinalmente, o pensamento cr\u00edtico non pretende equiparar os razoamentos da multitude e moito menos intentar mudarlles a personalidade. Tampouco se trata dunha crenza nin dunha procura cara a persuasi\u00f3n.\nDesenvolvemento do pensamento cr\u00edtico.\nPara a correcta e adecuada realizaci\u00f3n do pensamento cr\u00edtico hai que ter varios pasos moi presentes xa que son fundamentais: "}
{"id": "326058", "revid": "85894", "url": "https://gl.wikipedia.org/wiki?curid=326058", "title": "Mar\u00eda Jos\u00e9 Jim\u00e9nez Corti\u00f1as", "text": "Mar\u00eda Jos\u00e9 Jim\u00e9nez Corti\u00f1as, nada en 1977 en Ourense, \u00e9 unha pol\u00edtica galega.\nTraxectoria.\nComezou a estudar serodiamente, con 12 anos, na cidade de Ourense, no barrio das Lagoas. Despois de rematar a escola e o bacharelato nesa cidade marchou estudar a Salamanca, onde se diplomou primeiro en Traballo Social na Universidade Pontificia de Salamanca e posteriormente en Humanidades. Traballadora social no \u00e1mbito da integraci\u00f3n de xitanos, desenvolveu o seu labor profesional, primeiro en Vigo e posteriormente en Salamanca.\nPoliticamente iniciou a s\u00faa traxectoria no Partido Popular, cando sendo nena en 1999 figurou nas listas desa formaci\u00f3n \u00e1s elecci\u00f3ns locais na cidade de Ourense. Ocupaba o posto 21, un dos \u00faltimos, e non foi elixida concelleira. Afiliada anos m\u00e1is tarde a Podemos, encabezou a candidatura desta formaci\u00f3n pola provincia de Salamanca \u00e1s elecci\u00f3ns xerais en 2015.\nFoi vicepresidenta da asociaci\u00f3n Alikerando, de mulleres xitanas de Galicia, e na actualidade \u00e9 presidenta da asociaci\u00f3n Gitanas Feministas por la Diversidad, de \u00e1mbito estatal."}
{"id": "326059", "revid": "72012", "url": "https://gl.wikipedia.org/wiki?curid=326059", "title": "Historia da filosof\u00eda occidental", "text": "A aparici\u00f3n da filosof\u00eda desenv\u00f3lvese na antiga Grecia, hai 2.500 anos, e descr\u00edbese como \"o paso do mito aos logos\". Os mitos son narraci\u00f3ns extraordinarias protagonizadas por seres divinos ou sobrenaturais, que se refiren a sucesos fant\u00e1sticos ou lendarios, e non te\u00f1en s\u00f3 a funci\u00f3n de satisfacer a curiosidade intelectual, sen\u00f3n que serven tam\u00e9n para organizar e configurar as relaci\u00f3ns persoais e sociais. Pola contra, os logos indican unha reflexi\u00f3n argumentada e razoada baseada na observaci\u00f3n da natureza que non recorren a factores sobrenaturais para explicar a orixe e a estrutura do mundo, da sociedade ou dos seres humanos (\"pensamento racional\").\nNon obstante, os mitos non pos\u00faen o valor de co\u00f1ecemento v\u00e1lido no mesmo sentido que a raz\u00f3n, pero poden cumprir funci\u00f3ns importantes na filosof\u00eda. Por exemplo, Plat\u00f3n nas s\u00faas obras utilizaba os mitos para a argumentaci\u00f3n l\u00f3xica dos temas filos\u00f3ficos.\n\u00c9poca cl\u00e1sica da filosof\u00eda grega.\nA \u00e9poca de maior esplendor comprende os s\u00e9culos V e IV a.C., e os protagonistas principais foron S\u00f3crates, Plat\u00f3n e Arist\u00f3teles.\nAntig\u00fcidade e Idade Media.\nOs gregos incorporaron como tarefa propia da filosof\u00eda a formulaci\u00f3n racional fronte ao m\u00edtico-relixioso de cuesti\u00f3ns pertencentes ao \u00e1mbito da filosof\u00eda pr\u00e1ctica, como a da orixe e o destino do home, ou a da educaci\u00f3n para conducirse rectamente na vida. Tras a morte de Plat\u00f3n e Arist\u00f3teles, a filosof\u00eda pr\u00e1ctica adquiriu m\u00e1is importancia ca a filosof\u00eda te\u00f3rica e \"filosof\u00eda\" veu significar, sobre todo, un estilo de vida: a busca intelixente da felicidade persoal.\nDurante a Idade Media, considerouse que a filosof\u00eda grega fora un produto insuperable da raz\u00f3n e non se aspiraba a cambiala, a\u00ednda que, debido \u00e1 importancia de relixi\u00f3ns como o cristianismo, o xuda\u00edsmo ou o islamismo, a filosof\u00eda serviu de instrumento para reforzar, xustificar e defender estas relixi\u00f3ns.\nA filosof\u00eda moderna.\nA fusi\u00f3n do pensamento grego co monote\u00edsmo xudeocristi\u00e1n durante a Idade Media consolidou as bases do que hoxe co\u00f1ecemos como civilizaci\u00f3n occidental e fixo xurdir cuesti\u00f3ns filos\u00f3ficas moi importantes. A partir do Renacemento, a filosof\u00eda desenvolveuse independente dos intereses relixiosos. Este esforzo culminou na obra de Ren\u00e9 Descartes, iniciador da filosof\u00eda moderna, que intentou liberala da tradici\u00f3n medieval e da tradici\u00f3n grega. Un punto de partida radical accesible s\u00f3 mediante o exercicio individual, aut\u00f3nomo e cr\u00edtico da propia raz\u00f3n.\nPero sobre todo foi Kant, na s\u00faa obra \"Cr\u00edtica da raz\u00f3n pura\", quen renovou a concepci\u00f3n da filosof\u00eda. A metaf\u00edsica, entendida como saber sobre a totalidade do real, non \u00e9 unha ciencia, e obrigou a que a filosof\u00eda se concibise como un conxunto de tarefas con pretensi\u00f3ns m\u00e1is modestas.\nA filosof\u00eda hoxe.\nUn exercicio de cr\u00edtica raciona.\nO m\u00e1is caracter\u00edstico da filosof\u00eda actual \u00e9 que xa non existe un concepto unitario, entendido como un conxunto de respostas claras e xeralmente para as preguntas \u00faltimas: \"quen somos?\", \"de onde vimos?\", \"que sentido ten a nosa vida?\". Actualmente, a filosof\u00eda consiste en exercitar a acci\u00f3n de pensar de xeito racional, cr\u00edtico e aut\u00f3nomo sobre toda forma de co\u00f1ecemento e de acci\u00f3n humana\nA filosof\u00eda non ten a misi\u00f3n de lle proporcionar ao ser humano respostas seguras, verdadeiras e definitivas, tal como fai a relixi\u00f3n. A filosof\u00eda \u00e9, m\u00e1is ben, certo xeito de preguntar, unha interrogaci\u00f3n continua e cr\u00edtica sobre o que existe e os seus modos de ser.\nUn preguntar que non ten fin.\nEn filosof\u00eda, criticar non consiste en falar mal de algo ou de algu\u00e9n, sen\u00f3n que \u00e9 un xeito de pensar e de argumentar que busca mirar sempre por detr\u00e1s das nosas certezas para tratar de sacar \u00e1 luz os prexu\u00edzos e os intereses enmascarados tras un exame cr\u00edtico dos problemas.\nNa actualidade, a filosif\u00eda dir\u00edxese cara \u00e1 clarificaci\u00f3n das distorsi\u00f3ns da linguaxe que obstaculizan o desenvolvemento e a comunicaci\u00f3n do saber. Rec\u00f3rdanos que a visi\u00f3n do mundo e das cousas que ten todo ser humano ou toda a sociedade \u00e9 limitada e revisable, e est\u00e1 sempre aberta aos avances no propio c\u00f1ecemento (\"atr\u00e9vete a pensar\").\nAs preguntas filos\u00f3ficas son dunha amplitude e dunha profundidade que fan que non as poidamos responder nunca dunha vez por todas. Isto d\u00e9bese a que os seres humanos temos limitaci\u00f3ns que non podemos superar.\nAs tarefas m\u00e1is urxentes.\nA principios do s\u00e9culo XXI, a filosof\u00eda segue traballando a\u00ednda nos problemas filos\u00f3ficos cl\u00e1sicos. Pero tam\u00e9n xurdiron problemas novos nos que a filosof\u00eda ten un compromiso de reflexi\u00f3n moi importante e urxente: "}
{"id": "326061", "revid": "98629", "url": "https://gl.wikipedia.org/wiki?curid=326061", "title": "Gainesville, Florida", "text": "Gainesville \u00e9\u00a0a\u00a0sede de condado e cidade m\u00e1is grande do\u00a0Condado de Alachua (Florida), e ademais a cidade principal da \u00e1rea metropolitana de Gainesville. A s\u00faa poboaci\u00f3n\u00a0no censo estimado dos Estados Unidos\u00a0de 2013 era de 127.488 persoas, cun crecemento poboacional dun 2,4% desde 2010. \u00c9 a cidade m\u00e1is grande da rexi\u00f3n de Florida do Norte Central. Ademais,\u00a0tam\u00e9n \u00e9 parte da \u00e1rea estat\u00edstica de\u00a0Gainesville-Lake City, que ti\u00f1a unha poboaci\u00f3n en 2013 de\u00a0337.925 habitantes.\nGainesville \u00e9 sede da Universidade de Florida (o oitavo campus universitario m\u00e1is grande dos Estados Unidos segundo o n\u00famero de estudantes), as\u00ed como do Santa Fe College. A \u00e1rea metropolitana de Gainesville foi elixida como o mellor lugar para vivir en Norte Am\u00e9rica na edici\u00f3n de 2007 de \"Cities Ranked and Rated\". Tam\u00e9n en 2007, Gainesville was elixido como un dos \"\"mellores lugares para vivir e xogar\" dos Estados Unidos, segundo a National Geographic Adventure. Por\u00e9n, Gainesville tam\u00e9n foi elixida por d\u00faas veces como \"a quinta peor cidade\"\" dos Estados Unidos pola \"National Coalition for the Homeless\": a primeira, en 2004 pola s\u00faa criminalizaci\u00f3n dos sen teito; e, a segunda, en 2009 polas s\u00faas ordenanzas municipais sobre os comedores p\u00fablicos que limitaron o n\u00famero de comidas diarias ofrecidas a 130.\nA cidade foi fundada en 1854 e foi incorporada aos Estados Unidos o 14 de abril de 1869.\nGainesville tam\u00e9n \u00e9 co\u00f1ecida popularmente polos nomes de Gatorville, G-Ville, Gainesvegas, Hogtown e GNV.\nO lema da cidade \u00e9 \"Every path starts with passion\" (\"todo cami\u00f1o da comezo con paix\u00f3n\").\nHistoria.\nPoboamentos prehisp\u00e1nicos.\nHai preto de doce mil anos os pobos paleoamericanos viviron en Florida, pero deles apenas foron descubertos menos dun cento de xacementos. A\u00ednda que non se sabe con certeza se existiron asentamentos permanentes daquel per\u00edodo dentro dos l\u00edmites da actual Gainesville, a evidencia arqueol\u00f3xica constata a presenza humana. Coa fin da glaciaci\u00f3n e a retirada do xeo ao norte, o nivel do mar elevouse inundando amplas zonas da costa de Florida e reducindo a s\u00faa masa de terra mentres o sueste dos Estados Unidos volveuse m\u00e1is h\u00famido que ata o momento. Por iso, os pobos paleoamericanos precisaron moverse menos entre as \u00e1reas inundadas e apareceron m\u00e1is campamentos habitados durante per\u00edodos m\u00e1is longos. Un dos lugares onde foi atopado un campamento do final deste per\u00edodo foi nos arredores de Paynes Prairie, moi preto de Gainesville.\nCo tempo, foi xurdindo unha organizaci\u00f3n social m\u00e1is complexa e inici\u00e1ronse actividades agr\u00edcolas dentro do que os arque\u00f3logos clasifican como a cultura de Deptford (2500 \u2212 100 A.C.). Precisamente foi escavado un asentamento desta cultura baixo uns restos da posterior cultura Alachua, no chamado \"T\u00famulo da Facultade de Dereito\" (\"\"Law School Burial Mound\") nos terreos da Universidade de Florida. Ao redor do s\u00e9culo I, individuos da cultura Deptford comezaron a moverse nos arredores do actual Gainesville para tomar posici\u00f3ns nas zonas h\u00famidas das inmediaci\u00f3ns de Paynes Prairie e do norte do lago Orange, convert\u00e9ndose ent\u00f3n na chamada cultura de Cades Pond.\nNo s\u00e9culo VII o pobo da cultura Deptford foi desprazada pola migraci\u00f3n da chamada cultura Ocmulgi procedente dos vales ribeir\u00e1ns do sur de Xeorxia, que pasou a denominarse \"cultura Alachua\" posto que a meirande parte das s\u00faas vilas hoxe se atopan no actual Condado de Alachua. O t\u00famulo do campus da Universidade de Florida foi constru\u00eddo sobre o ano 1000 da nosa era polos habitantes da cultura Alachua que probablemente viviron ao longo da ribeira do lago Alice.\nAs vilas da cultura Alachua xurdiron formando conglomerados conectados entre si por unha serie de sendeiros nos bosques, moitos deles a\u00ednda en uso como estradas pavimentadas. Entre estes conglomerados de asentamentos hai alg\u00fan dentro do actual per\u00edmetro da cidade de Gainesville, pr\u00f3ximo a Devil's Millhopper e do lago Moon (a s\u00faa beira oriental est\u00e1 a 640 metros dos l\u00edmites da cidade), as\u00ed como ao noroeste e na parte central norte de Paynes Prairie e ao oeste do lago Newnans.\nNo per\u00edodo descrito, a rexi\u00f3n foi o fogar dos Potano, un cacicado Timucua descendente da cultura Alachua (a cidade de Potano existiu no que hoxe \u00e9 o San Felasco Hammock, ao noroeste de Gainesville) .\nColonizaci\u00f3n europea.\nHernando de Soto e o seu ex\u00e9rcito pasaron por Gainesville en agosto de 1539 ao comezo dos seus catro anos de exploraci\u00f3n do que hoxe \u00e9 o sueste dos Estados Unidos. A terceira vila que visitaron foi Utinamocharra, despois de estar no denso conglomerado situado ao este do lago Moon, no l\u00edmite noroeste do actual Gainesville.\nOs pobos amerindios, debido \u00e1 s\u00faa escasa resistencia \u00e1s enfermidades introducidas tras a chegada dos europeos ao novo continente, viron reducido significativamente o seu n\u00famero, e, por riba, a\u00ednda m\u00e1is pola represi\u00f3n espa\u00f1ola \u00e1s revoltas dos nativos americanos.\nOs restos dos timucua foron convertidos ao catolicismo e organizados en misi\u00f3ns supervisadas polos sacerdotes franciscanos. A Misi\u00f3n de San Francisco de Potano, a primeira \"doutrina\" (unha misi\u00f3n cun sacerdote residente) en Florida ao oeste do r\u00edo Saint Johns, foi fundada en 1606 ao sur do actual \"Parque Estatal e Reserva de San Felasco Hammock\". Xa fora nos terreos da actual cidade de Gainesville ou xunto dela, houbo nela d\u00faas misi\u00f3ns (cada unha chamada de acordo a advocaci\u00f3n do d\u00eda no que se dixo a primeira misa), Santa Ana e San Miguel, que estiveron a un d\u00eda de cami\u00f1o ao sur da misi\u00f3n de San Francisco, probablemente no conglomerado este do lago Moon, onde foron atopados restos espa\u00f1ois e indios do per\u00edodo das misi\u00f3ns. As primeiras misi\u00f3ns aparentemente se estableceron xunto a aldeas de nativos visitadas por De Soto nas s\u00faas expedici\u00f3ns. Crese que Santa Ana estivo situada onde se encontraba Utinamocharra, e mesmo en 1606 ao freire que serviu como sacerdote nela cont\u00e1ronlle das crueldades que os homes de De Soto cometeron sobre o seu xefe cando era un cativo. Durante o per\u00eddo colonial, o xefe da cidade dos Potano foi trasladado forzosamente desde a beira oeste do lago Orange \u00e1s inmediaci\u00f3ns de Devil's Millhopper, que hoxe est\u00e1 no termo municipal de Gainesville.\nNon obstante, na primeira d\u00e9cada do s\u00e9culo XVIII, os soldados coloniais da Provincia de Carolina e os seus aliados os indios Yamasi mataran ou capturaran a case todo o resto dos nativos (de dez a doce mil nativos floridanos foron escravizados, segundo o gobernador da Florida espa\u00f1ola) e os poucos timucua que quedaron fuxiron para terminar vivindo nas proximidades de Saint Augustine.\nOs colonos espa\u00f1ois comezaron coa cr\u00eda de gando na \u00e1rea de Paynes Prairie empregando man de obra timucua, e a maior facenda foi chamada \"La Chua\" (que combina o artigo castel\u00e1n \"la\" co termo timucuano \"chua\", que significa \"dolina\"). A\u00ednda que \"La Chua\" foi destru\u00eddo polos soldados da Carolina antes mencionados, a facenda deu o seu nome \u00e1 \u00e1rea Alachua no que a tribo Seminola estableceuse no s\u00e9culo XVIII baixo o liderado do gran xefe Ahaya Gardavacas ().\nEntre 1763 e 1784 o que agora \u00e9 Gainesville caeu na xurisdici\u00f3n da colonia brit\u00e1nica de Florida Oriental.\nPrimeiros asentamentos dos norteamericanos.\nGainesville foi fundada para crear a sede do Condado de Alachua ao longo da li\u00f1a de ferrocarril proposta pola \"Florida Railroad Company\", na ruta de Cedar Key a Fernandina Beach. Como dita compa\u00f1\u00eda propuxo que o ferrocarril evitara pasar pola que era a sede do condado nese momento (Newnansville), os habitantes do condado decidiron en 1853 trasladala a unha nova poboaci\u00f3n que se chamar\u00eda Gainesville. En 1854 foi elixido un lugar en \"Black Oak Ridge\", por onde o ferrocarril ti\u00f1a previsto pasar. En xeral se acepta que o novo asentamento debe o seu nome ao Xeneral Edmund Pendleton Gaines, comandante das tropas en Florida do Ex\u00e9rcito dos Estados Unidos ao principio da Segunda Guerra Seminola. O ferrocarril de Fernandina a Gainesville rematouse en 1859, pasando a seis quinteiros ao sur do pazo de xustiza.\nAdoitase dicir que o nome orixinal de Gainesville foi \"Hogtown\"; por\u00e9n, Hogtown foi realmente un asentamento de principios do s\u00e9culo XIX situado no actual \"Westside Park\" (na esquina nordeste da intersecci\u00f3n da NW \"8th Avenue\" e a \"34th Street\"), onde se atopa unha placa hist\u00f3rica que sinala a localizaci\u00f3n de Hogtown nese lugar. Hogtown \u00e9 a vila ep\u00f3nima do inmediato Hogtown Creek, regato que fl\u00fae 9,2 kms a trav\u00e9s de Gainesville. Hogtown seguiu existindo despois da fundaci\u00f3n de Gainesville, tal como o demostra un mapa que recolle \u00e1mbalas d\u00faas poboaci\u00f3ns, que foi publicado en 1864 en base a enquisas realizadas en 1855. Dous residentes de Hogtown xogaron un papel relevante no desenvolvemento de Gainesville. Un deles foi William Lewis, propietario dunha plantaci\u00f3n en Hogtown, quen deu vinte votos que lle foran prometidos para crear unha nova cidade no prevista ruta do ferrocarril que \u00eda chamarse \"Lewisville\". O outro foi Tillman Ingram, quen tam\u00e9n posu\u00eda unha plantaci\u00f3n ademais dun serradoiro en Hogtown e axudou a inclinar o voto para mover a sede do condado \u00e1 nova cidade ofrecendo a construci\u00f3n dun novo pazo de xustiza a baixo prezo. Os veci\u00f1os de Newnansville, descontentos coa perda da cabeceira do condado, chamaron ao lugar elixido para constru\u00edr a nova cidade \"Hog Wallow\"\" (algo as\u00ed como \"envorcallarse o cocho\"), debido \u00e1 s\u00faa situaci\u00f3n entre Hogtown (traducible como \"vila do cocho\") e Paynes Prairie (\"pradeira de Paynes\"). O antigo asentamento de Hogtown foi anexado \u00e1 cidade de Gainesville en 1961.\nOs novos terreos da cidade, cunha extensi\u00f3n de 103,25 acres (41,78 ha), foron mercados por 642,51 d\u00f3lares. A Comisi\u00f3n do Condado ordenou a venda p\u00fablica de lotes da cidade en 1854, pero non se rexistrou ningunha merca ata 1856. O Pazo de Xustiza de Gainesville constru\u00eduse en 1856, sendo trasladada oficialmente a sede do condado desde Newnansville nese momento. O c\u00e1rcere constru\u00eduse en 1857 e, no mesmo ano, escavouse un pozo e instalouse unha bomba para uso p\u00fablico. O valor das propiedades aumentaron rapidamente. Un quinteiro da cidade no bordo dela mercouse en 1857 por 14,57 d\u00f3lares e apenas un ano despois vendeuse por 100 d\u00f3lares. O ferrocarril de Fernandina chegou a Gainesville en 1859 e prolongouse a Cedar Key ao seguinte ano. Nese momento hab\u00eda oito ou nove tendas e tres hoteis ao redor da praza do pazo de xustiza.\nA Secesi\u00f3n e Guerra Civil.\nNa d\u00e9cada de 1850 o sentimento secesionista callou fondamente en Gainesville. A metade dos brancos residentes en Gainesville naceran en Carolina do Sur (onde os sentimentos secesionistas eran moi fortes) ou o fixeran os seus pais. \u00c1 parte duns poucos residentes nacidos no estranxeiro, o resto dos brancos da cidade naceran en Florida ou outros estados do Sur. Outro factor era o medo aos negros. Os negros, case todos escravos, constitu\u00edan a maior\u00eda da poboaci\u00f3n do Condado de Alachua (a\u00ednda que hab\u00eda poucos no mesmo Gainesville). A incursi\u00f3n do abolicionista John Brown en Harpers Ferry in 1859 atemorizou aos brancos de Gainesville, lev\u00e1ndoos a organizarse nunha compa\u00f1\u00eda de milicianos chamada \"Gainesville Minutemen\" (pola s\u00faa suposta capacidade de estar listos para o combate nun minuto).\nOs \"minutemen\" de Gainesville foron incorporados ao Primeiro Rexemento de Florida pouco despois de que Florida se separara dos Estados Unidos. Outras moitas compa\u00f1\u00edas foron recrutadas en Gainesville e no Condado de Alachua durante a Guerra Civil. Durante a guerra, Gainesville serviu como dep\u00f3sito da comida requisada na \u00e1rea circundante polo Goberno Confederado. Un pequeno posto no lado leste de Gainesville chamado Fort Lee foi un punto de captaci\u00f3n de homes para o ingreso no Ex\u00e9rcito dos Estados Confederados.\nEn d\u00faas ocasi\u00f3ns Gainesville sufriu pequenos enfrontamentos. O 15 de febreiro de 1864 unha pequena partida da Uni\u00f3n ocupou Gainesville. Elementos do Segundo de Cabaler\u00eda de Florida tentaron unir as forzas unionistas da cidade, pero foron derrotados nun enfrontamento nas r\u00faas. A partida pertenc\u00eda a un plan maior de invasi\u00f3n de Florida por parte da Uni\u00f3n, que foi derrotada cinco d\u00edas despois na Batalla de Olustee. As tropas da Uni\u00f3n non saquearon nin destru\u00edron ningunha propiedade nesta incursi\u00f3n, pero distribu\u00edron a comida almacenada entre os residentes, que sufr\u00edan de escasezas. Seis meses m\u00e1is tarde, na ma\u00f1anci\u00f1a do 17 de agosto, 265 unidades da Uni\u00f3n e 15 \"floridanos leais\" alcanzaron Gainesville. As tropas detiv\u00e9ronse ao leste da cidade para preparar o almorzo e dar acomodo aos cabalos. A pequena garda local, composta por trinta ou corenta vellos e rapaces, atacaron o campamento unionista, sendo expulsados con facilidade. Por\u00e9n, as tropas da Uni\u00f3n romperon filas e saquearon a cidade. Pero, mentres estaban dispersos pola cidade, viuse aproximar un gran n\u00famero de tropas confederadas. Durante unha hora e media os unionistas resistiron o avance confederado, pero ao final foron expulsados de Gainesville tras sufrir moitas baixas.\nDespois da Guerra Civil.\nDurante moitos meses, unha vez rematada a Guerra Civil, situouse en Gainesville o Terceiro das Tropas de Cor dos Estados Unidos (\"United States Colored Troops\"), que animaron aos libertos de cor a asentarse al\u00ed. Ao mesmo tempo os traballadores negros do campo foron recrutados polos estados de Xeorxia e Carolina do Sur para axudar \u00e1 recolecci\u00f3n da que se esperaba unha grande colleita de algod\u00f3n. Pero, as fortes chuvias arruinaron o algod\u00f3n e os traballadores segundo chegaran tiveron que regresar sen traballo. A\u00ednda que os residentes brancos de Gainesille chegaron aos 223 en 1860, pronto os residentes negros superaron en n\u00famero a aqueles. A \"vagancia\" e os roubos pasaron a ser considerados os maiores problemas da cidade e, como resultado, moitos negros foron arrestados polas tropas federais.\nOs residentes brancos volveron a formar parte da vida pol\u00edtica floridana tras rematar a Guerra Civil e a cidade foi reco\u00f1ecida como cidade en 1866, a\u00ednda que o goberno local era d\u00e9bil e nin sequera era capaz de manter reuni\u00f3ns regulares. Co control militar asegurado sobre Florida en 1867 como parte da chamada Reconstruci\u00f3n, o reconstitu\u00eddo poder lexislativo do estado fixo un chamamento a t\u00f3dalas cidades para que se reincorporaran, e Gainesville f\u00edxoo en 1869. Durante a Reconstruci\u00f3n un bo n\u00famero de negros de Gainesville foron elixidos para ocupar postos estatais e locais. Por\u00e9n, na d\u00e9cada de 1890 os negros foron en gran medida marxinados.\nDespois da Guerra Civil, a cidade prosperou como un importante centro de recepci\u00f3n e despacho de algod\u00f3n. Florida produciu m\u00e1is algod\u00f3n de Sea Island na d\u00e9cada de 1880 que calquera outro estado, e Gainesville foi o principal lugar de distribuci\u00f3n do algod\u00f3n de Florida. Outros dous ferrocarr\u00eds chegaron \u00e1 cidade nesa mesma d\u00e9cada e os c\u00edtricos e as hortalizas convert\u00e9ronse en cultivos locais importantes. Non obstante, a industria dos c\u00edtricos terminou cando a grandes xeadas de 1894-95 e 1899 destru\u00edron os cultivos, abandon\u00e1ndose na zona a produci\u00f3n de c\u00edtricos. A miner\u00eda de fosfatos e a industria da madeira convert\u00e9ronse en parte importante da econom\u00eda local. Unha \u00e1rea manufactureira creceu ao sur do centro, preto do ferrocarril.\nA primeira escola para negros de Gainesville, a \"Union Academy\" (Academia da Uni\u00f3n), fundouse en 1866 polo \"Bureau of Refugees, Freedmen, and Abandoned Lands\" (Oficina de Refuxiados, Libertos e Terras Abandonadas) para educar aos escravos liberados. Os brancos de Gainesville opux\u00e9ronse \u00e1 educaci\u00f3n dos negros e tentaron amedrentar aos seus mestres, inclu\u00edndose incidentes nos que os propios rapaces lanzaban \"m\u00edsiles\" dentro das clases. En 1898 a escola ti\u00f1a 500 alumnos e continuou funcionando at\u00e9 1929. Os estudantes brancos s\u00f3 ti\u00f1an \u00e1 s\u00faa disposici\u00f3n escolas privadas antes de 1869, inclu\u00edndo o Seminario de Florida do leste (\"East Florida Seminary\"), que foi trasladada desde Ocala en 1866 e fusionouse coa Academia de Gainesville (\"Gainesville Academy\"; fundada en 1856). A\u00ednda despois de establecerse un sistema de escolas p\u00fablicas no Condado de Alachua, a maior parte dos nenos brancos que \u00edan \u00e1 escola o fac\u00edan s\u00f3 en centros privados. A \"Union Academy\" ti\u00f1a clases unha gran parte do ano e os seus profesores estaban mellor pagados que os das escolas p\u00fablicas. A educaci\u00f3n p\u00fablica mant\u00edvose sen apenas fondos durante a d\u00e9cada de 1880, tento que celebrarse as clases mesmo en edificios abandonados ou en habitaci\u00f3ns alugadas. O curso escolar nas escolas p\u00fablicas chegou a ser de s\u00f3 tres meses nalg\u00fans anos. O primeiro edificio constru\u00eddo como escola p\u00fablica inaugurouse en 1885. O Instituto e Escola de Graos de Gainesville (\"Gainesville Graded and High School\"), con doce clases e un auditorio, abriu en 1900, e a maior\u00eda das escolas privadas pecharon pouco despois. A xunta escolar do condado tam\u00e9n proporcionou alg\u00fans fondos para o mantemento da \"Union Academy\".\nNon houbo igrexas nos primeiros anos da existencia de Gainesville. Os presbiterianos constru\u00edron unha en 1859, que foi compartida por predicadores itinerantes das s\u00faas diversas denominaci\u00f3ns at\u00e9 1874. A misi\u00f3n metodista de Gainesville desapareceu da localidade durante a Guerra Civil e o templo que constru\u00edron foi usado por unha congregaci\u00f3n negra despois da guerra. Numerosas denominaci\u00f3ns de igrexas protestantes brancas organizaron congregaci\u00f3ns e constru\u00edron igrexas na d\u00e9cada de 1870. Os cat\u00f3licos, que durante 25 anos celebraron os seus servizos en casas particulares, constru\u00edron unha igrexa en 1887. Por fin, familias xud\u00edas comezaron a chegar a Gainesville a finais da d\u00e9cada de 1860. A\u00ednda que houbo un cemiterio xudeu desde 1872, non houbo sinagoga en Gainesville ata 1924.\nGainesville foi unha cidade violenta despois da Guerra Civil e a principios do s\u00e9culo XX. Brancos e negros portaban habitualmente armas de fogo e a mi\u00fado escoit\u00e1banse disparos \u00e1 noite. Os asasinatos e os feridos graves eran frecuentes. Parte da violencia era racial. Os \"Young Mens Democratic Clubs\" (Clubs Democr\u00e1ticos de Homes Novos, que era un nome encuberto empregado con frecuencia polo Ku Klux Klan), formados a finais da d\u00e9cada de 1860 para loitar contra a dominaci\u00f3n pol\u00edtica dos republicanos do norte do pa\u00eds e os negros, queimaron as casas de moitos republicanos e asasinaron a dezanove persoas, inclu\u00eddas cinco negras. En 1871 un home negro foi sacado do c\u00e1rcere e linchado e en 1891 pasoulles o mesmo a un negro e un branco membros dunha temida banda. A finais deste \u00faltimo ano, un negro foi acusado de dar acubillo a Harmon Murray, outro membro desa banda, quen do mesmo xeito foi excarcerado e linchado. A cidade ti\u00f1a un s\u00f3 axente de polic\u00eda ata ben entrado o s\u00e9culo XX, o que resultaba insuficiente para facer fronte \u00e1 violencia. Unha cuadrilla cidad\u00e1 foi autorizada a patrullar polo consello da cidade, pero fixo pouco para deter a violencia. Os castigos para estes delitos inclu\u00edron execuci\u00f3ns p\u00fablicas, a picota, a flaxelaci\u00f3n e multas.\nUn departamento de bombeiros voluntarios organizouse en 1882, pero foi incapaz de deter os graves incendios que en 1884 queimaron a maior\u00eda dos edificios de madeira do centro de Gainesville. Os edificios queimados foron substitu\u00eddos por estruturas de ladrillo. De feito, un pazo de xustiza deste material substitu\u00edu ao vello de madeira en 1885. Os servizos p\u00fablicos foron progresivamente instalados na cidade a finais do s\u00e9culo XIX. As\u00ed, o gas en 1887, a auga corrente en 1891, e os tel\u00e9fonos e a electricidade a finais da d\u00e9cada de 1890. En 1900 Gainesville era a s\u00e9tima maior cidade de Florida con m\u00e1is de 3.600 residentes.\nO Partido Republicano mant\u00edvose forte en Gainesville a\u00ednda despois da fin do per\u00edodo da Reconstruci\u00f3n en 1876, debido ao gran n\u00famero de negros e de brancos dos estados do norte que se estableceron al\u00ed despois da Guerra Civil. Alg\u00fans \"sure\u00f1os\" tam\u00e9n un\u00edronse ao Partido Republicano. O Condado de Alachua foi un dos poucos de Florida no que dito partido ga\u00f1ou nas Elecci\u00f3ns presidenciais dos Estados Unidos de 1880. Na d\u00e9cada de 1880, republicanos e dem\u00f3cratas chegaron a un acordo. Nas elecci\u00f3ns de 1883 case todos os distritos da cidade foron ga\u00f1ados por amplas maior\u00edas, tanto republicanas como dem\u00f3cratas, tanto brancas como negras, sendo elixidos os representantes sen apenas disputas. Non obstante, dentro do Partido Republicano houbo moita tensi\u00f3n entre os brancos \"norte\u00f1os\" e os negros. Sobre 1885, a chegada de brancos dos estados do norte e a marcha de negros, propiciou unha maior\u00eda branca. A imposici\u00f3n polo Parlamento de Florida en 1889 dun imposto de capitaci\u00f3n para exercer o voto e, por outra banda, dunha proba de alfabetizaci\u00f3n (\"literacy test\") \"de facto\" consistente en que houbera urnas separadas nos colexios electorais, o que obrigaba aos votantes a ser capaces de ler as etiquetas de cada urna para votar correctamente, discriminaron \u00e1 maior\u00eda dos negros dunha maneira moi efectiva. De feito, alg\u00fans negros equivocaron o voto ao Partido Dem\u00f3crata, debilitando a\u00ednda m\u00e1is aos republicanos de xeito que o Partido Republicano deixou de ser determinante na pol\u00edtica de Gainesville na d\u00e9cada de 1890.\nO s\u00e9culo XX.\nForon grandes os cambios que se produciron en Gainesville desde principios do s\u00e9culo XX. Os cidad\u00e1ns caeron na conta de que a cidade non ti\u00f1a suficientes recursos nin atribuci\u00f3ns para proporcionar a unha cidade en crecemento. Por isto pediuse \u00e1 Asemblea Estatal que lle outorgara un novo estatuto a Gainesville, e as\u00ed sucedeu en 1905, as\u00ed como ampliaron o seu per\u00edmetro. A cidade creou a s\u00faa primeira emisi\u00f3n de bonos no mesmo ano. O di\u00f1eiro destes bonos foi empregado para constru\u00edr a primeira rede de sumidoiros e para pavimentar as principais r\u00faas, inicialmente con pedra triturada e despois de 1910 con ladrillos. Cando as compa\u00f1\u00edas privadas se mostraron incapaces de proporcionar un adecuado servizo el\u00e9ctrico a Gainesville, foi a propia cidade quen constru\u00edu unha planta xeradora que entrou en funcionamento en 1914.\nNo ano 1905 tivo un impacto importante no futuro de Gainesville outro avance. Naquel tempo Florida financiaba oito escolas de ensino superior (chamado de \"terceiro nivel\" ou \"de educaci\u00f3n post-secundaria\"). Preocupados polo aumento das solicitudes de financiamento e a duplicaci\u00f3n da oferta de cursos, a c\u00e1mara lexislativa estatal aprobou a Lei de Buckman, fusionando as oito instituci\u00f3ns en catro escolas segregadas, inclu\u00edndo para os brancos a Universidade do Estado de Florida (rebautizada Universidade de Florida en 1909). Gainesville competiu por ter a universidade con Lake City. Para conseguilo, Gainesville ofreceu \u00e1 instituci\u00f3n educativa o acceso gratu\u00edto \u00e1 auga do sistema da cidade, as\u00ed como 500 acres (200 ha) ao oeste da cidade, a merca polo Estado do Seminario de Florida do leste por 30 mil d\u00f3lares e a entrega doutros 40 mil d\u00f3lares ao contado. \nO feito de que o Condado de Alachua fora un \"dry county\" (\"condado seco\", literalmente), no que estaba prohibida a venda de alcohol, salvo a cervexa de baixo contido alcoh\u00f3lico, foi un punto a favor de Gainesville. Finalmente, o estado elixiu a Gainesville, o que causou a maior celebraci\u00f3n da historia da cidade.\nA universidade abriu as s\u00faas portas con 136 estudantes no outono de 1906. A primeira d\u00e9cada da s\u00faa existencia desenvolveuse nunha contorna rural, estando conectada co centro de Gainesville por un s\u00f3 cami\u00f1o de pedra triturada. O centro ti\u00f1a que pechar as s\u00faas portas pola noite para deixar soltas \u00e1s vacas. Os edificios da universidades foron en principio constru\u00eddos con fondos estatais, pero en 1919 a cidade investiu mil d\u00f3lares para constru\u00edr un ximnasio que permitira traer \u00e1 cidade aos New York Giants para realizar os seus adestramentos de primavera. A medida que a universidade crec\u00eda \u00edan estend\u00e9ndose novos establecementos comerciais cara ao oeste ao longo da University Avenue e novas canalizaci\u00f3ns desenvolv\u00e9ronse preto do campus.\nA cidade tivo problemas polo seu crecemento nas primeiras d\u00e9cadas do s\u00e9culo. A \u00fanica subministraci\u00f3n de auga da cidade foi durante moitos anos o manancial de abastecemento de Boulware Springs, pero se pasaron os l\u00edmites da s\u00faa capacidade de subministraci\u00f3n, e a cidade non foi quen de conectar novas canalizaci\u00f3ns aos servizos p\u00fablicos. Precisouse unha nova emisi\u00f3n de bonos para perforar un pozo e constru\u00edr unha torre de auga. A estaci\u00f3n de bombeiros contru\u00eduse en 1903 e o corpo de bombeiros modernizouse substitu\u00edndo os seus derradeiros cabalos por equipos motorizados en 1913. Agora ben, o corpo permaneceu como unha organizaci\u00f3n de voluntarios ata a d\u00e9cada de 1920.\nA econom\u00eda de Gainesville sustent\u00e1base no sector primario agrario. Era o maior centro de despacho de algod\u00f3n ata que a industria foi devastada pola praga de gurgullo do algod\u00f3n de 1916-18, despois do que o cultivo deste arbusto foi abandonado na \u00e1rea. O cultivo de produtos hortofrut\u00edcolas pasou a ter importancia na parte central norte de Florida, que exped\u00eda unha gran cantidade de verduras e mel\u00f3ns de Gainesville aos mercados do norte dos Estados Unidos. A miner\u00eda dos fosfatos continuou sendo importante, a pesar de dar comezo o seu declive, e industrias como as que procesaban a resina do pi\u00f1eiro (empregada para a industria naval) e as que fac\u00edan fertilizantes prosperaron en Gainesville. A PGM afectou gravemente \u00e1 econom\u00eda local. Os mercados europeos, particularmente o alem\u00e1n, quedaron pechados durante este per\u00edodo, e a miner\u00eda de fosfatos e a industria da resina do pi\u00f1eiro entraron en recesi\u00f3n, e todo agravouse polas perdas no procesado e despacho de algod\u00f3n.\nAuxe e ca\u00edda.\nGainesville desfrutou do \"boom\" econ\u00f3mico que seguiu ao fin da PGM. En 1925 Gainesville viuse no medio da burbulla inmobiliaria que deu comezo en Miami Beach a principios dese ano. Novas urbanizaci\u00f3ns foron planeadas e postas \u00e1 poxa, os t\u00edtulos de propiedade foron vendidos e revendidos a prezos crecentes, e case un cento de axentes inmobiliarios rexistr\u00e1ronse no primeiro d\u00eda no que se pediron licenzas. Xurdiron planes para constru\u00edr un moderno hotel de primeira clase na cidade. Despois dun primeiro intento errado de encontrar financiamiento, un promotor do sur de Florida que se involucrara no mercado inmobiliario de Gainesville, W. McKey Kelly, presentou un proxecto de hotel de dez plantas e 120 habitaci\u00f3ns. A construci\u00f3n do Hotel Kelly, tam\u00e9n co\u00f1ecido como o \"Dixie Hotel\", deu comezo en 1926, pero Kelly quedou sen cartos antes de rematalo e a explosi\u00f3n da burbulla inmobiliaria deu ao traste co proxecto. O hotel inacabado quedou baleiro durante m\u00e1is dunha d\u00e9cada, ata que unha subvenci\u00f3n federal e unha doaz\u00f3n privada permitiron completar o co\u00f1ecido como Edificio Seagle.\nA mediados da d\u00e9cada dos 20, constru\u00eduse en Glen Springs a primeira piscina de formig\u00f3n de Gainesville. Foi un lugar de esparexemento moi popular durante m\u00e1is de corenta anos.\nNa mesma d\u00e9cada dos anos 20 produc\u00edronse cambios no goberno da cidade. As\u00ed, cambiou os seus estatutos para engadirlle a figura dun xerente municipal (\"city manager\"). As forzas da polic\u00eda reforz\u00e1ronse, pasando de tres a nove efectivos e engadindo un sarxento de garda dispo\u00f1ible para contestar ao tel\u00e9fono as vinte e catro horas do d\u00eda. O hospital do condado de Gainesville abriu as s\u00faas portas en 1928. Foron pavimentadas m\u00e1is r\u00faas empregando asfalto en lugar de ladrillo. O incremento da demanda de electricidade levou \u00e1 comisi\u00f3n municipal a considerar contratar coa compa\u00f1\u00eda \"Florida Power and Light\" mellor que emitir novos bonos para aumentar a capacidade xenerativa da cidade, pero alg\u00fans votantes presentaron unha emenda aos estatutos municipais para prohibir tal acordo. Coa explosi\u00f3n demogr\u00e1fica, as escolas v\u00edronse desbordadas. O Instituto de Gainesville (\"Gainesville High School\") foi inaugurado en 1926 e ampliado dous anos despois. O antigo Instituto e Escola de Graos de Gainesville (\"Gainesville Graded and High School\") pasou a ser unha escola primaria. A \"Lincoln School\", aberta en 1923, ofrec\u00eda doce graos para os negros e foi o primeiro instituto p\u00fablico na cidade para negros.\nO KKK ga\u00f1ou presenza en Gainesville a principios da d\u00e9cada de 1920. Como en outras partes, ti\u00f1a unha li\u00f1a de actuaci\u00f3n contra negros, xudeus e cat\u00f3licos, as\u00ed como velaba polo mantemento da moralidade. Nun dos primeiros incidentes, secuestraron a un traballador a altas horas da noite e mallaron nel por desatender \u00e1 s\u00faa esposa e fillos. Un axente de polic\u00eda tentou intervir, pero botouse atr\u00e1s cando aqueles sacaron as s\u00faas armas. Os funcionarios da cidade acabaron por desculpar o incidente. O exalcalde William Reuben Thomas condenou o caso e pediu ao alcalde e o xefe de polic\u00eda, que ao parecer eran membros do Klan, a renunciar aos seus postos, sen obter ning\u00fan resultado. O Klan tam\u00e9n op\u00faxose a un sacerdote cat\u00f3lico que organizou un club de teatro na Universidade e en 1923 os sacerdotes cat\u00f3licos foron prohibidos oficialmente de todas as universidades estatais. Ao ano seguinte, tres homes en traxe de gala do Klan secuestraron ao sacerdote da s\u00faa reitor\u00eda, bateron con forza sobre el e castr\u00e1rono. O sacerdote e outra testemu\u00f1a identificaron a dous dos raptores como o alcalde e m\u00e1is o xefe da polic\u00eda de Gainesville, pero non houbo publicidade nin investigaci\u00f3n do sucedido. Na d\u00e9cada de 1930 o Klan atribu\u00eduse a queima das casas de prostituci\u00f3n de North Main Street, baixo o pretexto de protexer a moral dos estudantes da Universidade.\nO colapso que seguiu \u00e1 burbulla inmobiliaria en 1925\u201326 non foi tan grave en Gainesville como no sur de Florida, pero arrefriou \u00e1 econom\u00eda local. Como resultado, o Crac do 1929 non sentiuse tan fortemente como noutros lugares do pa\u00eds. A cidade de Gainesville mant\u00edvose solvente ao longo de todo o per\u00edodo da Gran Depresi\u00f3n, e o desemprego foi menor que na maior\u00eda do pa\u00eds. A agricultura seguiu a ser un dos piares da econom\u00eda local. En 1922 \u00e1rbores de tung plant\u00e1ronse no Condado de Alachua, e Gainesville converteuse no centro de produci\u00f3n de aceite de tung nos Estados Unidos. Ata ent\u00f3n, o aceite de tung s\u00f3 se cultivaba na China. Tanto o aceite como as sementes da \u00e1rbore de tung foron enviados a todo o mundo desde Gainesville. A Universidade de Florida, con cerca de mil empregados e dous mil estudantes, axudou a estabilizar a econom\u00eda local durante a Depresi\u00f3n. Entre mediados e finais da d\u00e9cada dos 30 varios programas da New Deal trouxeron di\u00f1eiro e emprego a Gainesville. Os servizos p\u00fablicos ampli\u00e1ronse, as r\u00faas paviment\u00e1ronse e as beirarr\u00faas instal\u00e1ronse. O Edificio Seagle rematouse e foi ocupado pola Universidade de Florida. Por fin, foi constru\u00eddo o primeiro aeroporto de Gainesville.\nDesde a SGM ata a actualidade.\nA SGM trouxo un crecemento econ\u00f3mico e demogr\u00e1fico \u00e1 cidade. Incluso antes de que os Estados Unidos entraran na guerra, a apertura do campo de adestramento militar de Camp Blanding facilitou a presenza de soldados de permiso que visit\u00e1bana e o alugamento de vivendas para as familias dos oficiais. O aeroporto foi mellorado e pasou a ser xestionado polo Corpo A\u00e9reo do Ex\u00e9rcito como a Base A\u00e9rea Militar de Alachua. A agricultura prosperou e as industrias locais recibiron contratos para a produci\u00f3n de subministraci\u00f3ns militares. A construci\u00f3n de edificios tam\u00e9n aumentou. O hospital ampliouse coa axuda financeira do goberno federal. A universidade utilizouse para adestrar aos recrutas, cadetes e oficiais do Ex\u00e9rcito do Aire.\nA fin da SGM, paradoxalmente, tam\u00e9n proporcionou un maior crecemento a Gainesville. A Lei de Reintegraci\u00f3n dos Militares de 1944 (\"Servicemen's Readjustment Act\") permitiu aos veteranos de guerra asistir \u00e1 universidade, de xeito que o alumnado na Universidade de Florida creceu espectacularmente. M\u00e1is da metade dos cerca de nove mil estudantes da universidade no curso de 1946 a 1947 eran veteranos. Moitos deles ti\u00f1an familias, tendo que darse un pulo \u00e1 dispo\u00f1ibilidade de vivenda na cidade. A educaci\u00f3n universitaria pasou a ser mixta 1947, coa admisi\u00f3n de m\u00e1is de oitocentas mulleres. A poboaci\u00f3n de Gainesville duplicouse entre 1940 e 1950, coa construci\u00f3n e o emprego na universidade como potenciadores da econom\u00eda local. Novamente viuse que a central el\u00e9ctrica da cidade era claramente insuficiente para a crecente demanda. O goberno federal requiriu \u00e1 cidade durante a segunda guerra mundial mercar electricidade \u00e1s compa\u00f1\u00edas el\u00e9ctricas privadas no canto de ampliar constantemente a s\u00faa propia capacidade de xeraci\u00f3n. Despois de que os votantes novamente rexeitaran a proposta da cidade de mercar por xunto a enerx\u00eda el\u00e9ctrica, a cidade embarcouse nunha importante expansi\u00f3n na xeraci\u00f3n de enerx\u00eda. Os sistemas de auga e sumidoiros tam\u00e9n ampli\u00e1ronse considerablemente. O aeroporto foi devolto \u00e1 cidade e os voos regulares de pasaxeiros comezaron en 1950. O departamento de polic\u00eda pasou de ter uns dez funcionarios en 1930 a corenta en 1950. Tam\u00e9n en 1950, o antigo sistema de nomes das r\u00faas foi substitu\u00eddo por un sistema en cuadrantes de r\u00faas numeradas.\nO r\u00e1pido crecemento de Gainesville trouxo tensi\u00f3n \u00e1s aulas das s\u00faas escolas p\u00fablicas. Cando os residentes votaron contra a proposta de emitir bonos para a construci\u00f3n de escolas, a xunta escolar decidiu adquirir barrac\u00f3ns das bases militares para ser empregadas temporalmente como aulas. A chegada de novos residentes a principios da d\u00e9cada de 1950 axudaron a aprobar a emisi\u00f3n dos bonos escolares. O regreso dos veteranos a Gainesville e o crecemento da Universidade tam\u00e9n influ\u00edron na pol\u00edtica da cidade. Na d\u00e9cada dos 30 a propiedade da terra na contorna de Gainesville, co poder pol\u00edtico que isto implicaba, t\u00ed\u00f1ase concentrado en poucas mans. Os veteranos que regresaron \u00e1 cidade despois da SGM atoparon moitas dificultades para entrar nos c\u00edrculos pol\u00edticos e financeiros. Os profesores e o persoal universitario estaban ben integrados na comunidade antes da guerra, pero o seu crecemento despois dela propiciou unha profunda desafecci\u00f3n de boa parte do profesorado co \"statu quo\" pol\u00edtico en Gainesville. A fin de evitar tensi\u00f3ns cos pol\u00edticos locais, Joseph Hillis Miller, reitor da Universidade de 1947 a 1953, prohibiu ao profesorado e o persoal universitario participar na vida pol\u00edtica da cidade.\nDurante a d\u00e9cada de 1960, Gainesville converteuse nun centro do activismo universitario, chegando a ser descrito polo profesor Marshall Jones como \u00ab\"o Berkeley do Sur\"\u00bb. A cidade foi o centro do chamado caso dos Oito de Gainesville na d\u00e9cada de 1970, no que oito activistas anti-Vietnam foron acusados de conspiraci\u00f3n por interromper violentamente a Convenci\u00f3n Nacional Republicana de 1972 en Miami Beach. Trala s\u00faa absoluci\u00f3n, o activismo declinou, pero tivo un rexurdimento a mediados da d\u00e9cada de 1980 cando a Universidade de Florida pasou a ser o foco do activismo anti-apartheid.\nA cidade ga\u00f1ou notoriedade en 2010 e 2011 despois de que a igrexa local de Dove World Outreach Center (\"Centro de Expansi\u00f3n Mundial da Pomba\") se veu envolta nas campa\u00f1as contra a xaria, nas queimas do Cor\u00e1n e na promoci\u00f3n do tr\u00e1iler da pel\u00edcula \"A inocencia dos musulmanes\" (\"Innocence of Muslims\").\nXeograf\u00eda.\nGainesville est\u00e1 situada a 29\u00b039'55\" Norte e 82\u00b020'10\" Oeste (29.665245, \u221282.336097), aproximadamente \u00e1 mesma latitude que Houston, Texas. De acordo \u00e1 Oficina do Censo dos Estados Unidos, a \u00e1rea total da cidade \u00e9 de 161,6 km\u00b2, dos que 158,8 km\u00b2 son terra e 2,8 km\u00b2 son auga (un 1,74%).\nO dosel arb\u00f3reo de Gainesville \u00e9 denso e rico en especies, inclu\u00edndo \u00e1rbores de folla perenne de folla ancha, con\u00edferas e especies caducifolias. A cidade foi reco\u00f1ecida pola \"National Arbor Day Foundation\" (Fundaci\u00f3n do D\u00eda da \u00c1rbore Nacional) todos os anos desde 1982 como unha \"Cidade da \u00c1rvore dos Estados Unidos\".\nGainesville \u00e9 a \u00fanica cidade que ten m\u00e1is de dez mil residentes dentro da \u00c1rea Estat\u00edstica Metropolitana Floridana de Gainesville (condados de Alachua e Gilchrist) e a \u00e1rea rural que a rodea, inclu\u00edndo as 8.500 hect\u00e1reas silvestres dePaynes Prairie na s\u00faa parte meridional. A cidade caracter\u00edzase polo seu tama\u00f1o medio e a s\u00faa posici\u00f3n central, a cerca de noventa minutos en coche tanto de Jacksonville como de Orlando, a d\u00faas horas de Tampa e a cinco horas tanto de Atlanta como de Miami. A zona conta coa importante presenza da Universidade de Florida, que en 2008 era o terceiro maior campus universitario dos Estados Unidos e a finais de 2011 era o s\u00e9timo maior campus do pa\u00eds por n\u00famero de alumnos.\nClima.\nO clima de Gainesville def\u00ednese como subtropical h\u00famido (K\u00f6ppen: Cfa). Debido \u00e1 s\u00faa localizaci\u00f3n no interior, padece unhas oscilaci\u00f3ns de temperaturas bastante acusadas para ser Florida. Durante a estaci\u00f3n do ver\u00e1n, do 15 de maio ao 30 de setembro, o clima da cidade \u00e9 similar \u00e1 do resto do estado, con frecuentes tormentas polas tardes e unha alta humidade. As temperaturas estivais adoitan ser calorosas, de 30\u00ba de media, dentro dun rango medio de temperaturas desde principios dos anos 70 de 21-23\u00a0\u00b0C polas noites ata os 33\u00a0\u00b0C durante o d\u00eda. O r\u00e9cord de m\u00e1ximas acadouse o 27 de xu\u00f1o de 1952 con 40\u00a0\u00b0C. Por\u00e9n, de novembro a marzo as temperaturas da \u00e1rea son algo diferentes do resto da pen\u00ednsula de Florida, con dezaseis noites de media anuais con xeadas e per\u00edodos de xeadas cada poucos anos. A temperatura m\u00e1is baixa da que se ten rexistro data do 13 de febreiro de 1899, durante a Grande Xistra, no que se acadaron os -14\u00a0\u00b0C, a\u00ednda que na Noiteboa de 1989 houbo refachos de neve e auga-neve. Episodios de neve tam\u00e9n rexistr\u00e1ronse en 1976, 1996 e, de novo, o 26 de decembro de 2010. A temperatura media en xaneiro \u00e9 de 12\u00a0\u00b0C. En invernos medios, aparecen temperaturas por debaixo dos -1\u00a0\u00b0C. En Gainesville, as temperaturas fr\u00edas adoitan ir acompa\u00f1adas case sempre por ceos claros e sistemas de altas presi\u00f3ns, polo que son infrecuentes os episodios de neve.\nA fauna e a flora da cidade tam\u00e9n son diferentes \u00e1s das rexi\u00f3ns costeiras do estado e incl\u00fae moitas especies de folla caduca como o sangomi\u00f1o, pradairos, nogueiras de pec\u00e1n e liquid\u00e1mbares, as\u00ed como palmeiras, aci\u00f1eiros da area e outras \u00e1rbores de folla perenne. Debido a isto, a cidade goza de breve per\u00edodos coas cores da ca\u00edda das follas a finais de novembro e decembro (a\u00ednda que dificilmente comparables a \u00e1reas m\u00e1is ao norte). Tam\u00e9n \u00e9 notable a primavera (mediados de febreiro a primeiros de abril), un per\u00edodo agradable no que abundan as flores de azaleas e dos \u00e1rbores do amor nun ceo despexado, sendo a \u00e9poca de menores precipitaci\u00f3ns e humidade do ano. A media anual de precipitaci\u00f3ns \u00e9 de 1.210\u00a0mm, sendo de xu\u00f1o a setembro cando hai maior pluviosidade, mentres outono e o principio do inverno \u00e9 cando menos chove.\nPaisaxe urbana.\nDesde a d\u00e9cada de 1990, a expansi\u00f3n suburbana foi unha preocupaci\u00f3n para a maior\u00eda dos comisionados da cidade. Non obstante, o plan de \"Nova Urbanizaci\u00f3n\" para xentrificar a \u00e1rea comprendida entre o centro hist\u00f3rico e a Universidade de Florida pode retardar o crecemento dos suburbios e provocar unha migraci\u00f3n cara os apartamentos de nivel superior no interior da cidade. A zona inmediatamente ao norte da Universidade de Florida est\u00e1 sendo reurbanizada. Moitos planes de xentrificaci\u00f3n dependen de pol\u00e9micos incentivos fiscais, e a\u00ednda as\u00ed moitas veces resultan infrutuosos. As chamadas \"University Corners\", que non se houberan materializado sen o programa de incentivos fiscais da cidade por valor de 98 mill\u00f3ns de d\u00f3lares, \u00edan ser a \"xoia da coroa dos esforzos reurbanizadores da cidade\", con 450 condominios e unidades hoteleiras, e 9.100 m2 de superficie comercial para oito grandes tendas cubrindo tres quinteiros da cidade, sobre 1,4 hect\u00e1reas mercadas por valor de 15,5 mill\u00f3ns de d\u00f3lares. Dezanove florecentes negocios foron demolidos en abril de 2007; pero, en maio do 2008, os cheques depositados foron reintegrados aos cerca de 105 investidores que reservaran espazos. En xullo de 2008 os promotores gastaron \"120.000 d\u00f3lares para embelecer o lugar, para non ter que ver este horrible valado\"\".\nO lado leste de Gainesville aloxa \u00e1 maior\u00eda da comunidade afroamericana da cidade, mentres que o lado oeste alberga a unha comunidade residencial e de estudantes brancos. Tam\u00e9n planific\u00e1ronse unhas comunidades a grande escala no extremo oeste, sobre todo en Haile Plantation, constru\u00eddo na localizaci\u00f3n dunha antiga plantaci\u00f3n.\nA destruci\u00f3n na d\u00e9cada de 1960 do Pazo de Xustiza, s\u00edmbolo victoriano da cidade, que alg\u00fans consideraron innecesario, trouxo a idea da preservaci\u00f3n da historia en atenci\u00f3n \u00e1 comunidade. O eslamiado novo Edificio do Condado que substitu\u00edu ao gran Pazo de Xustiza pasou a ser co\u00f1ecido por alg\u00fans fregueses como o edificio do \"aire acondicionado\". Por\u00e9n, seguiu a destruci\u00f3n doutros edificios hist\u00f3ricos do centro da cidade. S\u00f3 restan un pu\u00f1ado dos edificios m\u00e1is antigos, como o Hippodrome State Theatre, que \u00e9 ao mesmo tempo un edificio federal, non dependente do goberno da cidade. A revitalizaci\u00f3n do n\u00facleo da cidade recuperouse e moitos aparcadoiros e edificios infrautilizados est\u00e1n sendo substitu\u00eddos por proxectos de recheo e residencias preto do campus que se mesturan coas existentes estruturas hist\u00f3ricas. Hai unha proposta para constru\u00edr unha r\u00e9plica do antigo Pazo de Xustiza nun estacionamento a un quinteiro da localizaci\u00f3n orixinal.\nPara axudar neste esforzo, son moitas as \u00e1reas e edificios engadidos ao Rexistro Nacional de Lugares Hist\u00f3ricos. Ducias de exemplos de residencias en estilos victoriano e reina Ana do per\u00edodo de auxe agr\u00edcola da cidade das d\u00e9cadas de 1880 e 1890 p\u00f3dense encontrar nos seguintes distritos:\nAdemais, o Distrito Hist\u00f3rico do Campus da Universidade de Florida consta de once edificios, m\u00e1is un adicional con catorce propiedades dentro dos l\u00edmites da cidade. A maior parte dos edificios do Distrito Hist\u00f3rico do Campus constru\u00edronse nalgunha das variantes do g\u00f3tico colexial, que volveu \u00e1 fama a finais dos s\u00e9culos XIX e XX.\nMonumentos hist\u00f3ricos que est\u00e1n no Rexistro tanto no centro hist\u00f3rico como nos arredores son:\nDemograf\u00eda.\nA poboaci\u00f3n de Gainesville estimouse en 2011 en 125.365 persoas. A s\u00faa poboaci\u00f3n no censo de 2010 era de 124.354 habitantes, un incremento dun 30,3% con respecto ao do 2000. No mesmo censo de 2010 exist\u00edan 51.029 vivendas, cunha media de 2,2 persoas por vivenda. Os nenos de menos de 5 anos supo\u00f1\u00edan o 4,4% da poboaci\u00f3n; os de menos de 18 anos, o 13,4%; e os maiores de 65 anos, o 8,3% da poboaci\u00f3n total. O 64,9% da poboaci\u00f3n eran brancos, o 23% negros, o 6,9% asi\u00e1ticos, o 0,3% nativos americanos e de Alasca, o 0,1% nativos de Hawai e outros insulars do Pac\u00edfico, o 1,9% doutras razas e, finalmente, o 2,9% declar\u00e1banse de d\u00faas ou m\u00e1is razas. O 10% eran hispanos ou latinos de calquera raza, mentres o 58,7% eran brancos non hispanos. Por fin, o 51,6% da poboaci\u00f3n eran mulleres. Para o per\u00edodo 2007-11, os ingresos medios por fogar estim\u00e1banse en 30.952 d\u00f3lares, e a renda per c\u00e1pita ascend\u00eda a 19.100 d\u00f3lares.\nLinguas faladas.\nSobre o ano 2000, o 87,1% dos residentes falaban ingl\u00e9s como primeira lingua, mentres o 6,31% falaba castel\u00e1n, o 1.,8% falaba chin\u00e9s, o 0,55% falaba franc\u00e9s, o 0,52% falaba coreano e o 0,5% falaba alem\u00e1n como lingua nai. En total, o 12,89% da poboaci\u00f3n total falaba unha lingua distinta ao ingl\u00e9s.\nEconom\u00eda.\nNumerosas gu\u00edas, como o libro de 2004 \"Cities Ranked and Rated: More than 400 Metropolitan Areas Evaluated in the U.S. and Canada\" (Cidades Clasificadas e Puntuadas: M\u00e1is de 400 \u00c1reas Metropolitanas Avaliadas nos Estados Unidos e o Canad\u00e1), fan menci\u00f3n ao baixo custo da vida en Gainesville. Os restaurantes pr\u00f3ximos \u00e1 Universidade de Florida tam\u00e9n tenden a ser de baixo custo. Os impostos \u00e1 propiedade son elevados para compensar o custo da Universidade, xa que esta est\u00e1 exenta do pago do imposto sobre bens inmobles. Por\u00e9n, o custo medio por fogar \u00e9 lixeiramente inferior ao nacional, e os habitantes de Gainesville, como todos os floridanos, non pagan o imposto sobre a renda estatal.\nA citada gu\u00eda \"Cities Ranked and Rated\" puntuou o mercado de traballo da cidade con s\u00f3 6 sobre 100 puntos posibles, xa que o baixo custo de vida xera un extremadamente d\u00e9bil mercado local de traballo, e debido tam\u00e9n ao exceso de oferta de man de obra que ven da presenza de tantos universitarios. A renda media por fogar en Gainesville \u00e9 lixeiramente inferior \u00e1 media dos Estados Unidos.\nA cidade de Gainesville apostou fortemente pola enerx\u00eda solar creando as primeiras pol\u00edticas de balance neto (, tam\u00e9n co\u00f1ecida polas s\u00faas iniciais, \"FIT\") no emprego das enerx\u00edas renovables dos Estados Unidos. As \"FIT\" permiten \u00e1s pequenas empresas e propietarios de vivendas a envorcar na rede el\u00e9ctrica municipal o seu excedente el\u00e9ctrico, pag\u00e1ndolles unha prima pola enerx\u00eda limpa xerada de tipo solar. As \"FIT\" empezaron a recibir unha taxa fixa de 0,32 d\u00f3lares por quilovatio hora e permit\u00edan \u00e1 persoa ou \u00e1 empresa acceder a un contracto de 20 anos de duraci\u00f3n polo que os Servizos P\u00fablicos Rexionais de Gainesville (\"Gainesville Regional Utilities\") mercar\u00edan a electricidade durante ese per\u00edodo. As pol\u00edticas \"FIT\" remataron no 2013, cando as tarifas fix\u00e1ronse en 0,18 d\u00f3lares/kWh, a\u00ednda que a cidade a\u00ednda \u00e9 considerada l\u00edder na produci\u00f3n de enerx\u00eda solar. O crecemento en instalaci\u00f3ns de enerx\u00eda solar puxeron a Gainesville no 5\u00ba posto do mundo en enerx\u00eda solar instalada per c\u00e1pita, superando ao Xap\u00f3n, Francia, a China e os Estados Unidos no seu conxunto.\nPor outra banda, o Departamento de C\u00edtricos de Florida (\"Florida Department of Citrus\") ten un departamento propio de investigaci\u00f3n econ\u00f3mica dentro do campus da Universidade de Florida.\nA bebida deportiva Gatorade creouse en Gainesville na d\u00e9cada de 1960 coa intenci\u00f3n de refrescar ao equipo de f\u00fatbol americano da Universidade de Florida. De feito, a Universidad a\u00ednda recibe unha parte dos beneficios que xera a bebida. Non obstante, a sede actual de \"Gatorade\" at\u00f3pase hoxe por hoxe en Chicago.\nMaiores empregadores.\nDe acordo ao Informe Financeiro Anual Integral de Gainesville de 2011 (\"Comprehensive Annual Financial Report\"), os maiores empregadores da cidade son:\nEducaci\u00f3n.\nA \u00e1rea urbana de Gainesville depende a nivel educativo da rede de Escolas P\u00fablicas do Condado de Alachua (\"Alachua County Public Schools\"), que ten 75 diferentes instituci\u00f3ns no condado, moitas delas na \u00e1rea de Gainesville. A cidade \u00e9 sede tanto da Universidade de Florida como do colexio universitario Santa Fe College. A Universidade de Florida \u00e9 un dos maiores polos econ\u00f3mico financeiros da comunidade e orixe de centos de miles de d\u00f3lares de ingresos adicionais en eventos deportivos que se levan a cabo nela, inclu\u00edndo partidos da liga de f\u00fatbol americano da Southeastern Conference (\"SEC\"). Tense cuantificado que a Universidade de Florida aporta cerca de 9 mil mill\u00f3ns de d\u00f3lares anualmente \u00e1 econom\u00eda de Florida, e \u00e9 responsable de cerca de cen mil empregos.\nOutras instituci\u00f3ns acad\u00e9micas son o City College (campus de Gainesville), o Oak Hall High School e o centro cat\u00f3lico Saint Francis High School.\nEscolas primarias.\nNas escolas primarias (\"elementary schools\") recibe educaci\u00f3n o alumnado entre 4 e 13 anos de idade.\nEnsino medio.\nNas escolas de ensino medio (\"middle schools\") do pa\u00eds imp\u00e1rtense desde o 6\u00ba ata o 8\u00ba grao.\nInstitutos.\nNos institutos (\"high schools\") de Gainesville imp\u00e1rtense desde o 9\u00ba ata o 12\u00ba grao.\nBibliotecas municipais.\nO Distrito de Bibliotecas do Condado de Alachua (\"Alachua County Library District\") proporciona o servizo de bibliotecas p\u00fablicas a unha poboaci\u00f3n total condal de 253.451 persoas (en 2013). O Distrito de Bibliotecas ten acordos de reprocidade cos condados lim\u00edtrofes de Baker, Bradford, Clay, Columbia, Dixie, Gilchrist, Lafayette, Levy, Marion, Putnam e Union. Estes acordos dir\u00edxense a facilitar o acceso \u00e1 poboaci\u00f3n aos servizos bibliotecarios, independentemente do lugar de residencia dentro do condado.\nInfraestruturas e transportes.\nEstradas principais.\nGainesville ten un extenso sistema de estradas, servido pola Interestate 75 e varias estradas estatais, inclu\u00edndo as denominadas rutas estatais n\u00fameros 20, 24 e 26, entre outras. A Gainesville tam\u00e9n chega a US 441 e para cerca a US 301, que a une de xeito directo a Jacksonville, Ocala e Orlando.\nV\u00e9xase: Lista de estradas locais do Condado de Alachua, Florida\nAs r\u00faas da cidade distrib\u00faense nun plan hipod\u00e1mico en catro cuadrantes (NW, NE, SW e SE). Todas as r\u00faas est\u00e1n numeradas, a excepci\u00f3n dalgunhas v\u00edas principais que levan a mi\u00fado os nomes das cidades cara \u00e1s que se dirixen (como a Waldo Road, SR 24; a Hawthorne Road, SR 20; a Williston Road, SR 121; a Archer Road, tam\u00e9n SR 24; e a Newberry Road, SR 26). Os nomes das r\u00faas que rematan cos sufixos \"Avenue\", \"Place\", \"Road\" ou \"Lane\" (que adoita ser lembrado polo acr\u00f3nimo \"APRiL\") xeralmente levan a direcci\u00f3n leste-oeste, mentres que o resto das r\u00faas seguen o eixo norte-sur.\nFerrocarril.\nA compa\u00f1\u00eda de autobuses lanzadeira \"Amtrak Thruway Motorcoach\" conecta a estaci\u00f3n ferroviaria de Jacksonville, cara o norte, coa estaci\u00f3n ferroviaria de Lakeland, cara o sur. Os autobuses saen e chegan \u00e1s estaci\u00f3ns para tomar o chamado \"Silver Service\" (Servizo de Prata, que \u00e9 unha marca de Amtrak que ofrece un servizo ferroviario de calidade da Costa Leste dos Estados Unidos). O servizo est\u00e1ndar de ferrocarril \u00e9 ofrecido por Amtrak na estaci\u00f3n ferroviaria de Palatka, a 51 kms ao este.\nEn tempos, Gainesville contou varias li\u00f1as de ferrocarril que \u00edan en seis direcci\u00f3ns diferentes, ademais de ter varias cocheiras. A primeira li\u00f1a que chegou \u00e1 cidade f\u00edxoo en 1859. A medida que os medios de transporte e os tipos de negocios \u00edan cambiando, os ferrocar\u00eds foron perdendo o seu liderado e comezando a ser abandonados desde 1943, sendo varias rutas redise\u00f1adas. Os derradeiros trens en circular por Main Street fix\u00e9rono en 1948. Sobre a d\u00e9cada de 1980 o \u00fanico operador de transporte de mercador\u00edas que quedaba na cidade era \"Seaboard System\" (antigamente chamado \"Seaboard Coast Line Railroad\", que se fusionou con \"CSX Transportation\"). O servizo de pasaxeiros a Gainesville rematou no momento da creaci\u00f3n de Amtrak en 1971. En 1984 a derradeira v\u00eda f\u00e9rrea de mercador\u00edas (que \u00eda de Gainesville a Hawthorne) foi retirada por \"Seaboard\" debido a frouxo tr\u00e1fico existente na li\u00f1a.\nAeroportos, buses e outros.\nAdemais da s\u00faa extensa rede de estradas, a \u00e1rea tam\u00e9n conta co Sistema de Transporte Rexional de Gainesville (\"Gainesville Regional Transit System\") ou \"RTS\", que \u00e9 o cuarto sistema de transporte p\u00fablico en autocar m\u00e1is grande do Estado. Por outra banda, na parte nordeste da cidade enc\u00f3ntrase o Aeroporto Rexional de Gainesville, con servizos diarios a Atlanta, Miami e Charlotte.\nDe acordo ao censo de 2000, o 5,25% dos residentes de Gainesville empregaban a bicicleta para dirixirse ao traballo, unha das cifras m\u00e1is altas do pa\u00eds dos grandes centros poboacionais.\nCultura.\nGainesville \u00e9 co\u00f1ecida polo seu apoio \u00e1s artes visuais. Cada ano, dous grandes festivais de arte atraen a artistas e visitantes de todo o sueste dos Estados Unidos.\nAs instalaci\u00f3ns culturais da cidade incl\u00faen o Museo de Historia Natural de Florida, o Museo de Arte Harn, o Hippodrome State Theatre e o Centro das Artes Esc\u00e9nicas Curtis M. Phillips. Existen pequenos teatros como o Acrosstown Repertory Theatre (ART) e o Gainesville Community Playhouse (GCP). Este \u00faltimo alberga a comunidade teatral m\u00e1is antiga de Florida, que en 2006 trasladouse a un novo edificio teatral.\nA presenza dunha grande universidade facilita a aparici\u00f3n de estilos de vida culturais. A Facultade de Artes da Universidade de Florida \u00e9 a entidade coordinadora da Escola de M\u00fasica, a Escola de Teatro e Danza, a Escola da Arte e Historia da Arte, e un gran n\u00famero doutros programas e centros, inclu\u00edndo as \"University Galleries\" (Galer\u00edas Universitarias), o \"Center for World Art\" (Centro da Arte Mundial) e os \"Digital Worlds\" (Mundos Dixitais). En conxunto, a facultade ofrece moitas actuaci\u00f3ns teatrais oportunidades art\u00edsticas e conferencias para o alumnado e a comunidade de Gainesville, a maior\u00eda a baixo custo ou gratu\u00edtas.\nDesde 1989, Gainesville foi sede do Theatre Strike Force, unha cualificada compa\u00f1\u00eda de teatro de improvisaci\u00f3n da Universidade de Florida. Ademais, Gainesville tam\u00e9n acolle a varias compa\u00f1\u00edas de sketchs e de comedia en vivo.\nEn abril de 2003, Gainesville comezou a ser co\u00f1ecida como a \"Comunidade M\u00e1is Saudable de Am\u00e9rica\" cando acadou o premio \"Gold Well City\" outorgado por \"Wellness Councils of America\" (WELCOA). Encabezada polos Centros de Sa\u00fade e Fitness de Gainesville e co apoio de Shands HealthCare e a C\u00e1mara de Comercio da \u00c1rea de Gainesville, vinte e unha empresas, que representan ao 60% da forza de traballo da cidade, se involucraron no proxecto de desenvolvemento do \"Gold Well City\"\". Deste xeito en xullo de 2011, Gainesville mant\u00ed\u00f1ase como a \u00fanica cidade do pa\u00eds en acadar este reco\u00f1ecemento.\nOs condados dos arredores do Condado de Alachua votan claramente aos Republicanos, mentres o Condado de Alachua vota sempre aos Dem\u00f3cratas. Nas elecci\u00f3ns de 2008, houbo unha diferenza dun 22% de votos no Condado de Alachua entre Barack Obama e John McCain, mentres os once candidatos restantes que se presentaron apenas recibiron o 1,46% dos votos.\nPersoas sen teito.\nA \"National Coalition for the Homeless\" (Coalici\u00f3n Nacional para as Persoas Sen Teito) situou nos seus dous \u00faltimos informes (2004 e 2009) a Gainesville no 5\u00ba peor posto das cidades dos Estados Unidos pola s\u00faa criminalizaci\u00f3n dos sen teito, e pola s\u00faa ordenanza municipal de limitaci\u00f3ns no n\u00famero das comidas ofrecidas. Gainesville ten varias ordenanzas municipais que te\u00f1en como obxectivo aos sen teito, inclu\u00edndo medidas anti-mendicidade e declarativas da ilegalidade do paso da noite ao aire libre en espazos p\u00fablicos. En 2005, a Xunta de Comisionados do Condado de Alachua e a Comisi\u00f3n Municipal de Gainesville responderon \u00e1s cr\u00edticas coa presentaci\u00f3n do \"\"Plan Decenal para Acabar coas Necesidades dos Sen Teito\", ao que seguiu en 2010 o escrito \"Unha Avaliaci\u00f3n das Necesidades das Persoas Sen Teito Desprotexidas en Gainesville, Florida\", que foi presentada nunha reuni\u00f3n conxunta das Comisi\u00f3ns de Gainesville e do Condado de Alachua. Un refuxio cuberto para os sen teito foi constru\u00eddo nos terreos que antigamente pertenceron \u00e1 Instituci\u00f3n Correccional de Gainesville, cunha zona designada ao redor para colocar tendas de campa\u00f1a.\nMarihuana.\nGainesville \u00e9 co\u00f1ecido dentro da cultura de drogas recreativas polo \"Gainesville Green\", unha cepa da marihuana particularmente potente. A revista \"Orange and Blue\" publicou en 2003 un reportaxe sobre a historia do \"Gainesville Green\" e a cultura local da marihuana en xeral. A mediados da d\u00e9cada de 1990, varios Festivais do C\u00e1\u00f1amo de Gainesville tiveron lugar no exterior do pazo de xustiza do Condado de Alachua.\nEscena musical.\nGainesville \u00e9 ben co\u00f1ecida pola s\u00faa escena musical e deu lugar a un bo n\u00famero de bandas e m\u00fasicos, inclu\u00edndo Tom Petty and the Heartbreakers, Stephen Stills, Don Felder e Bernie Leadon dos Eagles, The Motels, Against Me!, Less Than Jake, Hot Water Music, Loyal Revival, John Vanderslice, Sister Hazel, Hundred Waters e For Squirrels. Tam\u00e9n \u00e9 actualmente a sede dos selos discogr\u00e1ficos independentes No Idea Records e Elestial Sound, sendo ademais a antiga sede de Plan-It-X Records, que trasladouse a Bloomington, Indiana. Durante dous anos, a organizaci\u00f3n sen \u00e1nimo de lucro Harvest of Hope Foundation organizou o festival \"Harvest of Hope Fest\" en Saint Augustine. Gainesville \u00e9 tam\u00e9n a sede de www.FLAROCKS.com, os fundadores de \"Santa Jam\" que programan concertos cada mes de decembro en todo o norte de Florida para colleitar xoguetes para nenos enfermos, feridos e sen fogar, as\u00ed como escaparate dos m\u00fasicos locais. Desde 2011 te\u00f1en distribu\u00eddo preto de setecentos xoguetes en hospitais, igrexas locais e organizaci\u00f3ns ben\u00e9ficas para os sen teito, as\u00ed como para familias necesitadas da zona.\n\"No Idea Records\" deu pulo a un festival anual de m\u00fasica rock de tres d\u00edas de duraci\u00f3n co\u00f1ecido como \"The Fest\", que habitualmente ten lugar durante a \u00faltima semana de outubro, coincidindo co partido anual de f\u00fatbol americano entre Florida e Xeorxia (que se xoga en Jacksonville), para minimizar tensi\u00f3ns entre os moitos asistentes a festivais de m\u00fasica de fora da cidade e os alumnos e exalumnos da Universidade de Florida.\nEntre 1987 e 1998, Gainesville desfrutou dunha moi activa escena musical rock, coa estrela de Hollywood River Phoenix tendo a s\u00faa base principal no club local \"Hardback Cafe\". A banda de River Phoenix, Aleka's Attic, tivo unha constante presenza na escena rock, xunto a outras. A familia de Phoenix est\u00e1 a\u00ednda presente en Gainesville a trav\u00e9s da banda de Rain Phoenix (Papercranes) e da tenda de Liberty Phoenix (\"Indigo\").\nHoxe por hoxe, Gainesville a\u00ednda \u00e9 co\u00f1ecida pola s\u00faa forte comunidade musical e \u00e9 chamada o \"Mellor Lugar para Fundar unha Banda nos Estados Unidos\", segundo a revista \"Blender\" en marzo de 2008. O artigo fac\u00eda unha descrici\u00f3n da grande poboaci\u00f3n estudantil, os baixos alugueiros e a amabilidade dos locais como raz\u00f3ns para tal designaci\u00f3n.\nDesde a \u00faltima d\u00e9cada do s\u00e9culo XX, en Gainesville orixin\u00e1ronse gran variedade de agrupaci\u00f3ns musicais, desde os sons latino/afrobeats de Umoja Orchestra ao rock de Morningbell, pasando polo ska dos The Know How.\nA reputaci\u00f3n de Gainesville como meca da m\u00fasica independente rem\u00f3ntase a 1984 cando unha produtora local de v\u00eddeos musicais comezou a retransmitir no aire. A emisora chamouse TV-69, emitindo en UHF 69 e era propiedade de \"Cozzin Communications\". A cadea atraeu unha boa atenci\u00f3n dos medios grazas \u00e1 s\u00faa promoci\u00f3n do famoso c\u00f3mico Bill Cosby, que era un dos donos da emisora nos seus comezos. TV-69 ofrec\u00eda moitos v\u00eddeos de bandas punk e indie, ademais doutros producidos localmente (como a parodia do tema \"Clone Love\" por unha banda local, e unha canci\u00f3n de Dinosaur Jr.).\nDeportes.\nO Florida Gators \u00e9 o equipo deportivo da Universidade de Florida, que compite desde 1933 na Southeastern Conference (Conferencia Sueste) da National Collegiate Athletic Association. Est\u00e1 inclu\u00edda dentro dos 10 primeiros da clasificaci\u00f3n da NACDA desde a tempada 1983-84. Ga\u00f1ou 32 campionatos nacionais por equipos, inclu\u00edndo dous t\u00edtulos de baloncesto masculino, tres t\u00edtulos de f\u00fatbol, catro t\u00edtulos de golf masculinos e seis t\u00edtulos de tenis feminino.\nA Pista de Carreiras de Gainesville \u00e9 un \"dragstrip\" (circu\u00edto de aceleraci\u00f3n) aberto en 1969 que alberga os Gatornationals, unha das maiores carreiras das catro da National Hot Rod Association.\nMedios de comunicaci\u00f3n.\nPrensa.\nEn Gainesville ed\u00edtanse \"The Gainesville Sun\" e \"The Independent Florida Alligator\", que \u00e9 o xornal dos estudantes da Universidade de Florida e do Santa Fe College. O centro de edici\u00f3n local de \"The New York Times\" ten a s\u00faa sede en Gainesville.\nRadio.\nNielsen Audio (a compa\u00f1\u00eda que elabora o estudo xeral de medios dos Estados Unidos) situou ao mercado de Gainesville-Ocala como o 83\u00ba maior dos Estados Unidos. Trece emisoras de radio te\u00f1en licenza para operar na cidade de Gainesville (cinco en AM, seis en FM comercial e d\u00faas en FM non comercial de baixa potencia). Tres das estaci\u00f3ns de radiodifusi\u00f3n (WRUF, WRUF-FM e WUFT-FM) est\u00e1n operadas por estudantes da Universidade de Florida. WUFT-FM \u00e9 a emisora da cidade membro da \"National Public Radio\" (Radio P\u00fablica Nacional), mentres que o resto das emisoras WRUF son operadas como radios comerciais.\nTelevisi\u00f3n.\nGainesville est\u00e1 considerado o 162\u00ba mercado televisivo maior dos Estados Unidos, segundo un estudo de \"Nielsen Media Research\". As emisoras de televisi\u00f3n en aberto do mercado de Gainesville incl\u00faen WCJB, unha cadea local afiliada \u00e1 ABC/CW; WGFL, outra cadea afiliada \u00e1 CBS, que emite desde High Springs; WNBW, afiliada \u00e1 NBC e que emite desde Gainesville; WOGX, propiedade da Fox e que emite desde Ocala; WMYG-LP, unha cadea afiliada \u00e1 MyNetworkTV que emite en anal\u00f3xico desde Lake City; e WUFT, a emisora de Gainesville da Universidade de Florida afiliada ao servizo p\u00fablico da PBS.\nWOGX ten a curiosidade de ser a rede independente de emisoras m\u00e1is pequena dos Estados Unidos, como semi-sat\u00e9lite doutra emisora propiedade da Fox chamada WOFL, que emite desde Orlando.\nCidades irmandadas.\nGainesville mant\u00e9n relaci\u00f3ns de irmandade con cinco cidades en catro diferentes acordos:"}
{"id": "326063", "revid": "1131", "url": "https://gl.wikipedia.org/wiki?curid=326063", "title": "Xard\u00edns de M\u00e9ndez N\u00fa\u00f1ez", "text": "Os Xard\u00edns de M\u00e9ndez N\u00fa\u00f1ez son uns xard\u00edns da cidade da Coru\u00f1a situados entre os Cant\u00f3ns e o porto. Est\u00e1n dedicados ao mari\u00f1o Casto M\u00e9ndez N\u00fa\u00f1ez, heroe da Primeira Guerra do Pac\u00edfico.\nDescrici\u00f3n.\nOs xard\u00edns est\u00e1n estruturados en tres \u00e1reas:\nHistoria.\nAta mediados do s\u00e9culo XIX o \u00fanico espazo axardinado da Coru\u00f1a era o baluarte de San Carlos. Co proxecto de ampliaci\u00f3n do porto de Celedonio de Uribe apareceu unha \u00e1rea ga\u00f1ada ao mar que se chamou o \"Relleno\" (\u201cRecheo\u201d). Esta zona foi axardinada a proposta do arquitecto municipal Jos\u00e9 Mar\u00eda Noya segundo o dese\u00f1o de Narciso Garc\u00eda de la Torre.\nEn 1868 creouse a alameda p\u00fablica, que o 8 de maio de 1871 recibiu o nome de M\u00e9ndez N\u00fa\u00f1ez. O xard\u00edn foise mellorando grazas \u00e1s doaz\u00f3ns de capitalistas, cidad\u00e1ns e persoeiros ilustres como Modesta Goicour\u00eda.\nDurante o s\u00e9culo XIX instal\u00e1ronse tam\u00e9n quioscos de refrescos e para a celebraci\u00f3n de feiras; o primeiro deles foi o dese\u00f1ado por Faustino Dom\u00ednguez Dom\u00ednguez en 1877. Para poder levar a cabo bailes inaugurouse en 1884 un palco da m\u00fasica e a partir de 1896 coloc\u00e1ronse estatuas para reco\u00f1ecer algunhas personaxes p\u00fablicas.\nA principios do s\u00e9culo XX comezou a construci\u00f3n de quioscos fixos.\nBot\u00e1nica.\nOs xard\u00edns acollen especies moi diversas entre as que destacan os dous grupos de palmeiras canarias reco\u00f1ecidas como \u00e1rbores senlleiras de Galicia.\nTam\u00e9n est\u00e1n catalogados o \"Eucalyptus diversicolor\", o omb\u00fa e as kentias.\nArquitectura.\nEntre os elementos arquitect\u00f3nicos dos xard\u00edns destacan:\nEscultura.\nNos xard\u00edns de M\u00e9ndez N\u00fa\u00f1ez at\u00f3panse varias esculturas dedicadas a diversos persoeiros. A primeira foi a dedicada ao deputado Daniel Carballo, de Agust\u00edn Querol (1896), sobre un pedestal de Pedro Mari\u00f1o. Por\u00e9n, m\u00e1is interesante artisticamente \u00e9 o monumento que o mesmo autor dedicou a Aureliano Linares Rivas en 1912.\nDestacan tam\u00e9n os monumentos a Concepci\u00f3n Arenal, de Rafael Gonz\u00e1lez Villar, e a Emilia Pardo Baz\u00e1n, de Lorenzo Coullaut Valera, ambos os dous de 1916, e o monumento a Curros Enr\u00edquez, de Francisco Asorey (1928-1934).\nAs personaxes que te\u00f1en monumentos dedicados son Alfredo Su\u00e1rez Ferr\u00edn (Ram\u00f3n Conde), Valle-Incl\u00e1n (Ram\u00f3n Conde, 1986), Wenceslao Fern\u00e1ndez Fl\u00f3rez (Jos\u00e9 Casti\u00f1eiras Igrexas, 1985), Castelao (Manuel Ferreiro Bad\u00eda, 1986), Manuel Murgu\u00eda (Fernando Cort\u00e9s Bug\u00eda), Juan Fern\u00e1ndez Latorre (Jos\u00e9 Escudero, 1958), o doutor Hervada (Jos\u00e9 Escudero), Eduardo Pondal (Fernando Cort\u00e9s Bug\u00eda) e John Lennon (Jos\u00e9 Luis Ribas Fern\u00e1ndez, 2005).\nExisten ademais os monumentos ao libro e aos seus creadores (Buci\u00f1os, 1976), o que conmemora o Ano Internacional do Neno (Mon Vasco) e a escultura \"Xente\", de Emilio Celeiro (instalada en 2021), en homenaxe ao persoal sanitario polo seu labor durante a pandemia de COVID-19. Os monumentos de Felipe de Moratilla a Themys e Baco e ao pescador napolitano foron trasladados ao almac\u00e9n municipal e ao Aquarium Finisterrae respectivamente."}
{"id": "326064", "revid": "23204", "url": "https://gl.wikipedia.org/wiki?curid=326064", "title": "Neo-positivismo", "text": ""}
{"id": "326066", "revid": "96271", "url": "https://gl.wikipedia.org/wiki?curid=326066", "title": "Gnosticismo", "text": "O gnosticismo (do grego \u0393\u03bd\u03c9\u03c3\u03c4\u03b9\u03ba\u03b9\u03c3\u03bc\u00f3\u03c2: gnostikism\u00f3s; de \u0393\u03bd\u03c9\u03c3\u03b9\u03c2: gnosis, \u00abco\u00f1ecemento\u00bb) \u00e9 un conxunto de correntes sincr\u00e9ticas filos\u00f3fico-relixiosas que chegaron a mimetizarse co cristianismo nos tres primeiros s\u00e9culos da nosa era. Acabou por converterse nun pensamento declarado her\u00e9tico despois dunha etapa de certo prestixio entre as intelectuais cristi\u00e1s. De feito, pode falarse dun gnosticismo pag\u00e1n e dun cristi\u00e1n, a\u00ednda que o m\u00e1is significativo acadouse como rama heterodoxa do cristianismo primitivo.\nTeolox\u00eda.\nA teolox\u00eda gn\u00f3stica v\u00e9n da palabra \"gnose\", que procede \u00e1 s\u00faa vez do verbo \"gign\u00f3sko\", que significa co\u00f1ecer. Polo tanto, ser\u00e1 co\u00f1ecia como un co\u00f1ecemento superior, interno, espiritual e iniciatico. No grego cl\u00e1sico e no popular, denomin\u00e1base como \"koin\u00e9\", o que na actualidade \u00e9 co\u00f1ecido como ep\u00edsteme.\nEn filosof\u00eda, ep\u00edsteme significa \"co\u00f1ecemento cient\u00edfico\", o cal \u00e9 oposto a \"opini\u00f3n\". Pola contra, gnosis ref\u00edrese ao co\u00f1ecemento, en oposici\u00f3n \u00e1 ignorancia ou agnose.\nAo contrario do co\u00f1ecemento cient\u00edfico, a gnose \u00e9 un co\u00f1ecemento que nace no coraz\u00f3n de forma misteriosa e intuitiva. \u00c9 pois a busca do co\u00f1ecemento, non o intelectual, sen\u00f3n o que lle d\u00e1 sentido \u00e1 vida humana. Este v\u00f3lvese pleno cando o home encontra a s\u00faa esencia eterna e marabillosa.\nO obxecto do co\u00f1ecemento da Gnose \u00e9 Deus, ou todo aquilo que v\u00e9n del. Toda gnose parte do punto de confirmaci\u00f3n da existencia dun deus totalmente transcendente. \"Co\u00f1ecer\" significa ser e actuar no \u00e1mbito divino, neste caso do ser humano. Por iso o termo \"co\u00f1ecer\" implica a salvaci\u00f3n de todo mal ou Ego, no cal poida estar a persoa que pos\u00faa ese co\u00f1ecemento.\nIsto \u00e9 tanto un concepto relixioso e psicol\u00f3xico, como cient\u00edfico, filos\u00f3fico e art\u00edstico. A partir da visi\u00f3n gn\u00f3stica, o significado da vida parece unha transformaci\u00f3n e unha visi\u00f3n interior, o que hoxe en d\u00eda co\u00f1ecemos como psicolox\u00eda profunda.\nP\u00f3dese dicir que no \u00e1mbito relixioso, a gnose \u00e9 unha sensaci\u00f3n dolorosa que tanto mulleres como homes senten pola separaci\u00f3n entre o humano e o ser divino. No fondo, tam\u00e9n se cre que a pretensi\u00f3n \u00e9 encontrar a relaci\u00f3n entre os humanos e a divindade.\nPara Carl Gustav Jung, moitos gn\u00f3sticos s\u00f3 eran psic\u00f3logos. Pensaba que a gnose era un co\u00f1ecemento psicol\u00f3xico, \u00e9 dicir, que todo o que abarcaba provi\u00f1a do subconsciente. Jung chegou a esta conclusi\u00f3n a trav\u00e9s da concentraci\u00f3n da atenci\u00f3n sobre o chamado factor subxectivo, que consiste na acci\u00f3n de demostrar a influencia do subconsciente sobre a conciencia. As\u00ed pois, foi grazas a esta teor\u00eda como explicou o paralelismo entre a simbolox\u00eda gn\u00f3stica e a psicolox\u00eda profunda."}
{"id": "326068", "revid": "5863", "url": "https://gl.wikipedia.org/wiki?curid=326068", "title": "Real Orde do M\u00e9rito Deportivo", "text": ""}
{"id": "326069", "revid": "5863", "url": "https://gl.wikipedia.org/wiki?curid=326069", "title": "Juan Antonio Saavedra Reinaldo", "text": ""}
{"id": "326070", "revid": "5863", "url": "https://gl.wikipedia.org/wiki?curid=326070", "title": "Enxe\u00f1ar\u00eda Superior de Minas", "text": ""}
{"id": "326072", "revid": "5863", "url": "https://gl.wikipedia.org/wiki?curid=326072", "title": "Enxe\u00f1ar\u00eda de Minas", "text": ""}
{"id": "326074", "revid": "5863", "url": "https://gl.wikipedia.org/wiki?curid=326074", "title": "Enxe\u00f1er\u00eda de minas", "text": ""}
{"id": "326075", "revid": "5863", "url": "https://gl.wikipedia.org/wiki?curid=326075", "title": "Enxe\u00f1eiro de minas", "text": ""}
{"id": "326076", "revid": "5863", "url": "https://gl.wikipedia.org/wiki?curid=326076", "title": "Enxe\u00f1eiro de Minas", "text": ""}
{"id": "326077", "revid": "5863", "url": "https://gl.wikipedia.org/wiki?curid=326077", "title": "Enxe\u00f1ar\u00eda mineira", "text": ""}
{"id": "326078", "revid": "5863", "url": "https://gl.wikipedia.org/wiki?curid=326078", "title": "Xabier Blanco", "text": ""}
{"id": "326079", "revid": "23204", "url": "https://gl.wikipedia.org/wiki?curid=326079", "title": "La Chapelle-Erbr\u00e9e", "text": "La Chapelle-Erbr\u00e9e (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326080", "revid": "23204", "url": "https://gl.wikipedia.org/wiki?curid=326080", "title": "Ar Chapel-Ervoreg", "text": ""}
{"id": "326081", "revid": "89787", "url": "https://gl.wikipedia.org/wiki?curid=326081", "title": "La Chapelle-Janson", "text": "La Chapelle-Janson (en , e en gal\u00f3: La Chap\u00e8ll-Janczon) \u00e9 unha comuna francesa do departamento de Ille e Vilaine, na Breta\u00f1a."}
{"id": "326082", "revid": "23204", "url": "https://gl.wikipedia.org/wiki?curid=326082", "title": "Chapel-Yent", "text": ""}
{"id": "326083", "revid": "23204", "url": "https://gl.wikipedia.org/wiki?curid=326083", "title": "La Chap\u00e8ll-Janczon", "text": ""}
{"id": "326084", "revid": "5863", "url": "https://gl.wikipedia.org/wiki?curid=326084", "title": "Xos\u00e9 Xavier Blanco Nogueira", "text": ""}
{"id": "326086", "revid": "5863", "url": "https://gl.wikipedia.org/wiki?curid=326086", "title": "Antig\u00fcidade Tard\u00eda", "text": ""}
{"id": "326087", "revid": "22570", "url": "https://gl.wikipedia.org/wiki?curid=326087", "title": "Vetlanda", "text": "Vetlanda \u00e9 unha cidade e concello sueco da provincia hist\u00f3rica da Sm\u00e5land. Ten uns 13 000 habitantes.\nA cidade est\u00e1 formada polos barrios de Brunnsg\u00e5rden, Karlslund, Mellang\u00e5rden, Pukarg\u00e5rden, Stens\u00e5kra, Tomaslunden, \u00d6stan\u00e5, \u00d6stersand e Forng\u00e5rden."}
{"id": "326088", "revid": "98629", "url": "https://gl.wikipedia.org/wiki?curid=326088", "title": "Armand Lunel", "text": "Armand Lunel, nado en Aix-en-Provence o 9 de xu\u00f1o de 1892 e finado en M\u00f3naco o 3 de novembro de 1977, foi un escritor franc\u00e9s.\nTraxectoria.\nArmand Lunel naceu no seo dunha familia xud\u00eda orixinaria de Comtat-Venaissin, os cales ti\u00f1an ra\u00edces na zona da Provenza desde hab\u00eda polo menos cinco s\u00e9culos. Lunel estudou na Universidade de M\u00f3naco onde nun futuro ensinar\u00eda \"Dereito e Filosof\u00eda\" na M\u00f3naco mesma. Lunel escribiu extensivamente sobre os xudeus da Provenza.\nRecibiu o Premio Renaudot en 1926 pola s\u00faa novela \"Nicolo Peccavi\".\nTam\u00e9n \u00e9 co\u00f1ecido como o \u00faltimo falante co\u00f1ecido de Shuadit, lingua xudeorromance extinta do sur de Francia. \u00c9 considerada como un dialecto do occitano."}
{"id": "326089", "revid": "56817", "url": "https://gl.wikipedia.org/wiki?curid=326089", "title": "A Barca de Barbantes", "text": "O top\u00f3nimo galego A Barca de Barbantes pode referirse a:"}
{"id": "326090", "revid": "1131", "url": "https://gl.wikipedia.org/wiki?curid=326090", "title": "As Barbudas", "text": ""}
{"id": "326091", "revid": "5863", "url": "https://gl.wikipedia.org/wiki?curid=326091", "title": "Barbudo", "text": ""}
{"id": "326092", "revid": "1131", "url": "https://gl.wikipedia.org/wiki?curid=326092", "title": "A Barca de Arriba", "text": ""}
{"id": "326093", "revid": "1131", "url": "https://gl.wikipedia.org/wiki?curid=326093", "title": "A Barca", "text": ""}
{"id": "326094", "revid": "5863", "url": "https://gl.wikipedia.org/wiki?curid=326094", "title": "V\u00e9zina Trophy", "text": ""}
{"id": "326095", "revid": "89787", "url": "https://gl.wikipedia.org/wiki?curid=326095", "title": "Metalcore mel\u00f3dico", "text": "O metalcore mel\u00f3dico \u00e9 un estilo do metalcore que combina os sons e caracter\u00edsticas do death metal mel\u00f3dico co hardcore punk e metalcore, ocasionalmente tam\u00e9n do emo. As grandes influencias dos grupos deste x\u00e9nero son os \"riffs\" de guitarra e estilos musicais dos grupos de death metal mel\u00f3dico suecos como At the Gates, Arch Enemy, In Flames e Soilwork. Os grupos deste estilo adoptan un uso maior de melod\u00edas instrumentais nos seus temas e un maior uso de voces limpas co metalcore. As t\u00e9cnicas de guitarra e bater\u00eda son as t\u00edpicas do metalcore, inclu\u00edndo os habituais \"breakdowns\" do x\u00e9nero. Alg\u00fans grupos deste estilo tam\u00e9n incl\u00faen solos de guitarra nos seus temas.\nOs grupos m\u00e1is representativos deste estilo son entre outros Trivium, All That Remains, Atreyu, Bullet for My Valentine, Bury Tomorrow, Darkest Hour, Asking Alexandria, As I Lay Dying, August Burns Red e The Devil Wears Prada."}
{"id": "326097", "revid": "1131", "url": "https://gl.wikipedia.org/wiki?curid=326097", "title": "Os Vaos", "text": ""}
{"id": "326103", "revid": "6939", "url": "https://gl.wikipedia.org/wiki?curid=326103", "title": "Mikhail Bulg\u00e1kov", "text": ""}
{"id": "326114", "revid": "88628", "url": "https://gl.wikipedia.org/wiki?curid=326114", "title": "Barcias", "text": "O termo Barcias \u00e9 unha forma deturpada de ou , terreo chan e f\u00e9rtil situado \u00e1 beira dun r\u00edo que adoita ser anegado. Como top\u00f3nimo p\u00f3dese referir a:"}
{"id": "326115", "revid": "127505", "url": "https://gl.wikipedia.org/wiki?curid=326115", "title": "Rap metal", "text": "O rap metal \u00e9 un subx\u00e9nero do metal alternativo que combina elementos do hip hop con outros do heavy metal. Adoita consistir en \"riffs\" de guitarra t\u00edpicos do heavy metal, elementos do funk metal, voces rapeadas e en ocasi\u00f3ns mesas de mesturas. O x\u00e9nero comezou a popularizarse a finais dos anos 1980 cando Anthrax publicou o seu EP \"I'm the Man\" que incorporaba elementos de hip hop na s\u00faa m\u00fasica, e cando se uniron posteriormente ao grupo Public Enemy para facer unha nova versi\u00f3n do tema \"Bring the Noise\" que fusionou o hip hop co thrash metal. Alg\u00fans dos grupos m\u00e1is destacados deste x\u00e9nero son Rage Against the Machine, Biohazard, Limp Bizkit e Skindred."}
{"id": "326116", "revid": "89787", "url": "https://gl.wikipedia.org/wiki?curid=326116", "title": "Unblack metal", "text": "O unblack metal, tam\u00e9n chamado \"black metal cristi\u00e1n\", \u00e9 un subx\u00e9nero do heavy metal que segue o estilo do black metal pero no que os m\u00fasicos promocionan o cristianismo por medio das s\u00faas letras e a s\u00faa imaxiner\u00eda. Os grupos deste x\u00e9nero resultan controvertidos de cara aos afeccionados do black metal m\u00e1is tradicional, debido ao posicionamento anti-cristi\u00e1n dos grupos pioneiros do x\u00e9nero. Os medios tam\u00e9n te\u00f1en suxerido que o cristianismo contrad\u00ed a natureza escura do black metal e os ideais individualistas e misantr\u00f3picos de moitos dos grupos dese x\u00e9nero.\nO comezo exacto deste estilo est\u00e1 en disputa. O grupo australiano Horde co seu \u00e1lbum de 1994 titulado \"Hellig Usvart\" deu a co\u00f1ecer o concepto deste estilo e o termo \"holy unblack metal\" de cara aos medio, mentres que o grupo noruegu\u00e9s Antestor adoptou o estilo black metal no seu \u00e1lbum de 1994 \"Martyrium\". Outros exemplos de grupos deste x\u00e9nero son Crimson Moonlight, Admonish e Frosthardr."}
{"id": "326118", "revid": "23204", "url": "https://gl.wikipedia.org/wiki?curid=326118", "title": "Consoante oclusiva", "text": "Unha consoante oclusiva \u00e9 un tipo de consoante na que se produce un peche total do paso do aire por xuntar dous \u00f3rganos durante un breve per\u00edodo de tempo, relaxando o xesto a continuaci\u00f3n para provocar a s\u00faa sa\u00edda dunha forma brusca, existente en t\u00f3dalas linguas do mundo.\nEn galego hai os seguintes fonemas oclusivos:"}
{"id": "326119", "revid": "89787", "url": "https://gl.wikipedia.org/wiki?curid=326119", "title": "Metal sinf\u00f3nico", "text": "O metal sinf\u00f3nico \u00e9 un subx\u00e9nero do heavy metal que combina as s\u00faas caracter\u00edsticas con diversos elementos da m\u00fasica cl\u00e1sica, como por exemplo instrumentos sinf\u00f3nicos e coros. Os teclados t\u00edpicos do power metal tam\u00e9n adoitan estar presentes neste x\u00e9nero. Os grupos de metal sinf\u00f3nico te\u00f1en habitualmente vocalistas femininas adestradas no canto, o que deu lugar ao alcume \"opera metal\", e tam\u00e9n \u00e9 com\u00fan que estes grupos incl\u00faan un segundo vocalista, habitualmente masculino, cantando con voz gutural, caracter\u00edstica m\u00e1is t\u00edpica do gothic metal.\nOs grupos m\u00e1is prominentes deste x\u00e9nero son os fineses Nightwish, os suecos Therion e os neerlandeses Epica. Moitos outros grupos deste x\u00e9nero acadaron unha gran popularidade a comezos e mediados dos anos 2000, como por exemplo After Forever, Delain, Leaves' Eyes, Xandria e Edenbridge."}
{"id": "326120", "revid": "23204", "url": "https://gl.wikipedia.org/wiki?curid=326120", "title": "Consoante fricativa", "text": "Unha consoante fricativa \u00e9 un tipo de consoante na que dous \u00f3rganos est\u00e1n moi pr\u00f3ximos un do outro, sen chegar a formar unha oclusi\u00f3n, que permite ao aire pasar por entre eles xerando un ru\u00eddo turbulento. Poden clasificarse en sibilantes ou non sibilantes, en funci\u00f3n de se a lingua est\u00e1 curvada ou non.\nEn galego existen os seguintes fonemas fricativos:"}
{"id": "326122", "revid": "56817", "url": "https://gl.wikipedia.org/wiki?curid=326122", "title": "EP1", "text": "EP1 \u00e9 un EP da banda estadounidense de rock alternativo Pixies, publicado o 2 de setembro de 2013. \u00c1 parte do sinxelo de 2004 \"Bam Thwok\" e unha versi\u00f3n do tema de Warren Zevon \"Ain't That Pretty At All\", este EP, xunto c sinxelo do mesmo ano \"Bagboy\", \u00e9 o primeiro material novo do grupo en m\u00e1is de 20 anos. Este \u00e9 o primeiro traballo publicado sen a baixista fundadora Kim Deal, que deixou a banda pouco antes. Tam\u00e9n \u00e9 o primeiro dunha serie de lanzamentos planeados a trav\u00e9s da s\u00faa p\u00e1xina web."}
{"id": "326123", "revid": "56817", "url": "https://gl.wikipedia.org/wiki?curid=326123", "title": "EP2", "text": "EP1 \u00e9 o segundo dunha serie de EPs lanzados pola banda estadounidense de rock alternativo Pixies, publicado o 3 de xaneiro de 2014."}
{"id": "326124", "revid": "56817", "url": "https://gl.wikipedia.org/wiki?curid=326124", "title": "EP3", "text": "EP1 \u00e9 o terceiro dunha serie de EPs lanzados pola banda estadounidense de rock alternativo Pixies, publicado o 24 de marzo de 2014."}
{"id": "326128", "revid": "3722846", "url": "https://gl.wikipedia.org/wiki?curid=326128", "title": "Wrestling", "text": ""}
{"id": "326129", "revid": "27155", "url": "https://gl.wikipedia.org/wiki?curid=326129", "title": "Penicilina amidase", "text": "En encimolox\u00eda, unha penicilina amidase () \u00e9 un encima que cataliza a seguinte reacci\u00f3n qu\u00edmica:\nAs\u00ed, os dous substratos deste encima son a penicilina e a H2O, mentres que os seus dous produtos son un carboxilato e o 6-aminopenicilanato.\nEste encima pertence \u00e1 familia das hidrolases que act\u00faan sobre enlaces e carbono-nitr\u00f3xeno que non son enlaces pept\u00eddicos, especificamente en amidas lineares. O nome sistem\u00e1tico desta clase de encimas \u00e9 penicilina amidohidrolase. Outros nomes que tam\u00e9n se usan son penicilina acilase, bencilpenicilina acilase, novozym 217, semacilase, alfa-acilamino-beta-lactam acilhidrolase, e ampicilina acilase. Este encima participa na bios\u00edntese de penicilina e cefalosporina.\nAs penicilina amidases empr\u00e9ganse durante a xeraci\u00f3n de penicilinas semisint\u00e9ticas, xa que permiten xerar o n\u00facleo das penicilinas mediante a eliminaci\u00f3n da cadea lateral da penicilina G producida en cultivos de cepas do fungo \"Penicillium\". Esta reacci\u00f3n orixina a formaci\u00f3n do \u00e1cido 6-aminopenicil\u00e1nico, compo\u00f1ente que, por medio de posteriores modificaci\u00f3ns catalizadas por outros encimas, pode dar lugar a numerosos antibi\u00f3ticos.\nEstudos estruturais.\nA fiinais de 2007, resolv\u00e9ranse 34 estruturas para esta clse de encimas, cos seguintes c\u00f3digos de acceso en PDB: , , , , , , , , , , , , , , , , , , , , , , , , , , , , , , , , , e ."}
{"id": "326131", "revid": "27155", "url": "https://gl.wikipedia.org/wiki?curid=326131", "title": "Penicilina acilase", "text": ""}
{"id": "326132", "revid": "27155", "url": "https://gl.wikipedia.org/wiki?curid=326132", "title": "Penicilina G acilase", "text": ""}
{"id": "326133", "revid": "27155", "url": "https://gl.wikipedia.org/wiki?curid=326133", "title": "Bencilpenicilina amidase", "text": ""}
{"id": "326134", "revid": "27155", "url": "https://gl.wikipedia.org/wiki?curid=326134", "title": "Ampicilina acilase", "text": ""}
{"id": "326135", "revid": "56817", "url": "https://gl.wikipedia.org/wiki?curid=326135", "title": "Safari (EP)", "text": "Safari \u00e9 un EP de catro canci\u00f3ns da banda estadounidense de rock alternativo The Breeders, publicado o 6 de abril de 1992 a trav\u00e9s dos selos 4AD e Elektra Records. No tempo da s\u00faa edici\u00f3n Kim Deal alistara \u00e1 s\u00faa irm\u00e1 xemelga Kelley para tocar a guitarra no grupo. Esta \u00e9 a \u00fanica edici\u00f3n de The Breeders que conta tanto con Kelley Deal como con Tanya Donelly."}
{"id": "326138", "revid": "23204", "url": "https://gl.wikipedia.org/wiki?curid=326138", "title": "La Chapelle-Saint-Aubert", "text": "La Chapelle-Saint-Aubert (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326139", "revid": "23204", "url": "https://gl.wikipedia.org/wiki?curid=326139", "title": "Chapel-Sant-Alverzh", "text": ""}
{"id": "326140", "revid": "23204", "url": "https://gl.wikipedia.org/wiki?curid=326140", "title": "La Chapelle-Thouarault", "text": "La Chapelle-Thouarault (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326141", "revid": "23204", "url": "https://gl.wikipedia.org/wiki?curid=326141", "title": "Bredual", "text": ""}
{"id": "326142", "revid": "23204", "url": "https://gl.wikipedia.org/wiki?curid=326142", "title": "Chartres-de-Bretagne", "text": "Chartres-de-Bretagne (en , e en gal\u00f3: Chartr) \u00e9 unha comuna francesa do departamento de Ille e Vilaine, na Breta\u00f1a."}
{"id": "326143", "revid": "23204", "url": "https://gl.wikipedia.org/wiki?curid=326143", "title": "Chartr", "text": ""}
{"id": "326144", "revid": "23204", "url": "https://gl.wikipedia.org/wiki?curid=326144", "title": "Karnod", "text": ""}
{"id": "326145", "revid": "23204", "url": "https://gl.wikipedia.org/wiki?curid=326145", "title": "Chasn\u00e9-sur-Illet", "text": "Chasn\u00e9-sur-Illet (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326146", "revid": "23562", "url": "https://gl.wikipedia.org/wiki?curid=326146", "title": "Muralla R.C.", "text": ""}
{"id": "326147", "revid": "23204", "url": "https://gl.wikipedia.org/wiki?curid=326147", "title": "Ch\u00e2teaubourg, Ille e Vilaine", "text": "Ch\u00e2teaubourg (en , e en gal\u00f3: Chast\u00e8u-B\u00f3rg) \u00e9 unha comuna francesa do departamento de Ille e Vilaine, na Breta\u00f1a."}
{"id": "326148", "revid": "23204", "url": "https://gl.wikipedia.org/wiki?curid=326148", "title": "Kastell-Bourc'h", "text": ""}
{"id": "326149", "revid": "23204", "url": "https://gl.wikipedia.org/wiki?curid=326149", "title": "Chast\u00e8u-B\u00f3rg", "text": ""}
{"id": "326150", "revid": "114944", "url": "https://gl.wikipedia.org/wiki?curid=326150", "title": "Aymeric Laporte", "text": "Aymeric Laporte, nado en Agen (Lot e Garona) o 27 de maio de 1994, \u00e9 un futbolista vasco-franc\u00e9s que forma parte do Manchester City F.C., da Premier League inglesa.\nTraxectoria.\nFormouse xogando no equipo da s\u00faa cidade de orixe, o Sporting Union Agen at\u00e9 os 15 anos, fichando polo Athletic Club en 2009 tras chamar a atenci\u00f3n nun torneo celebrado en Bilbao defendendo as cores da selecci\u00f3n de Aquitania, debutando co primeiro equipo da man de Joaqu\u00edn Caparr\u00f3s nun partido ante o Zalla Uni\u00f3n Club.\nO 17 de decembro de 2012 o Athletic Club comunicou ao xogador que pasa a formar parte do cadro titular do equipo at\u00e9 o 30 de xu\u00f1o de 2015, cunha cl\u00e1usula de rescisi\u00f3n de 18 mill\u00f3ns de euros. De novo, o 28 de xaneiro de 2013, o xogador renova o seu contrato at\u00e9 o 30 de xu\u00f1o de 2016, cunha cl\u00e1usula, esta vez, de 27,5 mill\u00f3ns de euros.\u202f O 20 de decembro de 2013, volve renovar o seu contrato at\u00e9 o 30 de xu\u00f1o de 2018, elevando a s\u00faa cl\u00e1usula a 36 mill\u00f3ns de euros.\u202f6. O 6 de xu\u00f1o de 2014 realiza a s\u00faa terceira revisi\u00f3n de contrato consecutiva, e incrementa a s\u00faa cl\u00e1usula de rescisi\u00f3n aos 42 mill\u00f3ns de euros.\nO F\u00fatbol Club Barcelona mostrou interese polos seus servizos e inicia conversaci\u00f3ns para tentar pechar a s\u00faa fichaxe. O 5 de xu\u00f1o de 2015 renova o seu contrato co Athletic at\u00e9 2019 cunha cl\u00e1usula de rescisi\u00f3n de 50 mill\u00f3ns de euros.\nTras perder o 30 de maio de 2015 a final da Copa do Rei de f\u00fatbol 2014/15 fronte ao Barcelona, en agosto conseguiu o t\u00edtulo de campi\u00f3n da Supercopa de Espa\u00f1a de F\u00fatbol ao superar ao Barcelona a dobre partido."}
{"id": "326151", "revid": "1131", "url": "https://gl.wikipedia.org/wiki?curid=326151", "title": "Poetarras", "text": "Poetarras \u00e9 un grupo musical e c\u00f3mico galego creado no 2013. Est\u00e1 formado polos cangueses Manuel Gago e Rub\u00e9n Lino, polo bueu\u00e9s Pablo Lamosa e o ames\u00e1n Daniel Vilaverde. Acadaron sona a trav\u00e9s de v\u00eddeos publicados na s\u00faa conta de YouTube nos cales fan covers humor\u00edsticos de canci\u00f3ns como \"Roar\" de Katy Perry, \"Let It Be\" de The Beatles ou \"Hasta siempre, comandante\" de Carlos Puebla.\nTam\u00e9n fan sketchs c\u00f3micos que escriben, dirixen e interpretan eles mesmos. No 2014, ga\u00f1aron o premio \u00e1 mellor serie web en lingua galega no festival \"Carballo Interplay\".\nNo 2015 participaron en festivais como o Revenidas, ou nos magostos populares da organizaci\u00f3n Galiza Nova realizados en diversas localidades galegas.\nNo 2016 participaron no centenario das Irmandades da Fala coa composici\u00f3n da canci\u00f3n \"iFala\" participando no seu videoclip cantantes coma S\u00e9s ou o humorista David Amor.\nTam\u00e9n volveron \u00f3 Revenidas, as\u00ed como o Festival SonR\u00edas Baixas de Bueu ou o Casta\u00f1azo Rock de Chantada.\nPol\u00e9mica.\nEn maio de 2015, os sindicatos en Galicia da Polic\u00eda e da Garda Civil, UFP e Uni\u00f3n GC, denunciaron a presenza de Poetarras e Def Con Dos no Festival de Cans por \"respeto a las v\u00edctimas de la violencia\". As Novas Xeraci\u00f3ns do PPdeG atribu\u00edronlle \u00f3 grupo \"apolox\u00eda do terrorismo\" sendo acusados de proetarras."}
{"id": "326152", "revid": "89787", "url": "https://gl.wikipedia.org/wiki?curid=326152", "title": "Bland\u00edn de Cornualla", "text": "Bland\u00edn de Cornualla (en ) \u00e9 un relato an\u00f3nimo do s\u00e9culo XIII ou XIV, composto en verso en lingua occitana.\nTrama.\nDous cabaleiros, Bland\u00edn de Cornualla e o seu amigo Guillot (ou Guiot) Ardit de Miramar, van \u00e1 busca de aventura. Un can gu\u00edaos ata unha cova. Al\u00ed Bland\u00edn bate un xigante e rescata d\u00faas doncelas ref\u00e9ns.\nOs dous cabaleiros e as doncelas van ata un castelo onde a familia delas est\u00e1 retida por outros xigantes. Bland\u00edn e Guillot tam\u00e9n os baten.\nDespois deste episodio, ambos os dous at\u00f3panse cun paxaro que fala e lles indica unha pi\u00f1eira dende a que parte un cami\u00f1o ancho e outro estreito. Guillot colle o cami\u00f1o ancho e remata por loitar contra un Cabaleiro Negro, a quen mata. Por\u00e9n, os homes deste cabaleiro atrapan a Guillot e encarc\u00e9rano. Bland\u00edn, pola s\u00faa banda, colle o cami\u00f1o estreito e at\u00f3pase cunha doncela que lle troca furtivamente o cabalo. O animal l\u00e9vao onda un tal Peitav\u00edn, que se converte no seu escudeiro, e cond\u00faceo ata un castelo onde est\u00e1 encerrada unha doncela cuxo nome \u00e9 Brianda. O pai de Brianda fix\u00e9raa caer nunha especie de so\u00f1o encantado. Bland\u00edn bate dez homes e entra no castelo.\nAl\u00ed at\u00f3pase co irm\u00e1n da doncela durmida, quen lle explica que para desencantala d\u00e9bese apoderar dun azor branco. Para logralo Bland\u00edn vence unha serpe, un drag\u00f3n e un sarraceno. Finalmente o azor, rozando a man de Brianda, lib\u00e9raa do seu encantamento. Brianda revela a Bland\u00edn que a doncela que lle cambiara o cabalo era unha enviada s\u00faa para que el acudise para acorrela. Bland\u00edn deixa momentaneamente a Brianda e va \u00e1 procura de Guillot. Despois de bater ao se\u00f1or que o mant\u00e9n encarcerado, lib\u00e9rao. Ambos os dous tornan ao castelo de Brianda. Bland\u00edn casa con ela. Irlanda, irm\u00e1 de Brianda, casa con Guillot. Os dous cabaleiros deciden non emprenderen novas aventuras.\nAutor.\nBasicamente existen tres hip\u00f3teses sobre a autor\u00eda do relato. Segundo a primeira, o compor\u00eda Leonor de Provenza. Esta hip\u00f3tese bas\u00e9ase en que Xo\u00e1n de Nostradamus sostivo que esta se\u00f1ora o enviara a un integrante da casa real inglesa. Claude Charles Fauriel m\u00e1is tarde esaxerou esta afirmaci\u00f3n, que xa era dubidosa, convertendo a Leonor na autora, e despois Agnes Strickland reafirmou esta aseveraci\u00f3n.\nEstudosos do presente s\u00e9culo consideran improbable esta hip\u00f3tese.\nA segunda hip\u00f3tese despr\u00e9ndese do texto occitano: o autor \u00e9 an\u00f3nimo pero ser\u00eda un provenzal. A presenza de elementos ling\u00fc\u00edsticos impropios do occitano \u00e9 explicada por Camille Chabaneau, quen sost\u00e9n que o texto foi elaborado por un occitano inculto.\nA. Alart e, en 1961, Pere Bohigas i Balaguer, tenden a reafirmar esta hip\u00f3tese.\nA\u00ednda que o autor segue sendo an\u00f3nimo, consid\u00e9rase que poder\u00eda pertencer ao dominio ling\u00fc\u00edstico catal\u00e1n, xa que o texto est\u00e1 redactado nun occitano cheo de catalanismos. O occitano era unha lingua literaria con prestixio e \u00e9 pr\u00f3xima ao catal\u00e1n, o que fai m\u00e1is plausible a hip\u00f3tese dun poeta catalan\u00f3fono que se esforzara por escribir en provenzal.\nNeste s\u00e9culo esta \u00faltima \u00e9 a hip\u00f3tese m\u00e1is aceptada.\nDataci\u00f3n.\nA obra data do s\u00e9culo XIII ou XIV. A primeira menci\u00f3n do \"Bland\u00edn\" data de finais do s\u00e9culo XVI, e \u00e1chase en \"Les vies des plus c\u00e9lebres et anciens poetes proven\u00e7aux\", de Xo\u00e1n de Nostradamus.\nA copia m\u00e1is antiga do \"Bland\u00edn\" datar\u00eda do s\u00e9culo XVIII. \u00c9 un manuscrito que o duque V\u00edtor Amadeu II de Savoia doou \u00e1 Biblioteca Nacional de Tur\u00edn cando foi fundada en 1720.\nX\u00e9nero literario.\nO \"Bland\u00edn\" \u00e9 un texto narrativo composto en versos pareados octos\u00edlabos consoantes -\u00e1s veces irregulares- agrupados en series longas. O autor, no propio texto, chama o seu relato un \"\u201cdictat\u201d\". A clasificaci\u00f3n segundo os est\u00e1ndares actuais \u00e9 complexa, pero o \"Bland\u00edn\" foi considerado unha novela (\"roman\") ou unha novela curta ou conto longo (\"nouvelle\").\nCaracter\u00edsticas do texto.\nT\u00f3picos e elementos folcl\u00f3ricos: \u00c9 unha obra relacionada coa materia de Breta\u00f1a, elaborada baixo a concepci\u00f3n medieval do amor cort\u00e9s. Cont\u00e9n diversos elementos folcl\u00f3ricos e cl\u00e1sicos, como o heroe que vai \u00e1 procura de aventuras cun axudante de menor prestixio, antagonistas fant\u00e1sticos (drag\u00f3ns, serpes, xigantes, etc.), desenvolvemento da trama segundo un esquema de cami\u00f1o ou itinerario, o motivo da dama encantada ou bela dormente, animais-gu\u00eda (t\u00edpicos do \"lai\" franc\u00e9s), a reuni\u00f3n final e o final feliz (con festa, xusta e voda). Cont\u00e9n tam\u00e9n varios t\u00f3picos recorrentes, como o \"locus amoenus\" (os lugares onde adoitan descansaren Bland\u00edn e Guillot), o \"locus eremus\", (bosques ou cavernas escuras onde existe un perigo latente), breves \"descriptio puellae\" (todas as mulleres, excepto unha xigante, son fermosas, graciosas, branqu\u00edsimas, etc.).\nRelaci\u00f3n coa materia de Breta\u00f1a: Amais da orixe cornuallesa de ambos os dous cabaleiros -\"dos cavaliers / de Cornoalha bons guerriers\" (v 3-4)-, varios \u201cmotivos\u201d m\u00e1is vinculan o \"Bland\u00edn\" coa materia de Breta\u00f1a:\nPor outra banda existen elementos claramente non art\u00faricos, como o sarraceno contra quen Bland\u00edn se bate ou o xentilicio \u201cde Miramar\u201d de Guillot, que o fai parecer un pouco espa\u00f1ol. Amais, que sexan presentados como cabaleiros vidos de Oriente -\"cavaliers d'Orien/ sercans avantura veramen\" (v 515-16)- pode vinculalos tanto cunha tradici\u00f3n literaria hisp\u00e1nica (dous romances espa\u00f1ois do mesmo per\u00edodo te\u00f1en heroes que afirman vir de Oriente: a \"Gran conquista de Ultramar,\" ambientada en Oriente Medio, e \"El Libro del caballero Zifar)\". Por\u00e9n, tam\u00e9n aparece esta orixe en \"Clig\u00e8s\" de Chr\u00e9tien de Troyes.\nEstrutura narrativa: A trama desenv\u00f3lvese segundo un esquema de cami\u00f1o ou itinerario. O texto ten unha estrutura bipartita sim\u00e9trica com\u00fan nos \"romans\" medievais, segundo a que, excepto o pr\u00f3logo (v. 1-25) e o ep\u00edlogo (v. 2.389-2.394), os episodios p\u00f3dense repartiren en d\u00faas partes nas que os cabaleiros est\u00e1n, de maneira alterna, xuntos ou s\u00f3s:\nPrimeira parte (v. 26-542)\nSegunda parte (v. 543- 2.388)"}
{"id": "326168", "revid": "56817", "url": "https://gl.wikipedia.org/wiki?curid=326168", "title": "A Pintinidoira", "text": "O top\u00f3nimo galego A Pintinidoira pode referirse a:"}
{"id": "326169", "revid": "6939", "url": "https://gl.wikipedia.org/wiki?curid=326169", "title": "Iv\u00e1n Turgui\u00e9\u00f1ef", "text": ""}
{"id": "326171", "revid": "1131", "url": "https://gl.wikipedia.org/wiki?curid=326171", "title": "Complexo intermareal Umia-O Grove", "text": ""}
{"id": "326172", "revid": "85894", "url": "https://gl.wikipedia.org/wiki?curid=326172", "title": "Christian Escuredo", "text": "Christian Escuredo N\u00fa\u00f1ez, nado no Barco de Valdeorras o 29 de xaneiro de 1984, \u00e9 un actor e cantante galego.\nTraxectoria.\nLicenciouse en Arte Dram\u00e1tica na Escola Superior de Arte Dram\u00e1tica de Galicia e posteriormente formouse noutras academias en teatro, danza e canto.\nIniciouse en televisi\u00f3n en distintos programas de Televisi\u00f3n de Galicia e en teatro co Teatro do Noroeste e co Centro Dram\u00e1tico Galego. En 2014 formou parte da produci\u00f3n dunha montaxe de teatro musical sobre \"Priscilla, ra\u00ed\u00f1a do deserto\", en Madrid, e que lle valeu os seus primeiros premios."}
{"id": "326173", "revid": "5863", "url": "https://gl.wikipedia.org/wiki?curid=326173", "title": "Andr\u00e9s Do Barro", "text": ""}
{"id": "326174", "revid": "6939", "url": "https://gl.wikipedia.org/wiki?curid=326174", "title": "Gorila Maguila", "text": ""}
{"id": "326175", "revid": "89787", "url": "https://gl.wikipedia.org/wiki?curid=326175", "title": "No bico un cantar", "text": "No bico un cantar, subtitulado \"Letras e melod\u00edas gravadas no noso coraz\u00f3n\", \u00e9 un programa da Televisi\u00f3n de Galicia sobre canci\u00f3ns populares galegas, feito por un equipo de profesionais que xa traballaran xuntos no programa \"Alal\u00e1\", dirixido por Sen\u00e9n Bern\u00e1rdez Ferr\u00e1n. O t\u00edtulo est\u00e1 tirado da cantiga \"A Rosal\u00eda\", que Manuel Curros Enr\u00edquez lle adicara a Rosal\u00eda de Castro.\nDescrici\u00f3n.\nPara a an\u00e1lise de letras e m\u00fasicas contouse coa colaboraci\u00f3n de, entre outros, Marica Campo, Helena Villar Janeiro, Xos\u00e9 Neira Vilas, Xos\u00e9 Lu\u00eds M\u00e9ndez Ferr\u00edn, Abe R\u00e1bade e Xos\u00e9 L\u00f3pez Calo.\nReco\u00f1ecementos.\nTivo unha menci\u00f3n especial das televisi\u00f3ns p\u00fablicas rexionais europeas asociadas na CIRCOM."}
{"id": "326176", "revid": "23204", "url": "https://gl.wikipedia.org/wiki?curid=326176", "title": "Reino de Sussex", "text": "O Reino de Sussex ou Reino dos sax\u00f3ns do Sur (en ingl\u00e9s antigo: \"S\u016b\u00feseaxna r\u012bce\") foi unha colonia saxoa e posteriormente un reino independente dos sax\u00f3ns na costa sur de Inglaterra fundado no s\u00e9culo V, tras a retirada dos romanos da illa de Britania. Foi un dos estados da denominada Heptarqu\u00eda Anglosaxoa, per\u00edodo da historia inglesa entre os s\u00e9culos V e IX. A\u00ednda que \u00e9 considerado un dos sete reinos principais da Heptarqu\u00eda, a s\u00faa importancia pol\u00edtica foi menor mesmo que a dalg\u00fans reinos considerados secundarios como Hwicce ou Lindsey. A historia do reino est\u00e1 chea de lagoas e os reinos veci\u00f1os de Wessex e Mercia exerceron o seu dominio sobre Sussex desde mediados do s\u00e9culo VI at\u00e9 a s\u00faa incorporaci\u00f3n definitiva ao reino anglosax\u00f3n no 825.\nOrixes do Reino de Sussex.\nA fundaci\u00f3n do Reino de Sussex \u00e9 a m\u00e1is escura e controvertida de todos os estados da Heptarqu\u00eda, por unha banda a falta de fontes hist\u00f3ricas da \u00e9poca, por outro a falta de achados arqueol\u00f3xicos que avalen a historia e por \u00faltimo, as grandes lagoas entre a suposta fundaci\u00f3n do reino e as posteriores referencias a Sussex.\nA Lenda\nAs Cr\u00f3nicas anglosaxoas (ASC) c\u00f3ntannos que os sax\u00f3ns chegaron a Sussex no 477 en tres barcos ao mando de \u00c6lle e o seu tres fillos Cymen, Wlenking e Cissa. Desembarcaron nun lugar chamado \"Cymenshore\", al\u00ed mataron a moitos britanos e fix\u00e9ronos fuxir cara ao bosque de Andredes. En 485 \u00c6lle derrota aos britanos nun lugar chamado Mecred's- Burnsted. E no 491 cercan o forte de Andredes, conqu\u00edstano e masacran os seus habitantes. Entre o 491 e o 607 onde a cr\u00f3nica di que Ceolwulf de Wessex loita contra os sax\u00f3ns do sur, atop\u00e1monos un enorme baleiro. Temos outras menci\u00f3ns de \u00c6lle: Beda faino ao nomear a lista de \"Bretwaldas\" (principal gobernante de Britania), e di que \u00c6lle foi o primeiro deles. Igualmente as ASC col\u00f3cano como primeiro \"Bretwalda\" na s\u00faa propia lista, que se atopa na entrada do ano 827, a\u00ednda que esta parece baseada na de Beda.\nLocalizaci\u00f3ns\nAchados arqueol\u00f3xicos\nA localizaci\u00f3n de enterramentos ind\u00edcanos a presenza de asentamentos pr\u00f3ximos, a presenza de certos obxectos, vasillas, adornos, moedas etc., permiten datar os sitios arqueol\u00f3xicos. A principal \u00e1rea de tumbas datada no s\u00e9culo V at\u00f3pase entre os cursos baixos do Ouse e o Cuckmere, en Sussex Oriental, que \u00e9 a zona onde se cre que se asentaron os sax\u00f3ns federados, e nelas at\u00f3panse obxectos de metalurxia romana, posibelmente de inicios do s\u00e9culo V, moi anterior \u00e1 suposta chegada de \u00c6lle. Na rexi\u00f3n oeste tam\u00e9n se atoparon cemiterios en Highdown, pr\u00f3ximo a Worthing entre a desembocadura do r\u00edo Arun e o r\u00edo Adur, e en Apple Down, a 11 Km ao nord\u00e9s de Chichester, a\u00ednda que con menos evidencias, tam\u00e9n parece que ambos os sitios son anteriores ao 477. \u00c9 moi significativa a total ausencia de cemiterios ou artefactos sax\u00f3ns da \u00e9poca na \u00e1rea de Chichester-Selsey, polo que \u00e9 moi pos\u00edbel que no s\u00e9culo V Chichester continuase sendo a Noviomagus Reginorum dos britanorromanos.\nTeor\u00edas sobre a orixe de Sussex\nXeograf\u00eda.\nOs l\u00edmites do reino sax\u00f3n de Sussex coinciden en xeral cos do antigo pobo de britano dos regneneses e co posterior condado ingl\u00e9s de Sussex, que na actualidade est\u00e1 separado nos condados de East Sussex e West Sussex. Situado na costa meridional da illa de Gran Breta\u00f1a, toda a s\u00faa fronteira sur limitaba coa Canle da Mancha, ao leste situ\u00e1base o reino xuto de Kent, ao oeste o reino sax\u00f3n de Wessex e ao norte Suther-ge (Surrey) rexi\u00f3n disputada polos veci\u00f1os de Kent, Mercia, Essex e Wessex.\nTodo o reino era montuoso e boscoso, o norte estaba ocupado polo bosque de Andred (\"Andredes Leag\"), o que actualmente \u00e9 co\u00f1ecido como \"The Weald\" zona de outeiros de arenisca de entre 200 e 300 metros de altura cubertas de vexetaci\u00f3n. Ao sur destas alz\u00e1banse os outeiros de creta branca co\u00f1ecidas como South Downs (do sax\u00f3n, \"dun\" 'outeiro'), que chegaban at\u00e9 o mar formando impresionantes cant\u00eds brancos de m\u00e1is de 100 m de altura. A maior altura do pa\u00eds atop\u00e1base nestes montes, o Blackdown de 280 metros. A formaci\u00f3n de outeiros era cortada por catro vales fluviais, de oeste a leste: o do Arun, o Adur, o Ouse e o Cuckmere, en cuxas desembocaduras se atopaban os mellores portos.\nA zona suroeste era a m\u00e1is chaira, nela o pequeno r\u00edo Lavant desembocaba na intricada ba\u00eda de Chichester que abr\u00eda cara ao Solent, estreito que separaba a illa de Wight da de Gran Breta\u00f1a. A ba\u00eda era pechada ao sur pola pen\u00ednsula de Selsey, onde supostamente desembarcaron os primeiros sax\u00f3ns que fundaron o reino. Ao sueste as marismas do r\u00edo Rother (\"Romney Marsh\") fac\u00edan de fronteira entre Sussex e Kent.\nPoboaci\u00f3n e localidades.\nAs agrestes terras do Sussex medieval non eran as m\u00e1is indicadas para un poboamento moi denso, a\u00ednda que presentaban certas similitudes coa terra de orixe dos invasores, a saxonia xerm\u00e1nica. O patr\u00f3n de asentamento en case todo o territorio foron as pequenas comunidades familiares dispersas, dedicadas \u00e1 gandar\u00eda ovina e bovina, a silvicultura, a caza e as pequenas explotaci\u00f3ns agr\u00edcolas. Os top\u00f3nimos das localidades actuais testemu\u00f1an este patr\u00f3n, os termos anglosax\u00f3ns \"ham\" ('aldea'), \"tun\" ('poboado'), \"denu\" ou \"dean\" ('pasto'), \"hurst\" ('bosque'), etc.., est\u00e1n presentes en moitos dos nomes de aldeas da zona, sobre todo na rexi\u00f3n do Weald e dos South Downs. Tam\u00e9n \u00e9 habitual o sufixo \u2013ing ('fillo de'), o que mostra o tipo familiar de asentamento, as\u00ed por exemplo, Chiltington (\"Chidingtune\") significa \u201co poboado da familia de Chid\u201d, estes grupos familiares deben entenderse en forma ampla, desde familias dalgunhas decenas de membros at\u00e9 clans de varios centenares e mesmo milleiros. Os \"Haestingas\" ( \u201ca xente de Haest\u201d), por exemplo, eran un clan que controlou de forma independente o sueste de Sussex en torno \u00e1 aldea de Hastings, ao que deron nome, ata que foron sometidos finalmente por Offa no 771.\nNon se pode falar de cidades no Sussex sax\u00f3n, a capital \"Seoles\"/\"Selesi\" (Selsey) era apenas unha vila un pouco m\u00e1is grande que o resto das aldeas do pa\u00eds e onde se constitu\u00edu o arcebispado no 681. Un pouco m\u00e1is grande era \"Cissaceaster\" (Chichester), a pesar do nome sax\u00f3n, \u201ca fortaleza de Cissa\u201d, era unha cidade fundada polos antecesores britanos onde ti\u00f1an a s\u00faa capital co\u00f1ecida polos romanos como Noviomagus Reginorum. Estaba unida a Londinium (Londres) pola unha v\u00eda que os sax\u00f3ns denominaron \"Stane Street\" e que posibelmente chegar\u00e1 at\u00e9 \"Portus Ardaoni\" (Portchester) pertencente \u00e1 serie de fortificaci\u00f3ns romanas co\u00f1ecidas como \u201c\"litus Saxonicum\"\u201d. Tam\u00e9n pertencente a esta serie de fortificaci\u00f3ns defensivas era \"Anderitum\", situada na costa de Sussex Oriental, onde actualmente se atopa a aldea de Pevensey. Segundo a cr\u00f3nica anglosaxoa, o caudillo sax\u00f3n \u00c6lle e os seus fillos, asaltaron o castelo e masacraron aos seus defensores; os invasores rebautiz\u00e1rono co nome de \"Andredesceaster\", convert\u00e9ndoo nunha fortificaci\u00f3n saxoa.\nA\u00ednda existe gran controversia ao redor da proporci\u00f3n de poboaci\u00f3n celta e saxoa que habitaba o reino. Sussex \u00e9 das zonas de Inglaterra onde menor n\u00famero de top\u00f3nimos brit\u00f3ns se conserva e pola contra, onde se atopa unha maior cantidade de orixe saxoa. Para alg\u00fans autores non quere dicir isto que os poboadores de orixe celta fosen exterminados, sen\u00f3n que simplemente os sax\u00f3ns sobrepux\u00e9ronse a eles. Con todo, para outros, a presenza de brit\u00f3ns era xa baixa cando os romanos abandonaron a illa, o territorio accidentado e boscoso da rexi\u00f3n favoreceu o abandono do lugar para ir cara ao val do T\u00e1mese e as cidades m\u00e1is populosas de m\u00e1is ao norte, \u00e1 chegada dos sax\u00f3ns os poucos habitantes que quedaban na rexi\u00f3n ou foron expulsados ou simplemente quedaron como un sector marxinal da sociedade saxoa.\nHistoria.\nA historia do reino de Sussex est\u00e1 moi pouco documentada, non existe lista real ningunha e co\u00f1\u00e9cense alg\u00fans mandatarios apenas por alg\u00fans \u201ccharters\u201d ocasionais. Entre o 491 e o 607, non \u00e9 posible atopar nas ASC x referencia ningunha relacionada con suposto reino. Na entrada do 607 s\u00f3 di \u201cEse ano Ceolwulf loitou contra os sax\u00f3ns do Sur\u201d, podendo ser tales sax\u00f3ns do Sur, distintos clans, tanto sax\u00f3ns, como britanos ou mesmo britanosax\u00f3ns, asentados na zona pero que non formasen un reino unido, entre os cales estar\u00edan os sax\u00f3ns federados que poboaban a zona entre Ouse e Cuckmere, e os \"Haestingas\" ao sueste da rexi\u00f3n. O cronista ingl\u00e9s do s\u00e9culo XIII Roger de Wendover di que Ceawlin de Wessex conquistou Sussex no 567, a partir desta data a dinast\u00eda de Wessex exerce de Se\u00f1ores sobre o reino veci\u00f1o at\u00e9 a conquista de Penda de Mercia no 645. Non temos confirmaci\u00f3n hist\u00f3rica de tal se\u00f1or\u00edo, e non parece probable que os reis de Wessex fosen capaces de exercer tal supremac\u00eda en todo Sussex, a\u00ednda que talvez o fixesen no extremo occidental, de igual forma o Reino de Kent poder\u00eda controlar a zona oriental como est\u00e1 contrastado que cara a en South-ge e outros territorios lindeiros durante a \u00e9poca de Ethelberto I, de feito existen referencias \u00e1s loitas entre Kent e Wessex, e o l\u00f3xico \u00e9 supor que estas se debesen ao intento de control do territorio intermedio, \u00e9 dicir Sussex.\nS\u00e9culo VII. \u00c6thelwealh, primeiro rei de Sussex.\nO primeiro gobernante con apoio hist\u00f3rico \u00e9 \u00c6thelwealh (coas s\u00faas variantes Aedilualch, Aethelwalch, A\u00feelwold, \u00c6\u00f0elwold, \u00c6\u00feelwald, ou Ethelwalch), descartando os lendarios \u00c6lle e Cissa, p\u00f3dese dicir que Ethelwealh \u00e9 o primeiro rei de Sussex, con todo temos bastantes lagoas sobre o seu reinado. As ASC nom\u00e9ano no ano 661 como rei de Sussex, polo que alg\u00fans historiadores consideran que a s\u00faa subida ao trono debe ser anterior, mesmo o remontan ao 645 cando Penda de Mercia derrota a Wessex e conquista gran parte dos seus territorios, polo que Sussex estar\u00eda baixo o padro\u00e1dego dos reis mercianos.\nA orixe de \u00c6thelwealh \u00e9 incerta, alg\u00fans autores apuntan a que era o terceiro ou cuarto fillo de Cynegils de Wessex (rei entre 611-643), outros pola etimolox\u00eda do seu nome, que significa \u201cnobre estranxeiro\u201d, pensan que poder\u00eda tratarse dun nobre britano subido ao trono por Penda.\nO padro\u00e1dego de Mercia parece claro xa que Beda di que Wulfhere de Mercia (fillo de Penda) obrigar\u00eda a Ethelwald a bautizarse, en cuxo bautismo o rei de Mercia exercer\u00eda de padri\u00f1o. A s\u00faa esposa cristi\u00e1, Eafe (Eabae ou Ebba), filla de Eanfrith (Eanfrid ou Eanfridi), gobernante de Hwicce, \u00e1 que alg\u00fans autores fan filla do propio Wulfere, influir\u00eda tam\u00e9n \u00e9 esta conversi\u00f3n, o rei como agasallo de bautismo outorgoulle a \u00c6thelwealh os territorios xutos de Wight e Meonware.\nNa \"Vida do bispo Wilfrid\" de Edio, na Historia eclesi\u00e1stica de Beda, e nas ASC rec\u00f3llese a evanxelizaci\u00f3n do reino levada a cabo por San Wilfrid de Northumbria, bispo de York, que exiliado do seu pa\u00eds de orixe no 680, tomou como misi\u00f3n a evanxelizaci\u00f3n dos pag\u00e1ns de Sussex coa aceptaci\u00f3n do rei, recentemente convertido en Mercia. Wilfrid funda unha pequena comunidade xunto a seis monxes irlandeses na aldea de Bosham, situada na ba\u00eda de Chichester, desde a cal comeza a s\u00faa misi\u00f3n nas pequenas comunidades pesqueiras da zona. No 683 funda a Abad\u00eda de Selsey para a cal o rei Ethelwald outorga ao bispo 87 \"hides\" de terras preto da ba\u00eda de Pagham, e esta conv\u00e9rtese na primeira sede do bispado de Sussex, que permanecer\u00e1 en Selsey at\u00e9 o seu traslado polos normandos a Chichester no 1075.\nPouco despois da chegada de San Wilfrid, o reino \u00e9 atacado polo pr\u00edncipe Caedwalla de Wessex, pertencente a unha rama lateral da casa real dos \"Gewissae\" de Wessex que exiliado do seu pa\u00eds ao mando dun ex\u00e9rcito dedic\u00e1base a atacar \u00e1s distintas rexi\u00f3ns do reino de Mercia, entre as que se atopaba Sussex. Caedwalla mata a \u00c6\u00f0elwealh e tenta obter o trono, con todo \u00e9 expulsado eventualmente polos \"alderman\" do rei Berthun e Andhun, supostamente fillos naturais e xemelgos de \u00c6\u00f0elwealh. No 685 Sussex ataca a Clotario de Kent en axuda do sobri\u00f1o deste, Eadric, ao que repo\u00f1en no trono, pero pouco despois morre Berthun e Caedwalla, unha vez obtido o trono de Wessex, contraataca e destrona a Andhun, proclamando \u00e1 s\u00faa vez a Ecgwald subregulus baixo a s\u00faa protecci\u00f3n. Caedwalla morre no 688 na s\u00faa peregrinaci\u00f3n a Italia e suc\u00e9deo o seu sobri\u00f1o Ine de Wessex que conserva o se\u00f1or\u00edo de Wessex sobre Sussex. Desta \u00e9poca \u00e9 co\u00f1ecido Nothhelm (ou Nunna) como sub-rei de Ine (\"kinsman\"), nunha carta do 692 ref\u00edrese a Ine como o seu parente e combate xunto a el na campa\u00f1a contra os britanos de Domnonia (Cornualla). Xunto a Nunna atopamos en dous \u201ccharter\u201d a Watt (Wattus rex), gobernante s\u00f3 co\u00f1ecido por estes documentos.\nS\u00e9culo VIII. De Wessex a Mercia.\nO reinado de Ine de Wessex (688-726) foi un per\u00edodo bastante aprac\u00edbel dentro dos par\u00e1metros sax\u00f3ns, alianza con Kent, paz na fronteira do T\u00e1mese con Mercia, enfrontamentos espor\u00e1dicos con Essex polo control de Surrey, e algunhas campa\u00f1as de conquista de Devon que pertenc\u00eda aos britanos de Domnonia. Isto traduc\u00edase en Sussex da mesma maneira nunha \u00e9poca de tranquilidade e semindependencia baixo o se\u00f1or\u00edo de Wessex.\nProbabelmente debido a esta calma apenas temos recensi\u00f3ns hist\u00f3ricas concernentes a Sussex, s\u00f3 alg\u00fans charters onde se indican transacci\u00f3ns de terras:\nSignificativamente, as localidades mencionadas nos \"charter\" at\u00f3panse na zona occidental do pa\u00eds, entre a fronteira de Wessex e o val do Adur, por iso alg\u00fans autores falan dun reino de Sussex, sat\u00e9lite do de Wessex e un Sussex oriental ocupado de forma m\u00e1is ou menos independente por grupos tribais sax\u00f3ns. O reino occidental centrado na zona chaira entre a pen\u00ednsula de Selsey e Chichester, m\u00e1is apta para a agricultura e o poboamento concentrado, \u00e9 onde se situaba a sede episcopal e a maior\u00eda das igrexas. De feito na zona oeste persist\u00eda o paganismo como demostran as misi\u00f3ns para cristianizar aos sax\u00f3ns do sur como a de San Cuthman entre 695 e 699.\nTampouco son abundantes as referencias a Sussex nas ASC, na entrada do ano 722 f\u00e1lase do exilio de Ealdbert, posibelmente o fillo m\u00e1is novo de Ethelstan e irm\u00e1n de Ethelbert, que apartado do trono reb\u00e9lase e m\u00e1rchase aos outeiros boscosos do leste. Desde al\u00ed ataca os territorios do Sussex Occidental, ata que Ine de Wessex (protector do reino) lanza unha campa\u00f1a contra el e obr\u00edgao a se exiliar. Na entrada do 625, de novo Ine entra en Sussex para derrotar ao rebelde Ealdbert que entrou de novo en Sussex Oriental e ao cal vence e mata. A terceira e \u00faltima entrada nas ASC \u00e9 m\u00e1is curiosa, no ano 774 di \u201cmarabillosas serpes foron vistas na terra dos sax\u00f3ns do Sur\u201d.\nA trav\u00e9s dos \"\u201ccharter\u201d\" e as poucas referencias hist\u00f3ricas que conservamos, p\u00f3dese reconstru\u00edr aproximadamente (todas as datas ser\u00edan postuladas), a cronolox\u00eda dos gobernantes de Sussex durante este per\u00edodo:\nS\u00e9culo IX. De Mercia a Wessex.\nDurante o reinado de Offa de Mercia, todo Sussex conv\u00e9rtese nunha provincia tranquila gobernada delegadamente polos \u201cDux de Sussex\u201d, pertencentes \u00e1s antigas familias reais. Coa morte de Offa no 796, Mercia entra nun per\u00edodo de decadencia que se agrava coa morte aos poucos meses do seu fillo e sucesor Ecfrid. Coenwulf de Mercia, o novo monarca tenta devolver a Mercia o poder do reinado de Offa, controla a rebeli\u00f3n de Kent no 798, \u00e1 que probabelmente se uniron os sax\u00f3ns do leste de Sussex e somete ao reino de Essex. Con todo unha nova forza empeza a crecer no oeste, en Wessex Ecgberht, no 802 destrona ao seu opo\u00f1ente Beorhtric de WessexBeorhtric que fora apoiado por Offa e empeza a concentrar as s\u00faas forzas para destru\u00edr a hexemon\u00eda de Mercia, que tras a morte de Coenwulf no 821, entra de novo en decadencia. Ceolwulf (irm\u00e1n de Coenwulf) \u00e9 deposto no 823 por Beornwulf, un en\u00e9rxico nobre merciano que busca o enfrontamento cos sax\u00f3ns. No 825 entra en territorio de Wessex pero \u00e9 detido por Ecgberht en \"Ellandum\", lugar de localizaci\u00f3n incerta, talvez ao sur de Swindon (Wiltshire). Segundo as ASC a batalla decisiva entre ambos os reinos foi unha gran matanza, da cal Ecgberht e Wessex sa\u00edron triunfadores. Esta batalla de \"Ellandum\" cambiou o rumbo da historia inglesa, e foron os sax\u00f3ns de Wessex os encargados de unificar a britania anglosaxoa e non os anglos de Mercia. Pouco despois da batalla no mesmo 825 o fillo de Ecgberht, Aethelwulf lanza unha campa\u00f1a de conquista da provincia de Mercia ao sur do T\u00e1mese, conquistando para o seu pai Sussex, Kent, Surrey e Essex, e cos tres primeiros territorios formar\u00edase un sub-reino do cal o propio Aethelwulf gobernar\u00eda at\u00e9 o 839, ano no cal sobe ao trono de Wessex.\nO novo reino de Kent e Sussex con capital en Canterbury converteuse no reino sat\u00e9lite de Wessex que era gobernado polo herdeiro ao trono do reino principal, Aethelwulf no 839 ao converterse en rei de Wessex, deixa Kent e Sussex ao seu primox\u00e9nito Aethelstan que o goberna at\u00e9 a s\u00faa morte no 851. Aethelwulf a\u00ednda reinando en Wessex asocia ao seu segundo fillo Aethelbald ao reino de Wessex e deixa Kent e Sussex ao terceiro, Ethelberht. O rei de Wessex peregrina a Roma no 855 deixando aos seus fillos o goberno dos seus reinos. Cando retorna no 856, Ethelbald tenta reter o poder en Wessex e para evitar unha guerra civil Aethelwulf ret\u00edrase ao reino de Ethelbert onde morre no 858. O rei de Kent e Sussex conv\u00e9rtese en rei de todo o reino \u00e1 morte do seu irm\u00e1n no 860, e goberna ambos at\u00e9 o 865. A partir do seu reinado os reinos sax\u00f3ns permanecer\u00edan unidos a Wessex ata que no reinado de Alfredo o Grande se unifican todos os reinos anglosax\u00f3ns que deben facer fronte a unha nova ameaza vinda do leste, a invasi\u00f3n dos viquingos.\nNo que atinxe a Sussex pouco di a historia \u00e1 parte dos ataques viquingos aos portos sax\u00f3ns que a partir do 870 se fan incesantes. O 4 de xaneiro dese mesmo ano un grande ex\u00e9rcito dan\u00e9s desembarca preto de Hastings, Ethelred e o seu irm\u00e1n Alfred d\u00e9bense enfrontar aos saqueadores comandados por Bagsecg e Halfdan Ragnarsson, e a\u00ednda que vencen na batalla e fan fuxir aos viquingos, as tropas saxoas sofren grandes perdas. Os daneses fuxiron cara ao norte e de novo enfront\u00e1ronse aos sax\u00f3ns na Batalla de Ashdown catro d\u00edas despois e onde foi morto Bagsecg, a vitoria saxoa deu un pequeno respiro ao novo reino anglosax\u00f3n."}
{"id": "326178", "revid": "23204", "url": "https://gl.wikipedia.org/wiki?curid=326178", "title": "Reino de Essex", "text": "O Reino de Essex (\"\u0112st Seaxna\", \"sax\u00f3ns orientais\"), un do sete reinos tradicionais da chamada Heptarqu\u00eda Anglosaxoa, foi fundado ao redor de 600 e cubr\u00eda o territorio actualmente ocupado polos condados de Essex, Hertfordshire e Middlesex. O primeiro documento hist\u00f3rico sobre o reino rem\u00f3ntase \u00e1 Historia Eclesi\u00e1stica de Beda, que reflicte a chegada do bispo Melito a Londres en 604.\nOrixes do Reino de Essex.\nO Reino de Essex produce relativamente poucos \"Diplomas\" anglosax\u00f3ns en comparaci\u00f3n cos seus veci\u00f1os e non hai unha versi\u00f3n da Cr\u00f3nica anglosaxoa (ASC) sobre Essex. Como resultado, a historia do reino e da s\u00faa orixe permanece relativamente escura. A lenda (creada no s\u00e9culo X), atrib\u00fae a fundaci\u00f3n de Essex a \u00c6scwine que aparece por primeira vez nunha xenealox\u00eda orixinal de Wessex de finais do s\u00e9culo IX que se conserva en Londres, Esta informaci\u00f3n \u00e9 ampliada por escritores dos s\u00e9culos XII e XIII como Henrique de Huntingdon (\"Historia Anglorum\"), Roger de Wendover (\"Flores Historiarum\") e Mateu de Par\u00eds (\"Chronica Majora\"). Wendover e Par\u00eds ch\u00e1mano \"Erkenwine\" e datan a fundaci\u00f3n do reino no 527 e o seu reinado durou at\u00e9 o 587, cando morre e \u00e9 sucedido polo seu fillo Sledd. A lonxitude do reinado (60 anos) e o propio nome, o \u00fanico dos reis de Essex que non comeza por S, fan sospeitar que \u00c6scwine \u00e9 un personaxe lendario, analogamente aos Hengest e Horsa de Kent, \u00c6lle e Cissa de Sussex ou Cerdic de Wessex.\nAs escavaci\u00f3ns arqueol\u00f3xicas en diversos lugares de Essex (Mucking ou Prittlewell, por exemplo) demostran que xa hab\u00eda presenza saxoa a principios do s\u00e9culo V e que a imaxe dunha invasi\u00f3n violenta de Britania est\u00e1 bastante afastada da realidade. Os sax\u00f3ns primeiro como federados e m\u00e1is tarde como colonos, chegaron a Essex desde finais do s\u00e9culo IV, e foron asimilados facilmente pola poboaci\u00f3n britanorromana. Os primeiros asentamentos produc\u00edronse na desembocadura de T\u00e1mese, e nas zonas ao redor de Londinium. Os sax\u00f3ns que foron asent\u00e1ndose cara ao leste, ao longo da v\u00eda romana entre Londinium e Camulodunum, foron co\u00f1ecidos como \"estseaxni\" (sax\u00f3ns orientais) e estaban formados por diversos grupos tribais cos seus propios l\u00edderes e estruturas pol\u00edticas. Destes grupos \u00e9nos co\u00f1ecido alg\u00fans dos seus nomes, de cuxas denominaci\u00f3ns sair\u00edan posteriormente as das provincias ou distritos do futuro reino:\nNa segunda metade do s\u00e9culo VI, Kent, o veci\u00f1o sur dos sax\u00f3ns orientais levara a cabo a s\u00faa unificaci\u00f3n, cambiando a tradicional estrutura pol\u00edtica xerm\u00e1nica de clans rexidos por un xefe electivo en asemblea popular (folkmoot ou \"folkmote\"), \u00e1 dunha monarqu\u00eda semihereditaria aconsellada por unha asemblea de nobres ou homes ilustres (\"witenagemot\" ou \"witan\"). Aethelberht de Kent, en cuxo c\u00f3digo de leis se preserva a primeira referencia escrita a un \"witan\", dominaba como se\u00f1or superior a maior\u00eda dos territorios dos sax\u00f3ns orientais. Aethelberht ser\u00eda o catalizador para a formaci\u00f3n dun Essex unificado. \u00c9 l\u00f3xico supor que non fose fortu\u00edta a elecci\u00f3n de Sledda, o seu cu\u00f1ado e esposo da s\u00faa irm\u00e1 Ricula, como primeiro rei dos sax\u00f3ns orientais, cuxo reino estar\u00eda supeditado ao do propio Aethelberht en Kent.\nXeograf\u00eda.\nO antigo reino de Essex estend\u00edase polos condados hist\u00f3ricos de Essex, Middlesex, Londres e o sur de Hertfordshire, na divisi\u00f3n actual abarcar\u00eda 22 dos 32 municipios do Gran Londres, ademais de todo Essex e parte de Hertfordshire. Ao leste limit\u00e1base co Mar do Norte e a fronteira norte, con Anglia Oriental, fac\u00edaa o r\u00edo Stour tal como actualmente marca a fronteira entre Essex e Suffolk. Tam\u00e9n a fronteira sur do reino permanece inalterada at\u00e9 hoxe, sendo o r\u00edo T\u00e1mese o que marca o l\u00edmite entre Essex e os territorios de Surrey e Kent. A fronteira oeste foi a m\u00e1is vari\u00e1bel ao longo do tempo, a\u00ednda que Essex nun principio controlaba Middlesex, parte de Surrey e mesmo chegou a controlar o sub-reino de Kent Occidental, cara ao 730 p\u00e9rdese definitivamente o control sobre Londres e a s\u00faa rexi\u00f3n que pasa mans de Aethelbald de Mercia. Igualmente p\u00e9rdense os territorios ao oeste do r\u00edo Lea.\nO relevo de Essex \u00e9 suave cunha cadea de outeiros de non m\u00e1is de 100 metros no norte e oeste que baixa en direcci\u00f3n do mar, a maior parte do territorio at\u00f3pase no que hoxe co\u00f1ecemos como conca sedimentaria de Londres. Na zona sur e elste atop\u00e1banse abundantes marismas nos estuarios dos r\u00edos e na recortada costa do Mar do Norte. De norte a sur estaba o estuario do Stour e o Orwell, e entre leste e o estuario do Colne e o Blackwater atop\u00e1base a pen\u00ednsula de \"Tundiring\" (Tendring), nela o cabo de \"Nasse\" (The Naze) era o extremo m\u00e1is oriental de Essex, e pechaba as marismas de Hamford Water. Tam\u00e9n en Tendring atop\u00e1base o distrito de \"Eadulesvanessa\" (The Sokens), que no s\u00e9culo X recibiron os seus habitantes uns privilexios outorgados polo rei Athlestan. No gran estuario de Colne-Blackwater esta a illa de \"Meresai\" (Mersea) que estaba habitada no per\u00edodo sax\u00f3n. Ao sur a pen\u00ednsula de \"Daenenge\" (Dengie), partida polo estuario do r\u00edo Crouch onde se atopaban as meirandes zonas h\u00famidas coas illas de Foulganaessa (Foulness), Wallasea, Potton e Rushley que formaban un intricado conxunto de marismas, pantanos e zonas h\u00famidas deshabitados. Ao sur finalmente abr\u00edase o gran estuario do T\u00e1mese, e nas s\u00faas ribeiras establec\u00e9ronse os primeiros e m\u00e1is populosos asentamentos sax\u00f3ns, desde \"Wacheling\" (Wakering) at\u00e9 \"Berecing\" (Barking), e tam\u00e9n se atopaba a illa de \"Caningaege\" (Canvey), habitada polos sax\u00f3ns e na que introduciron a gandar\u00eda ovina. Penetrando polo T\u00e1mese cara ao interior de Britania, entre Canvey e as zonas h\u00famidas do Mardyke atop\u00e1base a pen\u00ednsula de Vange, a terra dos \"Vangeringas\" e m\u00e1is ao interior nas confluencias do Roding e o Lea co T\u00e1mese, as marismas de Berecing que chegaban at\u00e9 Lundewic (Londres).\nOs outeiros do Norte e o oeste son formaci\u00f3ns de creta branca de baixa altura, as m\u00e1is prominentes son as do oeste, co\u00f1ecidas como The Chilterns ou Chiltern Hills. As zonas ao oeste da v\u00eda romana eran abundantes en bosques, da extensa masa boscosa de Essex est\u00e1 hoxe moi diminu\u00edda a\u00ednda se preservan zonas como o Bosque de Epping, o Bosque de Hainault e o Bosque de Hatfield. De oeste a leste os principais r\u00edos eran os afluentes do T\u00e1mese o Colne (que fac\u00eda de fronteira occidental), o Lea (separaba Middlesex de Essex propiamente dito), e o Roding. E os que desembocaban no Mar do Norte, Cough, Chelmer, Blackwater, Colne e Rother.\nPoboaci\u00f3n e localidades.\nOs sax\u00f3ns viv\u00edan, polo xeral, en pequenas aldeas diseminadas ao redor doutras un pouco m\u00e1is grandes que fac\u00edan de mercado situadas preto de r\u00edos ou cruces de cami\u00f1os, nin tan sequera habitaron con frecuencia as cidades romanas preexistentes, m\u00e1is nada que para asentar nela algunha gornici\u00f3n militar aproveitando as s\u00faas murallas.. Por iso en Essex as cidades son raras, a pesar de que no seu territorio estiveron d\u00faas das cidades romanas m\u00e1is populosas, Londinium (Londres) e Camulodunum (Colchester). Tampouco Essex foi un reino moi populoso, no Tribal Hidage do reino de Mercia, atrib\u00faense a Essex s\u00f3 7.000 \"hides\", os mesmos que aos reinos de Sussex, Lindsey, Magonsaete ou Hwicce, e moi por baixo dos 15.000 de Kent, os 30.000 da Anglia Oriental ou Mercia, e os 100.000 de Wessex.\nLondinium, que na \u00e9poca imperial chegou a ter preto de trinta mil habitantes, fora declinando no baixo imperio e coa chegada dos sax\u00f3ns no s\u00e9culo V gran parte da cidade estaba deshabitada e os seus edificios maioritariamente en ru\u00ednas. A cidade romana, situada no que hoxe \u00e9 a City de Londres, non foi utilizada polos sax\u00f3ns, nas que s\u00f3 mantiveron unha fortaleza militar co\u00f1ecida como \"Lundenburh\", da palabra saxoa \"burh\", castelo, fortificaci\u00f3n. Con todo fixeron un novo asentamento 2\u00a0km ao oeste, no que hoxe \u00e9 o Strand e Covent Garden que chamaron \"Lundenwic\", da palabra saxoa \"wic\", mercado, posto mercantil. Non parece con todo que \"Lundenburh\" fose totalmente abandonada, xa que cando se establece o Bispado de Londres no 604, toma a s\u00faa sede na igrexa de San Paulo situada dentro da muralla. Co dominio merciano de Middlesex, a cidade recuperou aos poucos a s\u00faa actividade da \u00e9poca romana xa que se converteu no principal porto do Reino de Mercia.\nAlgo parecido ocorre con Camulodunum, considerada a cidade m\u00e1is antiga de Inglaterra, a capital tribal dos trinovantes e m\u00e1is tarde \"a pr\u00f3spera Colonia Claudia Victricensis\", foi abandonada ao longo do s\u00e9culo V, os sax\u00f3ns usaron as s\u00faas murallas para establecer o posto militar de \"Colnecaestre\" (do que deriva o seu actual nome de Colchester) e posibelmente o centro comercial do val do Colne. M\u00e1is escura \u00e9 a historia de Chelmsford, a Caesaromagus romana, segundo alg\u00fans autores foi o errado intento dunha cidade planificada para ser capital de Britania en substituci\u00f3n de Londinium como parece indicar o seu prefixo Cesar-, os edificios que se chegaron a constru\u00edr foron a base para un posto militar sax\u00f3n no paso do r\u00edo Chelmer, de onde prov\u00e9n o seu nome de \"Chelmerboltun\" (vila do paso do Chelmer) ou tam\u00e9n de \"Ceolmaer's ford\" (o forte dalg\u00fan caudillo chamado Ceolmaer). \"W\u00e6clingacaester\", a romana Verulamium e a actual St Albans, con todo si tivo unha ocupaci\u00f3n continua no tempo, situada nun estrat\u00e9xico cruzamento de v\u00edas romanas, xa a finais do s\u00e9culo V era sede dun mosteiro, pero o seu verdadeiro crecemento d\u00e1se durante o dominio de Mercia, cando Offa funda a abad\u00eda de St. Albans no 793. Tam\u00e9n de fundaci\u00f3n romana \u00e9 Ythanceaster (Othona, Brandwell-on-Sea), unha fortificaci\u00f3n pertencente ao , dentro das s\u00faas murallas foi fundado un mosteiro no 654. Outros lugares de certa importancia foron os portos de \"Herewic\" (Harwich), no estuario do Rother e de situaci\u00f3n privilexiada para o comercio con Anglia Oriental, \"Maeldun\" (Maldon), porto no estuario do Blackwater e principal sa\u00edda ao mar do territorio dos \"Daenningas\".\nAs escavaci\u00f3ns arqueol\u00f3xicas iniciadas no s\u00e9culo XX na zona sur do reino, como a aldea de \"Mucingae\" (Mucking), a cabana de Chadwell-St-Mary, ou a tumba real de \"Pritevelae\" (Prittlewell), dannos unha idea da vida e costumes de Essex durante o per\u00edodo anglosax\u00f3n, na zona que perece ser, constitu\u00eda o coraz\u00f3n do reino. As pen\u00ednsulas costeiras, cos seus bos prados e pasteiros, para a gandar\u00eda e a agricultura; e os bosques do oeste coas s\u00faas aldeas dedicadas \u00e1 silvicultura e a caza.\nHistoria.\nS\u00e9culo VI. Dominio de Kent.\nA colonozaci\u00f3n saxoa de Essex deuse pacificamente ao longo de todo o s\u00e9culo VI, o territorio despoboado ao longo dos s\u00e9culos IV e V era un bo lugar, cos seus bosques e marismas, para o tipo de asentamento ao que estaban afeitos os clans sax\u00f3ns e non supuxo loitas nin anfrentamientos cos poucos habitantes britanos que puidesen quedar na zona.\n\u00c9 prob\u00e1bel que Eormenric de Kent, fose quen comezar\u00e1 a forxar o Reino de Essex, e algunhas teor\u00edas apuntan a que \u00c6scwine (nome de orixe xuta) poder\u00eda ser nomeado por el como rexente dos territorios ao norte do T\u00e1mese. O fillo de Eormerico, Aethelberht de Kent, continuou coa hexemonia do reino xuto sobre os seus veci\u00f1os, a relaci\u00f3n con Essex aumentou cando a s\u00faa irm\u00e1 Ricula (ou Ricola) casou con Sledd, supostamente fillo de \u00c6scwine, que sobe ao trono cara ao 587. A\u00ednda que os co\u00f1ecementos sobre o reinado do sax\u00f3n son escasos, a supremacia do \"bretwalda\" xuto sobre todo o sueste da illa est\u00e1 comprobado por diversas fontes. De Sledd t\u00e9\u00f1ense poucas referencias hist\u00f3ricas, s\u00f3 a s\u00faa menci\u00f3n en varias xenealox\u00edas, pero a maior\u00eda dos autores apuntan a que seguramente foi el o primeiro rei de Essex.\nO sucesor de Sledd, Saeberht de Essex, \u00e9 co\u00f1ecido pola cr\u00f3nica da Misi\u00f3n gregoriana que levou a Agosti\u00f1o de Canterbury a evanxelizar aos pag\u00e1ns brit\u00e1nicos enviados polo Papa Gregorio I Magno no 597. A conversi\u00f3n do rei de Kent estendeu a misi\u00f3n aos territorios nos que exerc\u00eda o seu dominio, entre eles o Reino de Essex, ao que neses momentos pertenc\u00eda a rexi\u00f3n de Middlesex e Londres onde estaba a capital do reino. Deste xeito Agosti\u00f1o no 604 ordenou bispo de Londres a Melito de Canterbury (Mellitus ou San Melit\u00f3n), un dos membros da misi\u00f3n, sendo este \u00faltimo o encargado de evanxelizar aos sax\u00f3ns. Beda narra a conversi\u00f3n do rei Saeberht na s\u00faa \"Historia Ecclesiastica gentis Anglorum\", igualmente nas ASC (\"Anglo-Saxon Chronicles\"), na entrada do ano 604 f\u00e1lase deste episodio. A pesar da menci\u00f3n ao rei sax\u00f3n \u00e9 Aethelberht de Kent o que continuaba exercendo o mando, como demostra un \"charter\" no cal garante terras a Melito, bispo de Londres, para fundar un mosteiro en \"Tillincgeham\" (Tilligham, Essex).\nPouco m\u00e1is se sabe do reinado de Saeberht, suponse que a s\u00faa subida ao trono debeu darse cara ao 600, antes da chegada da misi\u00f3n a Londres, e a s\u00faa morte non foi m\u00e1is tarde do 616, \u00faltimo ano do de Aethelberht, xa que nese ano son citados os seus fillos como gobernates de Essex por Beda. A\u00ednda que tradicionalmente pensouse que os seus restos e os da s\u00faa esposa Ethelgoda est\u00e1n na Abad\u00eda de Westminster, xunto \u00e1 entrada das capelas reais, alg\u00fans autores pensan que a Tumba Real de Prittlewell poder\u00eda aloxar os restos do monarca, ou talvez os do seu neto Sigeberht, o Santo.\nS\u00e9culo VII. Paganismo e Cristianismo.\nNo 616 tras a morte de Aethelberht prod\u00facese unha volta ao paganismo en Britania, Eadbald, o seu sucesor, abxura do cristianismo, igualmente os fillos de Saeberht fan o mesmo, a\u00ednda que a sede de Canterbury permanece, os bispos de Londres (Melito) e Rochester (Xusto) son expulsados das s\u00faas respectivas sedes. En Essex reinaban conxuntamente os tres fillos de Saeberht segundo Beda, posibelmente sendo Seaxred rei principal e os seus irm\u00e1ns Saeweard e Sexbald sub-reis en Middlesex e Suth-ge. Precisamente este \u00faltimo territorio \u00e9 atacado por Cynegils de Wessex, na batalla por defendelo os tres irm\u00e1ns morren no 623, segundo Beda son derrotados por abandonar o Cristianismo, o que fixo que as s\u00faas xentes volvesen \u00e1 \"fe en Cristo\". O texto de Beda \u00e9 contraditorio pois el mesmo di que os sax\u00f3ns de Essex non volveron ser cristi\u00e1ns at\u00e9 o ano 653\ncando o rei Sigeberht II por mediaci\u00f3n de Oswiu de Northumbria se converteu ao cristianismo, foi bautizado e restaurou a c\u00e1tedra de Londres. No mesmo texto, Beda fala de Sigeberht I: .\"..Sigebert, who reigned next to Sigebert surnamed The Little, was then king of that nation..\". (Sigeberht, o cal reinou despois de Sigeberht alcumado o pequeno, era rei desa naci\u00f3n...), pero del tan s\u00f3 temos esta referencia. A historiadora Barbara Yorke cre que ambos os Sigeberht son a mesma persoa, chamado primeiro \"o pequeno\" pois accedeu ao trono moi novo, xa que o seu pai Saeweard morreu tam\u00e9n moi novo, e chamado posteriormente \"o bo ou o Santo\" pola s\u00faa conversi\u00f3n ao cristianismo. Sexan un ou dous Sigeberht non hai datos hist\u00f3ricos sobre Essex durante os 30 anos que van desde a derrota dos fillos de Saeberht no 623, at\u00e9 a volta ao cristianismo de Sigeberht no 653 ou 654. De Sigeberht II tampouco non se te\u00f1en moitas referencias \u00e1 parte de Beda, os historiadores do s\u00e9culo XII, William de Malmesbury e John de Worcester tam\u00e9n falan do seu reinado. Oswiu de Northumbria (nese momento Rei de Bernicia) e de Peada de Mercia (nese momento sub-rei dos Anglos Centrais) eran bos amigos de Sigeberht, os tres fixeron unha alianza para se enfrontaren ao pai de Peada, Penda de Mercia. Trat\u00e1base dun enfrontamento entre o partido cristi\u00e1n liderado por Oswiu e o partido pag\u00e1n liderado por Penda e os seus aliados Cadafael ap Cynfeddw de Gwynedd (en Gales), Aethelwald de Deira e Aethelhere de Anglia Oriental. Os seguidores de Oswiu foron inducidos a converterse antes da Batalla de Winwaed (lugar desco\u00f1ecido actualmente ao norte de Inglaterra) e as\u00ed Finan bispo de Lindisfarne bautizou a \u00e1mbolos dous (Sigeberht e Peada) no 653. A vitoria de Oswiu acabou case definitivamente co partido pag\u00e1n, o rei de Northumbria (unificaba Bernicia e Deria) mandou a Cedd en misi\u00f3n para evanxelizar Essex, Sigeberht restaurou a c\u00e1tedra londiniense e nomeouno bispo en substituci\u00f3n de Melito, que era xa bispo de Canterbury. Cedd refundou o mosteiro de \"Tillincgeham\" (Tilligham, Essex) e fundou un novo en \"Ythanceaster\" (Brandwell-on-Sexa). Sigeberht foi asasinado no 660, \"por dous irm\u00e1ns\" segundo Beda, alg\u00fans historiadores pensan que o m\u00e1is proba\u00e1bel \u00e9 que fosen os seus sucesores Swithelm e Swithfrith (fillos de Seaxbald). O rei principal, Swithelm, era pag\u00e1n e foi bautizado por Cedd baixo o padroado de Aethelwald, rei de Anglia Oriental, Swithelm durou pouco xa que foi unha das v\u00edtimas da gran peste do 664.\nDous novos reis soben ao trono de Essex, Sighere (fillo de Sigeberht), que representa ao partido pag\u00e1n que abandonou o cristianismo ao considerar que a peste foi un castigo dos deuses pag\u00e1ns e Saebbi (fillo de Saeweard) representante do partido cristi\u00e1n, o primeiro seguramente en Essex Oriental e o segundo en Middlesex. A rivalidade entre ambos os reis dar\u00eda a oportunidade aos reinos veci\u00f1os a intervir na pol\u00edtica do reino. Saebbi buscar\u00e1 o apoio en Wulfhere de Mercia, Jaruman, o bispo de Mercia (en Repton), env\u00eda unha misi\u00f3n a reconverter aos sax\u00f3ns de Essex que apostataran durante a praga, e Wulfhere nomea un novo bispo de Londres, Wine, entrando esta diocese na s\u00faa esfera de influencia. No partido contrario estaba Ecgberht I de Kent, que controlaba Suth-ge (Surrey), e apoiaba a Sighere, pero o rei de Kent falece no 673, ent\u00f3n Wulfhere entra en Surrey e nomea a Frithuwold, sub-rei de Suther-ge baixo o dominio de Mercia, a\u00ednda que morre pronto e suc\u00e9deo o seu fillo Frithuric no 675. Hlothhere de Kent na s\u00faa loita contra Mercia e en apoio de Sighere invade Surrey e toma Londres cara ao 680, pero unha nova forza entra nas disputas, o pr\u00edncipe Caedwalla dos \"Gewissae\", exiliado da s\u00faa patria asentouse no bosque de Andred e desde al\u00ed atacou Sussex a\u00ednda que puido ser repelido polos \"earldomen\" do reino, o seu seguinte obxectivo \u00e9 Surrey, que invade e mesmo avanza sobre Kent debilitado pola loita entre Hlothhere e o seu sobri\u00f1o Eadric. Caedwalla toma Kent no 686, sendo xa rei de Wessex e pon no trono ao seu irm\u00e1n Mul. Sighere cambia de patr\u00f3n e toma como protector a Caedwalla, cando Kent se rebela e matan a Mul, Caedwalla entra de novo, arrasa o reino e pono baixo o goberno de Sighere no 687. Pero finalmente no 688 dous feitos van inclinar a balanza cara ao partido pro-merciano de Sebbi: Caedwalla deixa a illa para ir de peregrinaci\u00f3n a Roma, onde morre \u00e1 idade de 33 anos, igualmente o seu defendido Sighere morre ese mesmo ano. Deste xeito Surrey, Middlesex e Kent Oriental caen baixo o dominio dos reis de Mercia, que os deixan nas mans de Saebbi de Essex, que fai aos seus fillos Swaefhard e Swaefberht sub-reis de Kent Oriental. Mentres en Kent sobe ao trono Oswine, que acepta tam\u00e9n a hexemonia de Mercia. A Saebbi atrib\u00faeselle a construci\u00f3n da primeira Abad\u00eda de Westminster, e o desexo de dedicarse \u00e1 vida mon\u00e1stica polo que abdica no 694 no seu fillo Sigeheard, que comparte o goberno co seu irm\u00e1n Swaefred, e entra nun mosteiro, a\u00ednda que morre pouco despois no 695, foi enterrado na antiga catedral de San Paulo en Londres, onde era reverenciado como un santo.\nS\u00e9culo VIII e IX. Mercia, Wessex e viquingos.\nO reinado conxunto dos irm\u00e1ns Sigeheard e Swaefred, transcorriu sen demasiados incidentes entre o 694 e o 709, s\u00f3 a disputa con Ine de Wessex ao recibir refuxio en Essex os seus rivais ao trono, con todo o conflito resolveuse de forma pactada no S\u00ednodo de Brentford, polo cal os rivais de Ine foron expulsados de Essex, mentres o rei de Wessex promet\u00eda non atacar aos sax\u00f3ns orientais. De Sigeheard s\u00f3 se ten un \"charter\" incompleto en San Paulo de Londres no cal Sigeheard de acordo con Coenred de Mercia confirma a compra de Fulham polo bispo de Londres Waldhere ao seu hom\u00f3nimo de Hereford, Tyrhtel. De Swaefred temos tres, un localizado en Nazeig, outro na pen\u00ednsula de Degie e o \u00faltimo en Twickenham. Non se sabe cando accedeu ao trono, pero s\u00e1bese que o fillo de Sigeheard, Offa, foi asociado ao trono do seu pai, con todo preferindo a vida monastica, abdicou para marchar a Roma co rei Cenred de Mercia e entrar nun mosteiro no 609.\nCon descendentes de Coenred en Mercia, Ceolred, Aethelbald e sobre todo Offa, Mercia conv\u00e9rtese no estado hexem\u00f3nico de Inglaterra ao longo de todo o s\u00e9culo VIII e os reis de Essex conv\u00e9rtense en \"sub-reguli\" dos monarcas mercianos. Saelred, pertencente a unha rama lateral da familia real accede ao trono (709-746), pero xa non controla a zona occidental do reino, Middlesex e os territorios ao oeste do Lea pasan definitivamente a Mercia, deste xeito Londres, a capital de Essex converteuse no porto principal de Mercia e unha das s\u00faas cidades principais. Entre 715 e 738, Suefbert, de parentesco desco\u00f1ecido con Saelred, comparte con este o trono, a\u00ednda que posibelmente fose un dux nomeado por Aethelbald para Middlesex. Dos sucesores de Selred, Swithred (746-758), Sigeric I (758-798) e Sigereht (798-812), apenas se te\u00f1en datos, simplemente polos charters p\u00f3dese ver que son os reis de Mercia directamente os que outorgan as terras de Essex e tan s\u00f3 se atopan afastadas menci\u00f3ns dos reis nativos. No 812 Coenwulf de Mercia dimin\u00fae a\u00ednda m\u00e1is a importancia de Essex, pois degrada a Sigered de \"rex\" a \"dux\", perdendo Essex a dignidade de reino e pasando a ser unha provincia de Mercia.\nEcgberht de Wessex, na Batalla de Ellandum acaba coa hexemon\u00eda de Mercia no 825, o seu fillo Aethelwulf marcha sobre os reinos orientais, conquista Sussex, Surrey e Kent. Finalmente conquista Essex e dep\u00f3n a Sigered. Todos eses territorios unificados formaron o sub-reino de Kent e Sussex rexido desde Canterbury, a\u00ednda que posibelmente Essex se incorporar\u00e1 directamente en Wessex.\nA partir do 870 os ataques viquingos \u00e1s costas anglosaxoas foron continuos, Alfredo o Grande de Wessex debe facer fronte \u00e1 invasi\u00f3n danesa, o rei sax\u00f3n consegue deter o avance dan\u00e9s no 871, a\u00ednda que Guthrum o l\u00edder dos daneses seguiu controlando o leste da illa (Northumbria, Anglia Oriental e parte de Mercia inclu\u00edda Essex). No 874 os daneses rompen a paz e atacan de novo a Alfredo, os enfrontamentos duran at\u00e9 o 878, cando os sax\u00f3ns vencen na Batalla de Ethandun. Os daneses acceden a retirarse aos seus territorios iniciais e mesmo deciden bautizarse, sendo o propio Alfredo o padri\u00f1o do rei Guthrum, era un xesto importante, que indicaba a intenci\u00f3n dos daneses de ser aceptados dentro da pol\u00edtica inglesa, o mal chamado Tratado de Wedmore, porque non existiu ning\u00fan documento escrito de tal tratado, determinaba que Essex (inclu\u00edda Londres e Middlesex) estaba dentro do territorio dan\u00e9s. Pero de novo os daneses no 884 tentan conquistar Wessex, e de novo os sax\u00f3ns logran rexeitar aos viquingos, finalmente o conflito res\u00f3lvese coa Paz de Alfredo e de Guthrum, que reducir\u00eda o reino dan\u00e9s da paz anterior, e deste xeito Londres e os territorios ao oeste do Lea volv\u00edan a mans saxoas, a\u00ednda que non Essex. Non foi at\u00e9 o 918 cando Eduardo o Vello, reincorpora Essex ao reino sax\u00f3n, o futuro reino de Inglaterra."}
{"id": "326180", "revid": "23204", "url": "https://gl.wikipedia.org/wiki?curid=326180", "title": "Reino de Northumbria", "text": "Northumbria (en sax\u00f3n antigo: \"Nor\u00feanhymbra\"; en n\u00f3rdico antigo: \"Nor\u00f0imbraland\", nome que reflicte a s\u00faa localizaci\u00f3n ao norte do r\u00edo Humber) foi un dos reinos menores dos anglos, mencionado no s\u00e9culo XII por Henrique de Huntingdon como parte da Heptarqu\u00eda anglosaxoa-xuta, os dominios establecidos polos pobos xerm\u00e1nicos que comezaron a invadir Gran Breta\u00f1a a finais do s\u00e9culo V, cando xa hab\u00eda case 70 anos que fora abandonada polas lexi\u00f3ns romanas.\nFundada por anglos baixo o mando de \u00c6thelfrith (\"Ethelfrith\") no que hoxe \u00e9 o nord\u00e9s ingl\u00e9s no ano 593 a partir da uni\u00f3n doutros dous reinos menores, Bernicia e Deira, floreceu no s\u00e9culo VII, chegando a estenderse polas Terras Altas escocesas e Gales, desde o Humber at\u00e9 o Forth. Tivo a s\u00faa capital en Whitby, sede do co\u00f1ecido s\u00ednodo hom\u00f3nimo que decidiu en favor do rito cristi\u00e1n romano fronte ao irland\u00e9s para ser implantado en terras brit\u00e1nicas.\nO territorio northumbrio foi ocupado polos daneses no s\u00e9culo IX e integrouse ao reino de Inglaterra en 829, da man das conquistas de Ecgberht de Wessex.\nO condado que se formou despois, estaba limitado ao sur polo r\u00edo Tees e ao norte polo r\u00edo Tweed (o que hoxe en d\u00eda \u00e9 similar \u00e1 rexi\u00f3n moderna do Nord\u00e9s de Inglaterra) e foi reco\u00f1ecido como parte de Inglaterra polo Tratado de York de 1237 entre Inglaterra e Escocia. Berwick-upon-Tweed, que se sit\u00faa ao norte do Tweed, foi definido como s\u00fabdito das leis de Inglaterra pola Acta de Gales e Berwick de 1746. O territorio que unha vez foi parte de Northumbria durante o seu apoxeo \u00e9 administrado hoxe en d\u00eda por rexi\u00f3ns diferentes como Nord\u00e9s de Inglaterra (Bernicia), Yorkshire e Humber (Deira), Noroeste de Inglaterra (Cumbria), os Scottish Borders, West Lothian, Edimburgo, Midlothian e East Lothian.\nActualmente, Northumbria \u00e9 a rexi\u00f3n Nord\u00e9s de Inglaterra. O nome \u00fasase nos t\u00edtulos da Polic\u00eda de Northumbria (a cal administra Northumberland e Tyne e Wear) e a Universidade de Northumbria (situada en Newcastle), e tam\u00e9n foi adoptado pola Xunta de Turismo de Inglaterra para referirse ao Nord\u00e9s de Inglaterra.\nHistoria.\nNorthumbria orixinalmente estaba composta pola uni\u00f3n de dous reinos dependentes, Bernicia e Deira. Bernicia cubr\u00eda o territorio norte do r\u00edo Tees, mentres Deira correspond\u00eda ao que hoxe en d\u00eda \u00e9 aproximadamente Yorkshire. Bernicia e Deira foron unidos por primeira vez por \u00c6thelfrith, un rei de Bernicia que conquistou Deira ao redor do ano 604. Foi derrotado e morreu en 616 nunha batalla preto do r\u00edo Idle a mans de Raedwald, rei de Anglia Oriental, quen instalou a Edwin, o fillo de \u00c6lla, un antigo rei de Deira, como o novo rei de Northumbria.\nEdwin de Northumbria, que aceptou o cristianismo en 627, pronto se converteu no rei m\u00e1is poderoso de Inglaterra: foi reco\u00f1ecido como \"Bretwalda\" e conquistou a Illa de Man e o Reino de Gwynedd, no norte de Gales. Con todo, foi derrotado por unha alianza entre o rei exiliado de Gwynedd, Cadwallon ap Cadfan, e Penda, rei de Mercia, na batalla de Hatfield Chase en 633.\nReinado de Oswald.\nAo morrer Edwin, Northumbria dividiuse outra vez entre Bernicia, onde Eanfrith, un fillo de \u00c6telfrith, se fixo co poder, e Deira, onde gobernaba un primo de Edwin, Osric. Cumbria tendeu a permanecer unha terra fronteiriza cos britanos. Os dous monarcas reconvert\u00e9ronse ao paganismo e ambos morreron en combate un ano despois, mentres Cadwallon segu\u00eda a s\u00faa devastadora invasi\u00f3n de Northumbria. Despois da morte de Eanfrith, o seu irm\u00e1n, Oswald, apoiado por guerreiros enviados por Domnall Brecc de Dalriada, derrotou e deu morte a Cadwallon na Batalla de Heavenfield en 634.\nA partir de ent\u00f3n, Oswald expandiu considerabelmente o seu reino. Incorporou terras de Gododdin ao norte do Fiorde de Forth e gradualmente estendeu o seu dominio cara ao oeste, rodeando os reinos de Rheged e Strathclyde. Por tanto, Northumbria non s\u00f3 formou parte do que hoxe en d\u00eda \u00e9 o norte de Inglaterra, sen\u00f3n que tam\u00e9n cubriu bastante do sueste de Escocia.\nO rei Oswald reintroduciu o cristianismo no reino, pero esta vez f\u00edxoo encarg\u00e1ndolle a Santo Aidan, un monxe irland\u00e9s da illa escocesa de Iona, a tarefa de converter o seu pobo ao cristianismo. Isto levou \u00e1 introduci\u00f3n do cristianismo celta, diferente do catolicismo romano. Fundouse un mosteiro en Lindisfarne, probabelmente en honra ao seu par insular de Iona.\nCon todo, a guerra con Mercia continuou. En 642, Oswald morreu a mans de Penda na Batalla de Maserfield. En 655, Penda lanzou unha invasi\u00f3n contra Northumbria coa axuda de \u00c6thelwald de Deira, pero sufriu unha devastadora derrota a mans de Oswiu, o sucesor de Oswald, na Batalla de Winwaed. A batalla marcou unha etapa importante no destino de Northumbria: Penda morreu nela e Oswiu conseguiu a supremac\u00eda sobre Mercia, convert\u00e9ndose no rei m\u00e1is poderoso de Inglaterra.\nRelixi\u00f3n.\nNo ano 664 un gran s\u00ednodo tivo lugar en Whitby para discutir a controversia da data das festas de Pascua. Moitos conflitos manifest\u00e1ronse entre as pr\u00e1cticas da Igrexa Celta en Northumbria e as crenzas da Igrexa cat\u00f3lica. Finalmente, Northumbria foi persuadida de retomar as crenzas da fe cat\u00f3lica, e o bispo celta, Colman de Lindisfarne, volveu a Iona.\nO reino foi afamado como centro relixioso e art\u00edstico. Inicialmente Northumbria foi cristianizada por monxes da Igrexa Celta, e isto levou ao florecimiento da vida mon\u00e1stica, cun estilo de arte relixiosa \u00fanico que combinaba estilos anglosax\u00f3ns e celtas. Despois do S\u00ednodo de Whitby en 664 a Igrexa Celta e a Romana un\u00edronse. Con todo, o estilo \u00fanico de arte relixiosa foi preservado e promovido, cuxo exemplo m\u00e1is famoso son os Evanxeos de Lindisfarne.\nApoxeo e decadencia.\nNorthumbria perdeu o control de Mercia a finais dos anos 650, despois dunha revolta exitosa comandada polo fillo de Penda, Wulfhere, pero recuperou a supremac\u00eda at\u00e9 sufrir unha desastrosa derrota polos pictos na Batalla de Nechtansmere en 685. O rei de Northumbria, Ecgfrith (fillo de Oswiu), foi derrotado, e o seu poder no norte foi gravemente ameazado. O reinado pacifista de Alchfrith, o medio irm\u00e1n e sucesor de Ecgfrith, logrou limitar o dano feito, pero foi desde ese punto que o poder de Northumbria empezou a decaer, e a inestabilidade continuou despois da morte de Alchfrith, acaecida en 704.\nUnha serie de invasi\u00f3ns escocesas reduciron Northumbria a\u00ednda m\u00e1is at\u00e9 convertela nun condado que se estreitaba desde o Humber at\u00e9 o Tweed, e por moito tempo Northumbria foi disputada entre os emerxentes reinos de Inglaterra e Escocia. Os Duques de Northumbria mantiveron un nivel de independencia de ambos os reinos, pero houbo longos per\u00edodos de conflitos polo dominio do condado.\nInvasi\u00f3n normanda e partici\u00f3n do reino.\nGuillerme o Conquistador converteuse en rei de Inglaterra en 1066. Pronto se deu conta de que era necesario controlar Northumbria, que permanecera virtualmente independente dos reis de Inglaterra, para protexer o seu reino da invasi\u00f3n escocesa. Para reco\u00f1ecer a remota independencia de Northumbria e asegurarse que Inglaterra estivese adecuadamente defendida dos escoceses, Guillerme ga\u00f1ou a alianza do Bispo de Durham e do duque, confirmando os seus poderes e privilexios. Con todo, isto causou rebeli\u00f3ns antinormandas. Por tanto Guillerme tentou instalar a Robert Comine, un nobre normando, como Duque de Northumbria, pero antes de que Comine puidese ocupar o cargo, el e 700 dos seus homes foron masacrados na cidade de Durham. En vinganza, Guillerme guiou ao seu ex\u00e9rcito contra Northumbria nunha sanguenta campa\u00f1a, un evento que se co\u00f1ece como o \"Masacre do Norte.\" Aethelwin, o bispo anglosax\u00f3n de Durham, tentou escapar de Northumbria no momento da matanza con tesouros de Northumbria, pero foi capturado e encarcerado, morrendo no c\u00e1rcere; a s\u00faa sede quedou vacante.\nPara acougar as revoltas e protestas, o fillo de Guillerme, Guillerme Rufus, decidiu dividir Northumbria. William de St. Carilef foi nomeado Bispo de Durham, e tam\u00e9n se lle foi outorgando poderes de Duque para a rexi\u00f3n meridional dos r\u00edos Tyne e Derwent, que formou o Condado de Durham. O resto, a rexi\u00f3n setentrional dos r\u00edos, converteuse en Northumberland, onde os poderes pol\u00edticos do bispo de Durham se limitaban a s\u00f3 certos distritos, e o duque seguiu rexendo como s\u00fabdito do trono ingl\u00e9s.\nA cidade de Newcastle foi fundada polos normandos en 1080 co fin de dominar a rexi\u00f3n e o importante punto estrat\u00e9xico do r\u00edo Tyne.\nIdade Media.\nA rexi\u00f3n tivo unha longa historia de disturbios e revoltas en contra do poder establecido, como se viu na Peregrinaci\u00f3n de Graza e o Levantamento do Norte nos tempos da Casa de Tudor. A maior raz\u00f3n foi a forza do catolicismo na \u00e1rea despois da Reforma relixiosa que instaurou o anglicanismo. Iso levou a un fervoroso sentimento xacobita tras a Restauraci\u00f3n Inglesa. A rexi\u00f3n cobrou a fama de ser un condado salvaxe, onde fuxitivos e separatistas se escond\u00edan da lei, xa que era maioritariamente rural e pouco poboada. Con todo, despois da uni\u00f3n de Escocia e Inglaterra, en 1603, a paz volveu ser instaurada."}
{"id": "326183", "revid": "1131", "url": "https://gl.wikipedia.org/wiki?curid=326183", "title": "Nathan's Hot Dog Eating Contest", "text": "O Nathan's Hot Dog Eating Contest (\"Concurso de comer hotdogs en Nathan's\") \u00e9 un concurso de comida celebrado no restaurante que a compa\u00f1\u00eda Nathan's Famous ten en Coney Island, na cidade de Nova York. Ten car\u00e1cter anual e consiste na inxesti\u00f3n do hot dog estadounidense est\u00e1ndar. Cel\u00e9brase cada 4 de xullo, o D\u00eda da Independencia dos Estados Unidos de Am\u00e9rica. Cel\u00e9brase dende a d\u00e9cada de 1970 e nas \u00faltimas edici\u00f3ns foi retransmitido pola canle ESPN; chegou a acadar m\u00e1is de 1 500 000 espectadores.\nO actual campi\u00f3n na modalidade de homes \u00e9 Matt Stonie."}
{"id": "326187", "revid": "1131", "url": "https://gl.wikipedia.org/wiki?curid=326187", "title": "Toulouse Business School", "text": "A Toulouse Business School \u00e9 unha escola de negocios con vocaci\u00f3n internacional, con campus propios en Par\u00eds, Londres, Barcelona, Casablanca e Tolosa.\nDescrici\u00f3n.\nEsta instituci\u00f3n, fundada en 1903, \u00e9 unha das m\u00e1is antiga escola de negocios do mundo. Imparte unha trintena de programas formativos -entre m\u00e1sters, MBA e formaci\u00f3n para altos directivos- que contan coa tripla acreditaci\u00f3n internacional de EQUIS, AACSB e AMBA. Def\u00ednese como a escola de negocios para Europa e est\u00e1 reco\u00f1ecida como unha das mellores \"business school\" do mundo en formaci\u00f3n de directivos.\nA escola, cunha rede de 35.000 antigos alumnos en 75 pa\u00edses e un claustro de mestres internacional e pluriling\u00fce, recibe anualmente ao redor de 4.300 estudantes procedentes de 75 nacionalidades.\nA escola \u00e9 co\u00f1ecida polos seus graos na aviaci\u00f3n (en colaboraci\u00f3n coa \"\u00c9cole nationale de l'aviation civile\")."}
{"id": "326190", "revid": "1131", "url": "https://gl.wikipedia.org/wiki?curid=326190", "title": "BirdLife International", "text": "BirdLife International \u00e9 unha organizaci\u00f3n internacional dedicada \u00e1 protecci\u00f3n das aves e os seus h\u00e1bitats. Tr\u00e1tase dunha federaci\u00f3n de asociaci\u00f3ns democr\u00e1ticas e independentes que te\u00f1en como obxectivo a conservaci\u00f3n e o estudo das aves. Actualmente a rede mundial de BirdLife International conta con representantes en m\u00e1is de 100 pa\u00edses.\nBirdLife International fund\u00e1rona en 1922 os ornit\u00f3logos norteamericanos Gilbert Pearson e Jean Th\u00e9odore Delacour co nome \"International Council for Bird Preservation\" (ICBP). Trat\u00e1base dun grupo de presi\u00f3n que deixou de actuar despois da segunda guerra mundial. Volveu \u00e1 actividade en 1983 co nomeamento dun director profesional e cambiou o seu nome en 1993 polo actual de BirdLife International.\nEntre os seus Presidentes de Honor est\u00e1n a princesa Takamado do Xap\u00f3n e a ra\u00ed\u00f1a Noor de Xordania.\nOs obxectivos de BirdLife International son:\nBirdLife International \u00e9 membro da Lista Vermella da IUCN e a s\u00faa autoridade oficial en materia de aves.\nBirdLife realiza cooperaci\u00f3ns con m\u00e1is de catro mil traballadores, dous mill\u00f3ns e medio de socios, dez mill\u00f3ns de seguidores e xestiona m\u00e1is de 1 mill\u00f3n de hect\u00e1reas.\nBirdLife International ten programas de traballo conservacionistas nas seguintes partes do mundo, que son descritas como \"rexi\u00f3ns\": \u00c1frica, as d\u00faas Am\u00e9ricas, Asia, Europa e Asia central, o Oriente Pr\u00f3ximo e o Pac\u00edfico.\nEn cada unha das rexi\u00f3ns, BirdLife ten nove programas, alg\u00fans dos cales xa est\u00e1n ben establecidos e outros son de implantaci\u00f3n m\u00e1is recente e responden a asuntos espec\u00edficos sobre a conservaci\u00f3n. Ademais dos programas rexionais, hai programas \"globais\", que non son espec\u00edficos dunha rexi\u00f3n, os cales axudan \u00e1s organizaci\u00f3ns membros a traballar en prioridades com\u00fans, proporcionan un marco de planeamento, aplicaci\u00f3n e monitorizaci\u00f3n e aval\u00edan o traballo de conservaci\u00f3n realizado. Os progamas de BirdLife son: o Programa Mari\u00f1o e de Aves Mari\u00f1as, o Programa de Prevenci\u00f3n das Extinci\u00f3ns de Birdlife, o Programa de Aves e Rutas Migratorias, o Programa de Cambio Clim\u00e1tico, o Programa de Bosques da Esperanza, o Programa de Apoderamento Local, o Programa de Especies Alleas Invasivas e o Programa de \u00c1reas Importantes para a Biodiversidade e as Aves.\nBirdLife International publica unha revista chamada \"World Birdwatch\", que cont\u00e9n novas recentes e artigos acreditados sobre aves, os seus h\u00e1bitats, e a s\u00faa conservaci\u00f3n arredor do mundo."}
{"id": "326197", "revid": "89787", "url": "https://gl.wikipedia.org/wiki?curid=326197", "title": "La Philosophie dans le boudoir", "text": "La Philosophie dans le boudoir \u00e9 unha obra publicada en 1795, de maneira an\u00f3nima pero atribu\u00edda \u00f3 Marqu\u00e9s de Sade. Nesta historia uns instrutores, no transcurso dunhas horas, conseguen introducir unha rapaza, Euxenia (Eug\u00e9nie), no mundo da libertinaxe. Despois de que adopte esta doutrina como filosof\u00eda de vida, os mesmos instrutores ax\u00fadana a infectar a s\u00faa nai con s\u00edfilis e a coserlle os xenitais.\nCon esta obra, Sade quebra por completo o x\u00e9nero da \u00e9poca. A s\u00faa curiosidade l\u00e9vao a introducirse nas profundidades do desexo sexual, deix\u00e1ndoo flu\u00edr sen reparo. Con este feito consegue arrastrar os lectores na insaciable investigaci\u00f3n do pracer e do gozo.\nA obra est\u00e1 escrita como un di\u00e1logo teatral, dividido en sete actos."}
{"id": "326200", "revid": "23204", "url": "https://gl.wikipedia.org/wiki?curid=326200", "title": "Idealismo absoluto", "text": "O idealismo absoluto \u00e9 unha filosof\u00eda ontoloxicamente monista atribu\u00edda a G. W. F. Hegel. Lembremos que, segundo este fil\u00f3sofo, na experiencia de co\u00f1ecemento o suxeito cognoscente \u00e9 activo, achega na devandita experiencia as estruturas apri\u00f3ricas que nel se atopan e ordena, re\u00fane ou sintetiza o material bruto da sensaci\u00f3n mediante mecanismos que descansan nel mesmo. Esta consideraci\u00f3n de Hegel de como o ser \u00e9 en \u00faltima instancia comprensible como un todo integral. Hegel afirmaba que para que o suxeito pensante (a raz\u00f3n humana ou a conciencia) fose capaz de co\u00f1ecer o seu obxecto (o mundo), debe existir nalg\u00fan sentido, unha identidade de pensamento e de ser. Da mesma maneira, o suxeito non ter\u00eda acceso ao obxecto e non teriamos ningunha certeza acerca do noso co\u00f1ecemento do mundo. Para ter en conta as diferenzas entre pensamento e ser, as\u00ed como a riqueza e diversidade de cada un, a unidade de pensamento e o ser non pode ser expresada como a identidade abstracta \"A = A\". O idealismo absoluto \u00e9 o intento de demostrar esta unidade utilizando un novo m\u00e9todo filos\u00f3fico, especulativo, que require de novos conceptos e regras de l\u00f3xica. Segundo Hegel, o fundamento absoluto do ser \u00e9 esencialmente un proceso din\u00e1mico e hist\u00f3rico pola necesidade que se desenvolve en por si en forma de formas cada vez m\u00e1is complexas de ser e da conciencia, en \u00faltima instancia, dando lugar a toda a diversidade do mundo e aos conceptos cos que pensar e d\u00e1ndolle sentido ao mundo.\nA posici\u00f3n idealista absoluta foi dominante no s\u00e9culo XIX en Alema\u00f1a, Gran Breta\u00f1a, e, en menor grao, nos Estados Unidos. A posici\u00f3n idealista absoluta debe distinguirse do idealismo subxectivo de Berkeley, o idealismo transcendental de Kant ou os idealismos de Fichte e Schelling.\nPara Hegel, a interacci\u00f3n de opostas xeraci\u00f3ns xera en dialectical moda todos os conceptos utilizamos para entender o mundo. Ademais, este desenvolvemento ocorre non s\u00f3 na mente individual, sen\u00f3n tam\u00e9n por historia. No \"Phenomenology of Spirit\", por exemplo, Hegel presenta unha historia de consciencia humana como viaxe por etapas de explicaci\u00f3ns do mundo. Cada explicaci\u00f3n trae sucesivas oposici\u00f3ns e problemas creados dentro del, liderando a tensi\u00f3ns que s\u00f3 poder\u00edan ser superado por adoptar unha vista que poder\u00eda acomodar estas oposici\u00f3ns nunha unidade m\u00e1is alta. Na base de esp\u00edrito xace un desenvolvemento racional. Isto significa que o absoluto \u00e9 exactamente o que desenvolve todo o racional. A aseveraci\u00f3n que \"Toda realidade \u00e9 esp\u00edrito\" significa que todo de realidade racional se pide mentres se fai, as\u00ed que crea as oposici\u00f3ns que atopamos nel. A natureza non \u00e9 diferente desde o esp\u00edrito ou desde el, \u00e9 pedido polas determinaci\u00f3ns dadas a n\u00f3s por esp\u00edrito."}
{"id": "326201", "revid": "23204", "url": "https://gl.wikipedia.org/wiki?curid=326201", "title": "Ch\u00e2teaugiron", "text": "Ch\u00e2teaugiron (en , e en gal\u00f3: Chaujon) \u00e9 unha comuna francesa do departamento de Ille e Vilaine, na Breta\u00f1a."}
{"id": "326202", "revid": "23204", "url": "https://gl.wikipedia.org/wiki?curid=326202", "title": "Ch\u00e2teauneuf-d'Ille-et-Vilaine", "text": "Ch\u00e2teauneuf-d'Ille-et-Vilaine (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326203", "revid": "23204", "url": "https://gl.wikipedia.org/wiki?curid=326203", "title": "Le Ch\u00e2tellier, Ille e Vilaine", "text": "Le Ch\u00e2tellier (en , en gal\u00f3: Le Chastelier) \u00e9 unha comuna francesa do departamento de Ille e Vilaine, na Breta\u00f1a."}
{"id": "326204", "revid": "23204", "url": "https://gl.wikipedia.org/wiki?curid=326204", "title": "Ch\u00e2tillon-en-Vendelais", "text": "Ch\u00e2tillon-en-Vendelais (en , en gal\u00f3: Balaz\u00e6) \u00e9 unha comuna francesa do departamento de Ille e Vilaine, na Breta\u00f1a."}
{"id": "326205", "revid": "23204", "url": "https://gl.wikipedia.org/wiki?curid=326205", "title": "Kastell-Geron", "text": ""}
{"id": "326206", "revid": "23204", "url": "https://gl.wikipedia.org/wiki?curid=326206", "title": "Chaujon", "text": ""}
{"id": "326207", "revid": "23204", "url": "https://gl.wikipedia.org/wiki?curid=326207", "title": "Kastell-Noez", "text": ""}
{"id": "326208", "revid": "23204", "url": "https://gl.wikipedia.org/wiki?curid=326208", "title": "Kasteller", "text": ""}
{"id": "326209", "revid": "23204", "url": "https://gl.wikipedia.org/wiki?curid=326209", "title": "Le Chastelier", "text": ""}
{"id": "326210", "revid": "23204", "url": "https://gl.wikipedia.org/wiki?curid=326210", "title": "Kastellan-Gwennel", "text": ""}
{"id": "326211", "revid": "23204", "url": "https://gl.wikipedia.org/wiki?curid=326211", "title": "Balaz\u00e6", "text": ""}
{"id": "326212", "revid": "23204", "url": "https://gl.wikipedia.org/wiki?curid=326212", "title": "Chauvign\u00e9", "text": "Chauvign\u00e9 (en , en gal\u00f3: Chauveinya\u00e9) \u00e9 unha comuna francesa do departamento de Ille e Vilaine, na Breta\u00f1a."}
{"id": "326213", "revid": "23204", "url": "https://gl.wikipedia.org/wiki?curid=326213", "title": "Chauveinya\u00e9", "text": ""}
{"id": "326214", "revid": "23204", "url": "https://gl.wikipedia.org/wiki?curid=326214", "title": "Kelvinieg", "text": ""}
{"id": "326216", "revid": "1131", "url": "https://gl.wikipedia.org/wiki?curid=326216", "title": "Facultade de Matem\u00e1ticas de Santiago de Compostela", "text": "A Facultade de Matem\u00e1ticas forma parte da Universidade de Santiago de Compostela (USC) e est\u00e1 situada na avenida Lope G\u00f3mez de Marzoa, no campus sur de Santiago de Compostela. \u00c9 a \u00fanica que hai en Galicia.\nHistoria.\nA licenciatura en matem\u00e1ticas iniciouse na Universidade de Santiago de Compostela no curso 1957-58. A pesar de que a Facultade de Matem\u00e1ticas se institu\u00edu en 1977, con Enrique Vidal Abascal como primeiro decano, a s\u00faa sede continuou na Facultade de Ciencias (hoxe Facultade de Qu\u00edmica). En 1983, trasladouse \u00e1 s\u00faa localizaci\u00f3n actual, un edificio obra do arquitecto Andr\u00e9s Fern\u00e1ndez-Albalat. Coa entrada en vigor da Lei de Reforma Universitaria no curso 1985/1986, a Facultade div\u00eddese nos departamentos de \u00c1lxebra, An\u00e1lise Matem\u00e1tica, Estat\u00edstica e Investigaci\u00f3n Operativa, Matem\u00e1tica Aplicada e Xeometr\u00eda e Topolox\u00eda.\nDende o curso 2008/2009 imp\u00e1rtese neste centro o Grao en Matem\u00e1ticas, ao que se engadiron no curso 2015/2016 os dobres graos en Enxe\u00f1ar\u00eda Inform\u00e1tica e en Matem\u00e1ticas e en Matem\u00e1ticas e en F\u00edsica."}
{"id": "326217", "revid": "1888", "url": "https://gl.wikipedia.org/wiki?curid=326217", "title": "A filosof\u00eda no toucador", "text": ""}
{"id": "326218", "revid": "56817", "url": "https://gl.wikipedia.org/wiki?curid=326218", "title": "Suria Bai", "text": "Suria Bai (ou Surya Bai) \u00e9 un personaxe feminino mitol\u00f3xico e lendario da cultura hind\u00fa.\nSuria Bai, personaxe mitol\u00f3xico.\nSuria Bai \u00e9 o aspecto feminino de Suria, o Sol, polo tanto \u00e9 unha deusa solar, filla do deus sol tam\u00e9n chamado Savitri. Suria Bai \u00e9 esposa ou amante de Soma ou Chandra, o deus lunar. Nalg\u00fans relatos \u00e9 a esposa dos Ashvin, deuses xemelgos da luz, con eles atravesa o ceo nun carro e xuntos representan a luz da ma\u00f1\u00e1, do mediod\u00eda e do atardecer. Cando \u00e9 Suria-Savitri representa a alba.\nSuria Bai, personaxe lendario popular.\nSuria Bai tam\u00e9n \u00e9 a protagonista dunha lenda india onde \u00e9 a filli\u00f1a dunha leiteira, mais un d\u00eda \u00e9 secuestrada por unha aguia, que coa s\u00faa parella a cr\u00eda na copa dunha \u00e1rbore. Un d\u00eda as aguias aus\u00e9ntanse \u00e1 procura dun anelo co que obsequiar \u00e1 cativa e d\u00e9ixana na \u00e1rbore protexida tras sete portas de ferro. Unha Raksha (demo antrop\u00f3fago) aproveita esa oportunidade para tentar caza-la cativa, mais cando trata sen \u00e9xito de violar as portas, unha das s\u00faas unllas velenosas fica adherida \u00e1 porta. M\u00e1is tarde, cando Suria Bai abre as portas, cr\u00e1vase a unlla na man e morre. As aguias retornan, mais contristadas pola morte da s\u00faa filla adoptiva marchan para sempre. Finalmente, un rax\u00e1 que est\u00e1 cazando no bosque divisa o ni\u00f1o das aguias. Cando sobe e chega ata Suria Bai ela revive. A doncela casa co rax\u00e1, mais el ten unha madrasta quen a odia. Cando o rax\u00e1 se ausenta, a madrasta b\u00f3taa nun encoro e a moza, en canto de afogar, transf\u00f3rmase nunha flor de loto. O rax\u00e1, sen entende-la desaparici\u00f3n da s\u00faa esposa, fica abraiado perante a flor, ent\u00f3n a madrasta manda arrincala e queimala. Das cinzas xorde unha mangueira que d\u00e1 un froito. Un d\u00eda a leiteira senta para descansar baixo a \u00e1rbore e o froito cae nunha das s\u00faas vasillas. Na casa da leiteira, do froito sai unha muller pequena, que \u00e9 acollida pola familia. Un d\u00eda o rax\u00e1 ve a mulleri\u00f1a e reco\u00f1ece nela a Suria Bai. Ela finalmente conta a s\u00faa historia e as\u00ed se revela que a madrasta do rax\u00e1 \u00e9 unha criminal e que ela \u00e9 a filla que a leiteira perdera. O rax\u00e1 decide a morte p\u00fablica da s\u00faa madrasta: proxecta axustizala en aceite fervente mais finalmente exec\u00fataa bot\u00e1ndoa nun pozo cheo de serpes."}
{"id": "326219", "revid": "1131", "url": "https://gl.wikipedia.org/wiki?curid=326219", "title": "Facultade de Matem\u00e1ticas da USC", "text": ""}
{"id": "326220", "revid": "17467", "url": "https://gl.wikipedia.org/wiki?curid=326220", "title": "Facultade das Ciencias Econ\u00f3micas e Empresariais da USC", "text": ""}
{"id": "326221", "revid": "1131", "url": "https://gl.wikipedia.org/wiki?curid=326221", "title": "Facultade de Ciencias Pol\u00edticas e Sociais da USC", "text": ""}
{"id": "326222", "revid": "1505", "url": "https://gl.wikipedia.org/wiki?curid=326222", "title": "R\u00edo de San Mamede, r\u00edo Mi\u00f1o", "text": "O r\u00edo de San Mamede \u00e9 un afluente pouco caudaloso do curso alto do r\u00edo Mi\u00f1o pola s\u00faa marxe esquerda.\nCurso.\nNace co nome de rego de San Cibrao preto do lugar de Xes\u00fas de Nazaret (B\u00f3veda, Lugo). Recibe as augas do rego de Penadarca pola marxe esquerda entre d\u00faas graveiras e un vertedoiro. Preto de Luxilde recibe o rego de Mollap\u00e1n pola marxe esquerda. Cambia de nome a r\u00edo de San Mamede tras pasar a v\u00eda do tren preto de Buratai. \u00c1 altura de Malle recibe pola marxe esquerda o rego de Malle, xusto antes de atravesar a autov\u00eda A-6 e introducirse na parroquia de Santo Andr\u00e9 de Castro. Na Ponte do Castro, no lugar do Cuco recibe pola marxe esquerda o rego dos Foxos, e dende a xunta sae o canal que alimenta o mu\u00ed\u00f1o. Finalmente desemboca no r\u00edo Mi\u00f1o entre o Chao do Monte e a nova depuradora de Lugo."}
{"id": "326223", "revid": "89787", "url": "https://gl.wikipedia.org/wiki?curid=326223", "title": "Marina Glezer", "text": "Marina Glezer, nada en S\u00e3o Paulo o 17 de outubro de 1980, \u00e9 unha actriz arxentina de cinema. Foi ga\u00f1adora dun C\u00f3ndor de Plata pola s\u00faa actuaci\u00f3n na pel\u00edcula \"El Polaquito\".\nPremios.\nNominaci\u00f3ns"}
{"id": "326224", "revid": "1093", "url": "https://gl.wikipedia.org/wiki?curid=326224", "title": "Fernando P\u00e9rez-Barreiro", "text": ""}
{"id": "326225", "revid": "25871", "url": "https://gl.wikipedia.org/wiki?curid=326225", "title": "Anna Liberata de Souza", "text": "Anna Liberata de Souza foi unha narradora india cuxos relatos populares foron recollidos pola autora inglesa Mary Frere no seu libro \"Old Deccan Days\".\nDe Souza foi dama de compa\u00f1\u00eda de Mary Frere, quen na s\u00faa estada na India, na d\u00e9cada de 1860, lle pediu que lle narrase contos populares do pa\u00eds. Ela narroullos, e tam\u00e9n a s\u00faa propia vida, que Frere inclu\u00edu nunha secci\u00f3n denominada \"Narrator's Narrative\" que precede os contos de De Souza, que Frere publicou baixo o t\u00edtulo \"Old Deccan Days; or, Hindoo Fairy Legends, Current in Southern India. Collected From Oral Tradition.\"\nDe Souza provi\u00f1a dunha familia de orixe lingayat de Maharastra que se convertera ao cristianismo. As s\u00faas historias, por\u00e9n, son relatos hind\u00fas.\nDe Souza referiunos a Frere en ingl\u00e9s, mais Max M\u00fcller observou que un deles gardaba gran fidelidade a un relato co\u00f1ecido en s\u00e1nscrito."}
{"id": "326227", "revid": "56817", "url": "https://gl.wikipedia.org/wiki?curid=326227", "title": "Nothing to You (re-mix) + 3", "text": "Nothing to You (re-mix) + 3 \u00e9 un EP da banda estadounidense de indie rock Two Gallants, publicado o 12 de decembro de 2006 a trav\u00e9s do selo Alive Naturalsound Records. O disco conta con dous temas remesturados do \u00e1lbum de estrea do grupo, \"The Throes\", e as canci\u00f3ns \"Sweet Baby Jesus\" e \"Fail Hard to Regain (live)\" da s\u00faa primeira edici\u00f3n en 7\". As 4 canci\u00f3ns foron enteiramente remasterizadas."}
{"id": "326228", "revid": "56817", "url": "https://gl.wikipedia.org/wiki?curid=326228", "title": "The Scenery of Farewell", "text": "The Scenery of Farewell \u00e9 un EP da banda estadounidense de indie rock Two Gallants, publicado o 4 de xu\u00f1o de 2007 no Reino Unido e o 19 en Norteam\u00e9rica a trav\u00e9s do selo Saddle Creek Records. Segundo o grupo, os cinco temas inclu\u00eddos son resultado da primeira das d\u00faas sesi\u00f3ns de gravaci\u00f3ns que realizaron en 2007 e amosan unha cara m\u00e1is sinxela da banda."}
{"id": "326233", "revid": "1131", "url": "https://gl.wikipedia.org/wiki?curid=326233", "title": "State Farm Arena", "text": "O State Farm Arena \u00e9 un pavill\u00f3n polideportivo cuberto situado na cidade de Atlanta (Xeorxia, Estados Unidos). Actualmente, \u00e9 sede do equipos de baloncesto Atlanta Dream (WNBA) e Atlanta Hawks (NBA). Tam\u00e9n albergou os partidos de h\u00f3ckey sobre xeo dos Atlanta Thrashers da NHL entre 1999 e 2011, ano no que o equipo se converteu nos Winnipeg Jets, mudando de cidade. Ten capacidade para 18.047 espectadores, a cal pode variar en funci\u00f3n do espect\u00e1culo acollido. Foi inaugurado o 18 de setembro de 1999."}
{"id": "326237", "revid": "56817", "url": "https://gl.wikipedia.org/wiki?curid=326237", "title": "Cassadaga", "text": "Cassadaga \u00e9 o s\u00e9timo \u00e1lbum da banda estadounidense de indie rock Bright Eyes, publicado o 10 de abril de 2007 a trav\u00e9s do selo Saddle Creek Records. No ano 2006 o grupo gravou entre 25 e 30 canci\u00f3ns, das cales 13 aparecen neste traballo. O disco foi chamado as\u00ed polo pobo de Cassadaga, Florida, unha comunidade de mediums e seguidores do espiritualismo.\nZ Berg de The Like, Sherri DuPree e Stacy King de Eisley, ademais da artista en solitario Rachael Yamagata, aparecen no \u00e1lbum. O seu primeiro sinxeo, \"Four Winds\", foi editado o 6 de marzo de 2007, no EP \"Four Winds\" con 5 caras-b que non aparecen en \"Cassadaga\".\nListaxe de canci\u00f3ns.\nTodos os temas compostos por Conor Oberst, ag\u00e1s onde se indique."}
{"id": "326238", "revid": "5863", "url": "https://gl.wikipedia.org/wiki?curid=326238", "title": "Marisol Pi\u00f1eiro", "text": "Mar\u00eda Soledad Pi\u00f1eiro Mart\u00ednez, nada en Carnota o 1 de outubro de 1968, \u00e9 unha mestra e pol\u00edtica galega do PPdeG.\nTraxectoria.\nDiplomada en Maxisterio pola Universidade de Santiago de Compostela. Foi mestra de educaci\u00f3n de adultos. Foi coordinadora de iniciativas comunitarias de creaci\u00f3n de emprego no Instituto de Desenvolvemento Comunitario de Galicia. Foi concelleira do PP en Carnota de 1999 a 2007 e en 2007 foi tenenta de alcalde. Pertence \u00e1 Xunta Directiva do PP da Coru\u00f1a. Foi deputada no Parlamento de Galicia en 2009 substitu\u00edndo a Diego Calvo Pouso e volveu ser deputada en 2012 substitu\u00edndo a \u00c1lvaro P\u00e9rez L\u00f3pez. Procesada en decembro de 2015 polo TSXG por un presunto delito de prevaricaci\u00f3n pola contrataci\u00f3n irregular dunha traballadora no Concello de Carnota cando era tenenta de alcalde, dimitiu como deputada."}
{"id": "326239", "revid": "1888", "url": "https://gl.wikipedia.org/wiki?curid=326239", "title": "Mar\u00eda Soledad Pi\u00f1eiro Mart\u00ednez", "text": ""}
{"id": "326240", "revid": "1888", "url": "https://gl.wikipedia.org/wiki?curid=326240", "title": "Marisol Pi\u00f1eiro Mart\u00ednez", "text": ""}
{"id": "326241", "revid": "56817", "url": "https://gl.wikipedia.org/wiki?curid=326241", "title": "Horn of Plenty", "text": "Horn of Plenty \u00e9 o \u00e1lbum de estrea da banda estadounidense de indie rock Grizzly Bear, publicado o 9 de novembro de 2004 a trav\u00e9s do selo Kanine. Principalmente \u00e9 un \u00e1lbum en solitario do membro fundador Edward Droste, pero tam\u00e9n conta con contribuci\u00f3ns do futuro bater\u00eda Christopher Bear. En 2006 o grupo publicou un EP, \"Sorry for the Delay\", con canci\u00f3ns gravadas durante o mesmo per\u00edodo."}
{"id": "326242", "revid": "1888", "url": "https://gl.wikipedia.org/wiki?curid=326242", "title": "Ram\u00f3n Lugr\u00eds P\u00e9rez", "text": ""}
{"id": "326243", "revid": "13293", "url": "https://gl.wikipedia.org/wiki?curid=326243", "title": "O Chao do Monte, Santo Andr\u00e9 de Castro, Lugo", "text": ""}
{"id": "326245", "revid": "1505", "url": "https://gl.wikipedia.org/wiki?curid=326245", "title": "O Agro do Santo, Santo Andr\u00e9 de Castro, Lugo", "text": "O Agro do Santo \u00e9 un lugar na parroquia de Santo Andr\u00e9 de Castro, concello de Lugo. Tam\u00e9n \u00e9 co\u00f1ecido como o Chao do Monte. O r\u00edo de San Mamede desemboca no Mi\u00f1o a pouca distancia."}
{"id": "326246", "revid": "865", "url": "https://gl.wikipedia.org/wiki?curid=326246", "title": "Devil Between My Toes", "text": "Devil Between My Toes \u00e9 a segunda edici\u00f3n e primeiro \u00e1lbum da banda estadounidense de indie rock Guided by Voices, publicado o 15 de febreiro de 1987 a trav\u00e9s do selo Schwa. S\u00f3 se lanzaron 300 copias do vinilo orixinal, e en 1993 o selo Get Happy! reeditou o \u00e1lbum en Alema\u00f1a publicando 1.000 unidades."}
{"id": "326247", "revid": "75439", "url": "https://gl.wikipedia.org/wiki?curid=326247", "title": "SCUMM", "text": "SCUMM (Script Creation Utility for Maniac Mansion en ingl\u00e9s, \"Utilidade de creaci\u00f3n de gui\u00f3ns para Maniac Mansion\") at\u00f3pase a medio cami\u00f1o entre unha linguaxe e un motor para videoxogos para aventuras gr\u00e1ficas. SCUMM foi creado por Lucasfilm Games (despois co\u00f1ecida como LucasArts) e desenvolvido por Aric Wilmunder e Ron Gilbert para o seu videoxogo Maniac Mansion en 1987, considerado como unha das primeiras aventuras gr\u00e1ficas da historia dos videoxogos. Foi o motor de aventuras gr\u00e1ficas m\u00e1is popular nos anos oitenta e principios dos noventa, tendo en AGI e SCI de Sierra On-Line os seus principais competidores.\nSCUMM permit\u00eda aos dese\u00f1adores de xogos crearen lugares, obxectos e secuencias de di\u00e1logos sen necesidade de escribir na mesma linguaxe coa que se escribira o c\u00f3digo fonte do xogo.\nVersi\u00f3ns.\nVersi\u00f3n 5.\nNota: A tecnolox\u00eda iMUSE foi implementada nesta versi\u00f3n de SCUMM.\nVideoxogos que usan SCUMM.\nLucasFilm Games/LucasArts.\nA\u00ednda que a ferramenta ScummVM provocou que os xogos baseados en SCUMM volvesen a co\u00f1ecerse na actualidade, non t\u00f3dolos xogos compatibles coa m\u00e1quina virtual est\u00e1n baseados nesa plataforma."}
{"id": "326250", "revid": "1505", "url": "https://gl.wikipedia.org/wiki?curid=326250", "title": "Rego de Argusende", "text": "O rego de Argusende \u00e9 un pequeno afluente do curso alto do r\u00edo Mi\u00f1o pola s\u00faa marxe esquerda. O seu curso discorre polo concello de Lugo.\nCurso.\nNace a pouca distancia da aldea da G\u00e1ndara (Santa Comba), debaixo dunha planta de procesado de madeira, e atravesa a autov\u00eda A-54. Preto de Albares recibe a un pequeno regato pola marxe esquerda. O tramo final descende por unha valgada suave e introd\u00facese por un cano na antiga depuradora de Lugo, onde desemboca no Mi\u00f1o pola marxe esquerda."}
{"id": "326251", "revid": "89787", "url": "https://gl.wikipedia.org/wiki?curid=326251", "title": "Reacci\u00f3n de Maillard", "text": "Co nome de reacci\u00f3n de Maillard (tecnicamente: \"glicosilaci\u00f3n ou glicaci\u00f3n non encim\u00e1tica de prote\u00ednas\") des\u00edgnase un conxunto moi complexo de reacci\u00f3ns qu\u00edmicas nas que se producen melanoidinas coloreadas que van desde o amarelo claro deica o caf\u00e9 moi escuro e mesmo o negro, ademais de diferentes compostos arom\u00e1ticos. Para que as transformaci\u00f3ns te\u00f1an lugar, son necesarios un azucre redutor (cetosa ou aldosa) e un grupo amino lbre, procedente dun amino\u00e1cido ou dunha prote\u00edna. A reacci\u00f3n de Maillard pode acontecer durante o quentamento dos alimentos ou durante o seu almacenamento prolongado. A esta reacci\u00f3n d\u00e9bese a cor casta\u00f1a da codia da carne coci\u00f1ada ou do pan cocido ao forno. Os produtos maioritarios destas reacci\u00f3ns son mol\u00e9culas c\u00edclicas e polic\u00edclicas, que achegan sabor e aroma aos alimentos, a\u00ednda que tam\u00e9n poden orixinarse alg\u00fans que poden ser carcin\u00f3xenos.\nNo proceso da reacci\u00f3n x\u00e9ranse centos de compostos saborosos diferentes. Estes compostos, \u00e1 s\u00faa vez, degr\u00e1danse para formar m\u00e1is compostos saborosos novos, e as\u00ed sucesivamente. Cada tipo de alimento ten un conxunto distintivo de compostos saborosos que se forman durante a reacci\u00f3n de Maillard. Nestas reacci\u00f3ns o grupo carbonilo reactivo do azucre reacciona co grupo amino nucleof\u00edlico do amino\u00e1cido, e forma unha complexa mestura de mol\u00e9culas pouco caracterizadas responsables do conxunto de olores e sabores. Este proceso \u00e9 acelerado nun ambiente alcalino (por iso, por exemplo, eng\u00e1dese sosa c\u00e1ustica para escurecer os pretzels), xa que os grupos amino (RNH3+) son desprotonados e, por tanto, incrementan o seu car\u00e1cter nucleof\u00edlico. O tipo de amino\u00e1cido determina o sabor resultante. Esta reacci\u00f3n \u00e9 a base da industria dos saborizantes. A altas temperaturas, pode formarse un potencial carcin\u00f3xeno chamado acrilamida.\nHistoria.\nO primeiro en describir esta reacci\u00f3n foi o qu\u00edmico franc\u00e9s Louis-Camille Maillard a comezos do s\u00e9culo XX. En 1912 Maillard (1878-1936) demostrou que os pigmentos marr\u00f3ns e os pol\u00edmeros que se orixinan durante a pir\u00f3lise (degradaci\u00f3n qu\u00edmica producida unicamente por calor) lib\u00e9ranse ao producirse a reacci\u00f3n dun grupo amino cun grupo carbonilo, polo xeral dun azucre redutor. O mecanismo non se describiu en m\u00e1is detalle ata 1953 cando o qu\u00edmico John E. Hodge estudou as complexas reacci\u00f3ns que se producen. A\u00ednda non se esclareceron todos os aspectos das reacci\u00f3ns de Maillard.\nCondici\u00f3ns da reacci\u00f3n.\nA reacci\u00f3n de Maillard \u00e9 notablemente complexa. Unha sinxela ilustraci\u00f3n disto \u00e9 que a reacci\u00f3n da glicosa con amon\u00edaco rende a formaci\u00f3n de m\u00e1is de quince compostos, mentres que a de glicosa con glicina d\u00e1 lugar a m\u00e1is de 24.\nA\u00ednda que as transformaci\u00f3ns da reacci\u00f3n de Maillard poden ter lugar en variadas condici\u00f3ns, os seguintes factores infl\u00faen nela:\nFases da reacci\u00f3n.\nNa reacci\u00f3n de Maillard hai catro fases sucesivas, que son as que se enumeran a continuaci\u00f3n:\nMecanismo qu\u00edmico.\nM\u00e1is en detalle, o mecanismo qu\u00edmico da reacci\u00f3n \u00e9 o seguinte:\nA cadea aberta do produto de Amadori sofre unha posterior deshidrataci\u00f3n e desaminaci\u00f3n para producir dicarbonilos.\nEste \u00e9 un intermediario crucial.\nOs dicarbonilos reaccionan con aminas para producir aldehido de Strecker por medio dunha degradaci\u00f3n de Strecker.\nPode xerarse como subproduto o composto posiblemente cancer\u00edxeno acrilamida por reacci\u00f3n de Maillard entre azucres e amino\u00e1cidos, especialmente asparaxina.\nA reacci\u00f3n de Maillard nos alimentos.\nA reacci\u00f3n de Maillard, un dos mecanismos do \"dourado non encim\u00e1tico\" dos alimentos, xera moitas das cores, sabores e aromas existentes nos alimentos. Por exemplo, os seguintes:\nO composto 6-acetil-1,2,3,4-tetrahidropiridina (na imaxe) \u00e9 o que causa o olor das galletas ou do pan, pombi\u00f1as de millo, e produtos de tortas. O composto qu\u00edmico 2-acetil-1-pirrolina (na imaxe) \u00e9 o responsable dos sabores arom\u00e1ticos nas variedades de arroz coci\u00f1ado. Ambos os compostos te\u00f1en un nivel olfactivo por debaixo de 0,06 ng/L.\nDebe distinguirse a reacci\u00f3n de Maillard da caramelizaci\u00f3n. A caramelizaci\u00f3n \u00e9 un proceso completamente diferente, a\u00ednda que o seu resultado sexa similar \u00e1 vista e ao padal. A caramelizaci\u00f3n pode \u00e1s veces causar que alg\u00fans alimentos collan cor marr\u00f3n, igual que na reacci\u00f3n de Maillard, pero por un proceso distinto. Ambos os procesos son promovidos polo quentamento, pero na reacci\u00f3n de Maillard est\u00e1n implicados os amino\u00e1cidos, mentres que a caramelizaci\u00f3n \u00e9 simplemente a pir\u00f3lise de certos azucres. Os caramelos feitos con leite e azucre si son resultado da reacci\u00f3n de Maillard, xa que o letie ten moitas prote\u00ednas.\nNos ensilados de herba, un exceso de calor pode producir unha reacci\u00f3n de Maillard, que reduce a cantidade de enerx\u00eda e prote\u00ednas que quedan dispo\u00f1ibles para que os animais se alimenten do ensilado.\nUso na coci\u00f1a.\nCando se coci\u00f1an lentamente vexetais (que conte\u00f1en azucres) e se lles engade un alimento cun contido prote\u00ednico, prod\u00facese a reacci\u00f3n de Maillard. O resultado final \u00e9 a xeraci\u00f3n dunha concentraci\u00f3n de sabores e un torrado superficial do alimento, consigu\u00edndose efectos moi saborosos. \u00c9 moi importante que a intensidade da calor emitida polo foco calor\u00edfico sexa directamente proporcional ao grosor da peza de alimento quentada, e que esta se aplique durante o tempo xusto, para non chegar a queimalo nin resecalo por \"exceso de cocci\u00f3n\" (isto produce efectos nocivos). Os alimentos que se fan \u00e1 prancha poden ser pezas pequenas, ou cortados en cachos non moi pequenos. Ao contraio, no forno poden facerse pezas meirandes ou alimentos sen cortar en cachos.\nPara acelerar a reacci\u00f3n p\u00f3dense empregar soluci\u00f3ns de azucres nas prote\u00ednas. Por exemplo, o pato laqueado ao estilo Pek\u00edn c\u00f3brese durante varios d\u00edas cunha capa de mel. \u00c1 inversa, os alimentos con azudres ou amid\u00f3n poden rociarse cunha soluci\u00f3n de prote\u00ednas hidrolizadas como o prebe de soia, que acelera a aparici\u00f3n dunha cor dourada. Como os azucres sinxelos reaccionan m\u00e1is r\u00e1pido, moitos prebes para grelladas conte\u00f1en alg\u00fan \u00e1cido, como zume de lim\u00f3n ou vinagre, que rompen a sacarosa do azucre com\u00fan en frutosa e glicosa.\nFisiolox\u00eda.\nA reacci\u00f3n de Maillard tam\u00e9n ocorre no corpo humano de forma natural. \u00c9 un paso na formaci\u00f3n de endoprodutos de glicaci\u00f3n avanzada (EGAs; en ingl\u00e9s, AGEs). Poden reastrearse medindo a pentosidina.\nA\u00ednda que a reacci\u00f3n de Maillard foi estudada m\u00e1is amplamente nos alimentos, tam\u00e9n presenta unha correlaci\u00f3n con moitas doenzas humanas, especialmente as oculares dexenerativas. En xeral, estas doenzas d\u00e9bense \u00e1 acumulaci\u00f3n de EGAs nos \u00e1cidos nucleicos, prote\u00ednas e l\u00edpidos. A\u00ednda que os EGAs te\u00f1en numerosas orixes, poden formarse tam\u00e9n a partir da oxidaci\u00f3n e deshidrataci\u00f3n de adutos de Amadori, os cales son o produto de reacci\u00f3ns de Maillard non encim\u00e1ticas. Ademais das doenzas oculares, cuxa correlaci\u00f3n coa qu\u00edmica de Maillard foi estudada m\u00e1is recentemente, tam\u00e9n se probou que a formaci\u00f3n de EGAs pode contribu\u00edr a unha ampla variedade de doenzas humanas entre as que est\u00e1n as complicaci\u00f3ns diab\u00e9ticas, fibrose pulmonar, e neurodexeneraci\u00f3n. O axente fluorodesoxiglicosa, usado para obter imaxes de tomograf\u00eda de emisi\u00f3n de positr\u00f3ns, sofre unha reacci\u00f3n de Maillard para formar fluorodesoxiglicosilamina.\nSuxeriuse que certos sistemas receptores do corpo evolucionaron para eliminar as mol\u00e9culas modificadas por glicaci\u00f3n, como os EGAs, para anular os seus efectos. Os efectos adversos da acumulaci\u00f3n de EGAs parecen estar mediados por numerosos receptores de EGAs diferentes. Exemplos son: AGE-R1, galectina-3, CD36, e, principalmente, o RAGE (o receptor de EGAs).\nA glicaci\u00f3n avanzada en numerosas localizaci\u00f3ns dentro dos ollos \u00e9 prexudicial. Na c\u00f3rnea, cuxas c\u00e9lulas endoteliais expresan o RAGE e a galectina-3, a acumulaci\u00f3n de AGEs est\u00e1 asociada cun estroma corneal engrosado, edema corneal, e cambios morfol\u00f3xicos nos pecientes con diabete. Dentro do cristalino, a qu\u00edmica de Maillard foi estudada estensamente no contexto da formaci\u00f3n de cataratas. A glicaci\u00f3n avanzada altera a integridade da membrana fibrosa do cristalino, e os compostos dicarbonilo causan un incremento da formaci\u00f3n de agregados no cristalino. Este efecto est\u00e1 exacerbado tanto na diabete coma no envellecemento. Ademais, crese que os compostos que inhiben os EGAs son efectivos na prevenci\u00f3n da formaci\u00f3n de cataratas nos diab\u00e9ticos.\nA glicaci\u00f3n nas reacci\u00f3ns de Maillard pode levar \u00e1 desestabilizaci\u00f3n da estrutura do xel do humor v\u00edtreo do ollo por medio dunha innecesaria formaci\u00f3n de pontes cruzadas entre as fibrilas de col\u00e1xeno. De novo, este proceso obs\u00e9rvase m\u00e1is frecuentemente en pacientes diab\u00e9ticos.\nNa retina, a acumulaci\u00f3n de EGAs nas drusas e na membrana de Bruch foi asociada coa idade, e foi observada con moit frecuencia en pacientes de dexeneraci\u00f3n macular asociada coa idade. Isto manif\u00e9stase polo engrosamento da membrana de Bruch. Ademais, observouse que os niveis de EGAs increm\u00e9ntanse coa idade na lamina cribrosa escleral, e os produtos da reacci\u00f3n de Maillard observ\u00e1ronse tam\u00e9n al\u00ed.\nMoitas doenzas oculares, especialmente a retinopat\u00eda diab\u00e9tica, poden previrse inhibindo a reacci\u00f3n de Maillard. Isto pode conseguirse de diferentes modos: impedindo a formaci\u00f3n de AGEs, reducino a efectividade da v\u00eda de sinalizaci\u00f3n de EGAs e as interacci\u00f3ns receptor-ligando, ou rompendo os enlaces cruzados dos EGAs. Este \u00faltimo m\u00e9todo xa se conseguiu aplicar en certa medida co f\u00e1rmaco alagebrium, a\u00ednda que a s\u00faa efectividade contra a retinopat\u00eda \u00e9 desco\u00f1ecida. Outro m\u00e9todo \u00e9 o uso de amadorinas, que poden impedir formaci\u00f3n de intermediarios da reacci\u00f3n de Amadori, que forman EGAs, ao buscaren os carbonilos reactivos."}
{"id": "326252", "revid": "23204", "url": "https://gl.wikipedia.org/wiki?curid=326252", "title": "Manuel Vid\u00e1n", "text": "Manuel Vid\u00e1n Torreira, nado en Santiago de Compostela o 21 de febreiro de 1924 e finado na Coru\u00f1a o 29 de xullo de 2019, foi un fil\u00f3logo e historiador galego.\nTraxectoria.\nCatedr\u00e1tico de lat\u00edn de ensino medio. Formou un grupo con outros mozos do seu tempo como Xos\u00e9 Lu\u00eds Franco Grande, Ram\u00f3n Lugr\u00eds, Gonzalo Rodr\u00edguez Mourullo, Baldomero Cores ou Francisco Otero Guldr\u00eds, que deu orixe \u00e1 Xeraci\u00f3n das Festas Minervais. Colaborou na traduci\u00f3n ao galego da Biblia e traduciu textos de Plat\u00f3n. Publicou traballos acad\u00e9micos e de investigaci\u00f3n sobre a historia da lingua galega. Colaborou en \"La Voz de Galicia\" nas secci\u00f3ns \"A nosa fala\" e \"Verbalia\"."}
{"id": "326253", "revid": "1888", "url": "https://gl.wikipedia.org/wiki?curid=326253", "title": "Manuel Vid\u00e1n Torreira", "text": ""}
{"id": "326254", "revid": "89787", "url": "https://gl.wikipedia.org/wiki?curid=326254", "title": "Francisco Otero Guldr\u00eds", "text": "Francisco Otero Guldr\u00eds, nado en Santiago de Compostela o 19 de setembro de 1928 e finado en Vigo o 21 de setembro de 2019, foi un avogado e xornalista galego.\nTraxectoria.\nLicenciado en Dereito e Graduado Social. Formou un grupo con outros mozos do seu tempo (Xos\u00e9 Lu\u00eds Franco Grande, Ram\u00f3n Lugr\u00eds, Gonzalo Rodr\u00edguez Mourullo, Baldomero Cores e Manuel Vid\u00e1n) que deu orixe \u00e1 Xeraci\u00f3n das Festas Minervais. Colaborou en \"La Voz de Galicia\", \"El Correo Gallego\", \"La Noche\" e \"Opini\u00f3n Gallega\". Estableceuse en Vigo como letrado e redactor de \"El Pueblo Gallego\", e en 1978 foi elixido presidente da Asociaci\u00f3n da Prensa de Vigo. Colaborou na \"Gran Enciclopedia Galega Silverio Ca\u00f1ada\".\nVida persoal.\nCasou con Nieves e tivo cinco fillos: Francisco Abel, Jos\u00e9 \u00c1ngel, Carmen Rosa, Nieves Pilar e Emma. Foi soterrado no cemiterio de Pereir\u00f3."}
{"id": "326255", "revid": "1888", "url": "https://gl.wikipedia.org/wiki?curid=326255", "title": "Otero Guldr\u00eds", "text": ""}
{"id": "326259", "revid": "17467", "url": "https://gl.wikipedia.org/wiki?curid=326259", "title": "Copa Mundial da FIFA 2006", "text": ""}
{"id": "326261", "revid": "5863", "url": "https://gl.wikipedia.org/wiki?curid=326261", "title": "Xos\u00e9 Carlos Ba\u00f1os M\u00e1rquez", "text": ""}
{"id": "326262", "revid": "5863", "url": "https://gl.wikipedia.org/wiki?curid=326262", "title": "Andr\u00e9s Avelino Barbeito Hermosilla", "text": ""}
{"id": "326263", "revid": "23204", "url": "https://gl.wikipedia.org/wiki?curid=326263", "title": "Xulio Abalde", "text": "Xulio Ernesto Abalde Alonso, nado en Vigo en 1956, \u00e9 un cient\u00edfico galego, profesor universitario e actual reitor da universidade da Coru\u00f1a.\nTraxectoria.\nLicenciouse en Biolox\u00eda en 1978 pola Universidade de Santiago de Compostela. No ano 1982 comeza a investigar no campo das microalgas baixo a supervisi\u00f3n de Jaime F\u00e1bregas, e dout\u00f3rase en 1985. Trasl\u00e1dase como docente ao campus da Coru\u00f1a, e de a\u00ed ao campus de Lugo, e en 1987 regresa \u00e1 matriz santiaguesa cun posto de profesor contratado e ao ano seguinte de profesor titular da \u00e1rea de microbiolox\u00eda. Coa creaci\u00f3n das tres universidades galegas, en 1991 incorp\u00f3rase \u00e1 Universidade da Coru\u00f1a, onde \u00e9 docente dende aquela.\nAs s\u00faas li\u00f1as de pescuda viran ao redor da produci\u00f3n masiva de microalgas e o seu aproveitamento en acuicultura e alimentaci\u00f3n animal, ao redor da fisiolox\u00eda das microalgas sometidas a situaci\u00f3ns de estr\u00e9s producido pola contaminaci\u00f3n.\nFoille concedida a praza de catedr\u00e1tico de microbiolox\u00eda. Administrativamente ocupou cargos internos no seu departamento e en 2005 foi nomeado director da Axencia para a Calidade do Sistema Universitario de Galicia, cargo que ocupa ata 2009. En 2011 forma parte do equipo co que Xos\u00e9 Lu\u00eds Armesto concorre ao reitorado e ocupa logo da s\u00faa vitoria o vicerreitorado de \"T\u00edtulos, Calidade e Innovaci\u00f3n Tecnol\u00f3xica\".\nElecci\u00f3ns a reitor.\nNas elecci\u00f3ns ao reitorado de decembro de 2015 presentouse como candidato da li\u00f1a continu\u00edsta, chamada \"Nova Luce\". Neses comicios obtivo unha ampla vitoria (3445 votos a 2805) fronte ao opositor Daniel Pena.\nNas elecci\u00f3ns celebradas en decembro de 2019 revalidou o cargo co 70 % dos votos, desta vez con Fernando Mart\u00ednez Abella como rival.\nVida persoal.\nEst\u00e1 casado e ten dous fillos."}
{"id": "326264", "revid": "839", "url": "https://gl.wikipedia.org/wiki?curid=326264", "title": "Mary Frere", "text": "Mary Eliza Isabella Frere (1845\u20131911) (alias \"May\") foi unha autora inglesa de obras sobre a India. En 1868 Frere publicou a primeira compilaci\u00f3n en ingl\u00e9s de contos indios \"Old Deccan Days\".\nPrimeiros anos.\nFrere naceu en Gloucestershire, Inglaterra, o 11 de agosto de 1845. Foi a maior de cinco fillos. A familia viviu en Wimbledon, onde Mary recibiu educaci\u00f3n privada. O pai de Mary servira na administraci\u00f3n colonial na India dende 1834, e en 1862 foi designado gobernador de Bombai.\nObras publicadas.\nFrere publicou varios poemas e obras. A m\u00e1is popular foi \"Old Deccan Days; or, Hindoo Fairy Legends, Current in Southern India. Collected From Oral Tradition\", impreso en 1868, con ilustraci\u00f3ns da s\u00faa irm\u00e1 Catherine Frances Frere. Segundo a introduci\u00f3n de Frere, comezou a s\u00faa colecci\u00f3n de folclore indio durante unhas longas viaxes co seu pai. A s\u00faa \u00fanica compa\u00f1a feminina era unha asistenta nativa chamada Anna Liberata de Souza, quen descend\u00eda de cristi\u00e1ns da casta Lingaet de Maharashtra. O que comezou sendo unha simple leria entre as mulleres rematou en rexistro e estudo da cultura india. O pai de Frere corrixiu a obra e escribiu unha introduci\u00f3n \u00e1 primeira edici\u00f3n de \"Old Deccan Days\". O orientalista Max M\u00fcller revisou a colecci\u00f3n de Frere e escribiu que semellaba unha traduci\u00f3n directa do s\u00e1nscrito antigo. A completa fundamentaci\u00f3n e a secci\u00f3n \"Narrator's Narrative\" que conta a vida de De Souza, prov\u00e9n \u00e1 obra dunha base pouco habitual na \u00e9poca, pondo os textos no contexto da dif\u00edcil vida da narradora local. O libro foi un \u00e9xito; na \u00e9poca da s\u00faa terceira edici\u00f3n inglesa (1881) imprimiuse en lingua alem\u00e1, h\u00fangara, danesa, marathi, hindi e gujarati.\nNa introduci\u00f3n ao seu volume de contos indios de 1892, Joseph Jacobs reimprimiu e reco\u00f1eceu a contribuci\u00f3n de Frere a eles:\n\"A\u00ednda que os contos de fadas indios son os primeiros en existir, dende outro punto de vista tam\u00e9n son, por\u00e9n, os m\u00e1is novos. Pois s\u00f3 ha uns vinte cinco anos que a se\u00f1orita Frere comezou a moderna recompilaci\u00f3n de contos populares indios co seu encantador \"Old Deccan Days\".\"\nMorte e sepultura.\nFrere morreu en Sussex o 26 de marzo de 1911. Est\u00e1 sepultada no cemiterio de Brookwood."}
{"id": "326265", "revid": "89787", "url": "https://gl.wikipedia.org/wiki?curid=326265", "title": "Alejandra Murgu\u00eda", "text": "Alejandra Mart\u00ednez-Murgu\u00eda de Castro, m\u00e1is co\u00f1ecida como Alejandra Murgu\u00eda, nada en Santiago de Compostela o 12 de maio de 1859 e finada na Coru\u00f1a o 22 de marzo de 1937, foi unha debuxante galega.\nTraxectoria.\nFoi a filla m\u00e1is vella de Manuel Murgu\u00eda e Rosal\u00eda de Castro (que casaran o 10 de outubro de 1858 na igrexa de San Ildefonso de Madrid) e afillada de Alejandro Chao. Alejandra foi, canda Seraf\u00edn Avenda\u00f1o, mestra do seu irm\u00e1n, o pintor Ovidio Murgu\u00eda.\nRexeitou unha praza de restauradora no Museo do Prado. Colaborou en \"La Ilustraci\u00f3n Gallega y Asturiana\", na que dese\u00f1ou a cabeceira que se empregou dende o 20 de xullo de 1879.\nNa s\u00faa mocidade foi noiva de Joaqu\u00edn Arias Sanjurjo, mais non chegaron a casar, ao pouco de finar Rosal\u00eda, porque Murgu\u00eda a disuadiu. Finou solteira e sen descendencia."}
{"id": "326266", "revid": "5863", "url": "https://gl.wikipedia.org/wiki?curid=326266", "title": "Alejandra Murgu\u00eda Castro", "text": ""}
{"id": "326267", "revid": "25871", "url": "https://gl.wikipedia.org/wiki?curid=326267", "title": "Suria (deus)", "text": "Suria ou Surya en s\u00e1nscrito \u0938\u0942\u0930\u094d\u092f (s\u016brya) \u00e9 o Deus do Sol, adorado nos Vedas, as Escrituras Sagradas da India.\nFillo de Aditi (Espazo), a Nai de todos os deuses.\nEsposo de Sa\u00f1j\u00f1\u0101 (Conciencia Espiritual).\nOs seus seguidores eran co\u00f1ecidos como S\u016bryabhaktas.\nHabitaba a esfera solar (S\u016bryaloka) e o seu Reino estend\u00edase ata S\u016bryama\u1e47\u1e0dala, a extensi\u00f3n do espazo ata onde chegan os raios do Sol.\nSegundo a lenda Suria b\u00e1\u00f1ase todas as postas de sol nos sagrados r\u00edos Ganxes e Iamuna.\nEp\u00edtetos.\nDina-kara (Criador do D\u00eda); Arha-pati (Se\u00f1or do D\u00eda); Loka-cak\u1e63us (O Ollo do Mundo); Karma-Sakch\u00ee (Testemu\u00f1a dos actos dos homes); Sahasra-kira\u1e47a (O Provisto de Mil Raios) e Graha-r\u0101j\u0101 (Rei das Constelaci\u00f3ns)"}
{"id": "326269", "revid": "22570", "url": "https://gl.wikipedia.org/wiki?curid=326269", "title": "Juan Antonio Gonz\u00e1lez-Iglesias", "text": "Juan Antonio Gonz\u00e1lez-Iglesias, nado en Salamanca en 1964, \u00e9 un poeta, tradutor e latinista espa\u00f1ol.\nTraxectoria.\nLicenciouse en linguas cl\u00e1sicas pola universidade de Salamanca, e doutorouse na mesma universidade cunha tese doutoral sobre o x\u00e9nero do di\u00e1logo latino, dirixida por Carmen Codo\u00f1er. Formouse posteriormente en Teor\u00eda da Literatura e da Arte en Florencia e na Escola de Altos Estudos en Ciencias Sociais de Par\u00eds. \u00c9 profesor titular de Filolox\u00eda Latina na Universidade de Salamanca.\nComo poeta, foi antologado en \"Selecci\u00f3n Nacional, \u00faltima poes\u00eda espa\u00f1ola\", de Jos\u00e9 Luis Garc\u00eda Mart\u00edn (1995) e en \"Feroces: muestra de las actitudes radicales, marginales y heterodoxas en la \u00faltima poes\u00eda espa\u00f1ola\" (1998) de Isla Correyero.\nTen sido cr\u00edtico literario nos suplementos culturais dos xornais \"ABC\" e \"El Pa\u00eds\"."}
{"id": "326271", "revid": "17347", "url": "https://gl.wikipedia.org/wiki?curid=326271", "title": "Observatorio Astron\u00f3mico da Universidade de Santiago", "text": ""}
{"id": "326273", "revid": "56817", "url": "https://gl.wikipedia.org/wiki?curid=326273", "title": "Les Merveilles de Rigomer", "text": "Les Merveilles de Rigomer, \u00e9 unha novela an\u00f3nima francesa composta en verso cara o ano 1250. A novela retoma a materia de Breta\u00f1a.\nAutor\u00eda.\nNon se co\u00f1ece a identidade do autor, mais de acordo ao propio texto (verso 1 e 6430) ch\u00e1mase Jehan. Tam\u00e9n deduciuse o labor dun \"remanieur\", que engadir\u00eda as partes protagonizadas por Lanzarote e o rei Artur.\nEstrutura.\nEn xeral a novela pode dividirse en tres partes.\nParte 1 (v. 1-6402): Unha doncela chega \u00e1 corte do rei Artur e prop\u00f3n aos seus cabaleiros venceren os encantamentos do castelo de Rigomer, en Irlanda, onde os cabaleiros fican atrapados baixo diversos encantamentos. Lanzarote supera varias probas ata chegar a Rigomer. Al\u00ed resulta enfeitizado por unha lanza e un anelo m\u00e1xicos e conv\u00e9rtese en coci\u00f1eiro do castelo.\nParte 2 (v. 6403-14776): Galv\u00e1n e cincuenta e sete cabaleiros marchan a liberaren a Lanzarote e atravesan diversas aventuras ata conseguilo.\nParte 3 (v. 14777-15916): Galv\u00e1n, quen como vencedor dos encantamentos de Rigomer debese casar con Dionise, a se\u00f1ora do lugar, declina facelo e promete buscarlle un marido na corte de Artur.\nFinalmente eng\u00e1dese un relato onde recomezan as aventuras cando Artur volve a partir con Lanzarote (v. 15917-17271) mais finalmente a narraci\u00f3n fica truncada.\nFontes.\nA novela ten unha clara dependencia da obra de Chr\u00e9tien de Troyes. Amais, a partida de cabaleiros \u00e1 procura das marabillas de Rigomer reproduce o grupo de cabaleiros que parte \u00e1 busca do Graal no ciclo da Vulgata Lanzarote-Graal e o episodio final protagonizado por Artur reproduce o di\u00e1logo entre Carlomagno e a s\u00faa esposa na \"Peregrinaci\u00f3n de Carlomagno\"."}
{"id": "326275", "revid": "23204", "url": "https://gl.wikipedia.org/wiki?curid=326275", "title": "Villa Epecu\u00e9n", "text": "Villa Epecu\u00e9n \u00e9 unha cidade arxentina despoboada na ribeira leste do Lago Epecu\u00e9n, no partido de Adolfo Alsina, na provincia de Buenos Aires.\nDescrici\u00f3n.\nFoi un centro tur\u00edstico co\u00f1ecido polo lago hom\u00f3nimo e as s\u00faas salgadas augas, onde cunha poboaci\u00f3n de 1.500 persoas, atenderon uns 20.000 turistas ao ano, ata que chega o fatal d\u00eda do 10 de novembro de 1985, inundase unha gran parte da cidade polo costado do lago uns 10 metros de profundidade, despois dunhas fortes choivas seguidos dos intensos invernos. As persoas fuxiron, das cales alg\u00fans foron para Carhu\u00e9. No 2013, unha gran parte da auga salgada retirouse e grazas a iso, Epecu\u00e9n volveu a ter turistas visitando os seus restos e paisaxes."}
{"id": "326276", "revid": "1131", "url": "https://gl.wikipedia.org/wiki?curid=326276", "title": "Amway Center", "text": "O Amway Center \u00e9 un pavill\u00f3n polideportivo cuberto situado na cidade de Orlando (Florida, Estados Unidos). Actualmente, \u00e9 sede do equipo de baloncesto Orlando Magic (NBA), as\u00ed como dos Orlando Predators de f\u00fatbol americano a 8 e dos Orlando Solar Bears de h\u00f3ckey sobre xeo. Ten capacidade para 18.846 espectadores para partidos da NBA, a cal pode variar en funci\u00f3n do espect\u00e1culo acollido. Inaugurado o 1 de outubro de 2010, antes da s\u00faa apertura os Magic xogaban no Amway Arena."}
{"id": "326281", "revid": "1131", "url": "https://gl.wikipedia.org/wiki?curid=326281", "title": "Spectrum Center", "text": "O Spectrum Center \u00e9 un pavill\u00f3n polideportivo cuberto situado na cidade de Charlotte (Carolina do Norte, Estados Unidos). Actualmente, \u00e9 sede do equipo de baloncesto Charlotte Hornets da National Basketball Association (NBA). Ten capacidade para 19.077 espectadores para partidos de baloncesto, expand\u00edbeis at\u00e9 os 20.200 en ocasiones especiais. Inaugurado o 21 de outubro de 2005, at\u00e9 2008 foi chamado Charlotte Bobcats Arena."}
{"id": "326282", "revid": "12452", "url": "https://gl.wikipedia.org/wiki?curid=326282", "title": "Charlotte Bobcats Arena", "text": ""}
{"id": "326284", "revid": "23204", "url": "https://gl.wikipedia.org/wiki?curid=326284", "title": "Chavagne", "text": "Chavagne (en , en gal\u00f3: Chavayn) \u00e9 unha comuna francesa do departamento de Ille e Vilaine, na Breta\u00f1a."}
{"id": "326285", "revid": "23204", "url": "https://gl.wikipedia.org/wiki?curid=326285", "title": "Chavayn", "text": ""}
{"id": "326286", "revid": "23204", "url": "https://gl.wikipedia.org/wiki?curid=326286", "title": "Kavan", "text": ""}
{"id": "326287", "revid": "23204", "url": "https://gl.wikipedia.org/wiki?curid=326287", "title": "Chelun", "text": "Chelun (en , en gal\u00f3: Chelun) \u00e9 unha comuna francesa do departamento de Ille e Vilaine, na Breta\u00f1a."}
{"id": "326288", "revid": "23204", "url": "https://gl.wikipedia.org/wiki?curid=326288", "title": "Kelon", "text": ""}
{"id": "326289", "revid": "23204", "url": "https://gl.wikipedia.org/wiki?curid=326289", "title": "Cherrueix", "text": "Cherrueix (en , en gal\u00f3: Cha\u00e9ru\u00e9r) \u00e9 unha comuna francesa do departamento de Ille e Vilaine, na Breta\u00f1a."}
{"id": "326290", "revid": "23204", "url": "https://gl.wikipedia.org/wiki?curid=326290", "title": "Kerruer", "text": ""}
{"id": "326291", "revid": "23204", "url": "https://gl.wikipedia.org/wiki?curid=326291", "title": "Cha\u00e9ru\u00e9r", "text": ""}
{"id": "326292", "revid": "23204", "url": "https://gl.wikipedia.org/wiki?curid=326292", "title": "Chevaign\u00e9", "text": "Chevaign\u00e9 (en , en gal\u00f3: Chaeva\u00e8nya\u00e9) \u00e9 unha comuna francesa do departamento de Ille e Vilaine, na Breta\u00f1a."}
{"id": "326293", "revid": "23204", "url": "https://gl.wikipedia.org/wiki?curid=326293", "title": "Kavaneg", "text": ""}
{"id": "326294", "revid": "23204", "url": "https://gl.wikipedia.org/wiki?curid=326294", "title": "Chaeva\u00e8nya\u00e9", "text": ""}
{"id": "326295", "revid": "98629", "url": "https://gl.wikipedia.org/wiki?curid=326295", "title": "Periquito", "text": "O periquito (Melopsittacus undulatus) \u00e9 unha especie de ave psitaciforme da familia Psittaculidae. \u00c9 o \u00fanico membro do x\u00e9nero Melopsittacus. \u00c9 end\u00e9mico de Australia, a\u00ednda que foi introducido noutras rexi\u00f3ns do mundo por ser moi com\u00fan o seu uso como mascota. \u00c9 a ave de gaiola m\u00e1is popular do mundo, e como animal de compa\u00f1\u00eda s\u00f3 \u00e9 superado en n\u00famero polos cans e os gatos.\nDescrici\u00f3n.\nO periquito mide unha media de 18\u00a0cm da cabeza \u00e1 punta da cola, e pesa ao redor de 35 g. A variedade silvestre ten as partes inferiores de cor verde claro liso, coa cabeza amarela cunha caracter\u00edstica listaxe negra na s\u00faa parte posterior, do mesmo xeito que o resto das partes superiores do corpo e \u00e1s, a\u00ednda que con fondo verde amarelado. En cambio a s\u00faa garganta e fronte son de cor amarela, cunha pequena mancha morada na fazula e tres pintas negras enmarcando cada lado da base da garganta. A s\u00faa cola \u00e9 de cor cobalto con manchas amarelas no centro das plumas laterais. As plumas de voo das \u00e1s son negras e verdosas, e as s\u00faas coberteiras negras con bordos amarelos, e te\u00f1en manchas amarelas no centro que s\u00f3 se ven cando despregan as \u00e1s. Pos\u00fae o bico moi curvado cara a abaixo, de cor gris verdoso, e patas grises azuladas zigod\u00e1ctilas, con dous dedos cara a adiante e dous cara a atr\u00e1s, o que lles facilita rubir polas \u00e1rbores e alimentarse de sementes.\nOs periquitos silvestres no seu h\u00e1bitat natural de Australia son notablemente m\u00e1is pequenos que os que se atopan en catividade. Ademais os criadores desta especie conseguiron multitude de cores e capas de periquitos (ex: azul, gris, gris-azul, violeta, branco, amarelo, amarelo-azul) a\u00ednda que a maior\u00eda dos que se atopan nas tendas de mascotas son azuis, verdes e amarelos. Como na maior\u00eda de especies de papagaios a plumaxe do periquito \u00e9 fluorescente baixo a luz ultravioleta. Este fen\u00f3meno posiblemente est\u00e1 relacionado co cortexo e a selecci\u00f3n de parella. Como moitas aves, os periquitos te\u00f1en visi\u00f3n tetracrom\u00e1tica, a\u00ednda que para que funcionen as catro clases de conos simultaneamente neces\u00edtase a presenza de todo o espectro da luz solar. O espectro ultravioleta fai brillar as s\u00faas plumas, o que axuda a atraer \u00e1s parellas. As pintas da s\u00faa garganta reflicten a luz ultravioleta e poder\u00edan usarse para distinguir individualmente a cada periquito.\nDeterminaci\u00f3n de sexos e idades.\nPara diferenciar se un periquito \u00e9 macho ou femia a clave \u00e9 a \"cera\" (parte superior do bico ao redor das narinas). Os machos adultos t\u00e9\u00f1ena completamente azul. Algunhas femias adultas t\u00e9\u00f1ena de cor variable dependendo do seu estado de celo: de branco a cor crema f\u00f3ra da \u00e9poca de reproduci\u00f3n, e marr\u00f3n cando est\u00e1 en celo, mentres que outras sempre a te\u00f1en branca ou esbrancuxada. Os inmaturos de ambos os sexos t\u00e9\u00f1ena rosada, xeralmente rosa viol\u00e1ceo nos machos novos. Ao mes de vida as cr\u00edas saen do ni\u00f1o coa cera rosa. Durante as semanas seguintes, \u00e1s femias v\u00e1iselles volvendo branca e aos machos azul (excepto nalgunhas variedades, como os albinos, lutinos ou p\u00edos recesivos, cuxos machos a mante\u00f1en de cor rosada ou morada toda a s\u00faa vida.) Nos exemplares novos p\u00f3dese determinar o sexo as\u00ed aos 3 meses de nacer sen marxe de erro.\nA idade tam\u00e9n se determina mediante as li\u00f1as na fronte: os novos t\u00e9\u00f1ena cuberta de li\u00f1as e os adultos t\u00e9\u00f1ena lisa e despexada; aqueles, ademais, presentan unha plumaxe de tons menos intensos. Tam\u00e9n se diferencia un periquito novo porque ten o ollo completamente negro, e a medida que crece vaise aclarando o iris quedando un aro branco ao redor da pupila negra (excepto na variedade p\u00eda recesiva que non desenvolve esta cor de iris).\nCanto.\nOs periquitos non son moi audaces no que se refire \u00e1 imitaci\u00f3n de sons, a diferenza dos seus curm\u00e1ns os papagaios. Con todo, adoitan emitir alg\u00fans cantos curtos para comunicarse (o que puido dar orixe \u00e1 s\u00faa cr\u00eda), e expresan os seus sentimentos con movementos e sons. Os machos, caracterizados pola parte superior do bico cor azul escuro, adoitan ser m\u00e1is activos no canto que as femias. Se se lles ensina con calma e habilidade, \u00e9 posible que cheguen a repetir moitas palabras sinxelas e algunhas melod\u00edas curtas.\nTaxonom\u00eda.\nO periquito pertence \u00e1 familia Psittaculidae, a rama afroasi\u00e1tica e oce\u00e1nica da superfamilia dos papagaios t\u00edpicos (Psittacoidea), como \u00fanico membro do x\u00e9nero \"Melopsittacus.\" Anteriormente cr\u00edase que estaba emparentado cos pericos dos x\u00e9neros \"Neophema\" e \"Pezoporus\" polo patr\u00f3n listado da s\u00faa plumaxe. Con todo, os estudos filoxen\u00e9ticos m\u00e1is recentes baseados na an\u00e1lise de secuencias de ADN sit\u00faano moi pr\u00f3ximo aos \"loris\" (tribo Loriini) e aos \"loritos de higuera\" (tribo Cyclopsittini).\nNo pasado describ\u00edronse d\u00faas subespecies do periquito: o periquito do norte e o do oeste, base\u00e1ndose en pequenas variaci\u00f3ns da cor e tama\u00f1o. Actualmente a maior\u00eda dos ornit\u00f3logos cuestionan esta diferenciaci\u00f3n, xa que as diferenzas son moi pequenas, e as \u00e1reas de distribuci\u00f3n das d\u00faas supostas subespecies solapan, de forma que hai zonas onde voan nas mesmas bandadas e se aparean entre si. Por iso na actualidade non se reco\u00f1ecen subespecies diferenciadas.\nEcolox\u00eda e distribuci\u00f3n.\nOs periquitos son orixinarios de Australia, e ocupan a totalidade do interior do continente australiano. \u00c9 unha ave n\u00f3made que ocupa gran variedade de h\u00e1bitats abertos en Australia, como as zonas de matogueira, herbeiras, sabanas, e arboredos despexados. Xeralmente at\u00f3pase en pequenas bandadas, pero pode formar grandes bandadas cando as condici\u00f3ns son favorables. Despr\u00e1zase de forma n\u00f3made en busca de comida e auga. Alim\u00e9ntanse de sementes da herba, especialmente das do x\u00e9nero \"Triodia\", e \u00e1s veces fan incursi\u00f3ns nos cultivos de cereais. A vida en bandadas facil\u00edtalles a existencia porque os axuda a defenderse dos depredadores.\nNaturaliz\u00e1ronse no sur de Norteam\u00e9rica, rexistr\u00e1ndose poboaci\u00f3ns asilvestradas de periquito nas rexi\u00f3ns de San Petersburgo (Florida) desde os anos 1940, a\u00ednda que na actualidade son menos abundantes que ao principio da d\u00e9cada de 1980. Crese que a competencia cos estorni\u00f1os pintos e os gorri\u00f3ns \u00e9 a principal causa do declive destas poboaci\u00f3ns.\nOs ni\u00f1os at\u00f3panse normalmente nun oco no tronco da \u00e1rbore. Pon entre 4 e 7 ovos, os cales son incubados durante 18-20 d\u00edas, e o novo pito empluma (adquisici\u00f3n do seu primeiro abrigo de plumas) aproximadamente \u00f3s 30 d\u00edas.\nAvicultura.\nOs periquitos australianos son f\u00e1ciles de domesticar, e poden ser adestrados para deixarse tocar e xogar coa xente, o que os converte nas aves m\u00e1is difundidas como mascota do mundo. Son case tan intelixentes como moitos papagaios grandes, e prosperan co est\u00edmulo de xoguetes e interacci\u00f3n social coa xente e conx\u00e9neres. Peteirar \u00e9 unha actividade moi agradable, sobre todo para o periquito femia. Un pouco de material para picar sempre debe estar a man, como unha rama coa cortiza ou as pedras de calcio (\u00f3so de sepia ou jibia), que axudan a gardar os seus bicos afiados e sempre sans.\nEn cativerio, viven unha media de 4-6 anos, pero poden vivir at\u00e9 14. A duraci\u00f3n da s\u00faa vida var\u00eda segundo o tipo do periquito australiano (os periquitos ingleses non viven tanto como os seus curm\u00e1ns en Australia e Am\u00e9rica, debido aos anos de endogamia para cambiar o seu tama\u00f1o e trazos f\u00edsicos) e a sa\u00fade de cada ave individualmente (exercicio e dieta). As enfermidades que poden aparecer en catividade son afecci\u00f3ns catarrais, diarreas, excoriaci\u00f3ns e alteraci\u00f3ns da pel das patas (debido a unha limpeza pouco rigorosa). Tam\u00e9n se poden presentar tumoraci\u00f3ns e verrugas nas zonas pr\u00f3ximas ao bico en exemplares xa vellos ou criados nun ambiente de excesiva sucidade.\nA alimentaci\u00f3n do periquito bas\u00e9ase no millo e o alpiste, a\u00ednda que debe complementarse con outras sementes ou verduras (como a leituga, espinaca, pemento, cenoria etc). As froitas tam\u00e9n son un bo complemento diet\u00e9tico para estes paxaros. De cando en vez p\u00f3deselles proporcionar un pouco de pan ou galleta, a\u00ednda que sempre con precauci\u00f3n de non darlles algo moi doce. Nas tendas de animais p\u00f3dense atopar biscoitos, barras de sementes enriquecidas con vitaminas e outros suplementos especiais para estas aves. O aguacate, o chocolate e o perexil son t\u00f3xicos mortais para os periquitos australianos . O periquito m\u00e1is novo, se se foi afacendo desde pequeno, aprende a consumir m\u00e1is variedade de comida m\u00e1is facilmente que un m\u00e1is vello que estivo comendo s\u00f3 un tipo de sementes ou alimento.\nHistoria.\nO periquito menci\u00f3nase por primeira vez no libro \"Naturalists Miscellany\", cuxo autor \u00e9 George Shaw, director do Museo Brit\u00e1nico de ciencias naturais, no ano 1781. No ano 1840, o cient\u00edfico John Gould logrou levar os primeiros periquitos vivos a Inglaterra.\nDebido \u00e1 s\u00faa beleza pronto se empezaron a capturar miles de periquitos para comercializalos pero o transporte de meses e o desco\u00f1ecemento da s\u00faa alimentaci\u00f3n provocaba unha mortalidade do 98%. Pronto se descubriu que com\u00edan millo mi\u00fado e alpiste, igual que os canarios. O que non se sab\u00eda \u00e9 que criaban en caixas ni\u00f1o, s\u00f3 se lles ofrec\u00edan ni\u00f1os abertos, ata que por casualidade en 1855 a condesa de Schwerin en Berl\u00edn (Alema\u00f1a) logrou crialos dentro dunha noz de coco. A partir de a\u00ed empez\u00e1ronse a criar grandes cantidades de periquitos.\nA primeira mutaci\u00f3n foi a amarela, que apareceu no ano 1872 en B\u00e9lxica. No ano 1878, apareceu a mutaci\u00f3n azul. Ambas as mutaci\u00f3ns alcanzaron prezos desorbitados: unha parella de periquitos azuis pod\u00eda custar m\u00e1is que un bo cabalo de carreira. Ata que a cr\u00eda sistem\u00e1tica destas cores se levou a cabo e apareceron novas mutaci\u00f3ns que proporcionaron \u00e1 especie unha gran variedade.\nVariedades.\nOs criadores traballaron durante d\u00e9cadas para producir unha ampla variedade de cores e mutaci\u00f3ns: verde e azul, grises, violetas, perlados, \u00e1s claras, entre outras. Actualmente co\u00f1\u00e9cense m\u00e1is de 25 variedades ou mutaci\u00f3ns, inclu\u00eddas algunhas que modifican a pluma como os mo\u00f1udos e celestiais xaponeses.\nExiste unha variedade considerada como enfermidade, a cal se denomina \"plumeiro\". Nesta variedade prod\u00facense alteraci\u00f3ns org\u00e1nicas que fan que as plumas non deixen de crecer, o que leva a problemas de sa\u00fade e infl\u00fae significativamente na expectativa de vida da ave.\nExiste unha variedade de periquitos australianos modernos denominada \"perico ingl\u00e9s\", m\u00e1is grandes que os seus irm\u00e1ns salvaxes, con plumas principais m\u00e1is longas, d\u00e1ndolles unha aparencia notablemente de maior tama\u00f1o. Actualmente son co\u00f1ecidos tam\u00e9n como \"australianos de exposici\u00f3n\" pero, a pesar de haber diferenzas na s\u00faa cr\u00eda, tr\u00e1tase do mesmo periquito \"Melopsittacus undulatus\". Nos m\u00e1is modificados, os ollos e o bico quedan bastante ocultos dentro das plumas nunha vista de fronte. Estas variaci\u00f3ns afectan \u00e1 mec\u00e1nica de voo e dificultan algunhas tarefas b\u00e1sicas como a reproduci\u00f3n, o que dimin\u00fae a s\u00faa calidade da vida. Tales aves son tam\u00e9n m\u00e1is propensas a mutaci\u00f3ns xen\u00e9ticas debido \u00e1 endogamia que lles deu orixe.\nCr\u00eda.\nA reproduci\u00f3n en catividade \u00e9 relativamente f\u00e1cil. Ind\u00facese \u00e1 cr\u00eda colocando un ni\u00f1o que pode ser unha caixa de madeira na que a femia poida estar completamente \u00e1s escuras. A femia deposita de tres a nove ovos, e a incubaci\u00f3n dura dezaoito d\u00edas. Poden criar durante todo o ano; \u00e9 importante ter unhas condici\u00f3ns aptas para a cr\u00eda xa que ao ter pouco espazo para esta ou un ni\u00f1o moi alto as cr\u00edas poden caer e morrer.\nTanto se se desexa a s\u00faa cr\u00eda coma se non, o mellor para o equilibrio psicol\u00f3xico dunha ave social intelixente como esta \u00e9 tela en parellas, para que poida desenvolver a interacci\u00f3n social que necesita. Ter s\u00f3 un macho poder\u00eda causar trastornos sexuais, mentres que ter d\u00faas femias pode causar a animosidade entre elas."}
{"id": "326300", "revid": "59631", "url": "https://gl.wikipedia.org/wiki?curid=326300", "title": "Lista de filmes de Pok\u00e9mon", "text": "Esta \u00e9 unha lista de longametraxe baseado no anime Pok\u00e9mon chamado . Estes filmes est\u00e1n presentando os principais personaxes da serie. A trama de cada pel\u00edcula, hai un encontro cun Pok\u00e9mon lendario e tam\u00e9n pel\u00edculas tam\u00e9n son usados para promover o novo pok\u00e9mon que supor\u00eda que aparecen nas novas versi\u00f3ns dunha nova franqu\u00eda de videoxogos. O anime resultou dezaoito pel\u00edculas: os cinco primeiros son situados na serie anime orixinal, a continuaci\u00f3n ref\u00edrense a catro Pok\u00e9mon: Xeraci\u00f3n Avanzada, os outros catro con base na terceira serie Diamante &amp; Perla, tres pel\u00edculas con base na cuarta serie, Best Wishes! e, actualmente, tres na serie XY."}
{"id": "326302", "revid": "75439", "url": "https://gl.wikipedia.org/wiki?curid=326302", "title": "Filosof\u00eda moderna", "text": "A filosof\u00eda moderna abrangue os comezos do Renacemento e a reforma protestante at\u00e9 os derradeiros anos do s\u00e9culo XX, que se asentar\u00e1 nos terreos da subxectividade.\nAs d\u00fabidas sobre a posibilidade dun co\u00f1ecemento obxectivo da realidade, material ou divino, far\u00e1n do problema do co\u00f1ecemento o punto de partida da reflexi\u00f3n filos\u00f3fica. Son moito os acontecementos que te\u00f1en lugar ao final da Idade Media, tanto de tipo social e pol\u00edtico, como cultural e filos\u00f3fico, que abrir\u00e1n as portas cara a modernidade.\nEn canto ao filos\u00f3fico, o desenvolvemento do humanismo e da filosof\u00eda renacentista, xunto coa revoluci\u00f3n copernicana, asociada ao desenvolvemento da Nova Ciencia, provocar\u00e1n o derrubamento dunha escol\u00e1stica xa en crise e impo\u00f1er\u00e1n novos esquemas conceptuais. Das abad\u00edas e mosteiros a filosof\u00eda volver\u00e1 \u00e1 cidade; da glosa e o comentario, \u00e1 investigaci\u00f3n da raz\u00f3n.\nCorrentes.\nCatro elementos enmarcan o esquema b\u00e1sico da \u00e9poca:\nA filosof\u00eda moderna carater\u00edzase por centralizar, sen excepci\u00f3n, o suxeito e facer da subxectividade o seu eixe.Tanto o racionalismo, dominante na Europa continental, como o empirismo brit\u00e1nico son subxectivistas, a\u00ednda que diversos nos seus desenvolvementos te\u00f3ricos, que dar\u00e1n lugar, a finais do s\u00e9culo XVIII a unha s\u00edntese de notable profundidade especulativa como \u00e9 a de Kant. Tam\u00e9n hai que destacar que a filosof\u00eda moderna empeza co importante fil\u00f3sofo chamado Descartes."}
{"id": "326303", "revid": "89787", "url": "https://gl.wikipedia.org/wiki?curid=326303", "title": "Escola filos\u00f3fica", "text": "Unha escola filos\u00f3fica \u00e9 unha maneira de pensar ou de proceder en relaci\u00f3n \u00e1 filosof\u00eda. As escolas filos\u00f3ficas moitas veces xorden a partir das ensinanzas dun mestre e en oposici\u00f3n a unha escola rival.\nOutros nomes para aproximadamente a mesma idea son: escola de pensamento, corrente de pensamento, corrente filos\u00f3fica, doutrina filos\u00f3fica e movemento filos\u00f3fico.\nNeste artigo res\u00famense as principais escolas da filosof\u00eda occidental.\nEscolas filos\u00f3ficas de Occidente.\nIdade Contempor\u00e1nea.\n \nA definici\u00f3n que antecede corresponde as escolas filos\u00f3ficas que van cami\u00f1o cara ao idealismo alem\u00e1n, e en concreto a Kant. Non obstante, Kant \u00e9 ao mesmo tempo materialista, pois contempla a existencia do mundo exterior, independentemente do home, cognosc\u00edbel para este, a\u00ednda que non na s\u00faa totalidade. O idealismo distingue entre\nNon co\u00f1ecemos as cousas tal e como son en si (n\u00f3umeno), sen\u00f3n o que aparece (percibimos) aqu\u00ed e agora (fen\u00f3meno).\nFil\u00f3sofos idealistas foron: \nVarias formas de teor\u00eda cient\u00edfica (sobre todo o esencialismo de Pierre Duhem, o falsacionismo de Karl Popper e oconstrutivismo), son dealistas en distinta maneira e grao."}
{"id": "326305", "revid": "27155", "url": "https://gl.wikipedia.org/wiki?curid=326305", "title": "Glicocola", "text": ""}
{"id": "326306", "revid": "27155", "url": "https://gl.wikipedia.org/wiki?curid=326306", "title": "Peroxidase", "text": "As peroxidases son un tipo de encimas moi estendidos en todos os grupos de seres vivos. Pertencen \u00e1 categor\u00eda das oxidorredutases e segundo o Comit\u00e9 de Nomenclatura da Uni\u00f3n Internacional de Bioqu\u00edmica e Biolox\u00eda Molecular clasif\u00edcanse cos n\u00fameros EC 1.11.\nGrupo das peroxidases.\nCatalizan reacci\u00f3ns bisubstrato de car\u00e1cter redox, utilizando un per\u00f3xido como oxidante (ao que deben o seu nome) e un segundo substrato de caracter\u00edsticas redutoras que \u00e9 oxidado polo per\u00f3xido.\nA reacci\u00f3n que tipicamente catalizan \u00e9 do tipo:\nPara moitos destes encimas o substrato \u00e9 o per\u00f3xido de hidr\u00f3xeno, pero algunhas son m\u00e1is activas con hidroper\u00f3xidos org\u00e1nicos como os per\u00f3xidos de l\u00edpidos. As peroxidases poden conter un grupo hemo como cofactor nos seus centros activos, ou alternativamente residuos con actividade redox de ciste\u00edna ou selenociste\u00edna.\nA natureza do doante nucle\u00f3filo depende moito da estrutura do encima. Por exemplo, a peroxidase do ravo picante pode usar unha variedade de compostos org\u00e1nicos como doantes e aceptores de electr\u00f3ns, e ten un centro activo moi accesible, e moitos compostos poden alcanzar o sitio de reacci\u00f3n. Ao contrario, a citocormo c peroxidase ten un centro activo moi pechado e os compostos que lle doan electr\u00f3ns son moi espec\u00edficos.\nPracticamente todas as peroxidases son hemoprote\u00ednas (excepci\u00f3n notable \u00e9 a glutati\u00f3n peroxidase, que \u00e9 unha selenoprote\u00edna) e te\u00f1en como substrato com\u00fan o H2O2 ou per\u00f3xido de hidr\u00f3xeno. A grande afinidade por este substrato fai que se poida unir ao ferro do grupo hemo polos dous planos do centro activo, o superior e o inferior, dando lugar a unha inhibici\u00f3n por exceso de substrato, xa que cando ambas as posici\u00f3ns est\u00e1n ocupadas polo per\u00f3xido de hidr\u00f3xeno non \u00e9 posible a uni\u00f3n do outro substrato. Respecto a ese outro substrato, a s\u00faa natureza e estrutura qu\u00edmica pode ser moi distinta, tanto se nos referimos aos oxidados \"in vivo\" coma se o facemos aos que se empregan \"in vitro\" co obxectivo de detectar esta actividade encim\u00e1tica. Entre eles est\u00e1n fenois, aminas arom\u00e1ticas, mol\u00e9culas org\u00e1nicas complexas como o ABTS, ou o ioduro e o glutati\u00f3n antes citados. Esta pobre especificidade para o substrato redutor fai que a afinidade sexa tam\u00e9n pequena.\nA maior\u00eda das secuencias das prote\u00ednas peroxidases poden atoparse na base de datos PeroxiBase.\nExemplos de peroxidases.\nA familia da glutati\u00f3n peroxidase (Gpx) consta de 8 isoformas humanas, que usan o glutati\u00f3n como doante de electr\u00f3ns e son activas tanto co per\u00f3xido de hidr\u00f3xeno coma con substratos hidroxiper\u00f3xidos org\u00e1nicos. As Gpx1, Gpx2, Gpx3, e Gpx4 son encimas que conte\u00f1en selenio, mentres que a Gpx6 \u00e9 unha selenoprote\u00edna en humanos, pero nos roedores hai hom\u00f3logos que conte\u00f1en ciste\u00edna.\nOutro grupo de peroxidases son as haloperoxidases, que poden formar especies hal\u00f3xenas reactivas e, como resultado, substancias naturais organohal\u00f3xenas.\nEn plantas, as peroxidases exercen un gran papel na defensa da planta contra pat\u00f3xenos. Unha peroxidase de plantas salientable \u00e9 a mencionada peroxidase do ravo picante (\"Armoracia rusticana\") (ou HRP, do ingl\u00e9s \"horseradish peroxidase\"), que ten grandes aplicaciones en t\u00e9cnicas inmunoqu\u00edmicas e de diagn\u00f3stico cl\u00ednico debido \u00e1 s\u00faa grande estabilidade, facilidade de conxugaci\u00f3n coas inmunoglobulinas e sinxeleza para detectala por m\u00e9todos colorim\u00e9tricos utilizando un gran n\u00famero de reactivos.\nEn animais, existen peroxidases cunha funci\u00f3n predominantemente defensiva na saliva, o leite ou os leucocitos, das que se aproveita con fins xermicidas e bactericidas o car\u00e1cter oxidante do per\u00f3xido que se xera de forma end\u00f3xena mediante outras reacci\u00f3ns (as da glicosa oxidase, amino\u00e1cido oxidase etc.). Non todas as peroxidases son defensivas, e por exemplo unha peroxidase (ioduro peroxidase) \u00e9 a responsable da s\u00edntese das hormonas tiroides, oxidando neste caso o ioduro a iodo para que este se adicione a alg\u00fans dos aneis fen\u00f3licos dos residuos de tirosina da tiroglobulina. Outras peroxidases, como a glutati\u00f3n peroxidase, est\u00e1 amplamente distribu\u00edda en diversos tecidos con fins diferentes, pero relacionados cunha funci\u00f3n antioxidante.\nEntre as peroxidases con grupo hemo como cofactor hai que salientar a lactoperoxidase, EC 1.11.1.7. \u00c9 un encima que cataliza a oxidaci\u00f3n dun amplo n\u00famero de substratos org\u00e1nicos e inorg\u00e1nicos, utilizando o poder oxidante do per\u00f3xido de hidr\u00f3xeno, e como cofactor o grupo hemo.\nA lactoperoxidase util\u00edzase moito en bioqu\u00edmica cl\u00ednica. As\u00ed, as probas para a determinaci\u00f3n e cuantificaci\u00f3n de metabolitos como glicosa, \u00e1cido \u00farico, colesterol ou triglic\u00e9ridos en flu\u00eddos biol\u00f3xicos usan peroxidase como encima acoplado. Tam\u00e9n se utiliza en inmunoensaios para a detecci\u00f3n de virus tan co\u00f1ecidos como o virus da inmunodeficiencia humana (VIH) causante da sida ou o herpesvirus. A peroxidase tam\u00e9n se utiliza como biocatalizador para a xeraci\u00f3n de produtos de interese biotecnol\u00f3xico e industrial como resinas fen\u00f3licas, adhesivos, antioxidantes, antiest\u00e1ticos e protectores de radiaci\u00f3n magn\u00e9tica, colorantes alimentarios e compo\u00f1entes bioactivos de deterxentes.\nOs xenes das peroxidases humanas expresan unha cadea lixeira e unha cadea longa m\u00e1is pesada. A lactoperoxidase util\u00edzase no sistema inmunitario con funci\u00f3ns bactericidas.\nO encima peroxidase vers\u00e1til (VP) producida polo fungo \"Pleurotus eryngii\" (EC 1.11.1.16) ten a mesma especificidade que outras encimas peroxidases lignol\u00edticas (que atacan a madeira), como a manganeso peroxidase e a lignina peroxidase. Outra prote\u00edna de fungos basidiomicetos e de bacterias \u00e9 a peroxidase decolorante da tintura (DyP) /EC 1.11.1.19), que cataliza a seguinte reacci\u00f3n de decoloraci\u00f3n de tinturas de antraquinona:\nAplicaci\u00f3ns.\nAs peroxidases empr\u00e9ganse para o tratamento industrial de augas contaminadas; por exemplo, os fenois poden eliminarse mediante a s\u00faa polimerizaci\u00f3n catalizada por medio da peroxidase do ravo picante (\"Armoracia rusticana\").\nNos cabalos, a actividade media do encima mieloperoxidase na sinovia est\u00e1 relacionada coa presenza de artrite s\u00e9ptica, polo que pode empregarse como marcador.\nEn investigaci\u00f3n, util\u00edzase moito para a marcaxe de anticorpos en t\u00e9cnicas como o western blot ou ELISA. Desta forma det\u00e9ctase a presenza do encima (do anticorpo e, en \u00faltimo termo, do ant\u00edxeno) por medio da detecci\u00f3n da reacci\u00f3n qu\u00edmica que cataliza.\nEstanse a facer moitas investigaci\u00f3ns sobre o uso da peroxidase en moitos procesos de fabricaci\u00f3n como os de adhesivos, chips de computadoras, pezas de coches, e recubrimentos de barr\u00eds e latas. Outros estudos atoparon que as peroxidases poden utilizarse con \u00e9xito para polimerizar anilinas e fenois en matrices solventes org\u00e1nicas."}
{"id": "326310", "revid": "1131", "url": "https://gl.wikipedia.org/wiki?curid=326310", "title": "Ball Arena", "text": "O Ball Arena, co\u00f1ecido antigamente coma Pepsi Center, \u00e9 un pavill\u00f3n polideportivo cuberto situado na cidade de Denver (Colorado, Estados Unidos). Actualmente, \u00e9 sede do equipo de baloncesto Denver Nuggets (NBA), do equipo de h\u00f3ckey sobre xeo Colorado Avalanche (NHL), as\u00ed como dos Colorado Mammoth de lacrosse. Ten capacidade para 19.155 espectadores para partidos de baloncesto, a cal se reduce at\u00e9 os 18.007 para o h\u00f3ckey e o lacrosse.\nHistoria.\nO Pepsi Center foi constru\u00eddo como parte dun programa de mellora e construci\u00f3n de instalaci\u00f3ns deportivas na cidade de Denver. Ademais deste pavill\u00f3n, o programa permitiu a edificaci\u00f3n do Coors Field dos Colorado Rockies da MLB de b\u00e9isbol, e o Invesco Field dos Denver Broncos da NFL de f\u00fatbol americano. O complexo foi constru\u00eddo para ser facilmente acces\u00edbel, estando situado na Speer Boulevard, principal estrada do centro da cidade e cunha sa\u00edda pr\u00f3xima \u00e1 Interestatal 25. Ademais, no lado oeste do complexo hai unha estaci\u00f3n ferroviaria.\nAs obras do pavill\u00f3n comezaron o 20 de novembro de 1997, sendo terminado en outubro de 1999. A apertura do complexo foi celebrada cun concerto de C\u00e9line Dion. O recinto foi constru\u00eddo para ser capaz de xuntar a 19.155 espectadores en partidos de baloncesto e 18.007 para o h\u00f3ckey e o lacrosse. Tam\u00e9n conta cun campo de adestramento de baloncesto usado polos Nuggets e o restaurante \"Blue Sky Grill\", acces\u00edbel tanto desde dentro como desde f\u00f3ra do complexo. Antes da s\u00faa construci\u00f3n, os Denver Nuggets e os Colorado Avalanche disputaban os seus partidos no McNichols Sports Area, un pavill\u00f3n que foi derrubado e que actualmente \u00e9 utilizado como aparcadoiro do Invesco Field."}
{"id": "326311", "revid": "1131", "url": "https://gl.wikipedia.org/wiki?curid=326311", "title": "Moda Center", "text": "O Moda Center (antes co\u00f1ecido como Rose Garden) \u00e9 un pavill\u00f3n polideportivo cuberto situado na cidade de Portland (Oreg\u00f3n, Estados Unidos). Actualmente, \u00e9 sede do equipo de baloncesto Portland Trail Blazers (NBA), as\u00ed como dos Portland Winterhawks de h\u00f3ckey sobre xeo e os Portland Thunder de f\u00fatbol americano a 8. Ten capacidade para 19.441 espectadores para partidos de baloncesto, a cal se pode modificar segundo o espect\u00e1culo albergado.\nHistoria.\nO pavill\u00f3n comezou a constru\u00edrse no ano 1993 cerca do Memorial Coliseum, antigo pavill\u00f3n dos Trail Blazers. O nome orixinal do pavill\u00f3n era \"Rose Garden\", o cal foi elixido para reflectir o alcume polo que se lle co\u00f1ece \u00e1 cidade de Portland, Rose City, e o de Garden para seguir o ronsel dos populares Boston Garden e Madison Square Garden. O arquitecto encargado de trazar o novo pavill\u00f3n foi Ellerbe Becket, orixinario de Minneapolis, Minnesota, mentres que o labor de enxe\u00f1ar\u00eda foi levado a cabo pola empresa KPFF Consulting Engineers.\nAo principio, o pavill\u00f3n era propiedade de Oregon Area Corporation, unha corporaci\u00f3n privada cuxo \u00fanico accionista era Paul Allen. A construci\u00f3n estivo financiada en parte por un consorcio de prestamistas (TIAA-CREF, Prudential Insurance e Farmers Insurance) que achegaron 155 mill\u00f3ns de d\u00f3lares. O demais correu principalmente a conta de Allen e da cidade de Portland. O financiamento do Rose Garden foi un grande exemplo de asociaci\u00f3n p\u00fablica-privada. A cidade, \u00e1 s\u00faa vez, esperou que a construci\u00f3n do pavill\u00f3n poder\u00eda axudar a desenvolver e renovar o distrito de Rose Quarter. O custo final do recinto ascendeu at\u00e9 os 262 mill\u00f3ns de d\u00f3lares tras as \u00faltimas renovaci\u00f3ns (oficinas, complexos de lecer e garaxes). A inauguraci\u00f3n foi o 12 de outubro de 1995.\nO principal equipo que xoga de local no pavill\u00f3n \u00e9 Portland Trail Blazers. Os Portland Winterhawks da WHL est\u00e1n al\u00ed desde 1995, mentres que os Portland Thunder da AFL est\u00e1n desde 2014. O pavill\u00f3n foi constru\u00eddo tam\u00e9n co obxectivo de ter unha franqu\u00eda na NHL, mais de momento non se conseguiu a pesar das especulaci\u00f3ns que houbo respecto dese asunto.\nEventos.\nO Rose Garden acolleu varias veces eventos relacionados coa WWE, entre os que se incl\u00faen o WWE Unforgiven en 2004, SmackDown! en 2006 e WWE Raw en febreiro de 2007. En inverno de 2005 celebr\u00e1ronse no Rose Garden os campionatos nacionais de patinaxe art\u00edstica sobre xeo. En 2004, Portland foi elixida como unha das 5 sedes para albergar o Dew Action Sports Tour, unha franqu\u00eda de deportes extremos que comezou en 2005. O evento que levou a cabo no Rose Garden titulouse Vans Invitational, e desenvolveuse entre o 17 e 21 de agosto. Tam\u00e9n se practicaron competici\u00f3ns de motos. Ademais deses eventos o 17 de xu\u00f1o de 2000 presentouse Roger Waters tocando In The Flesh, o DVD foi sacado dese concerto. O primeiro concerto que ofreceu o pavill\u00f3n foi o de David Bowie con Nine Inch Nails. En novembro de 2005 os Rolling Stones e Paul McCartney tocaron no Rose Garden."}
{"id": "326312", "revid": "5132", "url": "https://gl.wikipedia.org/wiki?curid=326312", "title": "Rose Garden", "text": ""}
{"id": "326314", "revid": "98629", "url": "https://gl.wikipedia.org/wiki?curid=326314", "title": "Posidonia oceanica", "text": "Posidonia oceanica \u00e9 unha especie vexetal acu\u00e1tica que habita no mar Mediterr\u00e1neo, pertencente o x\u00e9nero \"Posidonia\". Non \u00e9 unha alga, sen\u00f3n unha planta faner\u00f3gama do grupo das anxiospermas.\nOrixe.\n\"Posidonia oceanica\", \u00f3 igual co resto de membros do x\u00e9nero, ten a s\u00faa orixe no per\u00edodo Cret\u00e1ceo. Naquela \u00e9poca dominaban na terras as plantas ximnospermas, mais xa apareceran as anxiospermas. Algunhas destas plantas viv\u00edan en terreos pr\u00f3ximos \u00f3 mar ou a correntes de auga. A\u00ednda que os restos f\u00f3siles son moi escasos, hai indicios de que diversas especies de anxiospermas adapt\u00e1ronse a unha vida parcial ou totalmente somerxidas. Co paso do tempo, e tras as extinci\u00f3ns masivas do Mesozoico, algunhas destas especies adapt\u00e1ronse a unha vida completamente acu\u00e1tica mais mantendo caracter\u00edsticas propias de plantas terrestres. Estas especies eran practicamente id\u00e9nticas as actuais fanegoramas mari\u00f1as.\nClasificaci\u00f3n.\nA especie foi descrita por vez primeira por Linneo no 1767, baixo o nome de \"Zostera oceanica\". M\u00e1is tarde, no 1805, K.D.Koenig creou o x\u00e9nero da \"Posidonia\" e bautizou a especie co nome de \"Posidonia caulini\". Anos m\u00e1is tarde, no 1813, Delile considerou coma correcto o criterio de Konig deixando sen modificaci\u00f3ns o novo x\u00e9nero, mais bautizando de novo \u00e1 especie co nome definititvo de \"Posidonia oceanica\".\nCaracter\u00edsticas.\nA posidonia \u00e9 unha planta mari\u00f1a igual morfoloxicamente a unha planta terrestre, xa que ten ra\u00edces, follas, talos, flores e froitos. A\u00ednda que existen outras plantas mari\u00f1as, tales coma a \"Cymodocea nodesa\", \"Zostera Noltei\" ou a \"Zostera marina\", a posidonia \u00e9 a de maior envergadura. Este grupo de vexetais ad\u00f3itase agrupar baixo o nome de faner\u00f3gamas mari\u00f1as. \nA diferenza das algas mari\u00f1as, a posidonia pode establecerse en substratos m\u00f3biles formados por mesturas de \u00e1rea e barro. Mediante os rizomas e ra\u00edces, a planta suxeitase \u00f3s fondos mari\u00f1os evitando a erosi\u00f3n e difusi\u00f3n do terreo. Grazas a esta fixaci\u00f3n no fondo, a posidonia pode desenvolverse e medrar tanto horizontal coma verticalmente. Debido a esta circunstancia a posidonia pode sobrevivir \u00e1 acumulaci\u00f3n do sedimento mari\u00f1o e colonizar grandes extensi\u00f3ns de terreo. Esta adaptaci\u00f3n biol\u00f3xica, ademais, permite \u00e1 especie conseguir os nutrientes necesarios, coma o f\u00f3sforo ou outras sales minerais, para o seu crecemento. Ademais isto permite estimar a idade das colonias da posidonia, xa que tense avaliado que para medrar medio metro verticalmente, a posidonia precisa de preto de cen anos. Por tanto este \u00e9 un bo dato para avaliar o estado de conservaci\u00f3n dos ecosistemas al\u00ed onde se atopa.\nAdemais dos nutrientes minerais, a posidonia necesita realizar a fotos\u00edntese para as\u00ed poder sintetizar a glucosa necesaria para o crecemento e reproduci\u00f3n . Esta dependencia da luz fai que a s\u00faa presenza s\u00f3 sexa factible naquelas augas m\u00e1is superficiais (ata os 35-40 metros) e naquelas augas menos contaminadas e arredadas a desembocaduras de r\u00edos e areais . Polo tanto a dobre dependencia da luz e dos nutrientes, fai que a posidonia te\u00f1a un ciclo vital anual de gran complexidade. Para o crecemento son necesarios ambos factores, mais estes non existen de maneira abundante na mesma \u00e9poca do ano. As\u00ed tense estudado, que durante o ver\u00e1n (con m\u00e1ximos de intensidade lum\u00ednica) a glucosa sintetizada na fotos\u00edntese \u00e9 almacenda nos rizomas e ra\u00edces en forma de amid\u00f3n. Durante o outono e inverno, a luz dimin\u00fae, mais as augas mari\u00f1as dispo\u00f1en dese momento da maior concentraci\u00f3n de nutrientes, polo que a especie leva a cabo o proceso da respiraci\u00f3n para sintetizar os outros compo\u00f1entes necesarios: l\u00edpidos, prote\u00ednas... Na primavera e inicio do ver\u00e1n a especie acada o seu pico de crecemento e reproduci\u00f3n aproveitando as reservas acumuladas nos meses previos. Ata chegar a pleno ver\u00e1n, no que o crecemento se interrompe para comezar o mesmo ciclo de novo.\nReproduci\u00f3n.\nExisten varias maneiras polas cales se dispersa e reproduce a especie. Por unha banda os rizomas poden medrar horizontalmente, ocupando pouco a pouco novas \u00e1reas de distribuci\u00f3n. Este proceso \u00e9 moi lento, xa que se ten estimado un crecemento de 5\u00a0cm. por ano.\nUnha segunda maneira de colonizaci\u00f3n \u00e9 a propagaci\u00f3n de rizomas arrincados da planta orixinal. Estes son desprazados polas correntes mari\u00f1as, ata ser depositados nun lugar axeitado para enraizar. Por \u00faltimo coma planta anxiosperma, a posidonia disp\u00f3n de flores e sementes, propias dunha reproduci\u00f3n sexual. As augas m\u00e1is c\u00e1lidas son as que permiten con maior facilidade este tipo de reproduci\u00f3n. Estas sementes son verdosas e medran en acios. Trala polinizaci\u00f3n, sep\u00e1ranse e flotan na superficie, sendo transportadas durante quil\u00f3metros ata atoparen alg\u00fan lugar axeitado onde xerminar.\nCada metro cadrado de posidonia pode conter m\u00e1is de 1000 acios, cada un dos cales pode ter entre 5 e 6 follas. Colocadas unhas \u00f3 car\u00f3n doutras, a extensi\u00f3n total cuberta ser\u00edan duns 40 metros cadrados.\nA pesar de todas estas opci\u00f3ns, a resiliencia da especie \u00e9 moi lenta; polo que para recuperar colonias desaparecidas neces\u00edtanse d\u00e9cadas, ou incluso s\u00e9culos dependendo da extensi\u00f3n orixinal.\nEcolox\u00eda.\nA existencia da posidonia afecta directamente \u00e1 li\u00f1a costeira onde se atopa. As follas alongadas permiten diminu\u00edr as correntes e a forza das ondas. O resultado \u00e9 que as part\u00edculas en suspensi\u00f3n depos\u00edtanse e raramente se transportan, protexendo as\u00ed a costa. Tense observado que a eliminaci\u00f3n de zonas extensas de posidonia afectan negativamente a costa, aumentando a erosi\u00f3n. Pola tanto tr\u00e1tase dunha especie fundamental para a estabilidade dos areais.\nAdemais as prader\u00edas de posidonia son uns grans sumidoiros de CO2 e ademais osixenan e clarifican a auga. Adicionalmente as follas mortas acuguladas no litoral achegan area de gran calidade, grazas \u00f3s esqueletos de s\u00edlice e carbonato dos ep\u00edfitos mortos que medraban sobre elas.\nBiodiversidade.\nFinalmente son capaces de desenvolver un h\u00e1bitat espec\u00edfico que alberga un gran n\u00famero de especies e son a base de moitos ecosistemas mari\u00f1os. As\u00ed t\u00e9\u00f1ense citado ata 39 especies de peixes que empregan as pradeiras de posidonia coma refuxio ou alimento, tales coma as bogas (\"boops boops\"), as sabogas, o \"symphodu ocellatus ou a \"serranus scriba\".\nTam\u00e9n os invertebrados, s\u00e9rvense da posidonia con diversos fins. Citar a ameixa xigante (\"Pinna nobilis\", end\u00e9mica do mediterr\u00e1neo e considerada en perigo), a estrela de capit\u00e1n pequena (\"asterina pancerii\", ameazada), o \"smaragdia viridis\" (pequeno caracol verde que se alimenta das follas) ou o crust\u00e1ceo is\u00f3podo (\"stenoroma appediculatum\").\nH\u00e1bitat.\nFollas e rizomas proporcionan un h\u00e1bitat ideal para a creaci\u00f3n e o desenvolvemento de m\u00faltiples especies vexetais e animais \u201cs\u00e9siles\u201d, que \u00e1 s\u00faa vez atraen outros animais. Ademais a complexa estrutura do sistema da posidonia leva \u00e1 creaci\u00f3n de m\u00faltiples microhabitats que representan moitas comunidades bi\u00f3ticas, dende a coralina ata \u00f3s fondos m\u00f3biles. Isto explica que unha hect\u00e1rea de prader\u00eda de posidonia poida xerar ata 30 toneladas de material org\u00e1nico e \u00e9 o fogar dunha biomasa animal superior \u00e1s 10 toneladas, con preto de 500 especies de diversos x\u00e9neros e especies. Un \u00fanico metro cadrado de prader\u00eda pode producir preto de 14 litros de os\u00edxeno \u00f3 d\u00eda mediante a fotos\u00edntese. Ademais son o lugar \u00fanico de reproduci\u00f3n de moitas especies, tanto as que viven permanente coma as espor\u00e1dicas. O seu ciclo anual renovase cada ano, e en cada unha das fases predominan uns organismos sobre outros. As\u00ed os primeiros en establecerse nas follas novas son as bacterias, as cales forman unha parede que dalg\u00fan xeito inhiben as propias substancias defensivas xeradas pola posidonia. Deste xeito fom\u00e9ntase \u00f3 asentamento de micro algas (especialmente nas zonas m\u00e1is expostas \u00e1 luz solar). Posteriormente establ\u00e9cense macr\u00f3fagas. Responsables de que as colonias de posidonia cambien de cor, pasando do verde \u00f3 marr\u00f3n ou \u00f3 rosa, dependendo da especie colonizadora. A simbiose \u00e9 tal que moitas veces as incrustaci\u00f3ns das algas na folla da posidonia son observables a simple vista. As\u00ed t\u00e9\u00f1ense documentado as estruturas regulares m\u00e1is habituais. Dende os t\u00faneles brancos do briozoos \"Electra posidoniae\" ou os acios do hidroideo \"Aglaophenia\". Xunto destes p\u00f3dese atopar as formaci\u00f3ns rosas do foroamin\u00edfero \"Miniacina miniacea\", cuxos restos, cando transportados son responsables da coloraci\u00f3n rosa das costas Sardas do mesmo nome. Ademais de colonizadores, tam\u00e9n existen depredadores. As\u00ed a \"Sarpa salva\", os crust\u00e1ceos do x\u00e9nero \"Idothea\" ou os ourizos de mar alim\u00e9ntanse directamente das follas.\nDistribuci\u00f3n.\nO rango de distribuci\u00f3n da posidonia vai dende a costa occidental de Andaluc\u00eda ata o mar de M\u00e1rmara. Esta presente en todos os pa\u00edses do mar Mediterr\u00e1neo, ag\u00e1s no L\u00edbano e Israel. A pesar da s\u00faa ampla distribuci\u00f3n, consid\u00e9rase que a posidonia s\u00f3 cobre un 2% da extensi\u00f3n total do Mediterr\u00e1neo. De feito a s\u00faa expansi\u00f3n est\u00e1 en continuo declive, debido a poluci\u00f3n e \u00e1 influencia humana sobre o leito mari\u00f1o. As\u00ed, existen estimaci\u00f3ns dunha superficie total de Posidonia no ano 2014, de entre 2,5 e 4,5 mill\u00f3ns de hect\u00e1reas, das cales 10.000 hect\u00e1reas atopar\u00edanse en Espa\u00f1a. En Espa\u00f1a, a posidonia distrib\u00faese dende o Cap de Creus ata Xibraltar, sendo Andaluc\u00eda a que alberga unha maior extensi\u00f3n de pradeira e cun maior grado de conservaci\u00f3n, e sendo Almer\u00eda a provincia coas pradeiras m\u00e1is extensas e mestas. Para mellorar o estado de conservaci\u00f3n e protexer este ecosistema desenvolveuse entre o 2011 e 2015, o proxecto LIFE Posidonia. Neste proxecto actu\u00e1base en 9 LICs andaluces que albergaban a maior parte da posidonia andaluca. Estes LIC son:\nFiguras de protecci\u00f3n.\nPola s\u00faa importancia biol\u00f3xica e a s\u00faa progresiva desaparici\u00f3n, son varias as figuras de protecci\u00f3n que protexen esta especie:\nNa pr\u00e1ctica, algunha das medidas que se toman para protexer as posidonias son:"}
{"id": "326315", "revid": "98629", "url": "https://gl.wikipedia.org/wiki?curid=326315", "title": "Libro del caballero Cifar", "text": "El Libro del cavallero Zifar (\"O Libro do cabaleiro Zifar\") \u00e9 o primeiro relato de aventuras de ficci\u00f3n extenso da prosa en castel\u00e1 e foi composto cara ao ano 1300. Presenta trazos da novela de cabalar\u00edas e foi escrito probablemente por Ferrand Mart\u00ednez, cl\u00e9rigo de Toledo, que aparece nun conto do pr\u00f3logo.\nFoi transmitido en dous manuscritos, o \"ms. 11.309\" (Biblioteca Nacional de Espa\u00f1a) do s\u00e9culo XIV, chamado \"c\u00f3dice M\"; e o \"ms. espagnol 36\" (Biblioteca Nacional de Francia) chamado \"c\u00f3dice P\" ou \"manuscrito de Par\u00eds\", de 1464, belamente ilustrado. Amais, existen dous exemplares dunha edici\u00f3n impresa en Sevilla en 1512.\nO relato comeza como unha adaptaci\u00f3n da vida de Santo Eustaquio ou Pl\u00e1cidas (como se chamou na Pen\u00ednsula) que protagonizaba unha difundida lenda haxiogr\u00e1fica, encarnada no cabaleiro Zifar, a partir da cal se entretecen diversos materiais de car\u00e1cter did\u00e1ctico, \u00e9pico e cabaleiresco. Zifar parte dunha infeliz separaci\u00f3n familiar para se reencontrar despois elevado \u00e1 condici\u00f3n de rei de Ment\u00f3n. O seu fillo, Robo\u00e1n, recibe os seus ensinos e repite a traxectoria do pai, sendo por fin coroado emperador.\nAutor\u00eda e dataci\u00f3n.\nO exemplo do pr\u00f3logo sit\u00faanos en 1300, ano xubilar so o papado de Bonifacio VIII, e en Roma, onde chega Ferrand Mart\u00ednez, arquidi\u00e1cono de Madrid para se encontrar con Gonzalo Garc\u00eda Gudiel, arcebispo primado de Toledo e posteriormente cardeal en Roma, que prega a Ferrand que traslade a Toledo o seu corpo finado, o que ocorre ao ano seguinte. Datos comprobados deste conto son o xubileu, a historicidade de Ferrand Mart\u00ednez e de Gonzalo Garc\u00eda Gudiel, polo cal a cr\u00edtica acreditou veros\u00edmil que Ferrand Mart\u00ednez compuxese o libro cara ao ano 1300 e que escribira a narraci\u00f3n introdutoria tres ou catro anos despois.\nDo que non cabe d\u00fabida \u00e9 de que o autor posu\u00eda formaci\u00f3n xur\u00eddica e experiencia en chancelar\u00edas. En todo caso, o autor do \"Zifar\" tivo que co\u00f1ecer ou ter noticia destes personaxes hist\u00f3ricos. A data \"ante quem\" de redacci\u00f3n non ir\u00eda al\u00e9n do primeiro cuartel do s\u00e9culo XIV.\nPor\u00e9n, no seu estudo \"Los problemas del Zifar\" da \u00faltima edici\u00f3n facs\u00edmile de 1996, Juan Manuel Cacho Blecua atrasa a s\u00faa data de composici\u00f3n ata mediados do s\u00e9culo XIV.\nEstrutura.\nO libro in\u00edciase cun pr\u00f3logo (a\u00ednda que non sexa referido as\u00ed nos manuscritos) no cal Ferrand Mart\u00ednez asegura que o traducira da lingua caldea, que aqu\u00ed significa probablemente \u00ablingua \u00e1rabe\u00bb. Mesmo sendo este un t\u00f3pico habitual dos relatos de tradici\u00f3n cabaleiresca, o certo \u00e9 que moitos dos antrop\u00f3nimos do \"Zifar\" son \u00e1rabes, como tam\u00e9n certos motivos estil\u00edsticos, pois a t\u00e9cnica de inserci\u00f3n dos contos (incl\u00faense m\u00e1is de vinte \"exempla\") lembra a estrutura de \"As mil e unha noites\".\nMoi posiblemente a inclusi\u00f3n de digresi\u00f3ns t\u00edpicas da literatura sapiencial ou as colecci\u00f3ns de \"exempla\" v\u00e9n dada pola novidade que supu\u00f1a compor unha obra extensa de ficci\u00f3n en prosa, a pesar de que o traballo da oficina literaria afonsina e a aclimataci\u00f3n da materia de Breta\u00f1a na Pen\u00ednsula, xunto coa necesidade de desenvolver modelos narrativos nas cr\u00f3nicas hist\u00f3ricas, achaia-lo cami\u00f1o \u00e1 irrupci\u00f3n da ficci\u00f3n novelesca.\nAs\u00ed, o \"Zifar\" poder\u00eda dividirse nun pr\u00f3logo e catro partes:\nA edici\u00f3n impresa de Sevilla de 1512 engadiu outro pr\u00f3logo ao orixinal.\nFontes.\nDet\u00e9ctanse m\u00faltiples influencias no \"Zifar\": primeiramente, a similitude cos contos orientais (\"Mil e unha noites\", \"Calila e Dimna\" ou \"Sendebar\") xa mencionadas, en particular as referidas \u00e1 t\u00e9cnica do relato cuadro, que cobre contos tradicionais. A obra \u00e9 tam\u00e9n unha colecci\u00f3n de \"exempla\" e de proverbios e \"sententiae\", que mostran a extensa cultura do seu autor.\nDestacouse tam\u00e9n a semellanza do seu argumento coa lenda haxiogr\u00e1fica do cabaleiro chamado Pl\u00e1cidas ou (\"Placidus\"), que posteriormente converteuse en santo Eustaquio e que orixinou varios libros de aventuras espa\u00f1ois, como o \"De un caballero Pl\u00e1cidas\", do mesmo s\u00e9culo XIV.\nDo occidente europeo foi sinalado o posible influxo da \"chanson de geste\", os \"Lais de Mar\u00eda da Francia\" ou o de Chr\u00e9tien de Troyes, todos eles pertencentes ao x\u00e9nero do \"roman courtois\"; e o do ciclo art\u00farico, pois desta \u00e9poca datan as primeiras traduci\u00f3ns espa\u00f1olas. Canto ao \u00e1mbito hisp\u00e1nico, localiz\u00e1ronse influencias puntuais dos \"Milagros de Nuestra Se\u00f1ora\" de Gonzalo de Berceo ou as \"Cantigas de Santa Mar\u00eda\" de Afonso X o Sabio.\nMais toda procura de fontes non explica a radical orixinalidade dun libro que foi considerado o primeiro libro de cabalar\u00edas espa\u00f1ol, mais que incl\u00fae na s\u00faa parte central un extenso tratado de \u00abeducaci\u00f3n de pr\u00edncipes\u00bb , o cap\u00edtulo dos \u00abCastigos do rei de Ment\u00f3n\u00bb, onde se viu o influxo directo das \"Flores de filosof\u00eda\". Este tratado pertence ao x\u00e9nero da literatura doutrinal, ou sapiencial ou gn\u00f3mica, adapt\u00e1ndoo \u00e1 figura do cabaleiro cristi\u00e1n, en consonancia co esp\u00edrito das ordes militares.\nResumindo, o texto do \"Zifar\" combina caracter\u00edsticas do \"roman\" medieval, no senso que ten en Chr\u00e9tien de Troyes e os autores da \"Vulgata art\u00farica\", con elementos did\u00e1cticos de tipo variado: \"exempla\", proverbios, serm\u00f3ns e tratados para a educaci\u00f3n de pr\u00edncipes.\nEstilo.\nA heteroxeneidade dos materiais que forman o \"Zifar\" propiciou nun primeiro momento que a cr\u00edtica negara a unidade tem\u00e1tica da obra ata mediados do s\u00e9culo XX. Mais a partir do estudo de Justina Ru\u00edz Conde (1948) a tendencia dominante \u00e9 considera-la como unha obra unitaria, se ben dentro dos par\u00e1metros sempre miscel\u00e1neos da literatura medieval. En 1996 un traballo de Francisco Rico volve a insistir na am\u00e1lgama colect\u00e1nea de x\u00e9neros que \u00e9 o libro.\nA cr\u00edtica da segunda metade do s\u00e9culo XX insistiu no seu car\u00e1cter doutrinal. Prop\u00faxose como tema da unidade do libro a frase \"redde quod debes\" (devolve o que debes), que enunciar\u00eda o n\u00facleo dunha estrutura baseada no serm\u00f3n, segundo o cal todo o \"Zifar\" ser\u00eda unha amplificaci\u00f3n do concepto da redenci\u00f3n.\nOutra interpretaci\u00f3n prop\u00f3n unha unidade baseada nas ret\u00f3ricas medievais, nos recursos de amplificaci\u00f3n, paralelismos, simetr\u00edas e digresi\u00f3ns (con t\u00e9cnica de intercalaci\u00f3n ou entrelazamento de episodios), que son propias dos posteriores libros de cabalar\u00edas. O libro non ter\u00eda un car\u00e1cter doutrinal nin aleg\u00f3rico, mais constituir\u00eda un relato heroico e cavaleiresco con elementos intercalados moralizantes, como os consellos do rei de Ment\u00f3n ou a abundancia de \"exempla\", proverbios e sentenzas.\nDest\u00e1case, en todo caso, a presenza constante do humor no \"Libro do cabaleiro Zifar\", estudado por Scholberg, aspecto no cal conclue que supera todas as s\u00faas obras contempor\u00e1neas. Existen tanto compo\u00f1entes humor\u00edsticos verbais -xogos de palabras, conversaci\u00f3ns enxe\u00f1osas- como estruturais -como o \"Conto do medio amigo\", que \u00e9 todo el unha brincadeira que un pai gasta ao seu fillo.\nTalvez os elementos m\u00e1is sinalados do estilo do Zifar sexam os proverbios e os \"exempla\", ou contos moralizantes. Canto aos primeiros, n\u00f3tase, ao contrario do que ocorre noutras obras da literatura espa\u00f1ola que os utilizan, como \"El libro de buen amor\", \"La Celestina\" ou \"Don Quixote\", que aparecen diseminados por toda a obra. En xeral p\u00f3ense m\u00e1is frecuentemente en personaxes de autoridade elevada, como son Zifar (despois tornado en Rei de Ment\u00f3n) e o seu fillo Robo\u00e1n, que tam\u00e9n ser\u00e1 coroado xa non rei, sen\u00f3n emperador. Menos sentenzas pronuncia o escudeiro Ribaldo, o personaxe mais c\u00f3mico da obra, polo cal non ten similitude neste aspecto co seu descendente literario, Sancho Panza. Catalog\u00e1ronse trescentas setenta e catro frases de car\u00e1cter paremiol\u00f3xico no \"Zifar\".\nCanto aos \"exempla\", aparecen no texto m\u00e1is de vinte, tratados sempre con algunha amplificaci\u00f3n orixinal. A s\u00faa filiaci\u00f3n \u00e9 diversa e vai dende as f\u00e1bulas de Esopo (como sucede no Arcipreste de Hita), ata a orixe oriental (indio, persa ou \u00e1rabe, adecu\u00e1ndoos \u00e1 cultura cristi\u00e1), pasando polo anecdotario de procedencia cl\u00e1sica ben difundido na literatura sapiencial espa\u00f1ola, da cal \u00e9 exemplo o conto da proverbial comparaci\u00f3n entre a ruindade de Ant\u00edgono e a xenerosidade de Alexandre Magno.\nA imbricaci\u00f3n dos textos cons\u00e9guese mediante variadas t\u00e9cnicas narrativas, onde se apreza o influxo dos contos orientais, co mecanismo de relato cuadro e caixas chinesas ou matrioshkas. A maior parte das veces a voz narrativa pertence a un dos protagonistas do \"Zifar\", que se serve da narraci\u00f3n dun conto no decurso do di\u00e1logo con outro personaxe. Con ela pretende exemplificar na pr\u00e1ctica o que expuixo de xeito te\u00f3rico. Tam\u00e9n neste caso son os personaxes de maior prestixio quen abranguen a maior\u00eda das intervenci\u00f3ns como narradores internos, pois revelan unha das d\u00faas caracter\u00edsticas que deb\u00eda ter un heroe medieval, a \"sapientia\" (sabedor\u00eda), que era inseparable do valor guerreiro. S\u00f3 ocasionalmente o narrador do conto \u00e9 o narrador principal do \"Libro do cabaleiro Zifar\". Na an\u00e9cdota do \u00abAgarrado a este nabo\u00bb o protagonista e narrador do conto c\u00f3mico ou relato folcl\u00f3rico \u00e9 un personaxe do relato principal, o criado Ribaldo. Tr\u00e1tase dunha t\u00e9cnica que adianta a inclusi\u00f3n de material folcl\u00f3rico nos feitos narrados polo protagonista que se d\u00e1 no \"Lazarillo de Tormes\".\nA pesar de a obra ser considerada como a primeira novela de cabalar\u00edas da literatura espa\u00f1ola, carece dalg\u00fans trazos definidores deste x\u00e9nero, como a ausencia de descrici\u00f3n de batallas e de estratexias militares, a precauci\u00f3n perante os inimigos e mesmo o esquiva-los, a moi escasa presenza de duelos entre dous cabaleiros e, en fin, un senso da fama, do amor e da aventura moi diferente do mundo ideal cabaleiresco. Moi polo contrario, o relato do \"Zifar \" esf\u00f3rzase en reproducir con bastante fidelidade o contexto da realidade coti\u00e1 do s\u00e9culo XIV. Por outra banda, a influencia da novela grega de aventuras ou novela helen\u00edstica basta para explicar a separaci\u00f3n e reencontro familiar, a exaltaci\u00f3n do heroe e o entrelazamento dos episodios.\nPor \u00faltimo, c\u00f3mpre mencionar a inclusi\u00f3n de dous poemas castel\u00e1ns, nun dos primeiros exemplos de l\u00edrica nesta lingua que se conservan. Os poemas expresan pranto pola perda do amor ou dun reino marabilloso e expresan emoci\u00f3ns con recursos simples, como a interxecci\u00f3n, a interrogaci\u00f3n ret\u00f3rica, a an\u00e1fora ou o ap\u00f3strofe:"}
{"id": "326316", "revid": "1131", "url": "https://gl.wikipedia.org/wiki?curid=326316", "title": "Mariano Rajoy Sobredo", "text": "Mariano Rajoy Sobredo, nado en Santiago de Compostela o 28 de agosto de 1921 e finado en Madrid o 1 de novembro de 2018, foi un xu\u00edz galego.\nTraxectoria.\nFillo de Enrique Rajoy Leloup. Licenciado en Dereito pola Universidade de Santiago de Compostela en 1943. Foi xu\u00edz de Primeira instancia en Ordes (1948), Lal\u00edn (1949-1953), Piedrah\u00edta (Provincia de \u00c1vila) (1953-1955) e O Carballi\u00f1o (1955-1958). Ascendido a maxistrado en 1958, foi xu\u00edz en Oviedo, xu\u00edz especial de Vagos e Maleantes de Le\u00f3n e presidente da Audiencia Provincial de Pontevedra dende 1970, onde xulgou o suborno do Concello de Vigo no cambio da concesi\u00f3n do transporte urbano dos tranv\u00edas aos autobuses da empresa Vitrasa nese ano e o caso Reace en 1974.\nVida persoal.\nCasou con Olga Brey L\u00f3pez (falecida en 1993) en marzo de 1954 e foi pai de Mariano, Enrique, Mar\u00eda Mercedes e Luis Rajoy Brey."}
{"id": "326317", "revid": "89787", "url": "https://gl.wikipedia.org/wiki?curid=326317", "title": "Cintr\u00e9", "text": "Cintr\u00e9 (en , en gal\u00f3: Ceintra\u00e9) \u00e9 unha comuna francesa do departamento de Ille e Vilaine, na Breta\u00f1a."}
{"id": "326318", "revid": "23204", "url": "https://gl.wikipedia.org/wiki?curid=326318", "title": "Kentreg", "text": ""}
{"id": "326319", "revid": "23204", "url": "https://gl.wikipedia.org/wiki?curid=326319", "title": "Ceintra\u00e9", "text": ""}
{"id": "326320", "revid": "23204", "url": "https://gl.wikipedia.org/wiki?curid=326320", "title": "Clayes", "text": "Chevaign\u00e9 (en , en gal\u00f3: Cla\u00e8s) \u00e9 unha comuna francesa do departamento de Ille e Vilaine, na Breta\u00f1a."}
{"id": "326321", "revid": "23204", "url": "https://gl.wikipedia.org/wiki?curid=326321", "title": "Kloued", "text": ""}
{"id": "326322", "revid": "23204", "url": "https://gl.wikipedia.org/wiki?curid=326322", "title": "Cla\u00e8s", "text": ""}
{"id": "326323", "revid": "5863", "url": "https://gl.wikipedia.org/wiki?curid=326323", "title": "Alejandra Murgu\u00eda de Castro", "text": ""}
{"id": "326324", "revid": "23204", "url": "https://gl.wikipedia.org/wiki?curid=326324", "title": "Co\u00ebsmes", "text": "Co\u00ebsmes (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326325", "revid": "23204", "url": "https://gl.wikipedia.org/wiki?curid=326325", "title": "Koem", "text": ""}
{"id": "326326", "revid": "23204", "url": "https://gl.wikipedia.org/wiki?curid=326326", "title": "Cogl\u00e8s", "text": "Cogl\u00e8s (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326327", "revid": "23204", "url": "https://gl.wikipedia.org/wiki?curid=326327", "title": "Gougleiz", "text": ""}
{"id": "326328", "revid": "98629", "url": "https://gl.wikipedia.org/wiki?curid=326328", "title": "Calila e Dimna", "text": "Calila e Dimna \u00e9 unha colecci\u00f3n castel\u00e1 de contos probablemente mandada traducir por Afonso X o Sabio no ano 1251, cando a\u00ednda era infante.\nContido.\nDas moitas obras relacionadas con Afonso X, o \"Calila e Dimna\" \u00e9 a m\u00e1is literaria. A s\u00faa materia narrativa procede da literatura oriental, pois traduce fielmente o texto \u00e1rabe do \"Kalila wa-Dimna\" (\u0643\u0644\u064a\u0644\u0629 \u0648\u062f\u0645\u0646\u0629), que \u00e1 s\u00faa vez \u00e9 a traduci\u00f3n que o iraniano Ibn Al-Muqaffa fixera ao \u00e1rabe do texto no s\u00e9culo VIII (de onde alcanzou difusi\u00f3n por toda Europa), e esta traduci\u00f3n pola s\u00faa parte procede do \"Panchatantra\" hind\u00fa (cara o ano 300\u00a0d.\u00a0C.) No ano 570 foi traducida ao pahlavi (ou persa literario) e poucos anos m\u00e1is tarde ao sirio.\nRelaci\u00f3nase cos manuais sapienciais de educaci\u00f3n de pr\u00edncipes mediante o motivo oriental das preguntas e respostas entre o rei e un fil\u00f3sofo, que da paso a contos exemplares ou \"exempla\" contados e protagonizados por animais: un boi, un le\u00f3n e dous raposos/lobos chamados \u00abCalila\u00bb e \u00abDimna\u00bb, que son quen contan un maior n\u00famero de contos, en moitas ocasi\u00f3ns imbricados uns nos outros nunha \u00abestrutura de bonecas rusas\u00bb (ou de relatos enmarcados).\nAbundan os mon\u00f3logos introspectivos, e \u00fasase o di\u00e1logo cunha funci\u00f3n dram\u00e1tica. A localizaci\u00f3n \u00e9 moi esquem\u00e1tica, e a acci\u00f3n m\u00e1is ben escasa. Unha estrutura moi similar \u00e9 utilizada no libro de Don Juan Manuel \"El conde Lucanor\" (s. XIV).\nAutor\u00eda e dataci\u00f3n.\nO \"Calila e Dimna\" chegounos a trav\u00e9s de dous manuscritos denominados \"A\" e \"B\". Segundo o colof\u00f3n do manuscrito \"A\", do primeiro terzo do s\u00e9culo XV (ms. h-III-9 da Biblioteca do Escorial), o libro \u00abfue sacado de ar\u00e1bigo en lat\u00edn, et roman\u00e7ado por mandato del infante don Alfonso [...] era de mill e dozientos e noventa y nueve a\u00f1os\u00bb (= 1261). Por\u00e9n, como a versi\u00f3n castel\u00e1 \u00e9 moi fiel \u00e1 \u00e1rabe, se pode descarta-la existencia dunha traduci\u00f3n intermedia latina. O feito de que se denomine \u00abinfante\u00bb a don \u00abAfonso\u00bb (coroado rei no ano 1252) lev\u00f3u a atrasar a data de composici\u00f3n ao ano 1251. Iso supor\u00eda que \u00e9 a primeira obra de ficci\u00f3n extensa da literatura en prosa na Pen\u00ednsula.\nEstrutura.\nA estrutura principal da obra \u00e9 a narraci\u00f3n marco (conversaci\u00f3n entre o rei Dicelem e o seu alguacil-fil\u00f3sofo Burduben), a\u00ednda que non se descartan outras como a da caixa chinesa (contos dentro doutros). Ten tres partes:"}
{"id": "326329", "revid": "23204", "url": "https://gl.wikipedia.org/wiki?curid=326329", "title": "Chern\u00f3bil", "text": "Chern\u00f3bil (en ucra\u00edno: \u0427\u043e\u0440\u043d\u043e\u0301\u0431\u0438\u043b\u044c, en ruso: \u0427\u0435\u0440\u043d\u043e\u0301\u0431\u044b\u043b\u044c, en belaruso: \u0427\u0430\u0440\u043d\u043e\u0301\u0431\u044b\u043b\u044c) \u00e9 unha cidade ao norte de Ucra\u00edna, no \u00d3blast de K\u00ediv, nas proximidades coa fronteira con Belar\u00fas.\nDescrici\u00f3n.\nFoi abandonada no 1986 por un desastre nuclear, situado uns 14,5\u00a0km ao norte-nordeste da cidade. A central nuclear foi nomeada despois pola cidade, situada ent\u00f3n no Rai\u00f3n de Chern\u00f3bil pero a cidade e a planta non ti\u00f1an directa relaci\u00f3n. Mentres que a planta estaba sendo constru\u00edda, foi constru\u00edda a cidade de Pripyat para os traballadores da central. As casas habitadas non son moi diferentes do resto, e os seus habitantes usan s\u00edmbolos para avisar que \"o propietario desta casa vive aqu\u00ed\". Tam\u00e9n os vixilantes e o persoal administrativo da zona de exclusi\u00f3n est\u00e1n aloxados no extremo m\u00e1is distante \u00e1 central. Antes do accidente, uns 14.000 veci\u00f1os comezan o abandono da cidade pr\u00f3xima ao suceso."}
{"id": "326330", "revid": "1131", "url": "https://gl.wikipedia.org/wiki?curid=326330", "title": "Target Center", "text": "O Target Center \u00e9 un pavill\u00f3n polideportivo cuberto situado na cidade de Minneapolis (Minnesota, Estados Unidos). Actualmente, \u00e9 sede dos equipos de baloncesto Minnesota Lynx (WNBA) e Minnesota Timberwolves (NBA). Ten capacidade para 19.356 espectadores para partidos de baloncesto, a cal pode variar para outro tipo de actividades ou espect\u00e1culos."}
{"id": "326331", "revid": "1131", "url": "https://gl.wikipedia.org/wiki?curid=326331", "title": "Chesapeake Energy Arena", "text": "O Chesapeake Energy Arena, antes co\u00f1ecido como Ford Center (2002\u20132010) e Oklahoma City Arena (2010\u20132011), \u00e9 un pavill\u00f3n polideportivo cuberto situado na cidade de Oklahoma City (Oklahoma, Estados Unidos). Actualmente, \u00e9 sede do equipo de baloncesto da National Basketball Association (NBA) Oklahoma City Thunder. Ten capacidade para 18.203 espectadores para partidos de baloncesto, a cal pode variar para outro tipo de actividades ou espect\u00e1culos, como o h\u00f3ckey sobre xeo (18.036), f\u00fatbol americano a oito (17.868), wrestling (14.708) ou concertos (19.711). Entre 2005 e 2007 foi a sede dos New Orleans Hornets debido aos efectos do furac\u00e1n Katrina."}
{"id": "326332", "revid": "5132", "url": "https://gl.wikipedia.org/wiki?curid=326332", "title": "Chesapeake Arena", "text": ""}
{"id": "326333", "revid": "5132", "url": "https://gl.wikipedia.org/wiki?curid=326333", "title": "Ford Center", "text": ""}
{"id": "326334", "revid": "5132", "url": "https://gl.wikipedia.org/wiki?curid=326334", "title": "Oklahoma City Arena", "text": ""}
{"id": "326335", "revid": "1131", "url": "https://gl.wikipedia.org/wiki?curid=326335", "title": "Vivint Smart Home Arena", "text": "O Vivint Smart Home Arena, antes co\u00f1ecido como Delta Center (1991\u20132006) e EnergySolutions Arena (2006\u20132015), \u00e9 un pavill\u00f3n polideportivo cuberto situado na cidade de Salt Lake City (Utah, Estados Unidos). Actualmente, \u00e9 sede do equipo de baloncesto da National Basketball Association (NBA) Utah Jazz. Ten capacidade para 19.911 espectadores para partidos de baloncesto, a cal pode variar para outro tipo de actividades ou espect\u00e1culos, como o h\u00f3ckey sobre xeo (14.000) ou concertos (20.000). Foi unha das sedes dos Xogos Ol\u00edmpicos de Inverno de Salt Lake City 2002, acollendo as probas de patinaxe art\u00edstica sobre xeo e patinaxe de velocidade sobre pista curta. Durante as Olimp\u00edadas o pavill\u00f3n foi co\u00f1ecido como Salt Lake Ice Center.\nHistoria.\nO pavill\u00f3n foi pensado para acoller 20.000 espectadores nos partidos dos Utah Jazz da NBA e dos Salt Lake Golden Eagles, un equipo das ligas menores de h\u00f3ckey sobre xeo, substitu\u00edndo ao xa demolido Salt Palace, que contaba con 12.616 localidades. O financiamento correu a cargo do empresario de Utah Larry H. Miller, comezando as obras o 22 de maio de 1990 e sendo inaugurado o 4 de outubro de 1991. O custo total ascendeu a 93 mill\u00f3ns de d\u00f3lares.\nO primeiro partido que se disputou nel foi o disputado entre os Golden Eagles e os Peoria Rivermen, o 16 de outubro de 1991, mentres que o primeiro partido de baloncesto foi un de pretemporada entre os Jazz e os New York Knicks, con vitoria destes \u00faltimos por 101-95. Nel foron celebrados diversos eventos de importancia, como os torneos de baloncesto masculino da Western Athletic Conference entre 1993 e 1995, o All-Star Game de 1993, o campionato dos Estados Unidos de Patinaxe art\u00edstica sobre xeo en 1999, as\u00ed como diversas probas dos Xogos Ol\u00edmpicos de Salt Lake City 2002. En agosto de 1999 o teito da instalaci\u00f3n viuse seriamente danado por un tornado, custando a s\u00faa reparaci\u00f3n case 4 mill\u00f3ns de d\u00f3lares. Vivint comprou os dereitos do nome do pavill\u00f3n en outubro de 2015, substitu\u00edndo a EnergySolutions."}
{"id": "326336", "revid": "5132", "url": "https://gl.wikipedia.org/wiki?curid=326336", "title": "EnergySolutions Arena", "text": ""}
{"id": "326337", "revid": "5132", "url": "https://gl.wikipedia.org/wiki?curid=326337", "title": "Delta Center", "text": ""}
{"id": "326338", "revid": "5132", "url": "https://gl.wikipedia.org/wiki?curid=326338", "title": "Salt Lake Ice Center", "text": ""}
{"id": "326339", "revid": "5863", "url": "https://gl.wikipedia.org/wiki?curid=326339", "title": "Ovidio Mart\u00ednez de Castro", "text": ""}
{"id": "326340", "revid": "5863", "url": "https://gl.wikipedia.org/wiki?curid=326340", "title": "Alejandra Mart\u00ednez-Murgu\u00eda de Castro", "text": ""}
{"id": "326343", "revid": "23204", "url": "https://gl.wikipedia.org/wiki?curid=326343", "title": "Armoracia rusticana", "text": "Armoracia rusticana, co\u00f1ecida xeralmente como ravo picante ou ravo rusticano, \u00e9 unha planta perenne da familia das Brassicaceae. Util\u00edzase a ra\u00edz como condimento. A ra\u00edz intacta desta planta apenas ten aroma. Por\u00e9n, cando se corta ou rela, os encimas das c\u00e9lulas rotas converten a sinigrina (un glicosinolato) en alil isotiocianato (aceite de mostaza), que irrita as membranas mucosas das fosas nasais e os ollos. Para que conserve mellor o seu aroma debe ser usada inmediatamente despois de relada ou conservada en vinagre. Unha vez exposta ao aire ou quentada empeza a perder o seu olor picante e escur\u00e9cese, e co tempo chega a ter un sabor amargo desagradable.\nDescrici\u00f3n.\n\u00c9 unha herba perenne, glabra (sen pelos), de ra\u00edz axonomorfa (con ra\u00edz principal), grosa, m\u00e1is ou menos carnosa. Talos de 60\u2013100\u00a0cm de altura, foliosos, asucados, fistulosos, ergueitos, ramificados na metade superior. Follas basais en rosetas, longamente pecioladas con pec\u00edolo groso, asucado, de ata 60\u00a0cm de lonxitude, prolongado polo env\u00e9s foliar; limbo (20)30-45 por 6-12(16) cm, oval ou oblongo, rara vez oblongo cun estreitamento no centro ao xeito dunha guitarra, atenuado ou cordado na base, obtuso, irregularmente crenado, con nervadura secundaria reticulada. Follas caulinares de ata 10(15) cm, que van sendo menores cara ao \u00e1pice, de pec\u00edolo curto ou nulo. Flores en acios de ata 40\u00a0cm na frutificaci\u00f3n, sen br\u00e1cteas, corimbiformes e densos na antese (per\u00edodo de floraci\u00f3n), moi alongados na frutificaci\u00f3n. Pedicelos de ata 15\u00a0mm na frutificaci\u00f3n, finos, erectos ou erecto-patentes. S\u00e9palos erectos ou erecto-patentes, con marxe membran\u00e1cea, non xibosos na base, de 2\u20133\u00a0mm, ovais, arqueados, verdes. P\u00e9talos brancos, obovados, de 5\u20137\u00a0mm, de u\u00f1a indiferenciada. Estames en num\u00e9ro de 6 con anteras amarelas. 2 nectarios laterais , anulares ou semianulares. Estilo de preto de 0,5\u00a0mm, con estigma capitado. Froitos en s\u00edlicua latisepta, obovoidea ou elipsoidea, de valvas m\u00e1is ou menos lisas, sen nervio medio visible. Sementes dispostas en d\u00faas ringleiras en cada l\u00f3culo, lisas, \u00e1pteras, sen endosperma (c\u00e1racter importante da familia Brassicaceae) e cos 2 cotiled\u00f3ns aplicados un contra outro (acumbentes). Ten un n\u00famero de cromosomas de 2n = 32 .\nDistribuci\u00f3n e h\u00e1bitat.\nAt\u00f3pase nas beiras de hortas ou solos removidos, subespont\u00e1nea; a unha altitude de 800-1400 metros na rexi\u00f3n eurosiberiana oriental; orixinaria do sur de Rusia e suroeste de Asia, naturalizada en Europa e rexi\u00f3ns h\u00famidas de todo o mundo. Aparece nos Pireneos de Arag\u00f3n e Catalu\u00f1a, cada vez m\u00e1is rara porque se abandonou o seu cultivo, e ocasionalmente noutros lugares.\nHistoria.\nO ravo picante foi cultivado desde a Antig\u00fcidade. Segundo a mitolox\u00eda grega, o or\u00e1culo de Delfos d\u00edxolle a Apolo que o ravo picante val\u00eda o seu peso en ouro. O ravo picante xa se co\u00f1ec\u00eda no antigo Exipto. O Diosc\u00f3rides incl\u00fae o ravo picante como \"Persicon sinapi\" (\"Diosc.\" 2.186) ou \"Sinapi persicum\" (\"Diosc.\" 2.168), Cato discute a planta nos seus tratados de agricultura, e nun mural de Pompeia est\u00e1 epresentada a planta. A planta \u00e9 probablemente mencionada por Plinio o Vello na s\u00faa \"Historia Natural\" co nome \"Amoracia\", e recom\u00e9ndaa polas s\u00faas propieddes medicianais. Os herboristas do Renacemento Pietro Andrea Mattioli e John Gerard denomin\u00e1bano \"Raphanus\".\nTanto as s\u00faas ra\u00edces coma as follas foran utilizadas como medicina durante a Idade Media e a ra\u00edz utilizouse como condimento para carnes en Alema\u00f1a, Escandinavia, e Gran Brata\u00f1a. Foi introducida en Norteam\u00e9rica durante a colonizaci\u00f3n europea; e tanto George Washington coma Thomas Jefferson menci\u00f3nana nos seus informes sobre xard\u00edns.\nUsos culinarios.\nA ra\u00edz \u00fasase para elaborar un condimento en forma de reladura ou ben mo\u00eddo como pasta, cuxo forte sabor fai que en moitos pa\u00edses substit\u00faa a mi\u00fado \u00e1s mostazas. No Reino Unido \u00e9 a base da salsa de \"horseradish\", tam\u00e9n popular en Polonia, que se fai con ra\u00edz de ravo picante relada e vinagre. En Francia util\u00edzase a salsa de \"raifort\" da coci\u00f1a alsaciana. Unha variante (mesturada con lim\u00f3n en vez do usual vinagre) consumida en Alema\u00f1a \u00e9 a \"Tafelmeerrettich\", tam\u00e9n popular no Reino Unido desde hai s\u00e9culos co nome \"Tewkesbury mustard\". Unha \"mostaza\" similar \u00e9 a denominada \"Krensenf\" ou \"Meerrettichsenf\", que \u00e9 popular en Austria e parte do leste de Alema\u00f1a. Na Arxentina ch\u00e1mase \"pasta de r\u00e1bano picante\", a\u00ednda que tam\u00e9n se denomina cos nomes que lle daban os inmigrantes que o introduciron no pa\u00eds: \"Kren\" pola s\u00faa orixe alem\u00e1-austr\u00edaca ou \"hren\" polo seu nome eslavo. En Italia meridional \u00e9 co\u00f1ecida como \"r\u00e0fano\" e util\u00edzase na coci\u00f1a da rexi\u00f3n de Basilicata para preparar a \"r\u00e0fanata\", coa adici\u00f3n de ovos, queixo pecorino e patacas.\nNos pa\u00edses onde se ofrecen comercialmente poden encontrarse preparados en d\u00faas variantes: a variante forte que s\u00f3 cont\u00e9n a ra\u00edz e conservantes, mentres que na variante suave se combina cun ingrediente doce que pode ser pur\u00e9 de maz\u00e1 (apfel kren), remolacha ou azucre. O famoso wasabi da coci\u00f1a xaponesa substit\u00faese a mi\u00fado por unha pasta elaborada con este ravo (e coloreada de verde). \nAs follas son comestibles e parecidas a grelos.\nUsos medicinais.\nFoi moi empregada como planta medicinal e arom\u00e1tica a partir do s\u00e9culo XIII, usando a ra\u00edz (de cor crema e ramificada) que ao cortala desprende esencias vol\u00e1tiles e moi penetrantes, cuxo efecto irritante \u00e9 similar ao do amon\u00edaco, e con fortes propiedades lacrim\u00f3xenas. As follas novas poden empregarse como aromatizantes.\n\u00c9 unha planta diur\u00e9tica, antiescorb\u00fatica, dixestiva, revulsiva, rubefacente.\nPrincipios activos: As ra\u00edces e follas conte\u00f1en sinigrina (alil-glicosinato) e 2-fenil-etil-glicosinolato. (O relar a planta a sinigrina transf\u00f3rmase en alil-isotiocianato, responsable do sabor picante da planta).\nIndicaci\u00f3ns: antiescorb\u00fatico, dixestivo, sudor\u00edfico, diur\u00e9tico, depurativo, carminativo, pectoral. Contra o raquitismo. \u00c9 moi raro o envelenamento, dado o seu sabor extremadamente picante, pero t\u00e9\u00f1ense dado casos; caracter\u00edzase por forte irritaci\u00f3n dos tecidos en contacto, inflamaci\u00f3n do tracto dixestivo, v\u00f3mitos de sangue e diarreas.\nOutros usos.\nA ra\u00edz cont\u00e9n un encima (peroxidase) moi utilizada como axente oxidante en ensaios qu\u00edmicos (inorg\u00e1nicos e biol\u00f3xicos), denominada peroxidase do ravo picante ou HRD (do ingl\u00e9s \"horseradish peroxidase\").\nO zume \u00fasase en cosm\u00e9tica como estimulante e rubefacente. Mesturado con vinagre \u00fasase para tratar manchas e acne.\nTaxonom\u00eda.\n\"Armoracia rusticana\" foi descrita e publicada primeiramente por Carl Linneo como \"Cochlearia rusticana\" en \"Species Plantarum\", vol. 2, p.\u00a0648 en 1753 e atribu\u00edda logo definitivamente ao x\u00e9nero \"Armoracia\" por G. Gaertner, B. Meyer, e J. Scherbius en \"Oekonomisch-Technische Flora der Wetterau\", vol. 2, p.\u00a0426 no ano 1800. e \u00e9 a especie tipo do novo x\u00e9nero creado \"Armoracia\". \nArmoracia: nome xen\u00e9rico tomado do lat\u00edn \"arm\u01d2r\u01cec\u0113a, armor\u01cec\u01d0a, - ae\" co que era co\u00f1ecida unha especie de ravo salvaxe (por exemplo en Plinio o Vello, \"Historia Naturalis\" ).\nrusticana: ep\u00edteto, do lat\u00edn \"rust\u01d0c\u0101nus, a, um\" que significa \"r\u00fastico, do campo\"."}
{"id": "326350", "revid": "27155", "url": "https://gl.wikipedia.org/wiki?curid=326350", "title": "Ravo picante", "text": ""}
{"id": "326351", "revid": "27155", "url": "https://gl.wikipedia.org/wiki?curid=326351", "title": "Ra\u00edz (bot\u00e1nica)", "text": ""}
{"id": "326352", "revid": "89787", "url": "https://gl.wikipedia.org/wiki?curid=326352", "title": "Sinigrina", "text": "A sinigrina \u00e9 un glicosinolato que pertence \u00e1 familia dos glic\u00f3sidos que se encontra nalgunhas plantas da familia das brasic\u00e1ceas como as coles de Bruxelas, br\u00f3coli, e en sementes de mostaza negra (\"Brassica nigra\") entre outras moitas. Cando os tecidos da planta que conte\u00f1en sinigrina son esmagados, relados ou danados, o encima da planta mirosinase degrada a sinigrina orixinando aceite de mostaza (alil isotiocianato), que \u00e9 responsable do sabor picante da mostaza e do ravo picante (\"Armoracia rusticana\"). As sementes da mostaza branca, \"Sinapis alba\", orixinan unha mostaza moito menos picante porque esta especie cont\u00e9n un glicosinato diferente chamado sinalbina.\nO nome qu\u00edmico da sinigrina \u00e9 alilglicosinolato ou 2-propenilglicosinolato.\nA sinigrina \u00e9 tam\u00e9n alelop\u00e1tica (os seus produtos qu\u00edmicos infl\u00faen no crecemento doutros organismos).."}
{"id": "326354", "revid": "98629", "url": "https://gl.wikipedia.org/wiki?curid=326354", "title": "Alil isotiocianato", "text": "O alil isotiocianato (AITC) \u00e9 un composto organosulfurado coa f\u00f3rmula CH2CHCH2NCS. \u00c9 un aceite incoloro responsable do sabor picante da mostaza, o ravo, o ravo picante, e o wasabi. O pro\u00eddo e efecto lacrimatorio do alil isotiocianato est\u00e1 mediado polos canais i\u00f3nicos TRPA1 e TRPV1. \u00c9 lixeiramente soluble en auga, pero m\u00e1is soluble na maior\u00eda dos solventes org\u00e1nicos.\nBios\u00edntese e funci\u00f3ns biol\u00f3xicas.\nO alil isotiocianato pode obterse das sementes da mostaza negra (\"Brassica nigra\") ou da mostaza india (\"Brassica juncea\"). Cando se rompen estas sementes de mostaza, lib\u00e9rase o encima que conte\u00f1en mirosinase e este act\u00faa sobre un glicosinolato chamado sinigrina dando lugar ao alil isotiocianato.\nO alil isotiocianato util\u00edzao a planta como un medio de defensa contra herb\u00edvoros. Como pode ser dani\u00f1o para a propia planta, almac\u00e9nase na s\u00faa forma inofensiva precursora de glicosinolato, separado do encima mirosinase. Cando un animal mastiga a planta, f\u00f3rmse o alil isotiocianato, o que repeler\u00e1 o animal.\nUso comercial e outras aplicaci\u00f3ns.\nO alil isotiocianato prod\u00facese comercialmente por reacci\u00f3n do cloruro de alilo e o tiocianato de potasio:\nO produto obtido desta maneira co\u00f1\u00e9cese tam\u00e9n como \"aceite de mostaza sint\u00e9tico\". O alil isotiocianato pode tam\u00e9n ser liberado por destilaci\u00f3n seca de sementes. O produto obtido desta maneira denom\u00ednase aceite vol\u00e1til de mostaza e xeralmente ten unha pureza do 92%. Util\u00edzase principalmente como axente saborizante en alimentos. O alil isotiocianatosint\u00e9tico util\u00edzase como insecticida, bactericida, e nematocida, e \u00fasase en certos casos para a protecci\u00f3n de colleitas.\nA s\u00faa hidr\u00f3lise d\u00e1 lugar a alilamina.\nSeguridade.\nO alil isotiocianato ten unha LD50 de 151\u00a0mg/kg e \u00e9 lacrimatorio.\nOncolox\u00eda.\nBase\u00e1ndose en experimentos \"in vitro\" e modelos animais, o alil isotiocianato presenta moitas propiedades desexables para ser usado como axente quimiopreventivo do cancro."}
{"id": "326355", "revid": "27155", "url": "https://gl.wikipedia.org/wiki?curid=326355", "title": "Alilisotiocianato", "text": ""}
{"id": "326356", "revid": "27155", "url": "https://gl.wikipedia.org/wiki?curid=326356", "title": "Alil-isotiocianato", "text": ""}
{"id": "326357", "revid": "89787", "url": "https://gl.wikipedia.org/wiki?curid=326357", "title": "Peroxidase de ravo picante", "text": "A peroxidase de ravo picante (HRP polas s\u00faas siglas en ingl\u00e9s de \"horseradish peroxidase\") \u00e9 un encima peroxidase que se encontra nas ra\u00edces do ravo picante (\"Armoracia rusticana\"). Util\u00edzase amplamente en aplicaci\u00f3ns en bioqu\u00edmica principalmente pola s\u00faa capacidade de amplificar un sinal feble e incrementar a detectabilidade dunha diana molecular. \u00c9 un metaloencima con moitas isoformas, da cal o tipo m\u00e1is estudado \u00e9 o C.\nEstrutura.\nA estrutura do encima resolveuse por primeira vez por cristalograf\u00eda de raios X en 1997 e desde ent\u00f3n foi resolta varias veces m\u00e1is con diversos substratos. \u00c9 unha prote\u00edna en h\u00e9lice alfa que leva unido un grupo hemo como cofactor redox.\nSubstratos.\nO encima HRP s\u00f3 ou conxugado \u00e9 de pouco valor en bioqu\u00edmica; a s\u00faa presenza debe facerse visible utilizando un substrato que, cando se oxida por acci\u00f3n da HRP usando per\u00f3xido de hidr\u00f3xeno como axente oxidante, produce un caracter\u00edstico cambio que \u00e9 detectable por m\u00e9todos espectrofotom\u00e9tricos.\nDescrib\u00edronse numerosos substratos da peroxidase de ravo picante, que foron comercializados para aproveitar as caracter\u00edsticas desexables da HRP. Estes substratos poden pertencer a varias categor\u00edas. O HRP cataliza a conversi\u00f3n de substratos cromox\u00e9nicos (por exemplo, o TMB, DAB, ABTS) en produtos coloreados, e produce luz cando act\u00faa sobre substratos quimioluminescentes (por exemplo a quimioluminescencia potenciada polo luminol).\nAplicaci\u00f3ns.\nA peroxidase de ravo picante \u00e9 unha glicoprote\u00edna de 44.173,9 daltons que ten 6 residuos de lisina que poden ser conxugados a unha mol\u00e9cula etiquetada. Cando se incuba cun substrato axeitado produce un derivado coloreado fluorim\u00e9trico ou derivado luminescente da mol\u00e9cula etiquetada, o que permite que sexa detectado e cuantificado.\nA HRP \u00fasase a mi\u00fado en conxugados (mol\u00e9culas que foron enlazadas xeneticamente ou quimicamente) para determinar a presenza dunha diana molecular. Por exemplo, pode utilizarse un anticorpo conxugado \u00e1 HRP para detectar unha pequena cantidade de prote\u00ednas espec\u00edficas na t\u00e9cnica do western blot. Aqu\u00ed, o anticorpo proporciona a especificidade para localizar a prote\u00edna de interese, e o encima HRP, en presenza dun substrato, produce un sinal detectable. A peroxidase de ravo picante \u00fasase tam\u00e9n comunmente en t\u00e9cnicas como ELISA e a inmunohistoqu\u00edmica debido \u00e1 s\u00faa natureza monom\u00e9rica e \u00e1 facilidade coa cal produce produtos coloreados.\nA peroxidase de ravo picante \u00e9 ideal en moitos aspectos para estas aplicaci\u00f3ns porque \u00e9 menor, m\u00e1is estable e m\u00e1is barata que outras alternativas correntes como a fosfatase alcalina. Tam\u00e9n ten unha alta velocidade de recambio (\"turnover\") que permite a xeraci\u00f3n de sinais fortes nun espazo de tempo relativamene curto.\nAdemais, \"en anos recentes a t\u00e9cnica de marcar neuronas co encima peroxidase de ravo picante converteuse nunha importante ferramenta. Na s\u00faa breve historia, este m\u00e9todo probablemente foi utilizado por m\u00e1is neurobi\u00f3logos que os que utilizaron a tinguidura de Golgi desde o seu descubrimento en 1870.\"\nPotenciaci\u00f3n da luminescencia.\nA peroxidase de ravo picante cataliza a oxidaci\u00f3n do luminol a 3-aminoftalato por medio de varios intermediarios. A reacci\u00f3n \u00e9 acompa\u00f1ada pola emisi\u00f3n de luz de baixa intensidade a 428\u00a0nm. Por\u00e9n, en presenza de certos compostos qu\u00edmicos, a luz emitida \u00e9 potenciada ata ser 1000 veces maior, o que fai que a luz sexa doada de detectar, incrementando a sensibilidae da reacci\u00f3n. A potenciaci\u00f3n da emisi\u00f3n de luz denom\u00ednase quimioluninescencia potenciada ou aumentada (ECL, do ingl\u00e9s \"enhanced chemiluminescence\"). Poden utilizarse varios potenciadores, pero os m\u00e1is efectivos son fenois modificados, especialmente o p-iodofenol. A intensidade da luz \u00e9 unha medida do n\u00famero de mol\u00e9culas de encima que est\u00e1n reaccionando e as\u00ed da cantidade de h\u00edbrido.\nA quimioluminescencia potenciada establ\u00e9cese de forma simple e \u00e9 sensible, e pode detectar uns 0,5 pg de \u00e1cido nucleico en Southern blots e northern blots. A detecci\u00f3n por medio de substratos quimioluminescentes ten varias vantaxes sobre o uso de substratos cromox\u00e9nicos. A sensibilidade \u00e9 de 10 a 100 veces maior, e a cuantificaci\u00f3n da cantidade de luz emitida \u00e9 posible nun amplo rango din\u00e1mico, mentres que cos precipita&lt;dos coloreados \u00e9 moito m\u00e1is limitada, de aproximadamente unha orde de magnitude inferior. Os filtros de bandas (\"stripping filters\") son moito m\u00e1is f\u00e1ciles cando se usan os substratos quimioluminescentes."}
{"id": "326358", "revid": "27155", "url": "https://gl.wikipedia.org/wiki?curid=326358", "title": "Peroxidase do ravo picante", "text": ""}
{"id": "326359", "revid": "27155", "url": "https://gl.wikipedia.org/wiki?curid=326359", "title": "Peroxidase de Armoracia rusticana", "text": ""}
{"id": "326361", "revid": "109903", "url": "https://gl.wikipedia.org/wiki?curid=326361", "title": "El conde Lucanor", "text": "El conde Lucanor, segundo o seu t\u00edtulo orixinal en castel\u00e1n medieval, Libro de los enxiemplos del Conde Lucanor et de Patronio, \u00e9 unha obra en prosa escrita no ano 1335 polo infante Don Juan Manuel, Pr\u00edncipe de Villena. O libro basicamente \u00e9 unha colecci\u00f3n de contos e proverbios.\nEstrutura.\nEl conde Lucanor est\u00e1 composto por dous pr\u00f3logos e cinco partes:\nA primeira parte, ou Libro de los exemplos \u00e9 a m\u00e1is difundida. Ad\u00f3itase considerar as restantes como unha soa segunda parte, chamada Libro de los proverbios.\nTemas.\nAlfonso I. Sotelo clasifica os temas da obra as\u00ed:\nJuan Vicedo di, por\u00e9n, que estes \u00faltimos son tratados desde unha moral peculiar, que non excl\u00fae a cautela e o disimulo.\nFontes.\nNos relatos da primeira parte \u00e9 evidente a dobre influencia presente na obra: a occidental (Deyermond sinala a doutrina dos dominicos na orientaci\u00f3n moralista de moitos dos contos) e a oriental (Lida de Malkiel e Diego Mar\u00edn insisten na orixe \u00e1rabe dunha decena deles). A variada procedencia remonta incluso ao Panchatantra hind\u00fa un conto como o XXI (\"\u201cDe lo que contes\u00e7io a un rey mo\u00e7o con un muy grant philosopho a qui lo acomendara su padre\u201d\") .\nA segunda parte bebe na literatura sapiencial que o autor ti\u00f1a ao seu alcance na \u00e9poca (como o \"Bonium\", o \"Libro de los bocados de oro\", o \"Libro de los buenos proverbios\").\nIntenci\u00f3n.\nA obra, mesmo a parte narrativa, \u00e9 concibida \u00e1 maneira medieval con intenci\u00f3n did\u00e1ctico-moral. Neste caso tr\u00e1tase dun didactismo con aspiraci\u00f3ns universais, pois a pesar de que cada exemplo se base na exposici\u00f3n dunha cuesti\u00f3n puntual, pret\u00e9ndese que o ensino deducible del sexa xeral. Isto \u00e9 explicitamente expresado no libro: \"\u00abEt puso en el los enxiemplos mas aprovechosos que el sopo de las cosas que acaes\u00e7ieron, por que lo omnes puedan fazer esto que dicho es. Et seria maravilla si de qual quier cosa que acaezca a qual quier omne, non fallare en este libro su semejan\u00e7a que acaes\u00e7io a otro\u00bb.\"\nLinguaxe e estilo.\nSegundo Gim\u00e9nez Soler, a prosa de don Juan Manuel, a\u00ednda que non chega a ser a do S\u00e9culo de Ouro das letras castel\u00e1s, est\u00e1 no punto medio entre a do seu t\u00edo Afonso o Sabio -que ser\u00eda m\u00e1is ben utilitaria- e a do Renacemento -m\u00e1is elaborada-.\nDon Juan Manuel tam\u00e9n foi expl\u00edcito sobre as s\u00faas inteci\u00f3ns expresivas, pois declarou que fixo o seu libro coas palabras m\u00e1is \"elegantes\" que puido.\nAs poucas irrupci\u00f3ns en rexistro l\u00edrico que cont\u00e9n o libro son os pareados finais de cada exemplo da primeira parte da obra, e tr\u00e1tase de versos duros sen trazos de verdadeiro lirismo que simplemente resumen a moralidade do relato que os precede."}
{"id": "326362", "revid": "23204", "url": "https://gl.wikipedia.org/wiki?curid=326362", "title": "Alien Resurrection", "text": ""}
{"id": "326363", "revid": "23204", "url": "https://gl.wikipedia.org/wiki?curid=326363", "title": "Francisco Varela Buela", "text": "Francisco Gerardo Varela Buela, nado en Forcarei o 17 de agosto de 1890 e finado en Cerdedo o 4 de outubro de 1981, foi un mestre e pol\u00edtico galego.\nTraxectoria.\nFillo de Manuel Varela Paz e de Encarnaci\u00f3n Buela, e irm\u00e1n de Jos\u00e9 Varela Buela. Estudou Maxisterio e recibiu o t\u00edtulo de mestre superior en 1913. Foi mestre en Albeos (Crecente), Oia (1917), O Barco de Valdeorras, e dende 1924 en Cerdedo. Foi alcalde de Cerdedo na ditadura de Primo de Rivera (1924-1926). Durante a Rep\u00fablica, foi secretario do xulgado municipal, asesor t\u00e9cnico da secretar\u00eda do Concello de Cerdedo e traballou para erradicar o analfabetismo en Cerdedo. Pertenceu \u00e1 Agupaci\u00f3n Socialista de Cerdedo, da que foi elixido vicepresidente da directiva en xaneiro de 1935. Cando se produciu o golpe de Estado do 18 de xullo de 1936 colaborou na organizaci\u00f3n da resistencia antifranquista. Foi detido en Cerdedo, preso en Pontevedra (na prisi\u00f3n da Normal) e despois no campo de concentraci\u00f3n da Illa de San Sim\u00f3n. Foi xulgado por rebeli\u00f3n, depurado do seu cargo e condenado a cadea perpetua. Estivo no penal de Burgos e despois redimiu a s\u00faa condena nun batall\u00f3n disciplinario nas minas de volframio de Fontao (Silleda). Sa\u00edu en liberdade provisional en 1944 e abriu unha academia en Cerdedo.\nVida persoal.\nCasou en Crecente con Dolores Caballero M\u00e9ndez e foi pai de Manuel, Mar\u00eda, Oliva e Francisco Varela Caballero."}
{"id": "326364", "revid": "51526", "url": "https://gl.wikipedia.org/wiki?curid=326364", "title": "Alien vs. Predator", "text": "Alien vs. Predator (tam\u00e9n co\u00f1ecido como AVP ou AVP: Alien vs. Predator) \u00e9 un filme de ciencia ficci\u00f3n e terror dirixido por Paul W. S. Anderson e protagonizado por Sanaa Lathan e Lance Henriksen. \u00c9 o primeiro t\u00edtulo da franqu\u00eda \"Alien vs. Predator\", que \u00e9 unha mestura das franqu\u00edas de \"Alien\" e \"Predator\". Anderson, Dan O'Bannon e Ronald Shusett escribiron a historia, e Anderson e Shane Salerno adapt\u00e1rona \u00f3 gui\u00f3n. A s\u00faa historia est\u00e1 influ\u00edda pola mitolox\u00eda azteca, a serie de banda dese\u00f1ada e os escritos de Erich von D\u00e4niken.\nAmbientado no 2004, o filme conta a historia dun grupo de arque\u00f3logos reunidos polo billonario Charles Bishop Weyland (Henriksen) para unha expedici\u00f3n na Ant\u00e1rtida. O obxectivo da expedici\u00f3n e investigar un estra\u00f1o sinal de calor xurdido do nada. Weyland e o seu equipo descobren unha pir\u00e1mide debaixo da superficie do xeo. Os xer\u00f3glifos e as esculturas da pir\u00e1mide revelan que \u00e9 o escenario de guerra entre os Predators e os aliens como un rito de madurez. Os humanos est\u00e1n atrapados no medio da batalla entre as d\u00faas especies e tratan por t\u00f3dolos medios evitar que os aliens cheguen at\u00e9 a superficie.\nO filme foi estreado o 13 de agosto de 2004 nos Estados Unidos e recibiu, polo xeral, cr\u00edticas negativas. Recadou $172 mill\u00f3ns en todo o mundo. Ten unha secuela, \"\" (2007)."}
{"id": "326366", "revid": "22570", "url": "https://gl.wikipedia.org/wiki?curid=326366", "title": "Cross country (ciclismo)", "text": "O Cross Country (XC) (en galego: \"Campo a trav\u00e9s\") \u00e9 a disciplina m\u00e1is com\u00fan do ciclismo de monta\u00f1a. Converteuse en deporte ol\u00edmpico nos Xogos Ol\u00edmpicos de 1996 en Atlanta, EEUU.\nCarreiras.\nO cross-country \u00e9 menos difundido que o Descenso (DH) xa que \u00e9 m\u00e1is dif\u00edcil de televisar. Nas carreiras de campo a trav\u00e9s \u00e9 m\u00e1is importante a resistencia que a destreza t\u00e9cnica. As carreiras poden ser dunha duraci\u00f3n de dende 30 minutos ata 24 horas. Ademais, moitas destas carreiras div\u00eddense en probas de etapas que duran varios d\u00edas. As probas poden ser de sa\u00edr dun lugar e chegar a outro ou de voltas a un circu\u00edto. O campo a trav\u00e9s en pista curta consiste en dar moitas voltas a un circu\u00edto moi pequeno, isto resulta m\u00e1is entretido para o espectador.\nA diferenza das carreiras de descenso que se realizan en formato contra o reloxo, as carreiras cross country constan tradicionalmente dunha sa\u00edda en masa ou dunha sa\u00edda con intervalos, nestas sa\u00eddas os ciclistas saen en diferentes grupos segundo a s\u00faa idade ou segundo a s\u00faa habilidades. Noutras carreiras que te\u00f1en unha gran zona de sa\u00edda e non queren chancear o comezo, \u00e1s veces empregase a sa\u00edda de Le Mans na que os ciclistas van correndo a p\u00e9 cara as s\u00faas bicicletas para arrancar.\nMundialmente, as carreiras son rexidas pola Uni\u00f3n Ciclista Internacional. Aqu\u00ed na Galiza, as carreiras son rexidas pola Federaci\u00f3n Galega de Ciclismo.\nModalidades.\nAlgunhas das disciplinas de XC son: o Cross-Country Eliminaci\u00f3n (XCE), o Cross-Country Marat\u00f3n (XCM), o Cross-Country Ol\u00edmpico (XCO)...\nCross-Country Ol\u00edmpico (XCO).\nEsta disciplina consta de dar voltas arredor dun circu\u00edto de pouca distancia. \u00c9 a \u00fanica disciplina ol\u00edmpica do ciclismo de monta\u00f1a.\nCross-Country Marat\u00f3n (XCM).\nPolo xeral estas rutas van dende os 65\u00a0km at\u00e9 os 100\u00a0km. Nos \u00faltimos anos, esta modalidade est\u00e1 ga\u00f1ando popularidade porque as competici\u00f3ns de XCM est\u00e1 abertas para calquera tipo de xente.\nCross-Country Eliminaci\u00f3n (XCE).\nNesta modalidade, a \u00faltima persoa ou as d\u00faas \u00faltimas persoas que cruzan a li\u00f1a de meta quedan eliminadas da carreira.\nCross-Country Team Relay (XCTR).\nEsta \u00e9 unha modalidade de relevos. Nela compiten varios equipos compostos por 4 ciclistas: 3 homes(1 j\u00fanior, 1 sub-23 e 1 elite) e 1 muller. Nestas carreiras, cada ciclista da unha volta ao circu\u00edto e logo ch\u00f3calle a man ao seu compa\u00f1eiro en forma de relevo nunha zona espec\u00edfica para iso. Ga\u00f1a o equipo, do que o cuarto ciclista chegue antes \u00e1 meta. Nesta modalidade \u00e9 moi importante a orde na que se po\u00f1en os ciclistas."}
{"id": "326367", "revid": "89787", "url": "https://gl.wikipedia.org/wiki?curid=326367", "title": "Just Cause 3", "text": "Just Cause 3 \u00e9 un videoxogo de acci\u00f3n e aventuras en mundo aberto desenvolvido por Avalanche Studios e publicado por Square Enix no 2015. Foi anunciado o 11 de novembro de 2014 e \u00e9 o terceiro xogo da serie \"Just Cause\", sendo a secuela directa de \"Just Cause 2\". Foi lanzado internacionalmente o 1 de decembro de 2015 para Microsoft Windows, PlayStation 4 e Xbox One."}
{"id": "326368", "revid": "13561", "url": "https://gl.wikipedia.org/wiki?curid=326368", "title": "B\u00e1culo de Mondo\u00f1edo", "text": "O b\u00e1culo de Mondo\u00f1edo \u00e9 unha peza rom\u00e1nica do primeiro cuarto do s\u00e9culo XIII da colecci\u00f3n permanente do Museo Nacional de Arte de Catalu\u00f1a. Procede de Limoges, dun sartego atribu\u00eddo \u00f3 bispo de Ribadeo, Paio de Cebeira (Siveira) (1199-1218). Foi depositado cara a 1855 na catedral de Mondo\u00f1edo, provincia de Lugo. Entrou no museo proveniente da adquisici\u00f3n da colecci\u00f3n Plandiura, en 1932.\nDescrici\u00f3n.\nComa produto do obradoiro de Limoges \u00e9 unha das pezas m\u00e1is salient\u00e1beis da colecci\u00f3n. Tr\u00e1tase dun dos poucos obxectos de ourivar\u00eda rom\u00e1nica do museo do cal se co\u00f1ece a procedencia. Est\u00e1 documentado dende 1746 na antiga igrexa de santa Mar\u00eda do Campo, en Ribadeo, e sufriu diversas vicisitudes at\u00e9 chegar ao museo. O tema da voluta \u00e9 adoito habitual neste tipo de pezas, o Arcanxo Miguel matando o drag\u00f3n, e asemade caracter\u00edstico das series de Limoges."}
{"id": "326372", "revid": "89787", "url": "https://gl.wikipedia.org/wiki?curid=326372", "title": "Lactoperoxidase", "text": "A lactoperoxidase \u00e9 un encima peroxidase animal segregado polas gl\u00e1ndulas salivares, mamarias e outras gl\u00e1ndulas mucosas, que funciona como un axente antibacteriano natural. A lactoperoxidase forma parte da familia de encimas das hemoperoxidases animais. Nos humanos, a lactoperoxidase est\u00e1 codificada no xene \"LPO\" do cromosoma 17.\nA lactoperoxidase cataliza a oxidaci\u00f3n polo per\u00f3xido de hidr\u00f3xeno de diversos substratos inorg\u00e1nicos e org\u00e1nicos. Entre estes substratos est\u00e1n o bromuro e ioduro, polo que a lactoperoxidase tam\u00e9n pode ser clasificada como unha haloperoxidase. Outro importante substrato \u00e9 o tiocianato. Os produtos oxidados producidos pola acci\u00f3n deste encima te\u00f1en potentes acci\u00f3ns bactericidas. O conxunto formado pola lactoperoxidase, os seus substratos i\u00f3nicos inorg\u00e1nicos, o per\u00f3xido de hidr\u00f3xeno e os produtos oxidados co\u00f1\u00e9cese co nome de sistema da lactoperoxidase.\nO sistema da lactoperoxidase xoga un importante papel no sistema inmunitario innato ao matar as bacterias no leite e nas secreci\u00f3ns mucosas (tecidos de orixe principalmente endod\u00e9rmica, que forman recubrimentos epiteliais, que est\u00e1n implicados na absorci\u00f3n ou na secreci\u00f3n), polo que o aumento do sistema da lactoperoxidase pode ter aplicaci\u00f3ns terap\u00e9uticas. Ademais, a adici\u00f3n ou aumento do sistema da lactoperoxidase ten aplicaci\u00f3ns potenciais no control das bacterias nos alimentos e nos produtos de coidado da sa\u00fade do consumidor. O sistema da lactoperoxidase non ataca o ADN e non \u00e9 mutax\u00e9nico. Por\u00e9n, en certas condici\u00f3ns, o sistema da lactoperoxidase pode contribu\u00edr ao estr\u00e9s oxidativo. Ademais, a lactoperoxidase pode contribu\u00edr ao inicio do cancro de mama, por medio da s\u00faa capacidade de oxidar hormonas estrox\u00e9nicas, producindo intermediarios que son radicais libres.\nEstrutura.\nA estrutura da lactoperoxidase consiste principalmente en h\u00e9lices alfa, xunto con d\u00faas febras beta paralelas curtas. Pertence \u00e1 familia encim\u00e1tica das hemoperoxidases animais, que tam\u00e9n incl\u00fae a mieloperoxidase (MPO), peroxidase do eosin\u00f3filo (EPO), peroxidase da tiroide (TPO), e prostaglandina H sintase (PGHS). Levan un cofactor hemo unido preto da parte central da prote\u00edna.\nFunci\u00f3n.\nA lactoperoxidase cataliza a oxidaci\u00f3n por per\u00f3xido de hidr\u00f3xeno (H2O2) de varias mol\u00e9culas aceptoras:\nExemplos espec\u00edficos son:\nA fonte de per\u00f3xido de hidr\u00f3xeno (H2O2) \u00e9 xeralmente a reacci\u00f3n da glicosa co ox\u00edxeno en presenza do encima glicose oxidase () que tam\u00e9n ten lugar na saliva. A glicosa, \u00e1 s\u00faa vez, pode producirse na boca a partir do amid\u00f3n en presenza do encima da saliva amiloglicosidase ().\nEstes intermediarios oxidados de vida relativamente curta te\u00f1en potentes efectos bactericidas, polo que a lactoperoxidase forma parte dos sistema de defensa antimicrobiano naqueles tecidos que expresan a lactoperoxidase. O sistema da lactoperoxidase \u00e9 efectivo para matar diversos microorganismos aerobios e alg\u00fans anaerobios. Unha investigaci\u00f3n de 1984 atopou variaci\u00f3ns nos efectos segundo as condici\u00f3ns: \"O efecto da mestura lactoperoxidase-tiocianato-per\u00f3xido de hidr\u00f3xeno sobre as bacterias depende das condici\u00f3ns experimentais. Se as bacterias son cultivadas despois da exposici\u00f3n a lactoperoxidase-tiocianato-per\u00f3xido de hidr\u00f3xeno en \u00e1gar nutriente en condici\u00f3ns aerobias, poden non crecer, mentres que crecen facilmente en \u00e1gar sangue en condici\u00f3ns anaerobias.\" Na s\u00faa capacidade antimicrobiana, a lactoperoxidase parece actuar en sinerxia coa lactoferrina e a lisozima.\nAplicaci\u00f3ns.\nA lactroperoxidae \u00e9 un efectivo axente antimicrobiano. En consecuencia est\u00e1 a utilizarse a lactoperoxidase para conservar alimentos, en cosm\u00e9tica, e en soluci\u00f3ns oftalmol\u00f3xicas. Ademais, a lactoperoxidase ten aplicaci\u00f3ns en tratamentos dentais e de feridas. Finalmente, pode ter aplicaci\u00f3ns como axente antitumoral e antiviral.\nProdutos l\u00e1cteos.\nA lactoperoxidase \u00e9 un efectivo axente antimicrobiano e util\u00edzase como axente antibacteriano para reducir a microflora bacteriana no leite e produtos l\u00e1cteos. A activaci\u00f3n do sistema da lactoperoxidase por adici\u00f3n de per\u00f3xido de hidr\u00f3xeno e tiocianato aumenta a duraci\u00f3n da caducidade do leite fresco refrixerado. \u00c9 bastante resistente \u00e1 calor e util\u00edzase como indicador da sobrepasteurizaci\u00f3n do leite.\nCoidado oral.\nO sistema da lactoperoxidase consid\u00e9rase apropiado para o tratamento da xinxivite e periodontite.&lt;ref name = \"WO-1988/002600\"&gt;WO application WO1988002600, Poulson OM, \"Enzyme-containing bactericidal composition, and dental and wound treatment preparations comprising this composition\", published 1988-04-21&lt;/ref&gt; A lactoperoxidase foi utilizada en pastas de dentes ou colutorios para reducir as bacterias da boca e en consecuencia os \u00e1cidos producidos por elas.\nCosm\u00e9tica.\nUnha combinaci\u00f3n de lactoperoxidase, glicosa, glicosa oxidase (GOD), ioduro e tiocianato consid\u00e9rase efectiva para a conservaci\u00f3n de cosm\u00e9ticos.\nCancro e infecci\u00f3ns virais.\nOs conxugados de anticorpo da glicosa oxidase e lactoperoxidase son efectivos para matar c\u00e9lulas tumorais in vitro. Ademais, os macr\u00f3fagos expostos \u00e1 lactoperoxidase son estimulados para que maten c\u00e9lulas cancerosas.\nO hipotiocianito xerado pola peroxidase inhibe o virus herpes simplex e o virus da inmunodeficiencia humana.\nImportancia cl\u00ednica.\nSistema inmunitario innato.\nA actividade antibacteriana da lactoperoxidase xoga un importante papel no sistema de defensa inmunitario.\nO hipotiocianito \u00e9 un dos intermediarios reactivos producido pola actividade da lactoperoxidase sobe o tiocianato e o per\u00f3xido de hidr\u00f3xeno producido polas prote\u00ednas oxidase dual 2, tam\u00e9n chamadas Duox2. A secreci\u00f3n de tiocianato en pacientes de fibrose qu\u00edstica est\u00e1 diminu\u00edda, o que ten como resultado unha reduci\u00f3n da produci\u00f3n de hipotiocianito antimicrobiano, polo que contrib\u00fae a incrementar o risco de infecci\u00f3n nas v\u00edas respiratorias.\nO sistema da lactoperoxidase inhibe eficazmente \u00e1 bacteria \"Helicobacter pylori\" en soluci\u00f3n tamp\u00f3n; por\u00e9n, na saliva humana, ten un efecto antibacteriano m\u00e1is feble. O sistema da lactoperoxidase non ataca o ADN e non \u00e9 mutax\u00e9nico. Non obstante, en certas condici\u00f3ns, o sistema da lactoperoxidase pode contribu\u00edr ao estr\u00e9s oxidativo. A lactoperoxidase en presenza de tiocianato pode desencadear os efectos bactericidas e citot\u00f3xicos do per\u00f3xido de hidr\u00f3xeno baixo condici\u00f3ns espec\u00edficas, como cando o per\u00f3xido de hidr\u00f3xeno est\u00e1 presente na mestura de reacci\u00f3n en exceso con respecto ao tiocianato.\nCancro de mama.\nA oxidaci\u00f3n do estradiol pola lactoperoxidase \u00e9 unha posible causa de estr\u00e9s oxidativo no cancro de mama. A capacidade da lactoperoxidase de propagar unha reacci\u00f3n en cadea que orixina o consumo de ox\u00edxeno e a acumulaci\u00f3n de per\u00f3xido de hidr\u00f3xeno intracelular poder\u00eda explicar as lesi\u00f3ns de bases do ADN inducidas polo radical hidroxilo das que se informou recentemente no tecido con cancro de mama feminino. A lactoperoxidase pode estar implicada na carcinox\u00e9nese do cancro de mama debido \u00e1 s\u00faa capacidade de interaccionar con hormonas estrox\u00e9nicas e oxidalas por medio de d\u00faas reacci\u00f3ns nas que est\u00e1 implicado un electr\u00f3n. A lactoperoxidase reacciona co anel A fen\u00f3lico dos estr\u00f3xenos para producir radicais libres reactivos. Ademais, a lactoperoxidase pode activar aminas heteroc\u00edclicas e arom\u00e1ticas carcin\u00f3xenas e incrementar os niveis de uni\u00f3n ao ADN de produtos activados, o cal suxire un papel potencial desta activaci\u00f3n catalizada pola lactoperoxidase de carcin\u00f3xenos na causa do cancro de mama.\nCoidado oral.\nDurante as \u00faltimas d\u00e9cadas, public\u00e1ronse varios estudos cl\u00ednicos que describiron a eficacia cl\u00ednica do sistema da lactoperoxidase en diversos produtos de coidado oral, como pastas de dentes ou colutorios. Despois de demostrar indirectamente medindo par\u00e1metros de carie e xinxivite experimantais, que os colutorios que conte\u00f1en amiloglicosidase (\u03b3-amilase) e glicosa oxidase activan o sistema da lactoperoxidase, esclareceuse parcialmente o mecanismo protector dos encimas en produtos de coidado oral. Encimas como a lisozima, lactoperoxidase e glicosa oxidase son transferidos desde as pastas de dentes \u00e1 pel\u00edcula dental. Unha vez que pasan a ser compo\u00f1entes da pel\u00edcula, estes encimas son moi activos cataliticamente. Ademais, o sistema da lactoperoxidase que forma parte de pastas dentais ten unha influencia beneficiosa para evitar a carie na infancia temper\u00e1 ao reducir o n\u00famero de colonias formadas pola microflora cariox\u00e9nica mentres que se incrementa a concentraci\u00f3n de tiocianato. Con pacientes de xerostomia, as pastas de dentes co sistema da lactoperoxidase son aparentemente superiores \u00e1s pastas que conte\u00f1en fluoruro con respecto \u00e1 formaci\u00f3n de placa dental e xinxivite. C\u00f3mpren m\u00e1is estudos para examinar m\u00e1is a fondo os mecanismos protectores implicados.\nA aplicaci\u00f3n de lactoperoxidase non est\u00e1 restrinxida \u00e1 carie, xinxivite, e periodontite. pode aplicarse unha combinaci\u00f3n de lisozima e lactoperoxidase para apoiar o tratamento da s\u00edndrome da boca queimada (glosodinia). En combinaci\u00f3n coa lactoferrina, a lactoperoxidase combate a halitose; e en combinaci\u00f3n coa lactoferrina e lisozima, a lactoperoxidase axuda a mellorar os s\u00edntomas da xerostomia. Ademais, os xeles con lactoperoxidase contrib\u00faen a mellorar os s\u00edntomas do cancro oral cando a produci\u00f3n de saliva est\u00e1 comprometida debido \u00e1 irradiaci\u00f3n. Neste caso, tam\u00e9n o control da microflora bacteriana se ve influenciado favorablemente."}
{"id": "326374", "revid": "98629", "url": "https://gl.wikipedia.org/wiki?curid=326374", "title": "Casa se\u00f1orial", "text": "Unha casa se\u00f1orial ou se\u00f1oril \u00e9 a casa na que residiu o tronco, cabeza, xefe ou primeira persoa not\u00e1bel que deu nome, renome, estados, t\u00edtulos de honra etc. a unha familia, como un fundador, un personaxe insigne en pol\u00edtica, en armas, letras etc. O exemplo m\u00e1is claro en Galiza \u00e9 o pazo, casa grande, antiga e nobre, especialmente a situada no medio rural Adoitan ser da \u00e9poca moderna, a\u00ednda que nas m\u00e1is das veces, cunha orixe medieval (fortaleza ou torre da nobreza galega).\nNa maior\u00eda das rexi\u00f3ns europeas onde houbo feudalismo existen castelos, palacios e casas se\u00f1oriais ou mansi\u00f3ns. No caso de Galicia, na gran parte de Francia ou na Gran Breta\u00f1a, no que o repartimento da poboaci\u00f3n \u00e9 de orixe xerm\u00e1nica, con moitas aldeas ou n\u00facleos de poboaci\u00f3n espallados por todo o espazo e unha organizaci\u00f3n territorial en parroquias e concellos, adoitan aparecer un tipo de casa se\u00f1orial rural denominada pazo no caso de Galicia (\"pa\u00e7o\" no Norte de Portugal), \"ch\u00e2teau\" en Francia e \"manor house\" na Gran Breta\u00f1a.\nArquitectura.\nA\u00ednda que non se constru\u00edan tan rexas coma os castelos, moitas casas se\u00f1oriais estaban fortificadas contra pos\u00edbeis ladr\u00f3ns e inimigos, antes de que existise a polic\u00eda coma sistema defensivo. Normalmente constaban cun recinto amurallado con fosos, e moitas veces pontes levadizas, e no interior situ\u00e1base o pazo, e outros edificios agr\u00edcolas: alpendres, celeiros, etc\u2026 Os pazos adoitan ter tam\u00e9n garitas e torres de vixilancia, a\u00ednda que a diferenza dos castelos, non pos\u00faen unha torre da homenaxe, grandes torres ou muros elevados dese\u00f1ados para resistir un asedio. A caracter\u00edstica principal do pazo ou mansi\u00f3n era o gran sal\u00f3n, ao que se foron engadindo novas dependencias auxiliares a medida que a guerra feudal permitiu unha vida dom\u00e9stica m\u00e1is pac\u00edfica.\nA comezos do s\u00e9culo XVI as casas se\u00f1oriais medievais europeas e pequenos castelos comezan a adquirir o car\u00e1cter de residencias de campo da nobreza (pazos no caso de Galicia, \"ch\u00e2teaux\" no caso de Francia e mansi\u00f3ns renacentistas de estilo isabelino e xacobino en Inglaterra) polo que moitos dos elementos defensivos desapareceron.\nExemplos.\nGalicia e Norte de Portugal.\nO pazo \u00e9 o tipo de casa se\u00f1orial, grande e antiga, e as m\u00e1is das veces situada no medio rural, t\u00edpica de Galicia e do Norte de Portugal (en portugu\u00e9s: \"pa\u00e7o\")\n. A maior parte deles foron contru\u00eddos na Idade Moderna, a\u00ednda que a maior\u00eda deles pos\u00faen unha orixe medieval, sendo logo adaptaci\u00f3ns para vivenda de fortalezas ou torres da nobreza medieval do antigo Reino de Galicia. Pos\u00faen rexos muros de granito, escudos da familia e moitas veces torres ameadas. Tam\u00e9n salientas polos seus xard\u00edns. O seu lugar e funci\u00f3n \u00e9 moi semellante ao das \"manor houses\" brit\u00e1nicas. Os pazos galegos salientan pola sobriedade arquitect\u00f3nica, a medio cami\u00f1o entre a arquitectura popular e a culta. Te\u00f1en uns excelentes muros de f\u00e1brica de granito cunha cantar\u00eda moi coidada e as m\u00e1is das veces est\u00e1n fortificados (garitas, torres, ameas...). Os vans adoitan ser, coma na construci\u00f3n vern\u00e1cula galega, pequenos. Adoitan ter na fachada principal o bras\u00f3n da familia, alg\u00fan elemento decorativo e unha gran cheminea. Adoitan ter dous andares, a planta terrea, o sobrado, e no caso de ter torre poden posu\u00edr alg\u00fan andar m\u00e1is. O soar \u00e9 unha gran quinta con vi\u00f1edos e coidados xard\u00edns.\nRespecto do nome, adoitan co\u00f1ecerse como pazo, casa, casa grande, quinta (referido \u00e1 gran propiedade que pos\u00faen), palacio (poucas veces, m\u00e1is ben usado en galego s\u00f3 no caso de realeza ou grandes pazos urbanos), castelo (pouco usado, normalmente cando houbo un verdadeiro castelo no lugar onde se empraza o actual pazo) e torre ou torres (nalg\u00fans dos casos cando a orixe \u00e9 unha torre medieval). Moitos deles foron convertidos dende finais do s\u00e9culo XX en adegas e hoteis rurais.\nC\u00f3mpre lembrar que ademais dos pazos rurais, nas vilas e cidades galegas atopamos pazos, palacios e casas se\u00f1orais urbanas.\nNo Norte de Portugal, ocorre o mesmo; moitos te\u00f1en tam\u00e9n a orixe na Galiza medieval (da que o Norte de Portugal formaba parte), xa en \u00e9poca portuguesa constr\u00faense moitos \"pa\u00e7os\" entre os s\u00e9culos XVII e XX pola aristocracia lusa como residencias de campo. Tam\u00e9n se co\u00f1ecen co nome de \"solares\" (\"quintas\", cando incl\u00fae unha boa propiedade) e adoitan ter un estilo barroco, moitas veces m\u00e1is recargado que os sobrios pazos galegos, con pin\u00e1culos e abundante ornamentaci\u00f3n. Son com\u00fans nas provincias de Beira, Minho, e Tr\u00e1s-os-Montes. Moitos deles foron convertidos en hotei rurais chamados \" pousadas\".\nAlgunhas \"quintas\", \"pa\u00e7os\" e \"solares\" co\u00f1ecidos no Norte de Portugal son:\nIllas Brit\u00e1nicas.\nUnha manor house (literalmente en galego: casa se\u00f1orial) ser\u00eda o equivalente ingl\u00e9s do pazo galego, unha gran casa se\u00f1orial no campo, que historicamente foi residencia do se\u00f1or da casa, pasando de pais a fillos, unidade b\u00e1sica dunha organizaci\u00f3n territorial dentro do sistema feudal europeo. Formaba o centro administrativo dun feudo e dentro do seu gran sal\u00f3n se realizaron cortes se\u00f1oriais, xantares comunais do Se\u00f1or e grandes banquetes. Rem\u00f3ntanse \u00e1 \u00e9poca baixomedieval, e a mi\u00fado est\u00e1n fortificadas (normalmente son m\u00e1is elementos decorativos que verdadeiramente defensivos). As primeiras casas se\u00f1orais medievais constru\u00edanse segundo os padr\u00f3ns da arquitectura popular, a\u00ednda que con mellores acabados, como no caso da maior parte dos pazos galegos. Durante a segunda parte do reinado da ra\u00ed\u00f1a Isabela I (1558-1603) e durante o reinado do seu sucesor o rei X\u00e1come I (1603-1625) apareceron as primeiras mansi\u00f3ns dese\u00f1adas por arquitectos de renome e non meros mas\u00f3ns ou construtores. Burghley House, Longleat House, e Hatfield House son bos e co\u00f1ecidos exemplos de casas se\u00f1orais dese per\u00edodo.\nRespecto do nome, as m\u00e1is das veces ch\u00e1manlle \"manor\" (pazo), outras \"house, hall, court, palace\" (palacio, pouco usado, ag\u00e1s que sexan da realeza), \"place\" (cognado de palacio, como o caso de pazo/\"pa\u00e7o\" en galego/portugu\u00e9s), \"park\" (referido \u00e1 gran propiedade, incluso con bosques para a caza de cervos) \"tower\" (ou \"towers\", torres, pouco usado, cando houbo unha torre medieval) e \"castle\" (castelo, pouco usado se non \u00e9 un verdadeiro castelo).\nFrancia e B\u00e9lxica.\nUn ch\u00e2teau (en plural \"ch\u00e2teaux\") \u00e9 unha casa se\u00f1orial ou residencia do se\u00f1or, unha casa de campo da nobreza, con ou sen fortificaci\u00f3ns, orixinalmente \u2014e a\u00ednda m\u00e1is frecuentemente\u2014 en rexi\u00f3ns franc\u00f3fonas. Cando se necesita unha clarificaci\u00f3n, un \"ch\u00e2teau\" fortificado (isto \u00e9, un castelo) se lle chama un \"ch\u00e2teau fort\", no resto dos casos ref\u00edrese a un pazo franc\u00e9s. O equivalente urbano dun \"ch\u00e2teau\" (pazo) \u00e9 un \"palais\" (palacio), que en Francia se aplica s\u00f3 a grandes casas nunha vila ou cidade.\nPa\u00eds Vasco e Cantabria.\nAlgunhas casas conservan durante s\u00e9culos a memoria do soar orixinario dunha familia (fidalgu\u00eda ou nobreza) t\u00edpico en lugares como Biscaia e as monta\u00f1as de Santander, sendo sabido que a bisca\u00ed\u00f1a e foros de fidalgu\u00eda segu\u00edan aos ori\u00fandos de ditos pa\u00edses a todas partes probando dita procedencia, ou sexa o soar do que proced\u00edan. \nAlema\u00f1a.\nO equivalente alem\u00e1n do pazo \u00e9 unha \"Gutshaus\" (ou \"Gut\", \"Gutshof\", \"Rittergut\", \"Landgut\" ou \"Bauerngut\"). Tam\u00e9n son termos com\u00fans \"Herrenhaus\" e mais \"Dom\u00e4ne\". \"Schloss\" (pl. Schl\u00f6sser) \u00e9 outra verba alem\u00e1 para un tipo de edificio semellante a unha casa se\u00f1orial, casa grande, \"ch\u00e2teau\" ou pazo. Outros termos usados en alem\u00e1n son \"Burg\" (Castelo), \"Festung\" (forte/fortaleza) e \"Palais\"/\"Palast\" (palacio).\nPolonia.\nA equivalente arquitect\u00f3nica do pazo en Polonia (\"dw\u00f3r\") xorde contra finais do per\u00edodo da renacenza e continua at\u00e9 a segunda guerra mundial, coincidindo co establecemento do comunismo no pa\u00eds, e coa conseguinte desaparici\u00f3n da nobreza polonesa (\"szlachta\"). Un decreto de 1944 nacionalizou a meirande parte das mansi\u00f3ns propiedade dos nobres, algunha adapt\u00e1ronse a outros usos. Moitas delas foron arruin\u00e1ndose aos poucos co paso das d\u00e9cadas.\nPa\u00edses B\u00e1lticos.\nTam\u00e9n existen pazos en Estonia e Letonia, de morfolox\u00eda algo diferente, ti\u00f1an unha funci\u00f3n semellante.\nPa\u00edses Baixos.\nHai moitos pazos hist\u00f3ricos por todos os Pa\u00edses Baixos. Alg\u00fans deles foron convertidos en museos, hoteis etc. Alg\u00fans local\u00edzanse no campo e en grandes parques. A s\u00faa orixe tam\u00e9n \u00e9 propia dun sistema feudal (\"heerlijkheid\"). Ch\u00e1manse de \"vroonhof\" ou \"vroenhoeve\", verba derivada do protoxermano \"fraujaz\", que significa \"se\u00f1or\". Tam\u00e9n se co\u00f1ec\u00edan coma \"hof\" ou \"hofstede\", \"landhuis\" (ou s\u00f3 \"huis\"), \"ridderhofstad\" (Utrecht), \"stins\" ou \"state\" (Friesland), ou \"havezate\" (Drente, Overijssel e G\u00fceldres). Alg\u00fans destes edificios estaban fortificados. Os asociados \u00e1 nobreza at\u00f3panse no campo e co\u00f1\u00e9cense co nome neerland\u00e9s de \"kasteel\", \"slot\", \"burcht\" ou (en Groningen): \"borg\". Alg\u00fans exemplos son:\nF\u00f3ra de Europa.\nTam\u00e9n atopamos casas se\u00f1orais semellantes aos pazos galegos nos pa\u00edses n\u00f3rdicos (Suecia, Noruega e Dinamarca principalmente, e a partir da emigraci\u00f3n tam\u00e9n aparecen nas Am\u00e9ricas (o Brasil, o Canad\u00e1, os Estados Unidos) e Nova Zelandia."}
{"id": "326375", "revid": "18868", "url": "https://gl.wikipedia.org/wiki?curid=326375", "title": "Mansi\u00f3n", "text": ""}
{"id": "326377", "revid": "1131", "url": "https://gl.wikipedia.org/wiki?curid=326377", "title": "Trambasaugas", "text": "O top\u00f3nimo galego Trambasaugas pode referirse a:"}
{"id": "326378", "revid": "56817", "url": "https://gl.wikipedia.org/wiki?curid=326378", "title": "Ambasmestas", "text": "O top\u00f3nimo galego Ambasmestas pode referirse a:"}
{"id": "326379", "revid": "1131", "url": "https://gl.wikipedia.org/wiki?curid=326379", "title": "Entrambasr\u00edas", "text": ""}
{"id": "326383", "revid": "89787", "url": "https://gl.wikipedia.org/wiki?curid=326383", "title": "Tintin in Tibet (videoxogo)", "text": "Tintin in Tibet \u00e9 un videoxogo baseado na historia de \"Tint\u00edn no T\u00edbet\" da serie de banda dese\u00f1ada \"As aventuras de Tint\u00edn\", unha serie do debuxante belga Herg\u00e9. Foi o primeiro de dous xogos estreados, sendo o segundo \"Prisoners of the Sun\". Foi lanzado para PC (MS-DOS e Windows 95), Super NES, Game Boy, Game Boy Color e Sega Mega Drive."}
{"id": "326384", "revid": "98629", "url": "https://gl.wikipedia.org/wiki?curid=326384", "title": "Sorpresa", "text": "Denom\u00ednase sorpresa a emoci\u00f3n ocasionada nas situaci\u00f3ns ou circunstancias inesperadas. Considerada polo experto nas expresi\u00f3ns faciais, Paul Ekman, como unha das seis emoci\u00f3ns b\u00e1sicas (medo, aversi\u00f3n, ira, alegr\u00eda tristeza e a propia sorpresa).\nSegundo Paul Ekman no seu libro \"Unmasking The Face\", a sorpresa pode ter valencia dos tres tipos, \u00e9 dicir, neutro, positiva ou negativa.\nComo identificala.\nPara ver se unha persoa est\u00e1 sorprendida, na s\u00faa cara veranse alg\u00fan dos seguintes s\u00edntomas:\nXa que a sorpresa \u00e9 unha emoci\u00f3n de calquera valencia, pode estar seguida de calquera emoci\u00f3n, sendo pois posible sentir felicidade ou medo tras a sorpresa."}
{"id": "326388", "revid": "1131", "url": "https://gl.wikipedia.org/wiki?curid=326388", "title": "A Roda, Tapia de Casarego", "text": "A Roda \u00e9 unha parroquia do occidente asturiano, pertencente ao concello de Tapia de Casarego. A poboaci\u00f3n desta parroquia \u00e9 de aproximadamente 200 persoas.\nA parroquia \u00e9 de car\u00e1cter rural, con terreo frondoso e pradar\u00eda adicada \u00e1 gandar\u00eda e agricultura. Conta con dous establecementos hostaleiros, Casa Camilo e El Zapateiro.\nMovemento asociativo.\nO grupo de teatro Pico de Faro foi creado en 1983 na Roda, e recibiu o nome pouco despois en recordo da ermida onde estivera a imaxe da Virxe das Neves. Tras varias actuaci\u00f3ns polo occidente de Asturias, constitu\u00eduse en asociaci\u00f3n co nome doutra xa desaparecida, que formaba parte tan s\u00f3 das lembranzas dos m\u00e1is maiores: Centro de Instrucci\u00f3n y Recreo, constitu\u00edndo a mesma os compo\u00f1entes do grupo de teatro, e deix\u00e1ndoa aberta a toda a veci\u00f1anza. A trav\u00e9s dela in\u00edciase \u00e1 vez a restauraci\u00f3n do local chamado El Centro, que queda definido coma a s\u00faa sede social. O 18 de novembro de 1994, o grupo de teatro independizouse do Centro de Instrucci\u00f3n y Recreo, constitu\u00edndose en asociaci\u00f3n con autonom\u00eda propia, e co nome Pico de Faro, seguindo coa programaci\u00f3n de sempre.\nA Asociaci\u00f3n xuvenil El Columpio foi constitu\u00edda no ano 1994. O festexo m\u00e1is importante promovido pola mesma \u00e9 a r\u00e9plica da antiga feira da Roda, realizada xunto \u00f3 grupo Pico de Faro, e que ten lugar t\u00f3dolos anos no mes de agosto. Este evento \u00e9, dende o seu comezo e xunto coa Festa dos m\u00e1rtires, a actividade m\u00e1is relevante e significativa que se celebra con periodicidade anual na Roda."}
{"id": "326391", "revid": "12452", "url": "https://gl.wikipedia.org/wiki?curid=326391", "title": "La Roda, Tapia de Casariego", "text": ""}
{"id": "326392", "revid": "624", "url": "https://gl.wikipedia.org/wiki?curid=326392", "title": "Xo\u00e1n Escoto Er\u00edxena", "text": "Xo\u00e1n Escoto Er\u00edxena (c.810 - c.875) foi un importante fil\u00f3sofo, te\u00f3logo e profesor da etapa pertencente ao renacemento Carolinxio. \u00c9 o autor do primeiro gran sistema filos\u00f3fico da Idade Media e os temas que trataba nas s\u00faas obras eran fundamentalmente de car\u00e1cter relixioso.\nBiograf\u00eda.\nNon se co\u00f1ecen case datos sobre a s\u00faa procedencia salvo que naceu en Irlanda, feito do cal nos informa o seu propio nome, debido a que este, traducido, significa \"\"Xo\u00e1n o irland\u00e9s de Irlanda\".\"\nDespois disto, os datos sobre os primeiros per\u00edodos da s\u00faa vida son inexistentes. O seguinte que se sabe del \u00e9 que se trasladou a Francia cara ao ano 850 para dirixir e ensinar na escola de Carlos o Calvo, na cal marcou unha grande influencia en Erico de Auxerre e a s\u00faa escola mon\u00e1stica de Auxerre.\nXo\u00e1n Escoto ti\u00f1a un gran co\u00f1ecemento cultural, e dominaba con facilidade tanto a cultura grega como a latina. Posu\u00eda de primeira man os escritos dos Pais latinos e gregos e co\u00f1ec\u00eda ben, entre outras, as obras de grandes Pais da Igrexa do Occidente e do Oriente. Era un home moi cultivado que dominaba nese tempo a lingua grega.\nDebido \u00e1 abundancia de co\u00f1ecementos estaba involucrado en diversos asuntos eclesi\u00e1sticos. Isto levouno, entre outras cousas, a tomar parte na controversia predestinacionista sostida entre os bispos Robano Mauro e Hincmaro de Reims en contra de Godescalco. Tam\u00e9n o levou a traducir do grego as obras de Gregorio de Nisa e de Pseudo Dionisio, acci\u00f3n que trouxo consigo o enriquecemento do horizonte teol\u00f3xico de Occidente coas achegas destes autores do Oriente.\nA s\u00faa obra foi producida durante o Renacemento Carolinxio, no cal a s\u00faa figura tivo unha certa importancia, pero m\u00e1is adiante, o seu traballo teol\u00f3xico non tivo moita sorte. O final da etapa carolinxia fixo que se olvidasen as s\u00faas obras e, por se fose pouco, unha censura por parte da autoridade eclesi\u00e1stica ensombreceu a s\u00faa figura. A igrexa condenou o seu platonismo radical debido a unha mala interpretaci\u00f3n. Pensaron que a s\u00faa obra ti\u00f1a unha visi\u00f3n pante\u00edsta, a cal non aceptaban. A pesar de todo isto, s\u00e1bese que a intenci\u00f3n persoal de \"Xo\u00e1n Escoto\" foi sempre ortodoxa.\nA pesar de todo, a s\u00faa doutrina foi restrinxida e no ano 1225, o Papa Honorio III esixiu que todas as copias das s\u00faas obras fosen levadas a Roma para facelas desaparecer. Por sorte non foi as\u00ed e cons\u00e9rvanse gran parte delas.\nCon respecto \u00e1 morte de Xo\u00e1n Escoto non existe ning\u00fan dato que esclareza como foi a situaci\u00f3n, soamente se co\u00f1ece que a s\u00faa morte se debeu producir arredor do ano 875.\nObra.\nAs tres obras principais de \"Xo\u00e1n Escoto\" son as seguintes:\nA s\u00faa filosof\u00eda.\nA s\u00faa filosof\u00eda e modo de interpretar as cousas mantense na li\u00f1a do neoplatonismo en canto ao platonismo e \u00e1 teolox\u00eda negativa. Por\u00e9n, Xo\u00e1n Escoto quixo explicar a realidade divina dunha forma racional e unitaria, o cal contradec\u00eda o dualismo da relixi\u00f3n que nos explica que Deus e os elementos do noso mundo son d\u00faas realidades totalmente diferentes.\nA filosof\u00eda que Xo\u00e1n Escoto pretend\u00eda defender era a de que Deus est\u00e1 m\u00e1is al\u00e1 do entendemento e da raz\u00f3n humana porque dende o momento que se lle atrib\u00fae algunha cualidade ou se pensa nel no plano do ser, lim\u00edtase a s\u00faa capacidade. Para este fil\u00f3sofo nin sequera Deus pod\u00eda comprender a s\u00faa propia esencia. Non obstante, el sosti\u00f1a que a raz\u00f3n deb\u00eda prevalecer antes que a fe divina.\nEn resumo, Escoto defend\u00eda a raz\u00f3n por encima de calquera cousa, pero aceptaba tam\u00e9n como fonte v\u00e1lida de co\u00f1ecemento verdadeiro a fe. En caso de que as d\u00faas entrasen en conflito, o que o autor defend\u00eda era que a raz\u00f3n deb\u00eda prevalecer. Debido a esta afirmaci\u00f3n e ao alpante\u00edsmo e pande\u00edsmo que sosti\u00f1a nas s\u00faas obras, nas cales era radicalmente oposto ao dogma que impo\u00f1\u00eda a igrexa, foi condenado pola comunidade eclesi\u00e1stica por herex\u00eda. Por sorte, puido eludir esta sanci\u00f3n grazas \u00e1 protecci\u00f3n da realeza."}
{"id": "326393", "revid": "89787", "url": "https://gl.wikipedia.org/wiki?curid=326393", "title": "Filosof\u00eda no Exipto Antigo", "text": "A filosof\u00eda no Antigo Exipto \u00e9 unha filosof\u00eda moral, \u00e9 dicir, \u00e9 unha aplicaci\u00f3n pr\u00e1ctica dunhas doutrinas dunha pureza extraordinaria. Grazas a ela desenvolveuse unha actividade pol\u00edtica, relixiosa, cient\u00edfica e art\u00edstica.\nA filosof\u00eda exipcia \u00eda acompa\u00f1ada de bos preceptos como facer a Deus as ofrendas debidas, dar de comer ao famento, vestir ao espido etc. Pero tam\u00e9n ti\u00f1a prohibici\u00f3ns como por exemplo, blasfemar, matar, falar mal do rei ou dos pais, a envexa, a pereza, a curiosidade...\nOs exipcios cr\u00edan nun xu\u00edzo divino tras a morte e foron os primeiros en falar da inmortalidade da alma.\nPensamento exipcio.\nO pensamento exipcio est\u00e1 integrado no concepto de Maat, que se traduce como Orde C\u00f3smica, Verdade e Xustiza. Maat \u00e9 aquilo que regula todo. O seu contrario \u00e9 o Caos. \nDeste xeito, poder\u00edase dicir que o pensamento exipcio concibe o mundo como racional e polo tanto, a raz\u00f3n humana debe axustarse a Maat para alcanzar a Verdade. \nA racionalidade exipcia concibe un mundo dualista, din\u00e1mico e c\u00edclico, regulado por unha orde c\u00f3smica universal que recolle todos os elementos e os seus contrarios e d\u00e1lles equilibrio, sendo desta forma, fonte de co\u00f1ecemento e de moral.\nO home e os seres.\nO home exipcio consideraba aos seres como unha suma de forzas (Ka) e enerx\u00edas vitais (dyet) que viven no seu corpo. Esta concepci\u00f3n trasl\u00e1dese \u00e1s cousas.\nPara que existe un ser, non se pode perder nin o corpo nin a suma de Ka e dyet, por iso se leva a cabo o proceso de momificaci\u00f3n. Cons\u00e9rvase o corpo para que nel habite a Ka e o dyet e, desta forma, evitar perder aos seres.\nFil\u00f3sofos.\nPit\u00e1goras.\nO pitagorismo formulou principios que influ\u00edron en Plat\u00f3n e Arist\u00f3teles. Pit\u00e1goras fundou en Crotona a Irmandade Pitag\u00f3rica, unha escola filos\u00f3fica e relixiosa que ti\u00f1a un car\u00e1cter matem\u00e1tico, concib\u00edan todos os seres do universo como expresables matematicamente. Os principios matem\u00e1ticos tam\u00e9n eran os principios dos seres reais. Ademais, esta escola ti\u00f1a un car\u00e1cter relixioso xa que afirmaba a inmortalidade e a transmigraci\u00f3n das almas. Unha das m\u00e1ximas desta fundaci\u00f3n \u00e9 que a filosof\u00eda pode usarse para purificar a alma a trav\u00e9s do co\u00f1ecemento. A fisis do pensamento pitag\u00f3rico son os n\u00fameros."}
{"id": "326394", "revid": "98629", "url": "https://gl.wikipedia.org/wiki?curid=326394", "title": "Gran Premio de Australia de 2016", "text": "O Gran Premio de Australia de 2016 (oficialmente 2016 F\u00f3rmula 1 Rolex Australian Grand Prix) e unha carreira de F\u00f3rmula 1 que se celebrou o 20 de marzo de 2016 no Circu\u00edto Albert Park en Melbourne. Foi a 80\u00aa carreira na historia do Gran Premio de Australia, que remontase \u00e1 100 Miles Road Race de 1928, e a vix\u00e9simo primeira vez que a carreira disputouse no Circu\u00edto Melbourne. Foi a primeira carreira do Campionato Mundial de F\u00f3rmula 1 de 2016 e disputouse sobre cincuenta e oito voltas ao Circu\u00edto de Albert Park. Hamilton logrou a primeira pole position da tempada, e a quincuax\u00e9simo da s\u00faa carreira nunha sesi\u00f3n de cualificaci\u00f3n que presentou un novo formato de eliminaci\u00f3n moi criticado.\nResumo.\nAntecedentes.\nCambios na normativa.\nA carreira viu a presentaci\u00f3n dun novo sistema de cualificaci\u00f3n, cos pilotos eliminados cada noventa segundos logo dun tempo espec\u00edfico en cada unha das tres quendas de cualificaci\u00f3n. Anteriormente, os pilotos s\u00f3 eran eliminados ao final de cada sesi\u00f3n.\nNun novo cambio das regulaci\u00f3ns, o fornecedor de pneum\u00e1ticos Pirelli fai agora tres compostos de pneum\u00e1ticos dispo\u00f1ibles para cada Gran Premio en lugar de dous. Para o Gran Premio de Australia, estes foron os compostos s\u00faper brandos, brandos e medios. Pirelli proporcionou a cada piloto dous xogos de pneum\u00e1ticos para a carreira (dos cales un debe ser usado) e un para a Q3, os pilotos elixiran dez conxuntos adicionais de pneum\u00e1ticos dos tres compostos dispo\u00f1ibles. En particular, os pilotos de Mercedes Lewis Hamilton e Nico Rosberg tomaron diferentes opci\u00f3ns, Rosberg optou por un conxunto adicional de medios en lugar de pneum\u00e1ticos brandos. Os dous pilotos de Manor elixiron a forma m\u00e1is conservadora, elixindo catro conxuntos de cada un dos compostos medio e brando.\nA carreira viu o debut en competici\u00f3n do Haas F1 Team, e o seu coche, o Haas VF-16; e o regreso de Renault. Como un equipo totalmente oficial logo dunha ausencia de catro anos.\nPr\u00e1ctica libre.\nPolo regulamento da tempada , mant\u00e9\u00f1ense as tres sesi\u00f3ns de pr\u00e1ctica, d\u00faas sesi\u00f3ns de 1\u00b45 horas o venres e outra sesi\u00f3n dunha hora antes da cualificaci\u00f3n do s\u00e1bado. Choveu antes do inicio da primeira sesi\u00f3n de adestramentos, o que deixou a pista mollada e esvaradiza, e os pilotos inicialmente optaron por montar nas s\u00faas primeiras voltas pneum\u00e1ticos intermedios. Nico Rosberg foi o primeiro en establecer un tempo de volta, marcando 1:44.037, un tempo pronto superada polo seu compa\u00f1eiro en Mercedes Lewis Hamilton en 1:40.812. A medida que as condici\u00f3ns melloraron a\u00ednda m\u00e1is, Kimi R\u00e4ikk\u00f6nen estableceu un novo mellor tempo logo dunha media hora de pr\u00e1ctica. Pouco despois, a pista secouse suficiente para que os pilotos sa\u00edran con pneum\u00e1ticos lisos, con Daniel Ricciardo establecendo o mellor tempo co composto medio con 1:34.007. Logo de ao redor dunha hora de pr\u00e1ctica, Hamilton logrou o mellor tempo da sesi\u00f3n, 1:29.725. A\u00ednda as\u00ed, varias zonas molladas na pista causaron problemas a varios pilotos, Max Verstappen, fixo aquaplaning cando viraba na curva seis, as\u00ed como Valtteri Bottas e R\u00edo Haryanto, que tiveron que pasar a trav\u00e9s das trampas de grava logo de deslizarse f\u00f3ra da pista. Pouco antes do final da sesi\u00f3n, a choiva volveu e atapou a moitos pilotos, inclu\u00edndo a R\u00e4ikk\u00f6nen e Ricciardo, cuxo Red Bull RB12 quedou atascado nunha trampa de grava na curva doce.\nDebido a varias chuvascadas entre a primeira e a segunda sesi\u00f3n, a pista estaba mollada de novo durante a segunda sesi\u00f3n, o que limitou aos pilotos a usar soamente os pneum\u00e1ticos intermedios. Hamilton foi o m\u00e1is r\u00e1pido de novo, marcando un tempo de 1:38.841. O seu compa\u00f1eiro de equipo Rosberg chocou na curva sete a media sesi\u00f3n, danando o aler\u00f3n dianteiro da nova especificaci\u00f3n que o equipo decidira deliberadamente non usar na primeira pr\u00e1ctica por temor a danos. Rosberg se desculpou polo incidente, tratou de volver \u00e1 r\u00faa de boxes, antes de que o seu equipo d\u00edxolle que parase, po\u00f1endo un pronto fin \u00e1 s\u00faa sesi\u00f3n. Nico H\u00fclkenberg, Raikkonen, Ricciardo e Carlos Sainz terminaron dentro dun segundo do tempo de Hamilton, mentres que Sergio P\u00e9rez que estaba a punto de lograr oseu tempo m\u00e1is r\u00e1pido, tivo que reducir a velocidade na \u00faltima parte da volta debido \u00e1s fortes choivas. Os dous pilotos de Manor Pascal Wehrlein e Hary fixeron o maior n\u00famero de voltas, con 24 e 22 voltas quedando en 12\u00ba e 14\u00ba lugar respectivamente. Os pilotos de Renault e Williams non marcaron tempos. Os dous Sauber e o Toro Rosso de Max Verstappen non sa\u00edron do garaxe durante toda a sesi\u00f3n.\nA\u00ednda que a choiva caeu o s\u00e1bado pola ma\u00f1\u00e1, a pista secouse ao comezo da sesi\u00f3n de adestramentos libres. Lewis Hamilton marcou de novo o mellor tempo con 1:25.624, menos de d\u00faas d\u00e9cimas de segundo por diante do seu compa\u00f1eiro Rosberg, con Sebastian Vettel cerca na terceira posici\u00f3n. Os mellores tempos establec\u00e9ronse co composto de pneum\u00e1ticos s\u00faper brando. Con todo, a vantaxe de Mercedes sobre Ferrari resultou m\u00e1is significativa, ata sete d\u00e9cimas de segundo no composto duro m\u00e1is brando, o pneum\u00e1tico que m\u00e1is probablemente se utilice na carreira. Toro Rosso confirmou o seu bo ritmo durante a fin de semana co cuarto e o sexto lugar con Carlos Sainz e Max Verstappen, respectivamente, sendo ao redor de medio segundo m\u00e1is r\u00e1pido ca o seu equipo irm\u00e1n, Red Bull Racing. Un incidente importante produciuse apenas uns segundos despois do comezo da sesi\u00f3n de pr\u00e1ctica, cando R\u00edo Hary e Romain Grosjean chocaron no pit lane. Ambos coches necesitaron montar novos aler\u00f3ns dianteiros e Haas tam\u00e9n cambiaron o piso no coche de Grosjean Hary recibiu posteriormente unha penalizaci\u00f3n de tres prazas polo incidente, as\u00ed como dous puntos de penalizaci\u00f3n engadidos \u00e1 s\u00faa licenza.\nCualificaci\u00f3n.\nA cualificaci\u00f3n p\u00faxose en marcha o s\u00e1bado pola tarde coas novas regras. Do mesmo xeito que en anos anteriores, o procedemento de cualificaci\u00f3n div\u00eddese en tres partes, coa primeira quenda (Q1) disputada durante 16 minutos e a segunda e a terceira (Q2 e Q3) con 15 e 14 minutos de duraci\u00f3n, respectivamente. Todos os vinte e dous coches disputaron a primeira quenda, quedando sete pilotos eliminados en cada unha das d\u00faas primeiras quendas da cualificaci\u00f3n, quedando oito pilotos para competir pola pole position na Q3. Con todo, co cambio das regras, os pilotos agora foron eliminados durante a sesi\u00f3n, co corredor m\u00e1is lento eliminado da contenda cada noventa segundos, comezando aos sete minutos na Q1, ao seis minutos na Q2 e aos cinco minutos na Q3.\nO novo formato pretende que todos os coches sa\u00edan \u00e1 pista rapidamente na Q1, establecendo os tempos de volta co composto s\u00faper suave, o pneum\u00e1tico m\u00e1is r\u00e1pido dispo\u00f1ible no evento. Os dous pilotos de Manor foron os primeiros en ser eliminados, despois de s\u00f3 facer unha volta cronometrada cada un, do mesmo xeito que os dous coches Haas logo deles, ao non poder cruzar a li\u00f1a de chegada no tempo. A mesma sorte tivo Daniil Kvyat, que se clasificou 18\u00ba. Os dous pilotos de Sauber foron capaces de sa\u00edr nunha segunda volta cronometrada, pero resultaron ser demasiado lentos para evitar ser os \u00faltimos en sa\u00edr na Q1, logo de que o novato Jolyon Palmerde Renault fora capaz de evitar a eliminaci\u00f3n, establecendo un tempo m\u00e1is r\u00e1pido cara \u00e1 final da sesi\u00f3n.\nA Q2 iniciouse coa pista chea unha vez m\u00e1is, pero moitos dos mellores pilotos non sa\u00edron para unha segunda volta cronometrado logo de establecer un tempo suficiente na primeira volta. Os pilotos eliminados determin\u00e1ronse con bastante rapidez, os dous pilotos de Renault cualificaronn 14\u00ba e 15\u00ba, respectivamente. Os dous McLarens foron os seguintes en sa\u00edr da contenda, Bottas foi eliminado no posto 11\u00ba na grella. Ambos Force India foron os \u00faltimos en non entrar na Q3, con Sergio P\u00e9rez noveno superando ao seu compa\u00f1eiro de equipo Hulkenberg d\u00e9cimo.\nA terceira parte da cualificaci\u00f3n determina a pole, e s\u00f3 os dous pilotos de Mercedes fixeron d\u00faas voltas cronometradas. Despois de quedar detr\u00e1s dos dous pilotos de Ferrari na s\u00faa primeira volta, Rosberg mellorou quedando no segundo lugar no seu segundo tempo, pero non foi capaz de desafiar ao seu compa\u00f1eiro de equipo Hamilton, que se levou a quincuax\u00e9sima pole da s\u00faa carreira. Moutros outros pilotos quedaron limitados a unha soa volta cronometrada e, ao final, os dous Ferrari de Vettel e Raikkonen lograron a segunda fila da grella por diante de Max Verstappen e Felipe Massa. Sainz e Ricciardo redondean os oito primeiros da grella. Polo tanto, a Q3 viu pouca disputa coas posici\u00f3ns finais determinadas desde moi cedo e os pilotos abandonando os seus autos minutos antes do final da cualificaci\u00f3n.\nPost cualificaci\u00f3n.\nO novo formato de cualificaci\u00f3n foi criticado inmediatamente despois do final da sesi\u00f3n polos expertos, os pilotos e o persoal dos equipos por igual. O comentarista de Sky Sports Martin Brundle pediu unha revisi\u00f3n r\u00e1pida das normas, dicindo que o procedemento \"non \u00e9 aceptable\", e pedindo que se abandone antes da pr\u00f3xima carreira. O director executivo de Mercedes Toto Wolff e o expiloto Johnny Herbert foron igualmente cr\u00edticos, e describirono como \"lixo\" e \"vergo\u00f1ento\". O director do equipo Red Bull Christian Horner foi apolox\u00e9tico, describiu o formato como \"non bo para a F\u00f3rmula Un\" Niki Lauda, presidente non executivo de Mercedes, estaba de acordo, definiuno como \"un grande erro.\" A cr\u00edtica principal dir\u00edxese ao feito de que moitos pilotos non te\u00f1en tempo suficiente para mellorar os seus tempos de volta, e moitos te\u00f1en que abandonar a\u00ednda que tecnicamente estean na pelexa. O campi\u00f3n do mundo de Damon Hill observou que o pole Lewis Hamilton poder\u00eda ondear a s\u00faa propia bandeira a cadros [...] con catro minutos a\u00ednda por diante\" Nico Rosberg reco\u00f1eceu que \"non funcionou\", mentres que Sebastian Vettel foi igualmente cr\u00edtico, e describiuno como \"o cami\u00f1o equivocado\". Lewis Hamilton uniuse \u00e1s cr\u00edticas, pero reco\u00f1eceu o intento de revitalizar o formato.\nCarreira.\nAo final da volta de formaci\u00f3n, Daniil Kvyat non puido chegar \u00e1 grella debido a un problema el\u00e9ctrico. Polo tanto, houbo que dar outra volta de formaci\u00f3n e a carreira foi acurtada en consecuencia a 57 voltas. No comezo, Vettel sa\u00edu ben, pasando entre os dous coches Mercedes coloc\u00e1ndose l\u00edder, seguido polo seu compa\u00f1eiro de equipo Raikkonen na segunda posici\u00f3n. Cando Rosberg e Hamilton pasaron pola primeira curva, Hamilton viuse obrigado a abrirse e perdeu varios lugares, caendo ata a sexta posici\u00f3n. Kevin Magnussen sufriu unha picada nunha roda na primeira volta e tivo que entrar en boxes a cambiar pneum\u00e1ticos, mentres que Esteban Guti\u00e9rrez tivo problemas mec\u00e1nicos. Hamilton foi capaz de pasar a Massa, quinto clasificado, na cuarta volta, Vettel \u00eda l\u00edder seguido de Raikkonen, Rosberg e Verstappen. Na volta oito, Sainz foi o primeiro dos dez primeiros corredores que entraron en boxes para po\u00f1er pneum\u00e1ticos novos. Mentres tanto, Hamilton era incapaz de pasar a Verstappen, discutindo t\u00e1cticas alternativas co seu equipo na comunicaci\u00f3n por radio. Pascal Wehrlein tivo un bo comezo no seu debut, e estaba no posto 14 nese punto da carreira.\nNo final da volta once, Rosberg foi o primeiro corredor da cabeza en entrar na r\u00faa de boxes e Vettel fixo o mesmo s\u00f3 d\u00faas voltas m\u00e1is tarde. A pesar da r\u00e1pida parada de Rosberg, o Ferrari de Vettel quedou por diante, pasou a Hamilton polo segundo posto na volta 16. Na mesma volta, entraron en boxes tanto R\u00e4ikk\u00f6nen como Hamilton, restablecendo a orde. Unha volta m\u00e1is tarde, Fernando Alonso tivo un grave accidente cando marchaba detr\u00e1s de Guti\u00e9rrez, bateu coa s\u00faa parte traseira se levantou no aire e o coche varias voltas de camp\u00e1 antes de bater na barreira da curva tres. Mentres que Alonso sa\u00eda ileso, apareceu o auto de seguridade por un curto tempo antes de que a direcci\u00f3n de carreira decidira sacar bandeira vermella, facendo que todos os coches volveran a boxes.\nMentres que os coches esperaban o reinicio, permitiuse traballar nos coches e Hamilton cambiou o aler\u00f3n dianteiro, mentres que Rio Hary puxo fin \u00e1 s\u00faa carreira. A medida que a carreira renovouse tralo coche de seguridade, os dous Ferrari correron co composto s\u00faper brando de pneum\u00e1ticos, cos dous Mercedes agora equipados con medios, montados para durar o resto da carreira. A orde de marcha na reanudaci\u00f3n foi: Vettel, Rosberg, Raikkonen, Ricciardo, Verstappen, Sainz, Hamilton, Massa, Grosjean, Bottas. Grosjean no noveno era o \u00fanico piloto que non entrara en boxes antes da bandeira vermella, o que lle permitiu salvar unha parada en boxes e cambiar os seus pneum\u00e1ticos durante a interrupci\u00f3n.\nVettel liderou lonxe na reanudaci\u00f3n, pero o seu compa\u00f1eiro de equipo Ferrari Raikkonen viuse obrigado a retirarse a boxes na volta 22 con lume na s\u00faa entrada de aire e posteriormente retirouse, entregando o segundo lugar a Rosberg. Durante o par de voltas seguintes, Vettel foi capaz de afastarse de Rosberg co composto de pneum\u00e1ticos m\u00e1is brandos. Marcus Ericsson foi obrigado a facer un drive-through por que o seu equipo estaba traballando no seu coche a menos de 15 segundos antes do reinicio. Na volta 31, a brecha entre Vettel e Rosberg comezou a baixar de novo, mentres que Hamilton adiantaba a Sainz no quinto lugar. D\u00faas voltas m\u00e1is tarde, tam\u00e9n pasaba a Verstappen. Na volta 35, Rosberg conseguiu o liderado cando Vettel entrou en boxes e perdeu tempo debido a un erro durante a s\u00faa parada. Reincorporouse no cuarto lugar. \nNa volta 40, Ericsson comezou a perder tempo na pista e finalmente retirouse. Unha volta m\u00e1is tarde, Hamilton p\u00faxose segundo logro de pasar a Ricciardo na recta principal. A volta 42 viu primeiro a Sainz e logo a Verstappen superar a Palmer no Renault, que caeu de novo a 11\u00ba posici\u00f3n. Outra volta m\u00e1is tarde, Ricciardo cambiou pneum\u00e1ticos e sa\u00edu quinto por detr\u00e1s de Massa, logrando o cuarto lugar tres voltas m\u00e1is tarde. Na parte dianteira, Hamilton e Vettel acercaronse lentamente a Rosberg, coa brecha entre os dous tam\u00e9n baixando. Vettel chegou \u00e1 parte de atr\u00e1s de Hamilton a cinco voltas para o final, e o persegu\u00edu de cerca durante varias voltas antes de cometer un erro na \u00faltima curva da volta 55, perdendo as s\u00faas posibilidades de lograr o segundo lugar. Ao terminar a carreira, Nico Rosberg conseguiu a vitoria, trinta e un anos despois de que o seu pai Keke Rosberg ga\u00f1ara o Gran Premio de Australia de 1985. Mentres Hamilton e Vettel completaron o podio por diante de Ricciardo e Massa, Haas tivo unha boa primeira carreira e Grosjean terminou na sexta posici\u00f3n. Detr\u00e1s, H\u00fclkenberg, Bottas, Sainz e Verstappen foron os outros pilotos que anotaron puntos.\nClasificaci\u00f3n.\nCualificaci\u00f3n.\n! style=\"background-color:#f2f3f4\"| Pos.\n! style=\"background-color:#f2f3f4\"| N\u00ba\n! style=\"background-color:#f2f3f4\"| Piloto\n! style=\"background-color:#f2f3f4\"| Construtor\n! style=\"background-color:#f2f3f4\"| Q1\n! style=\"background-color:#f2f3f4\"| Q2\n! style=\"background-color:#f2f3f4\"| Q3\n! style=\"background-color:#f2f3f4\"| Grella\n! style=\"background-color:#f2f3f4\"| 1"}
{"id": "326401", "revid": "98629", "url": "https://gl.wikipedia.org/wiki?curid=326401", "title": "Houston Dynamo", "text": "O Houston Dynamo \u00e9 un club de f\u00fatbol profesional de Houston, no estado de Texas. O equipo foi fundado no ano 2005, xoga na Conferencia Oeste da Major League Soccer. Nas s\u00faas d\u00faas primeiras tempadas o club ga\u00f1ou dous MLS Cup consecutivas. Debido a s\u00faa localizaci\u00f3n, xogou nas conferencias Leste, Oeste e na Central en tan s\u00f3 nove anos de historia..\nO nome de \"Dynamo\" prov\u00e9n do notable n\u00famero de industrias enerx\u00e9ticas na cidade de Houston. Entre os xogadores m\u00e1is destacados que vestiron a el\u00e1stica laranxa cabe destacar a Brad Davis e a Brian Ching.\nHistoria.\nO partido inaugural foi o dous de abril de 2006, fronte o Colorado Rapids, no que o conxunto de Houston venceu por cinco goles a dous, con catro goles de Brian Ching que \u00f3 mes foi seleccionado para disputar a Copa Mundial da FIFA 2006 coa selecci\u00f3n de f\u00fatbol dos Estados Unidos. Na s\u00faa primeira tempada o \"Dynamo\" chegou a final da MLS Cup vencendo nos penaltis, tras o 1-1 no tempo regulamentario, contra o New England Revolution. A tempada seguinte sumou a s\u00faa primeira participaci\u00f3n na Liga de Campi\u00f3ns da CONCACAF onde alcanzou as semifinais. Ese mesmo ano logrou o seu segundo t\u00edtulo da MLS Cup consecutivo, ga\u00f1ando por dous goles a cero fronte \u00f3 Kansas City Wizards.\nNo ano 2008 acadou a s\u00faa primeira final internacional, a SuperLiga Championship Game, pero perdeuna nos penaltis tras empatar a dous goles fronte o New England Revolution. Nos playoffs da MLS caeron nas semifinais de conferencia, polo que non puideron revalidar o t\u00edtulo. Ao ano seguinte \u00f3s \"Orange Crush\" non conseguiron bater \u00f3 Los Angeles Galaxy na final da conferencia Oeste . No ano 2010 o equipo sufriu a marcha do seu presidente, nunha tempada en que o equipo acabou no seu peor posto ata ese momento, a s\u00e9tima posici\u00f3n, que lles deixaba fora dos playoffs por primeira vez na s\u00faa historia .\nTras unha mala tempada, o equipo rexurdiu e logrou un posto para a final da MLS Cup pero non conseguiu vencer \u00f3 Los Angeles Galaxy perdendo por un axustad\u00edsimo un a cero . O ano 2012 foi o primeiro no que o equipo texano exerc\u00eda a local\u00eda no BBVA Compass Stadium, o partido inaugural (Houston Dynamo vs DC United) rematou con vitoria laranxa por un gol a cero, cun aut\u00e9ntico golazo dende fora da \u00e1rea de Brad Davis. O estadio cambiou pero os resultados foron os mesmos, chegaron \u00e1 final pero perd\u00e9rona, de novo, contra Los Angeles Galaxy. Na seguinte tempada seguiu a racha de chegar as roldas finais do playoff, ese ano os texanos foron eliminados na final de conferencia.\nTras unha serie de boas tempadas na MLS, non chegaron nin a clasificarse para os playoffs, quedando na oitava posici\u00f3n na conferencia Leste, o peor resultado da s\u00faa historia. O ano seguinte volveu ser unha mala tempada, volveu quedar s\u00e9timo pero esta vez na conferencia Oeste."}
{"id": "326408", "revid": "23204", "url": "https://gl.wikipedia.org/wiki?curid=326408", "title": "Aliens vs. Predator 2", "text": ""}
{"id": "326410", "revid": "98629", "url": "https://gl.wikipedia.org/wiki?curid=326410", "title": "Frayre de Joy e Sor de Plaser", "text": "Frayre de Joy e Sor de Plaser \u00e9 un relato an\u00f3nimo do s\u00e9culo XIV, composto en verso en lingua occitana con posibles influencias catal\u00e1s. A trama do relato prefigura o conto \"'A Bela Dormente\".\nTrama.\nSor de Plaser (\"irm\u00e1 de pracer\"), filla do emperador de Gint-Senay cae misteriosamente nun estado sobrenatural no que se ben parece morta, o seu corpo non se corrompe. Os seus pais, en vez de sepultala, cons\u00e9rvana nunha torre illada por fosos impenetrables nun ambiente paradis\u00edaco. O pr\u00edncipe de Florianda, Frayre de Joy (\"irm\u00e1 de ledicia\") oe falar da beleza da moza e nam\u00f3rase sen vela. Coa axuda da maxia de Virxilio, o mozo chega \u00e1 torre, entra e troca aneis coa doncela durmida. Tam\u00e9n pos\u00fae sexualmente seu corpo e d\u00e9ixana encinta. Grazas \u00e1 axuda dun paxaro que fala cunha enorme elocuencia regalado a Frayre de Joy por Virxilio, a moza \u00e9 reanimada maxicamente e descobre que non soamente perdeu a s\u00faa virxindade sen\u00f3n que agora ten un fillo ilex\u00edtimo. O paxaro finalmente conv\u00e9ncea de casar con Frayre de Joy. O fillo de ambos \u00e9 chamado Joy de Plaser (\"ledicia de pracer\"). A voda cel\u00e9brase con fastos e en presenza de reis, emperadores, Virxilio, o Preste Xo\u00e1n e o papa.\nAutor\u00eda.\nDesco\u00f1\u00e9cese a autor\u00eda do texto, e ao respecto existen d\u00faas hip\u00f3teses enfrontadas. Segundo a primeira ser\u00eda un catal\u00e1n que tentou escribir en occitano (lingua literaria prestixiosa na s\u00faa \u00e9poca), de acordo coa segunda ser\u00eda plenamente un occitano, malia as irregularidades ling\u00fc\u00edsticas do seu texto.\nCaracter\u00edsticas da obra.\nO relato \u00e9 un claro precedente do da \"Bela dormente\". Non \u00e9 o \u00fanico, pois o t\u00f3pico da doncela dormente espertada por un var\u00f3n que se converte no seu esposo tam\u00e9n aparece no episodio de Zellandine e Troilo -no Perceforest- e no de Brianda e Bland\u00edn -no Bland\u00edn de Cornualla-, mais \u00e9 o primeiro, na literatura europea, que o presenta de maneira independente, e non o marco dun relato m\u00e1is amplo.\nO relato \u00e9 a historia dun amor predestinado, o cal se evidencia xa desde os elementos ling\u00fc\u00edsticos, como a paridade dos nomes dos amantes (que se sintetizan despois no nome do fillo de ambos) e a troca de aneis con inscrici\u00f3ns previo \u00e1 violaci\u00f3n do pr\u00edncipe \u00e1 princesa. O anelo dela ten inscritas as palabras:\nPola s\u00faa parte, o do pr\u00edncipe reza:"}
{"id": "326411", "revid": "98629", "url": "https://gl.wikipedia.org/wiki?curid=326411", "title": "Perceforest", "text": "O Perceforest ou Roman de Perceforest \u00e9 un texto literario franc\u00e9s an\u00f3nimo composto cara o 1340 en prosa, con irrupciones l\u00edricas, desenvolvido en seis tomos. Narra \u00e1 maneira cabaleiresca a historia ficticia dunha Gran Breta\u00f1a colonizada por troianos e posteriormente Alexandre Magno que establece unha dinast\u00eda na persoa de Perceforest. Na obra, do mestizaxe entre britanos (troianos) e gregos xorde a xeraci\u00f3n art\u00farica. Perceforest \u00e9 o alcume do personaxe principal, por\u00e9n a obra cont\u00e9n numerosos relatos protagonizados por outros personaxes ao longo de varias xeraci\u00f3ns.\nTrama.\nLibro I. Refuxiados troianos ao mando de Bruto chegan a Gran Breta\u00f1a e colon\u00edzana vencendo os xigantes aut\u00f3ctonos ou despraz\u00e1ndoos cara \u00e1s monta\u00f1as. Chega Alexandre Magno co seu xeral Betis. Antes de partir para Babilonia Alexandre coroa Betis rei de Inglaterra e o irm\u00e1n del, Gadifer, rei de Escocia. Tam\u00e9n d\u00e1 comezo \u00e1 instituci\u00f3n das xustas. Betis derrota Darnant, un feiticeiro dun bosque, e obt\u00e9n as\u00ed o seu alcume de Perceforest (\"penetra-bosque\"). In\u00edciase o cami\u00f1o de Gran Breta\u00f1a cara o perfeccionamento da civilizaci\u00f3n. O libro concl\u00fae con coroamentos e matrimonios.\nLibro II. Alexandre morre en Babilonia e Perceforest cae nunha longa enfermidade de dezaoito anos. Perceforest funda unha orde de cabalar\u00eda, a do Franc-Palais, que anticipa a do rei Artur (suposto descendente de Perceforest e de Alexandre). Gadifer resulta ferido por un xabaril e d\u00e9bese retirar \u00e1 Illa de Vida (Aval\u00f3n). Lydoire, a s\u00faa esposa, ret\u00edrase con el. Posteriormente incursionar\u00e1 esporadicamente no mundo como a Ra\u00ed\u00f1a Fada, que entre outras cousas profetizar\u00e1 unha cat\u00e1strofe sobre Gran Breta\u00f1a. O libro concl\u00fae coas aventuras dos cabaleiros da segunda xeraci\u00f3n.\nLibro III. O eremita Pergamon organiza unha serie de doce torneos no \"Castelo das Doncelas\" para casar as s\u00faas doce netas. Interc\u00e1lanse os relatos de aventuras como a de Troilo e Zellandine (antecedente do conto da Bela Dormente), Neron\u00e9s e o Cabaleiro Dourado ou a de Gadifer e o mago Aro\u00e9s.\nLibro IV. Prod\u00facese a cat\u00e1strofe profetizada pola Ra\u00ed\u00f1a Fada: os romanos invaden Gran Breta\u00f1a. Diante do Franc-Palais prod\u00facese unha gran batalla. Morren todos os cabaleiros. S\u00f3 quedan as mulleres e os nenos da terceira xeraci\u00f3n. A Ra\u00ed\u00f1a Fada transporta Perceforest ata a Illa de Vida. Al\u00ed esperar\u00e1 a chegada do \"Deus verdadeiro\" e o seu propio bateo. Comeza un longo per\u00edodo de reconstruci\u00f3n a cargo da nova xeraci\u00f3n.\nLibro V. Prosegue a reconstruci\u00f3n. Ourseau, neto de Gadifer I, adquire protagonismo. Novamente prod\u00facese unha serie de doce torneos. Organ\u00edzaos a Ra\u00ed\u00f1a Branca para perfeccionar a cabalar\u00eda e achar marido para a s\u00faa filla Blanchette. Vence O Exilado, un cabaleiro an\u00f3nimo que resulta ser fillo de Xenebra, unha das doce doncelas do Libro III.\nLibro VI. Aventuras de Galafur, descendente de Perceforest, quen casa con Alexandre-Fin-de-Liesse, descendente de Alexandre. Acontece unha nova destruci\u00f3n no reino baixo o poder do invasor Scapiol que se fai coroar rei de toda a Gran Breta\u00f1a. Galafur \u00e9 transportado \u00e1 Illa de Vida. Olofer, fillo de Galafur, mata o xabaril que ferira a Gadifer I e chega \u00e1 Illa de Vida para curalo finalmente. Galafur II, fillo de Galafur I \u00e9 bateado baixo o nome de Arfasen e emprende a conversi\u00f3n do pa\u00eds ao cristianismo. Arfasen, co sacerdote Natanael, vai ata a Illa de Vida para batear os seus devanceiros. Estes antigos reis finalmente poden abandonar a illa e morrer.\nAutor\u00eda.\nDesco\u00f1\u00e9cese a identidade do autor da obra mais consid\u00e9rase moi veros\u00edmil que fora un cl\u00e9rigo orixinario de Henao quen a escribir\u00eda a petici\u00f3n do conde Guillerme I de Henao.\nDataci\u00f3n.\nA data de elaboraci\u00f3n do texto comunmente aceptada xira arredor do ano 1340 (ser\u00eda rematada entre 1337 e 1344).\nHai catro manuscritos do Perceforest que datan da segunda metade do s\u00e9culo XV.\nO manuscrito A, da Biblioteca Nacional de Francia, copiado entre 1470 e 1475, que cont\u00e9n os tomos I, II, III e V. Os tres primeiros tomos levan nos seus frontispicios as armas e o emblema de Louis de Bruges, se\u00f1or de Gruthuyse, conselleiro e camareiro de Filipe o Bo, duque de Borgo\u00f1a, para quen foi copiado o manuscrito.\nO manuscrito B, da Biblioteca Nacional de Francia, copiado entre 1471 e 1477 por Jacques d\u2019Armagnac, duque de Nemours, que cont\u00e9n os tomos I e IV.\nO manuscrito C, da Biblioteca do Arsenal, \u00fanico que cont\u00e9n a novela completa, explicitamente datada de 1459 a 1460, transcrito por David Aubert por orde de Filipe o Bo. O texto foi explicitamente modernizado.\nO manuscrito D, da Biblioteca Brit\u00e1nica de Londres, que cont\u00e9n os tomos I e III, copiados entre 1471 e 1477."}
{"id": "326412", "revid": "65337", "url": "https://gl.wikipedia.org/wiki?curid=326412", "title": "Biblioteca do Arsenal", "text": "A Biblioteca do Arsenal (en franc\u00e9s: \"biblioth\u00e8que de l\u2019Arsenal\") \u00e9 unha biblioteca francesa situada no barrio da Bastilla.\nAntigamente era a residencia do \"gran mestre da artillar\u00eda\". Antoine-Ren\u00e9 d\u2019Argenson, marqu\u00e9s de Paulmy, quen ocupou este cargo a mediados do s\u00e9culo XVIII, formou na residencia unha gran colecci\u00f3n enciclop\u00e9dica de libros, manuscritos e estampas, que puixo a disposici\u00f3n dos eruditos. Durante a Revoluci\u00f3n a residencia e a s\u00faa colecci\u00f3n foron confiscadas e convertidas en biblioteca p\u00fablica (1797). En 1934 finalmente foi unida \u00e1 Biblioteca Nacional de Francia.\nA biblioteca posu\u00ed principalmente textos literarios franceses do s\u00e9culo XVI ao s\u00e9culo XIX."}
{"id": "326424", "revid": "23204", "url": "https://gl.wikipedia.org/wiki?curid=326424", "title": "Reino de Lindsey", "text": "O Reino de Linsdey (\"Lindisfaran r\u012bce\"), \u00e9 un dos reinos tradicionais da chamada Heptarqu\u00eda Anglosaxoa, a\u00ednda que non est\u00e1 inclu\u00eddo entre o sete principais, con todo por tama\u00f1o e importancia pol\u00edtica est\u00e1 ao mesmo nivel que outros como Essex ou Sussex, si inclu\u00eddos nela. Tradicionalmente foi territorio en disputa entre os reinos de Northumbria e Mercia, e foi incorporado a este \u00faltimo a finais do s\u00e9culo VII.\nDenominaci\u00f3n do Reino de Lindsey.\nO nome de Lindsey prov\u00e9n da s\u00faa capital, a actual Lincoln, fundada polos romanos como \"Colonia Domitiana Lindensium\" (\"Lindum Colonia\" ou simplemente \"Lindum\"). Ao longo do tempo tal denominaci\u00f3n vai derivando aos distintos idiomas presentes na illa, as\u00ed en brit\u00f3nico tard\u00edo a cidade pasa a co\u00f1ecerse como \"Lindon\" e a rexi\u00f3n ao redor dela como \"Lind\u0113s\", e os habitantes de tal territorio como \"Lindenses\", a forma habitual latina de referirse aos pobos.\nA \"Historia Brittonum\" do 829/30, escrita en cambro-lat\u00edn (lat\u00edn mesturado con idioma gal\u00e9s) en Gales do Norte faise referencia ao territorio de \"Lindsey\" do ano 500, denomin\u00e1ndoo \"in regione Linnuis\", \u00e9 prob\u00e1bel que do brit\u00f3nico tome a denominaci\u00f3n referida \u00e1 rexi\u00f3n de Lindes e, coas transformaci\u00f3ns habituais, \"nd-\" &gt; \"-nn\" e \"-\u0113-\" ditonguizando en \"-ui-\", o que d\u00e1 como resultado o sufixo habitual gal\u00e9s para referirse a \u201cnomes de tribo ou pobo\u201d en \"-wys\" [Lind\u0113s (brit\u00f3nico) &gt; *\"Linn\u0113s\" (gal\u00e9s arcaico) &gt; Linnuis/Linnwys (gal\u00e9s antigo)].\nNas fontes anglosaxoas temos d\u00faas formas de referirse ao reino de Lindsey que reflicten dous sufixos diferentes do ingl\u00e9s antigo (\"\u00c6nglisc\"): \"Lindissi\" (tam\u00e9n \"Lindesse\", en Beda e os primeiros manuscritos de \"Anglo-Saxon Chronicle\") e \"Lindesig\" (atopado na \"Life of King Alfred\" de Asser do s\u00e9culo IX e manuscritos m\u00e1is tard\u00edos das ASC, que \u00e9 a ra\u00edz do actual Lindsey). Do mesmo xeito o nome tribal dos anglos do reino que atopamos no \"Tribal Hidage\", en anglo-lat\u00edn \"Lindisfari\", en ingl\u00e9s antigo \"Lindisfaran\" ou \"Lindisware\", coa ra\u00edz brit\u00f3nica m\u00e1is os sufixos anglosax\u00f3ns \"\u2013faran\" ('os que ve\u00f1en de'), e \"\u2013ware\" ('a xente de'), que ter\u00edan o mesmo significado referido a Lincoln.\nA presenza de tales nomes en brit\u00f3nico e gal\u00e9s antigo, \u00e9 un argumento ling\u00fc\u00edstico para presupor, que antes da chegada dos anglos ao territorio preexist\u00eda unha estrutura social-administrativa ou tribal centrada en Lincoln, da cal tomou o nome, a diferenza do resto dos reinos anglosax\u00f3ns do sur de Inglaterra (exceptuando Kent) que se co\u00f1eceron polos seus propios nomes de procedencia anglosaxoa. E non s\u00f3 se restrinxe a Lincoln, xa que a frase completa \"in regione Linnuis\", fai referencia a todo o territorio que tomar\u00e1 importancia por ser un dos principais escenarios dos primeiros enfrontamentos entre britanos e anglosax\u00f3ns, cara ao ano 500.\nFormaci\u00f3n do reino anglosax\u00f3n de Lindsey.\nA situaci\u00f3n de Lindsey ao leste de Gran Breta\u00f1a e ao sur do estuario do Humber permite afirmar que foi un dos primeiros territorios aos que chegaron os anglos na s\u00faa gran migraci\u00f3n do s\u00e9culo VI. As\u00ed como o val do T\u00e1mese foi a v\u00eda principal de entrada dos sax\u00f3ns ao Inglaterra, o val do Humber-Trent-Ouse foi a hom\u00f3loga dos anglos. Ao norte do esteiro atop\u00e1banse os anglos \"laeti\" de Dewyr (posteriormente Deira) que dar\u00edan lugar a un dos n\u00facleos do Reino de Northumbria, entre o Trent e o Ouse; os \"Iclingas\" ser\u00edan o embri\u00f3n do Reino de Mercia e ao sur do esteiro formar\u00edase o Reino de Lindsey.\nA \"Historia Brittonum\" afirma que, nalg\u00fan momento ao redor de 500, Artur librou catro batallas contra os anglos en \"Linnuis regio\" nun r\u00edo chamado \"Dubglas\", \"(auga) negro-azul\" (non identific\u00e1beis, pero talvez un nome alternativo para o Witham), en si mesmo, non \u00e9 inveros\u00edmil, sabemos pola arqueolox\u00eda da rexi\u00f3n que Lincolnshire viu unha importante inmigraci\u00f3n anglosaxoa neste per\u00edodo. O problema clave \u00e9 que, a\u00ednda que non hai raz\u00f3n ningunha para dubidar da autenticidade da \"Linnuis\" \"regio\" como nome e por tanto, as implicaci\u00f3ns que leva para a existencia dun territorio brit\u00e1nico de \"Lindes\", hai raz\u00f3ns para dubidar da historicidade da narraci\u00f3n. Na \"Historia Brittonum\" algunhas das batallas non te\u00f1en lugar obvio no mundo real e parecen ser inventadas, outras pertencen \u00e1 tradici\u00f3n m\u00edtica art\u00farica e por \u00faltimo outras parecen ser conflitos reais que se libraron por outros l\u00edderes e que puideron ser libremente utilizadas e reatribu\u00eddas a Artur. As batallas desenvolvidas en Lindsey poden ser colocadas dentro da \u00faltima categor\u00eda, que \u00e1 s\u00faa vez suxire que se basean no vago recordo de batallas reais en \"Linnuis Regione\" cuxos vencedores orixinais e probabelmente tam\u00e9n os detalles estaban escurecidos ou se perderon xa no s\u00e9culo IX. A\u00ednda que non hai ningunha constataci\u00f3n hist\u00f3rica, non hai ningunha raz\u00f3n para crer que as batallas en \"Linnuis\" foron invenci\u00f3ns espont\u00e1neas, nin para considerar que se prestaron da mitolox\u00eda art\u00farica \u00e1 historia\nEn Lincolnshire, hai evidencias arqueol\u00f3xicas sobre o asentamento dun n\u00famero significativo de inmigrantes anglosax\u00f3ns desde a segunda metade do s\u00e9culo V en diante e conc\u00e9ntrase inicialmente nunha serie de grandes necr\u00f3poles, como a de Cleatham que cont\u00e9n 1528 incineraci\u00f3ns. Con todo, estas necr\u00f3poles de incineraci\u00f3n non se atopan en Lincoln mesmo e de feito forman un \u201canel\u201d que encerra un vasto territorio ao redor da cidade, coa necr\u00f3pole m\u00e1is pr\u00f3xima en Loveden Hill a dezasete millas ao sur e a de Cleatham a dezanove millas ao norte. Como Leahy argumentou a \u00fanica hip\u00f3tese plausible \u00e9 que tal situaci\u00f3n reflicte a existencia dunha autoridade britana de Lincoln, que seguiu controlando a cidade e unha importante superficie ao redor do longo de todo o s\u00e9culo V e na de principios do s\u00e9culo VI, e que foi ademais capaz de controlar o asentamento de inmigrantes xermanos nos bordos deste territorio. Por outra banda, se temos en conta a distribuci\u00f3n dos cemiterios de inhumaci\u00f3n parecen apoiar a idea de que o equilibrio de poder no \"Lindes\" britano cambiou a mans xermanas durante o curso do s\u00e9culo VI. Non hai tales indicaci\u00f3ns de evasi\u00f3n deliberada na zona de Lincoln dos cemiterios con inhumaci\u00f3ns que posteriormente substit\u00faen a estas necr\u00f3poles de incineraci\u00f3n. Isto certamente poder\u00eda ser tomado como indicativo de que o control do pa\u00eds se desprazou, a\u00ednda que hai que lembrar que estes cemiterios de inhumaci\u00f3n son a mi\u00fado moi pequenos e as probas dunha presenza anglosaxoa dentro da propia cidade ou na s\u00faa zona de influencia inmediata segue sendo moi escasas ao longo de todo o per\u00edodo pag\u00e1n.\nPor tanto tras a retirada dos romanos da Flavia Caesarensis, unha das catro provincias de Britania da cal Lindum era a capital, o pa\u00eds foi gobernado por l\u00edderes britanos locais, e parece ser especialmente pr\u00f3spera a finais do s\u00e9culo IV. Nalg\u00fan momento a mediados ou final do s\u00e9culo V as partes perif\u00e9ricas do pa\u00eds foron colonizadas por inmigrantes anglosax\u00f3ns, moi posibelmente como parte dunha estratexia deliberada de defensa. Calquera que sexa o caso, parece veros\u00edmil que os dirixentes brit\u00e1nicos con base no Lincoln neste per\u00edodo foron quen de exercer un certo grao de control pol\u00edtico non s\u00f3 na proximidade inmediata de Lincoln, sen\u00f3n tam\u00e9n nas rexi\u00f3ns perif\u00e9ricas onde se estableceron estes anglosax\u00f3ns. O poder e a influencia dos britanos parece haberse deteriorado a partir do s\u00e9culo VI, de feito, o achado de xacementos con \"penannular brooches\" de tipo anglosax\u00f3n indica que nalg\u00fan momento no s\u00e9culo VI estas elites britanas poder\u00edan adoptar a cultura dos inmigrantes ou que o poder en Lindsey pasara a mans dos anglos. Beda na s\u00faa \"Historia Eclesi\u00e1stica\" indica que houbo un anglosax\u00f3n (Bl\u00e6cca) no control de Lincoln a principios do s\u00e9culo VII.\nVarios nomes das xenealox\u00edas reais te\u00f1en orixe brit\u00f3nica, o que suxire matrimonios mixtos entre os brit\u00e1nicos e anglosax\u00f3ns mesmo nas clases gobernantes, estes matrimonios poden indicar que o acceso ao poder dos anglos foi relativamente pac\u00edfico, ou polo menos non totalmente violento. Esta interpretaci\u00f3n vese corroborada polo propio nome do reino \"Lindissi\" / \"Lindesig\", continuaci\u00f3n da denominaci\u00f3n brit\u00f3nica anterior. Tam\u00e9n \u00e9 moi pos\u00edbel que o cristianismo celta fose tolerado polos novos gobernantes. Por outra banda, as elites locais brit\u00e1nicas na periferia ben poder\u00eda terse aculturado e \"convertido en\" anglosax\u00f3ns co fin de protexer a s\u00faa propia situaci\u00f3n.\nXeograf\u00eda e Poboaci\u00f3n.\nA\u00ednda que os l\u00edmites do antigo reino non se co\u00f1ecen con exactitude, polo menos controlaba os actuais cinco distritos do norte de Lincolnshire: Lincoln, East e West Lindsey, North e North East Lincolnshire, e probabelmente se estendese ao de Boston e a North Kesteven. Dos antigas \"parts\" do condado (Lindsey, Kesteven e Holland), o reino legou o nome a unha delas, a m\u00e1is setentrional.\nO sufijo \"-ey\" prov\u00e9n do anglosax\u00f3n \"illa\", Lindsey ter\u00eda o significado de \"a illa de Lindum\", porque o territorio estaba rodeado completamente por auga. A fachada oeste daba directamente ao Mar do Norte (\"Mare Germanicum\"), mentres o norte chegaba at\u00e9 o estuario do Humber e o sur ao Wash (\"Metaris \u00c6stuarium\"). A fronteira leste que miraba cara a Inglaterra, estaba separada dela polo r\u00edo Witham que nace nos outeiros ao sur de Lincoln preto de Grantham e desemboca no Wash, desde Lincoln a Torksey (na ribeira do Trent) os romanos constru\u00edron a canle do \"Foss Dyke\" de 18\u00a0km a principios do s\u00e9culo II, que ao unir o Witham co Trent pechaba o anel na confluencia deste \u00faltimo co r\u00edo Ouse para formar o Humber. Ademais destes r\u00edos, as marismas que os rodeaban (actualmente na s\u00faa maior parte drenadas) fac\u00edan de barreira natural co que illaban e defend\u00edan o reino, as\u00ed ao norte entre o Trent e o Ouse e os seus afluentes o Idle e o Don atop\u00e1banse a marisma da Illa de Axholme e a de Hartfield Level. Ao sur en torno ao r\u00edo Witham estend\u00edanse toda unha serie de marismas que chegaban at\u00e9 o Wash: Wildmore Fen, East Fen, West Fen, Holland Fen, Wyberton Fen, etc. e m\u00e1is ao sur un\u00edndose a \"The Fens\" de Anglia Oriental, estaban o Lindsey Level e o Deeping Level. Este conxunto de zonas h\u00famidas e terras bald\u00edas son os que deron o seu car\u00e1cter illado ao reino e seguramente o que permitiu que Lindsey gozase por m\u00e1is tempo da s\u00faa independencia fronte aos seus veci\u00f1os m\u00e1is potentes como Mercia e Northumbria.\nO relevo de Lindsey \u00e9 suave, s\u00f3 como unha columna vertebral percorre de norte a sur unha serie de outeiros calcarios de entre 100 e 150 metros de altura, son os \"Lincolnshire Wolds\" ou simplemente \"The Wolds\", nos que o pa\u00eds alcanza a s\u00faa maior altura, no \"Wolds Top\" de 168 metros. A partir desta baixa cadea de outeiros o terreo descende ao leste cara \u00e1 costa do Mar do Norte e ao suroeste cara \u00e1s marismas do val de Witham. Os Wolds eran unha zona boscosa ideal para o asentamento dos anglos, que prefer\u00edan vivir en granxas familiares, con construci\u00f3ns en madeira e dedicadas \u00e1 gandar\u00eda, silvicultura e pequenas explotaci\u00f3ns agr\u00edcolas, por iso nesta zona \u00e9 lugar onde se atopan maior n\u00famero de pequenos cemiterios da \u00e9poca anglosaxoa temper\u00e1.\nO asentamento dos anglos en Lindsey foi moi temper\u00e1n, cara a mediados do s\u00e9culo V ou mesmo antes, con todo non ocuparon as cidades que segu\u00edan gobernadas por autoridades locais britanorromanas, o que suxire unha convivencia pac\u00edfica entre ambos os pobos chegando posteriormente ao establecemento de matrimonios mixtos. D\u00faas localidades de Lincolnshire, Winteringham e Winterton, situadas na ribeira sur do Humber, chamadas probabelmente as\u00ed polo ep\u00f3nimo dos reis de Lindsey, o rei Winta, indica o lugar inicial de asentamento anglo na zona. Winteringham, que parece estar formado por dous asentamentos, localiz\u00e1base exactamente na Ermine Street, no lugar onde a v\u00eda romana cruzaba o Humber cun transbordador at\u00e9 Brough na beira norte do esteiro.\nDesde o per\u00edodo romano, Lindsey gozara dunha situaci\u00f3n privilexiada, era un territorio pechado polas marismas e o mar, polo que gozaba dunha doada defensa e \u00e1 vez estaba ben comunicado. \"Lindum\" estaba situada na confluencia de d\u00faas importantes v\u00edas romanas, a Ermine Street de Londinium a Eboracum (Londres-York) e a Fosse Way proveniente de \"Isca Dumnoniorum\" (Exeter). Por v\u00eda fluvial, Lindum localiz\u00e1base na metade do traxecto entre \"Erboracum\" (York) e \"Duroliponte\" (Cambridge), a trav\u00e9s dos r\u00edos Ouse, Trent, Whitam, Gran Ouse e Cam, en Lindsey estaban os dous principais canles, o Foss Dyke que comunicaba Trent e Witham; e o Car Dyke que un\u00eda o Witham cos Fens. Por esta dobre situaci\u00f3n de ben defendida e comunicada, \"Lindum\" fora elixida polos romanos como capital da provincia da \"Flavia Caesarensis\", e no baixo Imperio converteuse no centro administrativo do \"lituus saxonicus\", a pesar de non ser un porto. Desde \"Lindum\" control\u00e1banse e adestraban as guarnici\u00f3ns dos portos fortificados de Britania, o que explica a abundante presenza de fortes romanos ao redor da cidade, estes fortes converter\u00edanse posteriormente en fortificaci\u00f3ns dos anglosax\u00f3ns de Lindsey: \"Castrum\" (\"Caistor\"), \"Benovallum\" (\"Hyrnecaestre\", \"Horncastle\"), \"Causennis\" (\"Annacaester\", \"Ancaster\"), \"Luda\" (\"Ludes\", Louth), \"Sidnacaester\" (\"Stow\"), \"Drurobrivis\" (Tattershall), \"Vainona\" (\"Wemflet\", \"Wainfleet\"), etc...\nHistoria.\nExisten moi poucos datos hist\u00f3ricos sobre o Reino de Lindsey, o per\u00edodo pag\u00e1n da Heptarqu\u00eda est\u00e1 pobremente documentado en todos os reinos anglosax\u00f3ns e Lindsey ten o problema que case toda a s\u00faa historia independente se circunscribe a este per\u00edodo, doutra banda en Lindsey os viquingos estableceron unha das s\u00faas bases principais na Gran Breta\u00f1a, polo que o estrato dan\u00e9s se superp\u00f3n en moitos casos ao anglosax\u00f3n. Con todo son destac\u00e1beis dous feitos sobre a importancia de Lindsey na primeira fase do per\u00edodo anglosax\u00f3n: a metade do territorio de Lindsey eran terras inhabit\u00e1beis, pero o resto estaba densamente poboada, no Tribal Hidage do reino de Mercia atrib\u00faenselle 7000 \"hides\", os mesmos que a territorios moito m\u00e1is grandes como Essex ou Sussex e os restos arqueol\u00f3xicos mostran unha densa poboaci\u00f3n asentada no reino, nalgunhas zonas como os Wolds, maior que na actualidade. O segundo feito \u00e9 a transmisi\u00f3n dunha lista real do mesmo rango dos seus veci\u00f1os Anglia Oriental, Mercia, Deira e Bernicia. Segundo a mitolox\u00eda anglosaxoa, \"W\u014dden\" (identificado con Od\u00edn) rei dos anglos foi o predecesor de todas as dinast\u00edas reinantes na Inglaterra xerm\u00e1nica, Winta ser\u00eda un deles, desde Winta en diante temos os nomes dos reis de Lindsey que supostamente son descendentes directos (pai-fillo): Cretta, Cuelgils, Caedbaed, Bubba, Beda, Biscop, Eanfer\u00f0, Eatta e Aldfri\u00f0. Non podemos datar con seguridade os seus reinados nin tan sequera podemos corroborar historicamente a existencia de ning\u00fan destes gobernantes, a\u00ednda que arqueoloxicamente podemos avalar a presenza e dominio dos anglosax\u00f3ns en Lindsey. O historiador Frank Stenton explica que esta falta de datos sobre Lindsey se debe ao seu illamento, os seus veci\u00f1os anglos de Mercia e Northumbria son co\u00f1ecidos naquela \u00e9poca polos seus feitos b\u00e9licos contra os britanos e galeses do oeste ou contra os pictos do norte, con todo Lindsey atop\u00e1base rodeada de reinos anglos sen posibilidade de expansi\u00f3n polo que a s\u00faa historia transcorre escura, tranquila e por tanto sen referencias hist\u00f3ricas.\n\u00c6thelfrith de Bernicia obtivo o control do reino veci\u00f1o de Deira, polo que Edwin de Deira tivo que exiliarse e foi acollido na corte de Redwald de Anglia Oriental. O rei de Northumbria (Bernicia e Deira unidas) ofreceu ao rei de Anglia Oriental unha gran suma de di\u00f1eiro pola morte de Edwin, pero Redwald negouse. A negativa de Anglia Oriental de entregar ao h\u00f3spede provocou a guerra entre ambos os reinos no 616, que se enfrontaron no territorio intermedio, en Lindsey, na batalla do r\u00edo Idle e terminou coa derrota e morte de \u00c6thelfrith e a restauraci\u00f3n de Edwin non s\u00f3 en Deira sen\u00f3n tam\u00e9n en Bernicia. Redwald de Anglia Oriental convert\u00edase no rei m\u00e1is poderoso, en \"Bretwalda\" e por tanto Lindsey pasaba \u00e1 s\u00faa esfera de influencia. \u00c1 morte de Redwald no 625, suc\u00e9deo no dominio o seu protexido Edwin de Deira, e Lindsey cae, polo menos nominalmente, baixo a hexemon\u00eda do reino do norte. P\u00f3dese ver certa relaci\u00f3n dos nomes da lista real de Lindsey con alg\u00fans reis de Deira: E\u00f0elfri\u00f0, Eanfer\u00f0, Eatta e Aldfri\u00f0 son nomes claramente anglos e parecidos aos da dinast\u00eda deirana, por iso alg\u00fans autores sit\u00faanos cara a comezos do s\u00e9culo VII, cando os asentamentos anglos se ter\u00edan suoperposto xa \u00e1s elites locais britanas.\nNo 628 Lindsey conv\u00e9rtese ao cristianismo, o m\u00e1is prob\u00e1bel pola influencia do rei de Northumbria, ou polo menos a nova relixi\u00f3n introd\u00facese no reino, xa que a existencia dunha diocese en Lincoln non chegar\u00eda at\u00e9 60 anos m\u00e1is tarde. Beda recolle a conversi\u00f3n de Lindsey na s\u00faa \"Historia Ecclesiastica\":\nStenton suxire que o Blecca (ou Bl\u00e6cca), que cita Beda, poder\u00eda tratarse de Biscop que adopta o t\u00edtulo de \"bishop\" (bispo) e por tanto datar o seu reinado na misi\u00f3n de Paulino en Lindsey do 628. Con todo, como Sarah Foot apunta, Biscop \u00e9 un nome perfectamente normal, e non ten por que buscarse unha orixe externa, e a pesar de que en Lincoln nomeouse Bispo de Canterbury a Honorio, non era unha sede episcopal.\nCara \u00e1 d\u00e9cada dos 620 e os 630 Mercia \u00eda xurdir como a rival de Northumbria pola hexemonia dos reinos anglosax\u00f3ns. Durante este per\u00edodo Lindsey, que era un dos territorios en disputa entre ambos os reinos, foi cambiando de amos dependendo das vitorias duns e outros. Penda de Mercia, aliado dos galeses de Gwynedd, o 12 de outubro do 633 en Hatfield Chase preto de Doncaster (Yorkshire), derrotou aos northumbrios dirixidos polo seu rei Edwin que morre na batalla (tam\u00e9n morren os seus dous fillos Osfrith e Eadfrith). Northumbria div\u00eddese de novo en Bernicia e Deira, e perde o dominio dos reinos ao sur do Humber. O novo rei de Bernicia, Oswald, consegue deter aos galeses na batalla de Heavenfield e volve cara ao sur, reconquistando Deira e posibelmente Lindsey. Penda unha vez consolidado o seu poder na propia Mercia e nos reinos anglos do sur, enfr\u00f3ntase no 642 a Oswald. Na batalla de Maserfield os northumbrios son de novo derrotados, o reino dividido e os territorios do sur (Lindsey entre eles) volven a Mercia. Oswiu de Bernicia (irm\u00e1n de Oswald) mant\u00edvose baixo o dominio de Mercia, ata que no 655, aliado co propio fillo de Penda, Peada, o derrotou e matou na batalla de Winwaed e devolveu ao reino de Northumbria a hexemon\u00eda sobre os reinos anglos. Dividiu Mercia en dous territorios, incorporando a zona norte (Lindsey inclu\u00eddo) ao seu propio reino e deixando o sur para Peada. O control de Mercia non durou moito, segundo Beda no 658, tres nobres mercianos: Immin, Eafa e Eadbert, rebel\u00e1ronse contra os northumbrios e elevaron ao trono a Wulfhere (fillo de Penda) ao cal esconderan. Higham suxire que a revolta merciana deuse cando Oswiu estaba ocupado loitando contra os pictos no norte.\nO m\u00e1is probabel \u00e9 que Lindsey tam\u00e9n estivese entre os territorios desligados de Northumbria e unidos a Mercia, porque no 669 cando Chad de Mercia inaugura a sede episcopal de Lichfield adopta o t\u00edtulo de \"Bispo Mercia e Lindsey\" e Wulfhere doou 5 \"hides\" de terra nalg\u00fan lugar de Lindsey, referido por Beda como \"Ad Barwae\", probabelmente Barrow upon Humber, localidade en cuxas escavaci\u00f3ns de St Peter's Church se atoparon restos dun mosteiro anglosax\u00f3n de idade tard\u00eda. Tam\u00e9n por Beda sabemos que no 678 se instaurou o Bispado de Lindsey.\nPrecisamente apoi\u00e1ndose nesta cita, alg\u00fans autores datan o reinado do \u00faltimo rei da lista de Lindsey, no caso de que o Alfrith da lista fose o mesmo Egfrid de Beda, a\u00ednda que alg\u00fans autores pensan que este \u00faltimo poder\u00eda ser tam\u00e9n Alchfrith, irm\u00e1n de Oswiu e sub-rei en Deira. Tampouco se sabe ben onde se situaba a sede, xa que era simplemente co\u00f1ecido como Bispo de Lindsey, primeiramente pensouse que estaba en Sidnacester/Syddensis (Stow) pero outras fontes sit\u00faana en Caistor, Louth ou Horncastle, con todo recentes estudos afirman que a sede foi establecida na propia Lincoln. A expulsi\u00f3n do primeiro bispo poder\u00eda deberse \u00e1s s\u00faas simpat\u00edas con Northumbria, de feito \u00e9 trasladado a Ripon no reino do norte nunha sede creada expresamente para el.\nA partir do 680, Lindsey conv\u00e9rtese nunha provincia m\u00e1is de Mercia, e non \u00e9 nomeada xa m\u00e1is polas fontes antigas at\u00e9 a chegada dos viquingos daneses. A situaci\u00f3n de Lindsey na costa do Mar do Norte fac\u00edana moi vulnerabel aos \"raids\" viquingos, e de feito foi un dos lugares con maior n\u00famero de asentamentos daneses de Inglaterra, como demostra a abundancia de top\u00f3nimos n\u00f3rdicos que legaron. Lincoln converteuse nun do cinco burgos de \"Danelaw\" e controlaba ademais do antigo Reino de Lindsey, os distritos de Kesteven e Holland, que xuntos constit\u00faen actualmente o condado de Lincolnshire. Ethelfleda, se\u00f1ora de Mercia e filla de Alfredo o Grande de Wessex reconquistou para o reino anglosax\u00f3n no 918, Lincoln e o seu territorio."}
{"id": "326431", "revid": "1576", "url": "https://gl.wikipedia.org/wiki?curid=326431", "title": "Escolas filos\u00f3ficas", "text": ""}
{"id": "326435", "revid": "1131", "url": "https://gl.wikipedia.org/wiki?curid=326435", "title": "Phoenix Suns Arena", "text": "O Footprint Center, antes co\u00f1ecido como America West Arena (1995\u20132006), US Airways Center (2006\u20132015), Talking Stick Resort Arena (2015\u20132020) e Phoenix Suns Arena (2020-2022), \u00e9 un pavill\u00f3n polideportivo cuberto situado na cidade de Phoenix (Arizona, Estados Unidos). Actualmente, \u00e9 sede dos equipos de baloncesto Phoenix Mercury da WNBA e Phoenix Suns da NBA, as\u00ed como dos Arizona Rattlers de f\u00fatbol americano a 8. Entre 1996 e 2003 tam\u00e9n foi a sede dos Phoenix Coyotes da NHL. Ten capacidade para 18.055 espectadores para partidos de baloncesto, a cal se pode modificar segundo o espect\u00e1culo albergado."}
{"id": "326436", "revid": "17467", "url": "https://gl.wikipedia.org/wiki?curid=326436", "title": "America West Arena", "text": ""}
{"id": "326437", "revid": "17467", "url": "https://gl.wikipedia.org/wiki?curid=326437", "title": "US Airways Center", "text": ""}
{"id": "326438", "revid": "1131", "url": "https://gl.wikipedia.org/wiki?curid=326438", "title": "Sleep Train Arena", "text": "O Sleep Train Arena, antes co\u00f1ecido como ARCO Arena (1988\u20132011) e Power Balance Pavilion (2011\u20132012), \u00e9 un pavill\u00f3n polideportivo cuberto situado na cidade de Sacramento (California), nos Estados Unidos. \u00c9 a sede do equipo de baloncesto Sacramento Kings da National Basketball Association (NBA), que ademais \u00e9 o dono e operador do recindo. Os Sacramento Kings permanecer\u00e1n no pavill\u00f3n at\u00e9 2016, cando se trasladar\u00e1n ao c\u00e9ntrico Golden 1 Center. O \u00faltimo partido dos Kings neste recinto, a non ser que o equipo se clasifique so Playoffs, ser\u00e1 o 9 de abril de 2016 ante os Oklahoma City Thunder."}
{"id": "326439", "revid": "5132", "url": "https://gl.wikipedia.org/wiki?curid=326439", "title": "ARCO Arena", "text": ""}
{"id": "326440", "revid": "5132", "url": "https://gl.wikipedia.org/wiki?curid=326440", "title": "Arco Arena", "text": ""}
{"id": "326441", "revid": "5132", "url": "https://gl.wikipedia.org/wiki?curid=326441", "title": "Power Balance Pavilion", "text": ""}
{"id": "326442", "revid": "1131", "url": "https://gl.wikipedia.org/wiki?curid=326442", "title": "FedExForum", "text": "O FedExForum \u00e9 un pavill\u00f3n polideportivo cuberto situado na cidade de Memphis (Tennessee, Estados Unidos). \u00c9 a sede dos equipos de baloncesto Memphis Grizzlies (NBA) e Memphis Tigers (NCAA). O recinto conta con capacidade para 18.119 espectadores para partidos de baloncesto, a\u00ednda que esta pode variar en funci\u00f3n do espect\u00e1culo acollido."}
{"id": "326443", "revid": "5132", "url": "https://gl.wikipedia.org/wiki?curid=326443", "title": "FedEx Forum", "text": ""}
{"id": "326444", "revid": "1131", "url": "https://gl.wikipedia.org/wiki?curid=326444", "title": "Smoothie King Center", "text": "O Smoothie King Center, antes co\u00f1ecido como New Orleans Arena, \u00e9 un pavill\u00f3n polideportivo cuberto situado na cidade de Nova Orle\u00e1ns (Luisiana, Estados Unidos). Actualmente, \u00e9 sede do equipo de baloncesto da National Basketball Association (NBA) New Orleans Pelicans. Ten capacidade para 16.867 espectadores para partidos de baloncesto, a cal pode aumentar para partidos de h\u00f3ckey sobre xeo ou para os Playoffs da NBA at\u00e9 os 18.500."}
{"id": "326445", "revid": "5132", "url": "https://gl.wikipedia.org/wiki?curid=326445", "title": "New Orleans Arena", "text": ""}
{"id": "326447", "revid": "6939", "url": "https://gl.wikipedia.org/wiki?curid=326447", "title": "Erros e T\u00e1natos", "text": "Erros e T\u00e1natos \u00e9 un libro de relatos de Gonzalo Navaza, publicado en abril de 1996 por Edici\u00f3ns Xerais. Foi inclu\u00eddo na Biblioteca Galega 120. En 1998 acadou o Premio Arcebispo San Clemente. En 2019 publicouse a 25\u00aa edici\u00f3n.\nTrama.\nO libro incl\u00fae dez relatos de tem\u00e1tica e ambientaci\u00f3n variadas, suxerentes, nos que o protagonismo lle corresponde a un narrador\nentre divertido e esc\u00e9ptico . En todos eles a morte aparece por mor dunha equivocaci\u00f3n, unha confusi\u00f3n, un erro."}
{"id": "326448", "revid": "839", "url": "https://gl.wikipedia.org/wiki?curid=326448", "title": "Bachianas Brasileiras", "text": "As Bachianas Brasileiras son nove composici\u00f3ns musicais compostas por Heitor Villa-Lobos entre os anos 1930 e 1945.\nContexto.\nAs \"Bachianas Brasileiras\" foron resultado das reflexi\u00f3ns que o autor desenvolveu a partir do ano 1930, sobre as diferenzas existentes entre a m\u00fasica cl\u00e1sica universal, no que consideraba a Johann Sebastian Bach coma un dos m\u00fasicos fundamentais, e os tons e ritmos propios da m\u00fasica nativa Brasileira. As\u00ed p\u00f3dense considerar estas composici\u00f3ns coma un tributo a Bach feito considerando os elementos propios e caracter\u00edsticos da m\u00fasica do Brasil.\nA maior parte dos movementos desenvolven unha estrutura en tres partes: tema, contraste e volta \u00f3 primeiro tema. De feito para remarcar o car\u00e1cter dual da obra o propio Villa-Lobos deu a cada composici\u00f3n dous nomes: un seguindo a nomenclatura barroca seguida na \u00e9poca de Bach e outra extra\u00eddo da m\u00fasica popular brasileira."}
{"id": "326451", "revid": "89787", "url": "https://gl.wikipedia.org/wiki?curid=326451", "title": "Atricondo", "text": "Atricondo foi unha mansi\u00f3n na antiga V\u00eda Romana XX \"per loca maritima\" do itinerario de Antonino entre \"Glandimiro st. CLXXX\" e \"Brigantium m.p.\". Desco\u00f1\u00e9cese a s\u00faa posici\u00f3n exacta na v\u00eda pero suxeriuse que poder\u00eda estar preto da lagoa de Alcai\u00e1n antes de Coristanco ou que puidese estar ao sa\u00edr da v\u00eda de Ardemil, Ordes, como no lugar do Castro Maior de Vizo\u00f1o, Abegondo. \nLugar.\nNon existen restos arqueol\u00f3xicos descubertos de \"Atricondo\" e a s\u00faa posici\u00f3n exacta na v\u00eda XX segue en debate. No texto da v\u00eda XX c\u00edtase a esta mansi\u00f3n coloc\u00e1ndoa entre \u00ab...Glandimiro st. CLXXX, \"Atricondo m.p. XXII\", Brigantium m.p. XXX...\u00bb. Os primeiros estudos arqueol\u00f3xicos propuxeron que estar\u00eda preto da lagoa de Alcai\u00e1n, chegando a Seavia, Coristanco, cando o cami\u00f1o ir\u00eda en direcci\u00f3n Carballo ou outros que Atricondo estar\u00eda en \"Trigunde\", Restande, Trazo antes de ir cami\u00f1o de Brigantium, que ser\u00eda Sobrado. Despois outros autores situ\u00e1rona no punto m\u00e1is occidental da v\u00eda XX despois nunha ruta en direcci\u00f3n Norte-Oeste no Val de Barcala chegando a Glandimiro (Brandomil). \nOutra das li\u00f1as que se postularon desde o 2000 foron que Atricondo ser\u00eda unha desviaci\u00f3n da v\u00eda desde Carballo cara a \"Cidadela\" de \"Brigantium\", que ser\u00eda A Ciadella en Sobrado, e a \"Lucus Augusti\", Lugo, e que corresponder\u00eda cunha mansi\u00f3n nalg\u00fan lugar de Abegondo. Esta proposta situar\u00edaa ao medio do cami\u00f1o entre \"Gladimiro\", Carballo, e \"Brigantium\", A Ciadella, Sobrado, e que corresponde cun punto ao pasar o Mes\u00f3n do Vento, Ardemil e antes de chegar ao Hospital de Bruma ou ao Castro Maior de Vizo\u00f1o. Ref\u00edrense a que ese lugar que \u00e9 un punto natural de desv\u00edo a varias \u00e1reas do norte galego. \nEsta \u00faltima proposta estar\u00eda apoiada polos lugares con similitude topon\u00edmica. Atricondo, ten a variante Trigondo (ao igual que o lugar que se cita en Restande, Trazo) \u00e9 un top\u00f3nimo prerrom\u00e1nico perdido, mais que ten unha similitude cos top\u00f3nimos xerm\u00e1nicos que abundan nunha \u00e1rea: o de Abegondo, Bergondo, Cullergondo e Mabegondo. Estes te\u00f1en unha ra\u00edz c\u00e9ltica -\"*kondo\" que poder\u00eda significar algo como \"cabeza\" ou \"protuberancia\"."}
{"id": "326452", "revid": "124656", "url": "https://gl.wikipedia.org/wiki?curid=326452", "title": "Ra\u00fal Franc\u00e9s", "text": "Ra\u00fal Franc\u00e9s Rodr\u00edguez, nado no Porri\u00f1o o 12 de maio de 1958, \u00e9 un mestre e pol\u00edtico galego.\nTraxectoria.\nLicenciado en Pedagox\u00eda, \u00e9 mestre de Pedagox\u00eda Terap\u00e9utica. Nas elecci\u00f3ns municipais de 1995 foi elixido concelleiro do BNG no Porri\u00f1o. En 1999 encabezou a candidatura nacionalista e pasou de 3 a 5 concelleiros, consolid\u00e1ndose como principal grupo da oposici\u00f3n \u00f3 PPdeG de Jos\u00e9 Manuel Barros. Nas elecci\u00f3ns municipais de 2003 encabezou novamente a candidatura do BNG no Porri\u00f1o, baixando a tres concelleiros, se ben foi elixido alcalde grazas a un pacto co PSdeG-PSOE (2 ed\u00eds) que contou co apoio na investidura de Independientes de Porri\u00f1o, de Gonzalo Ord\u00f3\u00f1ez Puime, que lograra cinco concelleiros. Nas municipais de 2007 logrou sela forza m\u00e1is votada con 5 ed\u00eds, polo que foi reelixido alcalde como cabeza de lista m\u00e1is votado e renovou o goberno de coalici\u00f3n cos socialistas, se ben a suma de ambos non lograba a maior\u00eda absoluta. En febreiro de 2010 os 3 grupos restantes da corporaci\u00f3n (PP, CxP e IdeP) presentaron unha moci\u00f3n de censura que fixo alcalde \u00f3 candidato de CxP Nelson Santos Argibay e a integraci\u00f3n das d\u00faas formaci\u00f3ns independentes no PPdeG, que pasou a rexer de novo o concello en maior\u00eda. Nas municipais de 2011 volveu encabezar a candidatura do BNG, mais non logrou recuperala alcald\u00eda dado que o PPdeG logrou a maior\u00eda absoluta.\nEn abril de 2012 pediu a baixa no BNG e tam\u00e9n como concelleiro xunto cos ed\u00eds Kiko Paz Ant\u00f3n e Victoria Cardoso. Nas municipais de 2015 presentouse como independente de n\u00famero dous na lista do PSdeG-PSOE, a cal acadou o goberno grazas a un pacto e foi segundo tenente de alcalde e concelleiro de Facenda, Emprego e Cultura. En novembro de 2015 dimitiu trala apertura de xu\u00edzo oral pola pr\u00f3rroga de contratos cando era alcalde en 2008. Foi condenado e inhabilitado por 8 anos e 6 meses a cargo p\u00fablico en novembro de 2016, adquirindo a sentenza firmeza en xaneiro de 2018."}
{"id": "326453", "revid": "1888", "url": "https://gl.wikipedia.org/wiki?curid=326453", "title": "Ra\u00fal Franc\u00e9s Rodr\u00edguez", "text": ""}
{"id": "326455", "revid": "27155", "url": "https://gl.wikipedia.org/wiki?curid=326455", "title": "Cloruro pot\u00e1sico", "text": ""}
{"id": "326461", "revid": "98629", "url": "https://gl.wikipedia.org/wiki?curid=326461", "title": "Juan Manuel", "text": "Don Juan Manuel, nado en Escalona o 5 de maio de 1282 e finado en C\u00f3rdoba o 13 de xu\u00f1o de 1348, foi un nobre e escritor en lingua castel\u00e1. Foi un dos principais representantes da prosa medieval de ficci\u00f3n, principalmente pola s\u00faa obra \"El conde Lucanor\", conxunto de contos morais (\"exempla\") que se intercalan con varias modalidades de literatura sapiencial.\nTivo os t\u00edtulos simult\u00e1neos de duque e pr\u00edncipe de Villena e se\u00f1or de Escalona, Pe\u00f1afiel, Cu\u00e9llar, Elx, Cartaxena, Lorca, Alcocer, Salmer\u00f3n, Valdeolivas e Almenara. Foi amais mordomo maior dos reis Fernando IV e Afonso XI, adiantado maior de Andaluc\u00eda e adiantado maior de Murcia.\nDurante a \u00faltima etapa da minor\u00eda de idade do seu sobri\u00f1o, Afonso XI de Castela, foi titor do rei co infante Filipe de Castela e Juan el Tuerto.\nTraxectoria.\nDon Juan Manuel naceu no Castelo de Escalona, na actual provincia de Toledo. A s\u00faa \u00faltima carta, datada no Castelo de Garcimu\u00f1oz o 12 de outubro de 1348, demostra que faleceu despois do 5 de maio, data que na maior parte dos libros se sost\u00e9n como a oficial da s\u00faa defunci\u00f3n.\nPor ser fillo do infante Manuel de Castela, era sobri\u00f1o do rei Afonso X o Sabio e neto de Fernando III o Santo. Ficou orfo de pai en 1283 e de nai en 1290, cando ti\u00f1a oito anos, e o seu titor foi o rei Sancho IV de Castela. Herdou do seu pai o gran se\u00f1or\u00edo de Villena, e o de Escalona; Pe\u00f1afiel foi unha doaz\u00f3n de Sancho IV por mor do seu nacemento. Posteriormente, en 1330, recibiu o t\u00edtulo vitalicio de pr\u00edncipe de Villena merc\u00e9 de Afonso IV de Arag\u00f3n.\nA s\u00faa biograf\u00eda \u00e9 ben co\u00f1ecida grazas aos traballos de Andr\u00e9s Gim\u00e9nez Soler e Aurelio Pretel Mar\u00edn. Foi educado como un nobre, en artes como a equitaci\u00f3n, a caza ou a esgrima, mais os seus aios preocup\u00e1ronse de que aprendese amais lat\u00edn, historia, dereito e teolox\u00eda; desta complet\u00edsima educaci\u00f3n hai recordos no cap\u00edtulo LXVII do seu \"Libro de los estados\". A\u00ednda que nalgunhas ocasi\u00f3ns proclam\u00e1base leigo nas s\u00faas obras, esa declaraci\u00f3n era convencional e obedec\u00eda ao t\u00f3pico da humildade, para compartir a ignorancia do seu p\u00fablico por cortes\u00eda pedag\u00f3xica; en realidade era un sabio con co\u00f1ecementos enciclop\u00e9dicos, que dominaba o lat\u00edn e o italiano, a\u00ednda que non o grego.\nA s\u00faa relixiosidade era de inclinaci\u00f3n tomista, vinculada \u00e1 orde de San Domingos. Literariamente, a s\u00faa formaci\u00f3n inclu\u00edu a lectura de diversos poemas do mester de clerec\u00eda (\"Libro de Alexandre\", \"Libro de Apolonio\"...), os tratados de Raimundo Lulio, a obra de Afonso X (especialmente, a \"Estoria de Espa\u00f1a\"), varios libros doutrinais como a \"Disciplina clericalis\" de Pedro Alfonso, e colecci\u00f3ns de sentenzas, proverbios e ditos de sabios traducidos de linguas orientais ou do lat\u00edn ao castel\u00e1n (\"Calila e Dimna\", \"Sendebar\"...), etc.\nEra un grande afeccionado \u00e1 caza, disciplina \u00e1 que dedica por enteiro o \"Libro de la Ca\u00e7a\". Nel descr\u00edbese a fauna de gran parte dos seus se\u00f1or\u00edos, pois co\u00f1ec\u00edaa polas s\u00faas experiencias cinex\u00e9ticas, especialmente a caza con falc\u00f3ns. No devandito libro tam\u00e9n realiza descrici\u00f3ns xeogr\u00e1ficas dos termos municipais que menciona.\nCando ti\u00f1a oito anos perdeu os seus pais e puido dispor do amplo patrimonio da s\u00faa familia; aos seus doce anos participou na guerra para conter o ataque dos mouros de Granada contra Murcia. Na loita din\u00e1stica suscitada en Castela por causa da morte de Fernando de la Cerda, primox\u00e9nito de Afonso X o Sabio, don Juan Manuel estivo sempre a favor de Sancho IV, como tam\u00e9n estivera o seu pai, e o rei correspondeu a esta lealdade conced\u00e9ndolle a s\u00faa protecci\u00f3n. Casou tres veces, escollendo as s\u00faas esposas por conveniencia pol\u00edtica e econ\u00f3mica e, cando tivo fillos, esforzouse por casalos con persoas pertencentes \u00e1 realeza. A primeira das s\u00faas esposas foi Isabel, filla de Xaime II de Mallorca, con quen casou en 1299; por\u00e9n, faleceu dous anos m\u00e1is tarde. Ao morrer Sancho IV de Castela incumpriu a s\u00faa promesa de protexer \u00e1 ra\u00ed\u00f1a rexente Mar\u00eda de Molina na minor\u00eda de idade do futuro Fernando IV: oprimiunos con todo tipo de esixencias e mostrouse pouco fiel, buscando a alianza de Xaime II de Arag\u00f3n, para iso pediulle en 1303 a man da s\u00faa filla Constanza, que a\u00ednda ti\u00f1a seis anos, polo que quedar\u00eda reclu\u00edda no castelo de Villena durante outros seis anos, ata casar con ela en 1311, cando cumpriu doce anos. Durante a minor\u00eda de idade de Afonso XI foi correxedor do reino ata que o propio monarca obrigouno a deixar o cargo.\nEn outubro de 1325 foi nomeado por Afonso XI Adiantado maior de Andaluc\u00eda, e o d\u00eda 29 de agosto de 1326 derrotou os granadinos e o xeneral merin\u00ed Abu Said Utman ben Abi-l-Ula, m\u00e1is co\u00f1ecido entre os castel\u00e1ns como Ozm\u00edn, na batalla de Guadalhorce, onde morreron uns 3000 musulm\u00e1ns.\nDurante o reinado de Afonso XI mostrou o seu car\u00e1cter inquieto e rebelde, por exemplo cando se anoxou porque o rei non quixo casar coa s\u00faa filla Constanza e declaroulle a guerra coa axuda do rei de Granada; feitas as paces, recobrou o cargo de Adiantado maior de Murcia que perdera con esa situaci\u00f3n e, xa vi\u00favo, volveu a casar, en terceiras nupcias, con Blanca N\u00fa\u00f1ez de Lara; ent\u00f3n tivo outro enfrontamento co rei Afonso XI, a quen non quixo achegar as s\u00faas mesnadas para cercar Xibraltar; tras unha nova reconciliaci\u00f3n, volveu atopar un motivo de queixa laboriosamente inventado e acusou o rei de non permitir que a s\u00faa filla Constanza casase co infante Pedro, futuro rei co nome de Pedro I de Portugal; recobrou a graza real a tempo para participar na importante batalla do r\u00edo Salado contra os benimerines e na ulterior conquista de Alxeciras.\nDon Juan Manuel converteuse nun dos homes m\u00e1is ricos e poderosos da s\u00faa \u00e9poca: amais de manter el s\u00f3 un ex\u00e9rcito de mil cabaleiros, por un tempo chegou a cu\u00f1ar, como os reis, a s\u00faa propia moeda; para iso dispuxo unha f\u00e1brica de cu\u00f1axe na s\u00faa aldea de El Ca\u00f1avate (Cuenca). Esta actividade molestou tanto a Afonso XI como aos reis de Arag\u00f3n. As moedas que se conservan pon no anverso a lenda \"SANTA ORSA\" e no reverso \"A DEPICTA VIA CON\", que se refire \u00e1 s\u00faa filla Constanza.\nO autor de \"El conde Lucanor\" compaxinou durante toda a s\u00faa vida as s\u00faas actividades de escritor coas de nobre cabaleiro, mais no seu ambiente houbo cr\u00edticas sobre a s\u00faa vocaci\u00f3n literaria, pois coid\u00e1base que un nobre tan alto non deb\u00eda dedicarse a tales actividades. Mais o pracer que achaba na escritura e a utilidade que v\u00eda para os outros nela, lev\u00e1rono a proseguir a s\u00faa actividade literaria.\nNa s\u00faa \u00e9poca o trono de Castela estivo ocupado por dous monarcas que incluso chegaron a proxectar matalo: Fernando IV e Afonso XI; por\u00e9n, o \u00faltimo destes pediu a man da s\u00faa filla Constanza s\u00f3 como mera manobra pol\u00edtica para conservar a s\u00faa fidelidade, pois despois foi postergando o matrimonio e repudiouno cando xa estaba concertado, confinando a moza no castelo de Toro; o Rei non s\u00f3 repudiou a s\u00faa filla, sen\u00f3n que non lla devolv\u00eda nin lle conced\u00eda licenza para viaxar a Portugal e casar co infante Pedro. Estas discordias entre rei e vasalo duraron polo menos unha d\u00e9cada e polo menos en d\u00faas ocasi\u00f3ns don Juan Manuel foi apresado polo monarca; por\u00e9n, a necesidade do rei de asegurar a paz interior para poder enfrontar ao rei de Marrocos e a mediaci\u00f3n de Juana N\u00fa\u00f1ez, sogra de don Juan polo seu terceiro matrimonio, conseguiron que o rei devolvese a don Juan Manuel os seus bens embargados e os outro honores en 1337, pondo fin a esta inimizade, o que se consolidou por fin coa autorizaci\u00f3n para a voda de Constanza, e cara ao 1340 ambos se aliaron contra os musulm\u00e1ns na batalla do r\u00edo Salado e arrebat\u00e1ronlle a cidade de Alxeciras despois dun longo asedio.\nParticipou nas cortes de Alcal\u00e1, onde interveu no incidente protocolario que deu orixe \u00e1 famosa frase, atribu\u00edda a Afonso XI, \"Por Castilla hablar\u00e9 yo\".\nDespois destes acontecementos, o infante don Juan Manuel deixou a vida pol\u00edtica e retirouse ao Castelo de Garcimu\u00f1oz, onde pasou os seus \u00faltimos anos entregado \u00e1 literatura. Orgulloso das s\u00faas obras, decidiu reunilas todas nun s\u00f3 volume, que deixou no convento de San Paulo en Pe\u00f1afiel para que non sufrisen as alteraci\u00f3ns dos copistas.\nDon Juan Manuel faleceu na cidade de Toledo en 1345 aos 70 anos de idade.\nSepultura.\nDespois da s\u00faa defunci\u00f3n na cidade de C\u00f3rdoba, o cad\u00e1ver de Don Juan Manuel foi trasladado \u00e1 vila de Pe\u00f1afiel, onde foi sepultado no convento de San Paulo, que o propio escritor fundara en 1318 coa intenci\u00f3n de que cando morrese os seus restos repousasen na capela maior da igrexa conventual.\nPor\u00e9n, en 1955 achouse unha caixa de madeira na igrexa do convento de San Pablo na que apareceron uns restos humanos, que foron identificados por diversos historiadores como os restos de Don Juan Manuel, pois ao limpar o muro de pedra apareceu, escondida baixo unha grosa capa de xeso a seguinte inscrici\u00f3n, que tam\u00e9n foi consignado en s\u00e9culos pasados por outros historiadores:\nFortunato Escribano de la Torre tam\u00e9n asegurou que os restos do magnate apareceron en 1955 no convento de San Pablo de Pe\u00f1afiel, e na actualidade eses restos repousan nunha pequena arqueta de pedra adornada co escudo de Don Juan Manuel e colocada no mesmo lugar onde apareceron e baixo o epitafio mencionado anteriormente.\nMatrimonios e descendencia.\nCasou tres veces. A s\u00faa primeira esposa foi Isabel de Mallorca, filla do rei Xaime II de Mallorca de quen enviuvou aos dezanove anos sen deixar descendencia deste matrimonio.\nPosteriormente contraeu un segundo matrimonio coa infanta Constanza de Arag\u00f3n, falecida no Castelo de Garcimu\u00f1oz en 1327 e filla do rei Xaime II de Arag\u00f3n e de Branca de N\u00e1poles, con quen tivo tres fillos:\nA s\u00faa terceira esposa foi Blanca N\u00fa\u00f1ez de Lara, filla de Fernando de la Cerda e de Juana N\u00fa\u00f1ez de Lara, con quen tivo outros dous fillos:\nDon Juan Manuel tivo, amais, dous fillos ilex\u00edtimos con In\u00e9s de Casta\u00f1eda, filla de Diego G\u00f3mez de Casta\u00f1eda, se\u00f1or das Hormazas, e de Juana Fern\u00e1ndez de Guzm\u00e1n:\nOs seus descendentes rematar\u00edan por ser propietarios de varios t\u00edtulos de nobreza, como o condado de V\u00eda Manuel, o marquesado de Rafal ou o ducado de Ar\u00e9valo del Rey, entre outros.\nLiteratura.\nDe don Juan Manuel conserv\u00e1ronse oito obras, mais s\u00e1bese que se perderon cinco. As obras conservadas son as seguintes:\nEng\u00e1dese, amais, a\u00ednda que non fose concibida como obra independente, o conxunto das s\u00faas cartas, reunidas como \"Epistolario\" por Andr\u00e9s Gim\u00e9nez Soler e que abarcan de 1298 a 1347.\nDe forma convencional, a produci\u00f3n de don Juan Manuel clasif\u00edcase en tres etapas:\nNas seguintes etapas, a s\u00faa creaci\u00f3n v\u00f3lvese m\u00e1is persoal, nun intento de utilizala como reclamaci\u00f3n da categor\u00eda persoal e social que os seus problemas co rei lle minaron. Por\u00e9n, esta funci\u00f3n pol\u00edtica e hist\u00f3rica, dimin\u00fae co tempo e remata por ser case plenamente substitu\u00edda pola s\u00faa vontade de autor\u00eda literaria, \u00e1 marxe doutras consideraci\u00f3ns.\nEn todas estas obras a funci\u00f3n predominante e a funci\u00f3n did\u00e1ctica. Neste senso, Don Juan Manuel consid\u00e9rase ante todo un educador: tivo un gran referente no seu t\u00edo Afonso X e, decidido a seguir os seus pasos, cultivou unha literatura formativa en castel\u00e1n, o cal era unha rareza naquela \u00e9poca cando todos os escritores cultos prefer\u00edan o lat\u00edn.\nNo s\u00e9culo XIV, don Juan Manuel decidiuse a escribir libros en lingua vulgar para facilitar o seu acceso a un maior n\u00famero de lectores. Dirix\u00eda case exclusivamente a s\u00faa literatura \u00e1s persoas da nobreza.\nAmais de divulgar o saber humano, en moitos casos utilizou a s\u00faa obra para retratarse. En xeral, a s\u00faa literatura \u00e9 un reflexo do seu car\u00e1cter, as s\u00faas ambici\u00f3ns e das s\u00faas crenzas (escribiu a favor de difundir a relixi\u00f3n, como queda manifestado en \"Tratado de la Asunci\u00f3n\", exaltaci\u00f3n \u00e1 Virxe, na que don Juan Manuel defende o dogma da Inmaculada Concepci\u00f3n). Tivo un estilo ideal ao que tentou se ater: claridade, exactitude, concisi\u00f3n.\nObras.\nA s\u00faa obra, fundamentalmente did\u00e1ctica e narrativa, \u00e9 en xeral, impulsada por unha gran preocupaci\u00f3n sobre a adecuada formaci\u00f3n en corpo, alma e intelixencia dun perfecto cabaleiro medieval, polo xeral clasif\u00edcase na habitual denominaci\u00f3n de \"educaci\u00f3n de pr\u00edncipes\"; consta de pequenos op\u00fasculos (\"Cr\u00f3nica abreviada\", \"Libro de la caza\", \"Libro de las tres razones\", \"Tratado de la Asunci\u00f3n de la Virgen Mar\u00eda\" e o \"Libro infinido\" ou \"Libro de los castigos y consejos a su hijo don Fernando\") e doutras obras de m\u00e1is extensa ambici\u00f3n polas que \u00e9 fundamentalmente lembrado, o \"Libro del caballero y el escudero\", o \"Libro de los estados\" e o \"Libro de Patronio\" ou \"Conde Lucanor\".\nO Libro del caballero y el escudero foinos transmitido cunha gran lagoa textual no seu interior; narra a historia dun escudeiro mancebo aspirante a cortes\u00e1n quen ir\u00e1 a unhas cortes convocadas polo rei e que recibe nese senso as m\u00e1is diversos ensinos pola parte dun ermit\u00e1n que foi cabaleiro. Asiste a unhas xustas e volve \u00e1 ermida para recibir novos ensinos. O anci\u00e1n ex-cabaleiro morre e o seu novo disc\u00edpulo sep\u00faltao. Insp\u00edrase en obras semellantes de Raimundo Lulio e nunha desco\u00f1ecida obra do escritor romano Vexecio.\nO Libro de los estados ofrece unha visi\u00f3n de como debe ser unha sociedade ideal no s\u00e9culo XIV, a\u00ednda que \u00e9 tam\u00e9n unha narraci\u00f3n con fin did\u00e1ctica (educaci\u00f3n dun pr\u00edncipe) inspirada na lenda de \"Barlaam e Xosafat\", forma cristianizada na que foi transmitida a Occidente a lenda de Buda, se ben parece que utilizou unha versi\u00f3n desta lenda diferente \u00e1 atribu\u00edda a San Xo\u00e1n Damasceno. A s\u00faa obra mestra consid\u00e9rase, por\u00e9n, o \"Libro de Patronio\" ou Libro del conde Lucanor, conclu\u00edda en 1335, un libro que consta dunha cincuentena de contos (en realidade, ap\u00f3logos, f\u00e1bulas, alegor\u00edas e mesmo pequenas noveli\u00f1as) precedida dun pr\u00f3logo e sucedida de catro breves tratados en prosa, onde se ensaia unha forma preliminar de conceptismo, pois, segundo conta o propio autor, lle foi requirido utilizar un estilo menos chan e expl\u00edcito para se dirixir a persoas de educaci\u00f3n superior e concentrar m\u00e1is significado en menos palabras. Mais non s\u00f3 por iso \u00e9 unha obra dunha estra\u00f1a orixinalidade, sen\u00f3n pola inaudita variedade das s\u00faas fontes (desde relatos orais dos seus serventes xudeus e mouriscos \u00e1 s\u00faa propia experiencia persoal, a \"Disciplina clericalis\" do xudeu converso espa\u00f1ol Pedro Afonso e m\u00faltiples e diferentes repertorios de conti\u00f1os morais usados para serm\u00f3ns eclesi\u00e1sticos), sen\u00f3n tam\u00e9n por constitu\u00edr a primeira colecci\u00f3n europea de x\u00e9nero novelesco (o \"Decamerone\" de Giovanni Boccaccio comp\u00faxose a partir de 1348) e pola orixinalidade do seu tratamento literario e estil\u00edstico, que non excl\u00fae sagaces razoamentos sobre a pluriforme natureza humana xa desde a primeira narraci\u00f3n. A variedade tem\u00e1tica \u00e9 ampl\u00edsima, como a orixe das fontes.\nA estrutura dos contos, por\u00e9n, reflicta o ordenancismo e a xerarquizaci\u00f3n medieval. En primeiro lugar un mozo nobre, Lucanor, exp\u00f3n nun ton abstracto un problema que lle esixe pronta resoluci\u00f3n ao seu vello conselleiro e aio Patronio; despois, o derradeiro c\u00f3ntalle un ap\u00f3logo do que o mozo extrae a soluci\u00f3n do seu conflito, que aplica e res\u00faltalle ben; ent\u00f3n Don Juan Manuel introduce uns versos (de m\u00e9trica moi interesante e variada para a \u00e9poca) que condensan a moralidade final e por fin exponse unha \"estoria\" ou vi\u00f1eta debuxada alusiva ao problema exposto, debuxos que desgraciadamente non se conservan e polo tanto non aparecen nas edici\u00f3ns da obra. Este rigorosa orde expositiva responde a unha intenci\u00f3n claramente did\u00e1ctica, que vai desde o m\u00e1is abstracto ata o m\u00e1is concreto, mais onde realmente aparece a arte e o enxe\u00f1o de Don Juan Manuel \u00e9 na estrutura interna dos pasaxes simplemente narrativos que constit\u00faen os contos e na penetraci\u00f3n psicol\u00f3xica dos motivos \u00faltimos que moven aos personaxes.\nO Libro de las tres razones, antes co\u00f1ecido como \"Libro de las armas\", escrito entre 1342 e 1345, \u00e9 a obra do infante m\u00e1is valorada pola cr\u00edtica actual despois de \"El Conde Lucanor\" pola s\u00faa interpretaci\u00f3n disidente da historia, por se basear nas experiencias persoais do autor e pola calidade da s\u00faa prosa. Tr\u00e1tase dunha obra breve que recrea episodios hist\u00f3ricos cun alto compo\u00f1ente de ficci\u00f3n. Neste op\u00fasculo Don Juan Manuel \u00e9 dono de todas as s\u00faas habilidades e recursos literarios.\nEstilo.\nO estilo de Don Juan Manuel caracter\u00edzase pola selecci\u00f3n, a sobriedade e a precisi\u00f3n, e por unha conciencia plena de autor\u00eda art\u00edstica literaria. Def\u00edneo el mesmo as\u00ed: "}
{"id": "326463", "revid": "1131", "url": "https://gl.wikipedia.org/wiki?curid=326463", "title": "O Bidueiro, Vilavella, As Pontes de Garc\u00eda Rodr\u00edguez", "text": "O Bidueiro \u00e9 un lugar da parroquia de Vilavella no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 4 habitantes no ano 2014 segundo datos do IGE, dos cales 2 eran homes e 2 eran mulleres."}
{"id": "326470", "revid": "98629", "url": "https://gl.wikipedia.org/wiki?curid=326470", "title": "George Borrow", "text": "George Henry Borrow, nado en East Dereham, Norfolk o 5 de xullo de 1803 e finado en Lowestoft, Suffolk o 26 de xullo de 1881 foi un escritor, viaxeiro e fil\u00f3logo ingl\u00e9s.\nTraxectoria.\nFillo dun militar, foi un fervoroso seguidor da est\u00e9tica do Romanticismo e afeccionado \u00e1 equitaci\u00f3n.\nEstudou en Edimburgo e pasou a s\u00faa mocidade principalmente en Escocia e Irlanda. En 1810 co\u00f1eceu o xitano Ambrosio Smith, que deixou nel unha pegada imperecedoira. Borrow decidiu marchar con el a un campamento de xitanos, onde aprendeu os seus costumes e a s\u00faa lingua. En 1824, ao morrer o seu pai trasladouse a Londres coa intenci\u00f3n de iniciar unha carreira literaria. Al\u00ed estudou filolox\u00eda baixo a direcci\u00f3n de William Taylor (a\u00ednda que non chegou a rematar ningunha carreira universitaria) e publicou \"Faustus: a Traslation from the German\" (1825), traduci\u00f3n dende o orixinal alem\u00e1n do \"Fausto\" de Goethe.\nO seu af\u00e1n aventureiro e viaxeiro levouno a Francia, Alema\u00f1a, Rusia, Portugal, Espa\u00f1a, Marrocos e Oriente, ao principio como axente da Sociedade B\u00edblica e logo como correspondente do \"Morning Herald\". En 1832 viaxou a Rusia para perfeccionar os seus co\u00f1ecementos do manch\u00fa para traducir o \"Novo Testamento\" a esa lingua. Entre 1835 e 1840 estivo en Portugal e Espa\u00f1a como \"colportor\" (difusor de biblias protestantes) da Sociedade B\u00edblica. En Madrid mandou imprimir o Novo Testamento sen notas, traduciu e imprimiu o \"Evanxeo de Lucas\" ao cal\u00f3 e abriu unha librar\u00eda co r\u00f3tulo \u00abDespacho de la Sociedad B\u00edblica y Extranjera\u00bb, actividades que o levaron ao c\u00e1rcere en Sevilla. Estas experiencias recolleunas no libro de viaxes \"The Bible in Spain\" (1843), que escribiu animado polo viaxeiro e hispanista Richard Ford. No libro recolle as s\u00faas experiencias en Galicia.\nEn Espa\u00f1a era co\u00f1ecido popularmente como \"Jorgito el ingl\u00e9s\".\nEn 1840 casou coa vi\u00fava dun oficial e grazas aos seus ingresos como escritor adquiriu unha propiedade en Oulton Broad, onde permitiu que os xitanos establecesen as s\u00faas tendas. Entre 1860 e 1874 viviu en Londres, mais a partir da morte da s\u00faa dona en 1869 pasou m\u00e1is tempo en Oulton, onde faleceu en 1881.\nObra.\n\"Lavengro\" (1851) \u00e9 unha novela autobiogr\u00e1fica na que manifesta o seu entusiasmo polo boxeo e o aire libre. \"Lavengro\" significa fil\u00f3logo en cal\u00f3 e narra as s\u00faas andainas por Inglaterra cun grupo de xitanos que co\u00f1eceu pola s\u00faa afecci\u00f3n aos cabalos.\n\"The Zincali; or Account of the Gypsies in Spain\" (1841) \u00e9 unha descrici\u00f3n da vida dos xitanos espa\u00f1ois.\n\"The Bible in Spain, or the Journey, Adventures, and Imprisonment of an Englishman in an Attempt to Circulate the Scriptures in the Peninsula\" (Londres, 1843) \u00e9 un relato pintoresco das s\u00faas viaxes e aventuras por Espa\u00f1a e Portugal como \"colportor\" de biblias protestantes en entre 1835 e 1840, na \u00e9poca da primeira guerra carlista. O libro contribu\u00edu a promover a imaxe medievalizada de Espa\u00f1a na Europa do Romanticismo e inspirou a Prosper Merim\u00e9e a escribir \"Carmen\".\n\"The Romany Rye\" (1857) \u00e9 unha narraci\u00f3n idealizada das s\u00faas excursi\u00f3ns por Inglaterra e \u00e9 unha continuaci\u00f3n de \"Lavengro\".\n\"Wild Wales\" (1862) \u00e9 unha descrici\u00f3n do car\u00e1cter, costumes e cultura dos galeses.\n\"Romano Lavo-lil, Word Book of the Romany; or, English Gypsy Language\" (1874) \u00e9 un dicionario da lingua roman\u00ed.\nDos seus amplos co\u00f1ecementos de idiomas sa\u00edu \"Targum\", unha serie de traduci\u00f3ns en trinta idiomas.\nTraduci\u00f3ns.\nEn 1992 publicouse \"Viaxe por Galicia, 1837\", traduci\u00f3n de Salvador Garc\u00eda-Boda\u00f1o dos cap\u00edtulos dedicados a Galicia en \"The Bible in Spain\".\n\"The Bible in Spain\" foi traducida ao castel\u00e1n como \"La Biblia en Espa\u00f1a\" por Manuel Aza\u00f1a."}
{"id": "326471", "revid": "23204", "url": "https://gl.wikipedia.org/wiki?curid=326471", "title": "The Hunger Games (serie de filmes)", "text": "Os filmes de \"The Hunger Games\" conforman unha tetralox\u00eda cinematogr\u00e1fica realizada entre 2012 e 2015. Realizouse un filme por cada libro da saga ag\u00e1s do \u00faltimo volume, que se dividiu en dous filmes. Est\u00e1 baseada na trilox\u00eda de novelas \"The Hunger Games\", escrita pola autora estadounidense Suzanne Collins. As longametraxes foron producidas pola compa\u00f1\u00eda Lionsgate. Unicamente o primeiro filme foi dobrado ao galego."}
{"id": "326473", "revid": "98629", "url": "https://gl.wikipedia.org/wiki?curid=326473", "title": "Ocho apellidos catalanes", "text": "Ocho apellidos catalanes \u00e9 un filme espa\u00f1ol dirixido por Emilio Mart\u00ednez-L\u00e1zaro que se estreou o 20 de novembro de 2015 en Espa\u00f1a. \u00c9 a secuela do filme \"Ocho apellidos vascos\", con Dani Rovira, Clara Lago, Karra Elejalde e Carmen Machi repetindo os seus papeis e a incorporaci\u00f3n de Bel\u00e9n Cuesta, Berto Romero, Rosa Maria Sard\u00e0 e Antonio Resines. Est\u00e1 producida por Telecinco Cinema.\nSinopse.\nDespois de que Rafa (Dani Rovira) rompese a s\u00faa relaci\u00f3n con Amaia (Clara Lago), o pai dela, Koldo (Karra Elejalde), pres\u00e9ntase en Sevilla para anunciarlle os novos plans de voda da s\u00faa filla cun catal\u00e1n. Arrepentido por provocar a ruptura, Rafa acompa\u00f1a a Koldo \u00e1 mas\u00eda xerundense do pretendente, Pau (Berto Romero), que mobilizou a vila para facer crer \u00e1 s\u00faa avoa, Roser (Rosa Maria Sard\u00e0), que Catalu\u00f1a conseguiu a independencia e que a s\u00faa voda ser\u00e1 a primeira que acolla o novo pa\u00eds.\nInvitada por Amaia, Merche (Carmen Machi), que se presenta desta vez co nome de Carme, reprocha a Koldo non ter sabido facer fronte ao compromiso, a\u00ednda que este realmente segue namorado dela. Merche, por outra banda, anima a Rafa a recuperar o amor de Amaia. Cando o sevillano sabe que Judit (Bel\u00e9n Cuesta), a muller en realidade galega (Maruxi\u00f1a) que organiza o casamento, est\u00e1 perdidamente namorada de Pau, ambos uniranse a Koldo e Merche para intentar frear o enlace e conseguir que Amaia e Rafa rematen xuntos para sempre.\nLocalizaci\u00f3n.\nO filme est\u00e1 rodado en Monells (Xirona)."}
{"id": "326474", "revid": "56817", "url": "https://gl.wikipedia.org/wiki?curid=326474", "title": "Exorribonuclease", "text": "Unha exorribonuclease \u00e9 un encima ribonuclease con actividade exonuclease, que degrada o ARN eliminando os nucle\u00f3tidos terminais do extremo 5' ou ben do 3' dunha mol\u00e9cula de ARN. Os encimas que eliminan nucle\u00f3tidos do extremo 5' denom\u00ednanse \"5'-3' exorribonucleases\", e os que os eliminan do extremo 3' ch\u00e1manse \"3'-5' exorribonucleases\".\nAs exorribonuleases poden usar para clivar o enlace fosfodi\u00e9ster entre os nucle\u00f3tidos unha mol\u00e9cula de auga (o que se denomina actividade hidrol\u00edtica) ou un fosfato inorg\u00e1nico (o que se denomina actividade fosforol\u00edtica). As exorribonucleases hidrol\u00edticas clasif\u00edcanse co n\u00famero EC 3.1 e as fosforol\u00edticas co 2.7.7. Como os encimas fosforol\u00edticos usan fosfato inorg\u00e1nico para romper os enlaces fosfodi\u00e9ster, liberan nucle\u00f3sidos disfosfato), mentres que os encimas hidrol\u00edticos (que usan auga) liberan nucle\u00f3tidos (\u00e9 dicir, nucle\u00f3sidos monofosfato).\nAs exorribonucleases est\u00e1n distribu\u00eddas en todos os reinos de seres vivos: bacterias, arqueas, e eucariotas. As exorribonucleases est\u00e1n implicadas na degradaci\u00f3n de moitos tipos de ARN, como o ARN mensaxeiro, ARN transferente, ARN ribos\u00f3mico e microARN. As exorribonucleases poden ser prote\u00ednas simples, como a RNase D ou a RNase PH, pero tam\u00e9n poden ser complexos formados por moitas prote\u00ednas, como o exosoma, no cal est\u00e1n representadas catro das principais familias de exorribonucleases."}
{"id": "326476", "revid": "56817", "url": "https://gl.wikipedia.org/wiki?curid=326476", "title": "Exosoma", "text": "Exosoma pode referirse a:"}
{"id": "326479", "revid": "5132", "url": "https://gl.wikipedia.org/wiki?curid=326479", "title": "2011\u201312 NBA season", "text": ""}
{"id": "326480", "revid": "5132", "url": "https://gl.wikipedia.org/wiki?curid=326480", "title": "2012\u201313 NBA season", "text": ""}
{"id": "326482", "revid": "22570", "url": "https://gl.wikipedia.org/wiki?curid=326482", "title": "Clara Lago", "text": "Clara Lago Grau, nada en Torrelodones (Madrid) o 6 de marzo de 1990, \u00e9 unha actriz espa\u00f1ola.\nBiograf\u00eda.\nClara Lago Grau naceu en Torrelodones, un concello achegado a Madrid, filla dun dese\u00f1ador gr\u00e1fico e dunha contacontos. Con s\u00f3 nove anos, participou en varias series de televisi\u00f3n con papeis menores at\u00e9 a s\u00faa incorporaci\u00f3n ao elenco de \"Compa\u00f1eros\" (Antena 3) como Desir\u00e9e, a moza de Lolo. Na gran pantalla, tras p\u00f3r a voz de Bea en \"Terca vida\" (2000), non arrincou a s\u00faa carreira na s\u00e9tima arte at\u00e9 2002 cando protagonizou \"El viaje de Carol\", filme dirixido por Imanol Uribe. O seu primeiro papel protagonista no cinema valeulle para ser nomeada ao Goya de 2002 como Mejor actriz revelaci\u00f3n.\nEn 2004 estreouse \"La vida que te espera\", dirixida por Manuel Guti\u00e9rrez Arag\u00f3n e protagonizada por Juan Diego, Luis Tosar e Marta Etura. En 2004 e 2005 participou en diversas tempadas de \"Hospital Central\" como Candela, a filla de Cruz (Alicia Borrachero). En 2006 protagonizou \"Arena en los bolsillos\", dirixida por C\u00e9sar Mart\u00ednez Herrada. En 2007 participou no filme \"El club de los suicidas\", de Roberto Santiago. Este mesmo ano volve \u00e1 televisi\u00f3n con \"Los hombres de Paco\", como Carlota Fern\u00e1ndez, irm\u00e1 secreta de Lucas (Hugo Silva).\nEn 2008 rodou \"El juego del ahorcado\" un filme de Manuel G\u00f3mez Pereira, que protagoniza xunto a \u00c1lvaro Cervantes, no elenco tam\u00e9n se atopa a actriz Adriana Ugarte. Ese ano incorporouse ao elenco de \"LEX\" (Antena 3), xunto a Javier C\u00e1mara, Santi Mill\u00e1n e \u00c1lex Gonz\u00e1lez, baixo as ordes de Daniel \u00c9cija. En outubro de 2008 rodou \"El mal ajeno\", producida por Alejandro Amen\u00e1bar, compartindo cartel con Bel\u00e9n Rueda e Eduardo Noriega. O gui\u00f3n corresponde a Daniel S\u00e1nchez Ar\u00e9valo con quen seguir\u00eda a traballar posteriormente.\nEn 2011 participou no filme \"Primos\" xunto a Quim Guti\u00e9rrez, Ra\u00fal Ar\u00e9valo, Antonio de la Torre e Inma Cuesta entre outros. Este mesmo ano protagonizou \"La cara oculta\", xunto a Quim Guti\u00e9rrez, filme polo que foi premiada como nova promesa do cinema europeo na Berlinale e que recibiu un Premio Macondo outorgado pola Academia Colombiana de Artes e Ciencias Cinematogr\u00e1ficas.\nO 22 de xu\u00f1o de 2012 estreou \"Tengo ganas de ti\", a secuela de \"Tres metros sobre el cielo\", a cal protagoniza xunto a Mario Casas e Mar\u00eda Valverde Rodr\u00edguez. \"Tengo ganas de ti\" foi a segunda pel\u00edcula espa\u00f1ola m\u00e1is taquillera do seu ano. En novembro de 2012 estreou o filme \"Fin\", xunto a Maribel Verd\u00fa e Daniel Grao.\nO 15 de novembro de 2013 participou no filme \"\u00bfQui\u00e9n mat\u00f3 a Bambi?\". En 2014 estreou unha miniserie para Antena 3, \"El coraz\u00f3n del oc\u00e9ano\", da man de Hugo Silva e \u00c1lvaro Cervantes. Tam\u00e9n ese ano, estrea a cinta alem\u00e1 \"Eltern\", onde interpreta a unha Au pair arxentina.\nEn 2014 estreou o filme \"Ocho apellidos vascos\" no papel de Amaia, onde comparte protagonismo con Dani Rovira e Karra Elejalde entre outros. A comedia converteuse no filme m\u00e1is visto do cinema espa\u00f1ol. Posteriormente representou a obra de teatro \"La venus de las pieles\" dirixida por David Serrano. En 2015 filma dous filmes m\u00e1is: \"Extinction\" en ingl\u00e9s e \"Ocho apellidos catalanes\", secuela de \"Ocho apellidos vascos\", onde volve interpretar a Amaia.\nPremios e nomeamentos.\nNeox Fan Awards\nPremios Uni\u00f3n de Actores"}
{"id": "326485", "revid": "98629", "url": "https://gl.wikipedia.org/wiki?curid=326485", "title": "Colson House (Gainesville, Florida)", "text": "A Colson House () \u00e9 un edificio de arquitectura neocl\u00e1sica victoriana constru\u00eddo en Gainesville, Florida no ano 1905. Est\u00e1 no n\u00famero 607 da \"East University Avenue\" de dita cidade.\nHistoria.\nBarney Ralph Colson (1878-1935) fundou a compa\u00f1\u00eda de seguros \"Florida Land and Title Company\", a m\u00e1is importante da cidade durante m\u00e1is de cincuenta anos. Este casou en 1904 con Eddie Sue Bowers e mandou constru\u00edr o edificio victoriano preto da Kirby Smith School, na University Avenue, xunto ao recinto da recentemente fundada Universidade de Florida. De feito, Barney Colson foi o primeiro presidente da Asociaci\u00f3n de Alumnos da Universidade de Florida. Este edificio foi ocupado pola familia do doutor James Colson durante m\u00e1is de setenta anos. O \u00e1tico disp\u00f3n dunha fiestra de vidro de cor infrecuente con cristais en forma de diamante.\nEn 1977 o edificio transformouse en oficinas para avogados. A casa foi a sede da compa\u00f1\u00eda teatral \"Star Center Youth Theatre\" e, m\u00e1is tarde, sede do servizo titorial da \"Florida Smart Kids\" (Nenos Superdotados de Florida). Actualmente alberga un negocio relacionado co apoio \u00e1 maternidade.\nA casa at\u00f3pase xunto ao establecemento hoteleiro \"Sweetwater Branch Inn Bed &amp; Breakfast\", un complexo composto pola Cushman-Colson House (outra casa victoriana constru\u00edda ao redor de 1885, relacionado coa mesma familia) e da McKenzie House (edificio de tres plantas constru\u00eddo cerca de 1895 en estilo victoriano da reina Ana, catalogado no Rexistro Nacional de Lugares Hist\u00f3ricos)."}
{"id": "326505", "revid": "35560", "url": "https://gl.wikipedia.org/wiki?curid=326505", "title": "Virtual International Authority File", "text": "O Ficheiro de Autoridades Virtual Internacional,\u00a0en ingl\u00e9s\u00a0Virtual International Authority File (VIAF) \u00e9 un proxecto de bibliotecas nacionais e operado polo Online Computer Library Center (OCLC) para unir os ficheiros de autoridade virtual de diversas\u00a0bibliotecas.\nParticipantes.\nAlgunhas das instituci\u00f3ns participantes neste proxecto son:"}
{"id": "326506", "revid": "5863", "url": "https://gl.wikipedia.org/wiki?curid=326506", "title": "Don Juan Manuel", "text": ""}
{"id": "326507", "revid": "1576", "url": "https://gl.wikipedia.org/wiki?curid=326507", "title": "Ficheiro de Autoridades Virtual Internacional", "text": ""}
{"id": "326508", "revid": "1576", "url": "https://gl.wikipedia.org/wiki?curid=326508", "title": "VIAF", "text": ""}
{"id": "326509", "revid": "5863", "url": "https://gl.wikipedia.org/wiki?curid=326509", "title": "Reconquista cristi\u00e1", "text": ""}
{"id": "326510", "revid": "624", "url": "https://gl.wikipedia.org/wiki?curid=326510", "title": "Raimundo Lulio", "text": ""}
{"id": "326512", "revid": "5863", "url": "https://gl.wikipedia.org/wiki?curid=326512", "title": "Sancho IV o Bravo", "text": ""}
{"id": "326513", "revid": "22570", "url": "https://gl.wikipedia.org/wiki?curid=326513", "title": "Syst\u00e8me universitaire de documentation", "text": "O syst\u00e8me universitaire de documentation (\"sistema universitario de documentaci\u00f3n\") ou SUDOC \u00e9 un sistema empregado por bibliotecas universitarias de Francia para identificar e manexar os documentos na s\u00faa posesi\u00f3n. Este cat\u00e1logo cont\u00e9n m\u00e1is de 10 mill\u00f3ns de referencias. A axencia responsable do seu mantemento \u00e9 a \"Agence bibliographique de l'enseignement sup\u00e9rieur\"."}
{"id": "326514", "revid": "56817", "url": "https://gl.wikipedia.org/wiki?curid=326514", "title": "Montserrat, Valencia", "text": "Montserrat, tam\u00e9n co\u00f1ecido coma Montserrat d'Alcal\u00e0, \u00e9 un municipio da Comunidade Valenciana, pertencente \u00e1 comarca da Ribera Alta, na provincia de Valencia. Ti\u00f1a en 2014 unha poboaci\u00f3n de 7.202 habitantes.\nDentro do programa de festas de San Roque, en agosto, at\u00f3pase a Semana Internacional de M\u00fasica de C\u00e1mara, onde todos os anos act\u00faan prestixiosos m\u00fasicos de todo o mundo de m\u00fasica cl\u00e1sica."}
{"id": "326515", "revid": "10599", "url": "https://gl.wikipedia.org/wiki?curid=326515", "title": "Montserrat d'Alcal\u00e0", "text": ""}
{"id": "326516", "revid": "23204", "url": "https://gl.wikipedia.org/wiki?curid=326516", "title": "Monistrol de Montserrat", "text": "Monistrol de Montserrat \u00e9 un concello da provincia de Barcelona, Catalu\u00f1a, situado na comarca do Bages e por onde pasa o r\u00edo Llobregat.\nXeograf\u00eda.\nAt\u00f3pase baixo a monta\u00f1a de Montserrat, formando parte dela. O r\u00edo Llobregat atravesa o municipio e div\u00eddeo en d\u00faas metades, de maneira que o poboado orixinal est\u00e1 na ribeira dereita e os novos desenvolvementos urban\u00edsticos recentes (Monistrol-Residencial, El Pla, La Batanera...) na beira esquerda. Vindo do sur, Monistrol \u00e9 a primeira localidade da comarca do Bages, a 15\u00a0km da capital comarcal, Manresa.\nLimita ao norte con Castellbell i el Vilar, ao leste con Vacarisses, ao oeste con Marganell e El Bruc e ao sur con Esparreguera e Collbat\u00f3."}
{"id": "326517", "revid": "89787", "url": "https://gl.wikipedia.org/wiki?curid=326517", "title": "Mass Effect", "text": "Mass Effect \u00e9 un videxogo de 2007 de ciencia ficci\u00f3n, rol e acci\u00f3n desenvolvido por BioWare para a Xbox 360 e adaptado para Microsoft Windows por Demiurge Studios. A versi\u00f3n para Xbox 360 foi publicada en todo o mundo en novembro do 2007 por Microsoft Studios, e a versi\u00f3n para Windows publicouna Electronic Arts o 28 de maio de 2008. Unha versi\u00f3n para PlayStation 3 foi adaptada por Edge of Reality e publicada na PlayStation Network en decembro de 2012.\nO xogo ten lugar no ano 2183, co xogador tomando o papel dun soldado de elite humano chamado Comandante Shepard, no que o xogador debe explorar a V\u00eda L\u00e1ctea a bordo da nave espacial \"SSV Normandy\". A secuela deste xogo, \"Mass Effect 2\", publicouse o 26 de xaneiro de 2010, e un terceiro xogo titulado \"Mass Effect 3\" foi publicado en marzo de 2012, completando as\u00ed a trilox\u00eda.\nNotas.\n "}
{"id": "326518", "revid": "624", "url": "https://gl.wikipedia.org/wiki?curid=326518", "title": "Reino de Mercia", "text": ""}
{"id": "326519", "revid": "839", "url": "https://gl.wikipedia.org/wiki?curid=326519", "title": "Boi de mar", "text": ""}
{"id": "326521", "revid": "23204", "url": "https://gl.wikipedia.org/wiki?curid=326521", "title": "Leire Mart\u00ednez", "text": "Leire Mart\u00ednez Ochoa, nada en Errenteria (Guip\u00fascoa) o 22 de xu\u00f1o de 1979, \u00e9 unha cantante, actriz, int\u00e9rprete, produtora e artista visual espa\u00f1ola. \u00c9 a actual vocalista do grupo La Oreja de Van Gogh dende o ano 2008 e foi concursante do programa \"Factor X Espa\u00f1a\" de Cuatro en 2007."}
{"id": "326522", "revid": "89787", "url": "https://gl.wikipedia.org/wiki?curid=326522", "title": "Caixa Manresa", "text": "Caixa Manresa (nome comercial da \"Caixa d'Estalvis de Manresa\") foi unha caixa de aforros catal\u00e1 con sede en Manresa.\nFundada en 1865, desapareceu en 2010 cando se fusionou con outras d\u00faas caixas de aforros catal\u00e1s, Caixa Catalunya e Caixa Tarragona, dando lugar a unha nova caixa de aforros denominada \"Caixa d'Estalvis de Catalunya, Tarragona i Manresa\", operada baixo a marca comercial CatalunyaCaixa.\nO 13 de outubro de 2009 o consello de administraci\u00f3n da entidade aprobou a fusi\u00f3n, permitindo constitu\u00edr a segunda caixa m\u00e1is grande de Catalu\u00f1a e a cuarta de Espa\u00f1a, s\u00f3 superada por La Caixa no seu territorio. Caixa Manresa achegou 6.595 mill\u00f3ns de euros no proceso de fusi\u00f3n, cunha participaci\u00f3n do 20% na nova caixa."}
{"id": "326523", "revid": "89787", "url": "https://gl.wikipedia.org/wiki?curid=326523", "title": "Caixa Tarragona", "text": "Caixa Tarragona (nome comercial da Caixa d'Estalvis de Tarragona) foi unha caixa de aforros catal\u00e1, con sede na cidade de Tarragona. Fundada en 1949, a s\u00faa desaparici\u00f3n produciuse en 2010, cando se fusionou con outras d\u00faas caixas de aforros catal\u00e1s, Caixa Catalunya e Caixa Manresa, dando lugar a unha nova caixa de aforros denominada \"Caixa d'Estalvis de Catalunya, Tarragona i Manresa\", operada baixo a marca comercial CatalunyaCaixa.\nO 13 de outubro de 2009 o consello de administraci\u00f3n da entidade aprobou a fusi\u00f3n, permitindo constitu\u00edr a segunda caixa m\u00e1is grande de Catalu\u00f1a en volume de activos, s\u00f3 superada por La Caixa, e a cuarta m\u00e1is grande de Espa\u00f1a.\nCatalunyaCaixa recolleu o negocio bancario, rede de oficinas, activos e carteira de clientes, as\u00ed como a obra social da extinta Caixa Tarragona, ata que en 2011 a nova caixa cedeu todo o seu negocio bancario a un banco da s\u00faa propiedade, Catalunya Banc. En 2011, debido aos problemas de liquidez e financiamento de CatalunyaCaixa, a caixa perdeu o control do banco que xestionaba cando o Fondo de Reestruturaci\u00f3n Ordenada Bancaria nacionalizou Catalunya Banc."}
{"id": "326524", "revid": "22570", "url": "https://gl.wikipedia.org/wiki?curid=326524", "title": "CatalunyaCaixa", "text": "CatalunyaCaixa, nome comercial da Caixa d'Estalvis de Catalunya, Tarragona i Manresa, foi unha caixa de aforros catal\u00e1 xurdida en 2010 tras a fusi\u00f3n de Caixa Catalunya, Caixa Manresa e Caixa Tarragona.\nEn 2011, dentro do proceso de Reestruturaci\u00f3n do sistema financeiro en Espa\u00f1a, CatalunyaCaixa creou un banco propio, chamado Catalunya Banc, no que transferiu o seu negocio financeiro, a s\u00faa carteira de clientes e a s\u00faa rede de oficinas. Para minimizar o impacto comercial do cambio nos clientes, Catalunya Banc decidiu seguir usando como insignia comercial na s\u00faa rede de oficinas e nas comunicaci\u00f3ns cos seus clientes a marca \"CatalunyaCaixa\".\nO 17 de decembro de 2012, o FROB nacionalizou o 100% de Catalunya Banc, polo que a Caixa d'Estalvis de Catalunya, Tarragona i Manresa perdeu o control sobre o seu banco. Posteriomente o banco foi poxado e adxudicado a BBVA. O 28 de decembro de 2012, para poder manter a obra social, a que era caixa de aforros transformouse nunha fundaci\u00f3n especial baixo o protectorado da Generalitat de Catalu\u00f1a, a Fundaci\u00f3 Catalunya-La Pedrera, con sede na Casa Mil\u00e0."}
{"id": "326525", "revid": "23204", "url": "https://gl.wikipedia.org/wiki?curid=326525", "title": "Catalunya Banc", "text": "Catalunya Banc \u00e9 un banco espa\u00f1ol con sede en Barcelona, filial de BBVA. Foi creado pola Caixa d'Estalvis de Catalunya, Tarragona i Manresa (CatalunyaCaixa) o 7 de xu\u00f1o de 2011 para desenvolver a s\u00faa actividade financeira.\nO 21 de xullo de 2014, BBVA logrou facerse con Catalunya Banc mediante un procedemento de poxa por 1.187 mill\u00f3ns de euros. O 24 de abril de 2015, BBVA completou a compra de Catalunya Banc, unha vez formalizada a adquisici\u00f3n do 98,4% do capital social por 1.165 mill\u00f3ns de euros.\nCatalunya Banc segue a utilizar a marca comercial \"CatalunyaCaixa\"."}
{"id": "326526", "revid": "10599", "url": "https://gl.wikipedia.org/wiki?curid=326526", "title": "Caixa d'Estalvis de Catalunya, Tarragona i Manresa", "text": ""}
{"id": "326527", "revid": "10599", "url": "https://gl.wikipedia.org/wiki?curid=326527", "title": "Catalunya Caixa", "text": ""}
{"id": "326528", "revid": "10599", "url": "https://gl.wikipedia.org/wiki?curid=326528", "title": "Caixa d'Estalvis de Catalunya", "text": ""}
{"id": "326529", "revid": "10599", "url": "https://gl.wikipedia.org/wiki?curid=326529", "title": "Caixa d'Estalvis de Tarragona", "text": ""}
{"id": "326530", "revid": "10599", "url": "https://gl.wikipedia.org/wiki?curid=326530", "title": "Caixa d'Estalvis de Manresa", "text": ""}
{"id": "326533", "revid": "89787", "url": "https://gl.wikipedia.org/wiki?curid=326533", "title": "Glutati\u00f3n peroxidase", "text": "A glutati\u00f3n peroxidase (GPx) () \u00e9 o nome xeral dunha familia de encimas con actividade peroxidase cuxo principal papel biol\u00f3xico \u00e9 protexer o organismo dos danos oxidativos. A funci\u00f3n bioqu\u00edmica da glutati\u00f3n peroxidase \u00e9 reducir hidroper\u00f3xidos de l\u00edpido aos correspondentes alcohois e reducir o per\u00f3xido de hidr\u00f3xeno libre a auga.\nIsocimas.\nExisen varios isocimas de glutati\u00f3n peroxidase codificados en diferents xenes, que var\u00edan na s\u00faa localizaci\u00f3n celular e na s\u00faa especificidade de substrato. A glutati\u00f3n peroxidase 1 (GPx1) \u00e9 a versi\u00f3n m\u00e1is abundante deste encima, que se encontra no citoplasma das c\u00e9lulas de case todos os tecidos animais, e ten como substrato preferido o per\u00f3xido de hidr\u00f3xeno. A glutati\u00f3n peroxidase 4 (GPx4) ten unha gran preferencia por hiroper\u00f3xidos de l\u00edpidos; expr\u00e9sase en case todas as c\u00e9lulas de mam\u00edferos, pero a niveis moi inferiores \u00e1 anterior. A glutati\u00f3n peroxidase 2 \u00e9 un encima intestinal e extracelular. A glutati\u00f3n peroxidase 3 \u00e9 extracelular, e especialmente abundante no plasma sangu\u00edneo. Ata agora, nos humanos identific\u00e1ronse oito tipos (GPx1-8), que son os da t\u00e1boa.\nReacci\u00f3n.\nA principal reacci\u00f3n que cataliza a glutati\u00f3n peroxidase \u00e9:\nonde GSH representa o glutati\u00f3n reducido monom\u00e9rico, e o GS\u2013SG representa o glutati\u00f3n disulfuro. O mecanismo de acci\u00f3n implica a oxidaci\u00f3n do selenol dun residuo de selenociste\u00edna polo per\u00f3xido de hidr\u00f3xeno. Este proceso d\u00e1 lugar a un derivado cun grupo de \u00e1cido sel\u00e9nico (RSeOH). O \u00e1cido sel\u00e9nico \u00e9 despois convertido de novo en selenol nun proceso en dous pasos que empeza cunha reacci\u00f3n co GSH para formar GS-SeR e auga. Unha segunda mol\u00e9cula de GSH reduce de novo o intermediario GS-SeR a selenol, liberando como subproduto GS-SG. Abaixo m\u00f3strase unha representaci\u00f3n simplificada:\nDespois, a glutati\u00f3n redutase reduce o glutati\u00f3n oxidado para pechar o ciclo:\nEstrutura.\nAs GPx1, GPx2, GPx3, e GPx4 de mam\u00edferos son encimas que conte\u00f1en selenio (selenoprote\u00ednas), mentres que a GPx6 \u00e9 tam\u00e9n unha selenoprote\u00edna en humanos, pero en roedores ten un hom\u00f3logo que cont\u00e9n ciste\u00edna. As GPx1, GPx2, e GPx3 son prote\u00ednas homotetram\u00e9ricas, mentres que a GPx4 ten estrutura monom\u00e9rica. Como a integridade das membranas subcelulares e plasm\u00e1tica depende en gran medida da glutati\u00f3n peroxidase, o seu sistema protector antioxidante depende moito da presenza de selenio.\nModelos animais.\nOs ratos modificados por enxe\u00f1ar\u00eda xen\u00e9tica para que carezan de glutati\u00f3n peroxidase 1 (ratos Gpx1\u2212/\u2212) son en fenotipo practicamente normais e te\u00f1en unha duraci\u00f3n da vida normal, o que indica que este encima non \u00e9 esencial para a vida. Por\u00e9n, os ratos Gpx1\u2212/\u2212 desenvolven cataratas a idade temper\u00e1 e mostran defectos na proliferaci\u00f3n das c\u00e9lulas sat\u00e9lites musculares. Os ratos Gpx1 \u2212/\u2212 presentan limiares de resposta do tronco cerebral auditiva ata 16\u00a0dB maiores que os ratos de control. Despois dunha exposici\u00f3n a un ru\u00eddo de 110\u00a0dB durante unha hora, os ratos Gpx1 \u2212/\u2212 presentaban unha perda de audici\u00f3n inducida polo ru\u00eddo de ata 15\u00a0dB maior en comparaci\u00f3n cos ratos de control.\"\nOs ratos con knockouts para GPX3 (GPX3\u2212/\u2212) ou GPX2 (GPX2\u2212/\u2212) tam\u00e9n se desenvolv\u00edan normalmente \nPor\u00e9n, os ratos knockout para a glutati\u00f3n peroxidase 4 morren durante o seu desenvolvemento embrionario temper\u00e1n. Non obstante, hai algunhas probas que indican que os niveis reducidos de glutati\u00f3n peroxidase 4 poden incrementar as expectativas de vida nos ratos.\nDescubrimento.\nA glutati\u00f3n peroxidase descubriuna en 1957 Gordon C. Mills.\nImportancia cl\u00ednica.\nOs niveis baixos de glutati\u00f3n peroxidase medidos no soro sangu\u00edneo poden ser un factor que contrib\u00fae \u00e1 vitilixe. Observ\u00e1ronse niveis baixos no plasma de glutati\u00f3n peroxidase en pacientes de diabete de tipo 2 con macroalbuminuria e isto estaba correlacionado co estadio de nefropat\u00eda diab\u00e9tica. Nun estudo, a actividade de glutati\u00f3n peroxidase xunto coa doutros encimas antioxidantes como a super\u00f3xido dismutase e a catalase non estaba asociada con risco de enfermidade coronaria en mulleres. A actividade de glutati\u00f3n peroxidase \u00e9 moito menor do normal en pacientes de esclerose m\u00faltiple recaente-remitente. Un estudo suxeriu que os polimorfismos da glutati\u00f3n peroxidase e super\u00f3xido dismutase xogan un papel no desenvolvemento da enfermidade cel\u00edaca."}
{"id": "326534", "revid": "23204", "url": "https://gl.wikipedia.org/wiki?curid=326534", "title": "Francis Lawrence", "text": "Francis Lawrence (Viena, Austria, 26 de marzo de 1971) \u00e9 un director de cine e videoclips estadounidense.\nNa s\u00faa faceta de director de v\u00eddeos musicais ten traballado con diversos artistas como Michael Jackson, Lady Gaga, Shakira, Britney Spears, Alanis Morissette, Avril Lavigne, Nelly Furtado, Destiny's Child, Garbage, Gwen Stefani, Backstreet Boys, Janet Jackson, Missy Elliott, Jennifer Lopez, Justin Timberlake, One Direction etc. Na s\u00faa faceta de director de cinema ten traballado en diversos filmes, entre eles alg\u00fans dos de maior \u00e9xito da historia do cinema, como os \u00faltimos tres filmes da tetralox\u00eda d'Os xogos da fame, (\"En lapas\"), (\"Mimogaio - Parte 1\") e (\"Mimogaio - Parte 2\").\nAnuncios.\nDirixiu anuncios para Coca Cola, L'Or\u00e9al, Pepsi, Maybelline, Bacardi, McDonald's, Bud Light e a Disney."}
{"id": "326535", "revid": "56817", "url": "https://gl.wikipedia.org/wiki?curid=326535", "title": "Caixa Manlleu", "text": "Caixa Manlleu, nome comercial da Caixa d'Estalvis Comarcal de Manlleu, foi unha caixa de aforros catal\u00e1 fundada en 1896 na localidade de Manlleu, na provincia de Barcelona. En 2010 fusionouse con Caixa Sabadell e Caixa Terrassa creando a caixa de aforros Unnim Caixa.\nHistoria.\nCaixa Manlleu foi fundada na localidade catal\u00e1 de Manlleu en 1896 por un grupo de industriais e polo bispo Josep Morgades. O seu nome orixinal foi \"Caixa d'Estalvis de Manlleu\", que cambiou en 1966 por \"Caixa d'Estalvis Comarcal de Manlleu\". Nun principio o seu implantaci\u00f3n estivo limitada \u00e1 comarca de Osona, estend\u00e9ndose a partir de 1974 por outras comarcas catal\u00e1s.\nContaba con 100 sucursais, das cales 42 se encuentraban na comarca de Osona, a s\u00faa zona de implantaci\u00f3n m\u00e1is forte, 27 no Vall\u00e8s Oriental e o resto noutras comarcas da provincia de Barcelona. A caixa de aforros contaba tam\u00e9n con 2 sucursais na Comunidade de Madrid.\nA caixa de aforros contaba con 490 empregados. A s\u00faa sede social estaba na localidade de Manlleu e os seus servizos centrais, divididos entre Manlleu e Vic, capital da comarca de Osona.\nFusi\u00f3n.\nEn xu\u00f1o do ano 2009, coa aprobaci\u00f3n do Fondo de reestruturaci\u00f3n ordenada bancaria (FROB), fix\u00e9ronse contundentes os rumores de posibles fusiones entre algunhas caixas catal\u00e1s. As\u00ed, Caixa Manlleu entrou nun proceso de fusi\u00f3n con Caixa Sabadell e Caixa Terrassa, tal e como o fixeron saber as tres entidades nun comunicado.\nPosteriormente, Caixa Girona que en principio ti\u00f1a pensado integrarse na fusi\u00f3n que constitu\u00edu Catalunya Caixa, finalmente decidiu sumarse a Unnim, a\u00ednda que uns d\u00edas previos a aprobar a fusi\u00f3n decidiu desdecirse e retirarse da nova caixa.\nO 17 de maio de 2010 f\u00edxose realidade a constituci\u00f3n da nova caixa coa aprobaci\u00f3n das asembleas das tres caixas que promoveron a fusi\u00f3n, e iniciou operaci\u00f3ns a partir do 1 de xullo dese mesmo ano. O nome social da caixa resultante foi \"Caixa d'Estalvis Uni\u00f3 de les Caixes de Manlleu, Sabadell i Terrassa\" con sede social en Barcelona e con tres subsedes en Manlleu, Sabadell e Terrassa."}
{"id": "326536", "revid": "25871", "url": "https://gl.wikipedia.org/wiki?curid=326536", "title": "Fondo de reestruturaci\u00f3n ordenada bancaria", "text": ""}
{"id": "326537", "revid": "23204", "url": "https://gl.wikipedia.org/wiki?curid=326537", "title": "Staffan M\u00f6rling", "text": "Staffan M\u00f6rling, nado en Karlstad (V\u00e4rmland) o 31 de decembro de 1936 e finado o 14 de maio de 2020, foi un etn\u00f3logo e antrop\u00f3logo sueco. Estaba especializado no estudo de lanchas e dornas.\nTraxectoria.\nEstudou Lat\u00edn, Historia da Arte e Antropolox\u00eda na Universidade de Lund. Na illa de Ons comezou a estudar as dornas para a s\u00faa tese de doutoramento. Al\u00ed co\u00f1eceu a Xosefa Otero, a s\u00faa dona, que traballou de costureira na illa e coa cal aplicou as teor\u00edas danesas da nova etnolox\u00eda. Tiveron unha filla, Maribel.\nFoi profesor de idiomas na Escola Naval Militar de Mar\u00edn. Foille concedida a Cruz do M\u00e9rito Naval. Amais, o concello de Bueu nomeouno Fillo Adoptivo e adicoulle unha r\u00faa na vila."}
{"id": "326542", "revid": "15490", "url": "https://gl.wikipedia.org/wiki?curid=326542", "title": "Comblessac", "text": "Comblessac (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326544", "revid": "23204", "url": "https://gl.wikipedia.org/wiki?curid=326544", "title": "Komlec'hieg", "text": ""}
{"id": "326546", "revid": "15490", "url": "https://gl.wikipedia.org/wiki?curid=326546", "title": "Combourg", "text": "Combourg (en , en gal\u00f3: Conb\u00f3rn) \u00e9 unha comuna francesa do departamento de Ille e Vilaine, na Breta\u00f1a. A importancia da cidade est\u00e1 asociada ao escritor rom\u00e1ntico Fran\u00e7ois-Ren\u00e9 de Chateaubriand, as\u00ed como ao seu castelo, co\u00f1ecido, segundo a lenda por albergar a pantasma dun gato. O seu alcume de \"berce do romanticismo\" d\u00e9bese ao escritor que pasou parte da s\u00faa mocidade no castelo.\nXeograf\u00eda.\nCidade da Alta Breta\u00f1a, Combourg tam\u00e9n est\u00e1 na estrada de Portes de Bretagne. At\u00f3pase entre Rennes e Saint-Malo, en Ille-et-Vilaine, a 386 km de Par\u00eds, 39 km de Rennes e 36 km de Saint-Malo.\nXeolox\u00eda e relevo.\nA superficie da comuna \u00e9 de 6.355 hect\u00e1reas; a s\u00faa altitude var\u00eda de 22 a 120 metros. \u00c9, tam\u00e9n, a novena cidade m\u00e1is grande do departamento.\nHidrograf\u00eda\nEst\u00e1 cruzado polo Linon que recibe augas do Dore como afluente."}
{"id": "326547", "revid": "1131", "url": "https://gl.wikipedia.org/wiki?curid=326547", "title": "Severino Carde\u00f1oso", "text": "Severino Carde\u00f1oso \u00c1lvarez, nado en Vilagarc\u00eda de Arousa o 4 de agosto de 1953, \u00e9 un profesor, editor e escritor galego, especialista en poes\u00eda.\nTraxectoria.\nEn 1986 fundou Ediciones Carde\u00f1oso en Vigo, que leva preto dun milleiro de t\u00edtulos publicados, en galego e en castel\u00e1n."}
{"id": "326548", "revid": "5863", "url": "https://gl.wikipedia.org/wiki?curid=326548", "title": "Severino Carde\u00f1oso \u00c1lvarez", "text": ""}
{"id": "326549", "revid": "23204", "url": "https://gl.wikipedia.org/wiki?curid=326549", "title": "Komborn", "text": ""}
{"id": "326550", "revid": "23204", "url": "https://gl.wikipedia.org/wiki?curid=326550", "title": "Conb\u00f3rn", "text": ""}
{"id": "326551", "revid": "15490", "url": "https://gl.wikipedia.org/wiki?curid=326551", "title": "Combourtill\u00e9", "text": "Combourtill\u00e9 (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326552", "revid": "23204", "url": "https://gl.wikipedia.org/wiki?curid=326552", "title": "Komorzhel", "text": ""}
{"id": "326554", "revid": "15490", "url": "https://gl.wikipedia.org/wiki?curid=326554", "title": "Cornill\u00e9", "text": "Cornill\u00e9 (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326555", "revid": "23204", "url": "https://gl.wikipedia.org/wiki?curid=326555", "title": "Kornilieg", "text": ""}
{"id": "326556", "revid": "98629", "url": "https://gl.wikipedia.org/wiki?curid=326556", "title": "Orbital Reentry Experiment", "text": "OREX (acr\u00f3nimo de \"Orbital Reentry Experiment\"), bautizado despois do lanzamento como Ryusei, foi unha c\u00e1psula de reentrada da antiga NASDA (despois integrada na axencia espacial xaponesa JAXA) lanzada o 3 de febreiro de 1994 mediante un foguete H-II desde o Centro Espacial de Tanegashima.\nCaracter\u00edsticas.\nA misi\u00f3n de OREX enmarcouse na investigaci\u00f3n levada a cabo para o avi\u00f3n espacial xapon\u00e9s HOPE. OREX era unha c\u00e1psula dese\u00f1ada para recoller datos durante a reentrada, en contornos que non poden reproducirse en experimentos en terra. OREX foi lanzado por un foguete H-II e reentrou tan s\u00f3 unha \u00f3rbita despois, retransmitindo os datos recollidos tras a reentrada, durante a ca\u00edda, para finalmente amarar no oc\u00e9ano Pac\u00edfico.\nAlg\u00fans dos campos que estudou OREX foron os seguintes:\nOREX ti\u00f1a forma de cono coa punta roma, co frontal recuberto de carbono-carbono para soportar as temperaturas da reentrada e o resto cuberto con baldosas cer\u00e1micas."}
{"id": "326557", "revid": "4817", "url": "https://gl.wikipedia.org/wiki?curid=326557", "title": "OREX", "text": ""}
{"id": "326558", "revid": "4817", "url": "https://gl.wikipedia.org/wiki?curid=326558", "title": "Ryusei", "text": ""}
{"id": "326559", "revid": "89787", "url": "https://gl.wikipedia.org/wiki?curid=326559", "title": "Preste Xo\u00e1n", "text": "O Preste Xo\u00e1n (en lat\u00edn \"Presbyter Johannes\") \u00e9 un rei e patriarca lendario cristi\u00e1n popular na cultura europea entre os s. XII e XVII. Dic\u00edase que rex\u00eda unha naci\u00f3n de cristi\u00e1ns nestorianos evanxelizados por San Tom\u00e9, perdida entre os musulm\u00e1ns e pag\u00e1ns de Oriente. Os relatos sobre el re\u00fanen diversas fantas\u00edas medievais populares, que o fan descendente dos reis magos e soberano dun reino cheo de riquezas, marabillas e criaturas estra\u00f1as.\nPrimeiro imaxinouse que o Preste Xo\u00e1n viv\u00eda na India; probablemente por influencia das historias sobre o \u00e9xito evanxelizador dos cristi\u00e1ns nestorianos al\u00ed, e das viaxes do ap\u00f3stolo Tom\u00e9 polo subcontinente como as documentan obras como os \"Feitos de Tom\u00e9\". Despois da chegada dos mongois a Occidente, os relatos localizaron o rei en Asia Central, e finalmente os exploradores portugueses convenc\u00e9ronse de ach\u00e1reno en Etiop\u00eda, que fora cristi\u00e1 xa desde o s. IV. O reino do Preste Xo\u00e1n foi obxecto de busca, e excitou a imaxinaci\u00f3n de xeraci\u00f3ns de aventureiros, mais permaneceu inatinxible. Para os cristi\u00e1ns europeos foi un s\u00edmbolo da universalidade da Igrexa, que transcend\u00eda culturas e xeograf\u00eda para abranguer toda a humanidade, nunha \u00e9poca na que as tensi\u00f3ns interrelixiosas fac\u00edan que tal perspectiva resultase distante.\nOrixe da lenda.\nA\u00ednda que a x\u00e9nese inmediata non est\u00e1 clara, a lenda do Preste Xo\u00e1n bas\u00e9ase fortemente nas m\u00e1is primitivas historias sobre Oriente e os seus viaxeiros occidentais. Particularmente influentes foron as historias do proselitismo do ap\u00f3stolo San Tom\u00e9 na India, rexistradas especialmente na obra do s. III co\u00f1ecida como os \"Feitos de Tom\u00e9\". Este texto inculcou nos occidentais unha imaxe da \"India\" como lugar de marabillas ex\u00f3ticas e ofreceu as primeiras descrici\u00f3ns de San Tom\u00e9 establecendo al\u00ed unha seita cristi\u00e1, motivos que influ\u00edron longamente sobre os relatos do Preste Xo\u00e1n. De maneira similar, noticias distorsionadas da evoluci\u00f3n da Igrexa oriental en Asia tam\u00e9n deron forma \u00e1 lenda. Esta igrexa, tam\u00e9n chamada nestoriana e que ti\u00f1a o seu centro en Persia, ga\u00f1ara moitos adeptos nas naci\u00f3ns orientais e capturou a imaxinaci\u00f3n occidental como un conxunto de cristi\u00e1ns \u00e1 vez ex\u00f3tico e familiar. Particularmente inspirador foi o \u00e9xito dos misioneiros nestorianos entre os mongois e os turcos de Asia Central; o historiador franc\u00e9s Ren\u00e9 Grousset suxire que unha das sementes da que xurdiu a historia talvez vi\u00f1ese do clan kerait, miles de cuxos membros se converteran ao cristianismo nestoriano pouco antes do ano 1000. Arredor do s. XII, os gobernantes kerait a\u00ednda adoitaban ter nomes cristi\u00e1ns, o que alimentar\u00eda m\u00e1is a lenda.\nAmais, a base da tradici\u00f3n talvez estea na escura figura do cristianismo primitivo Xo\u00e1n o Presb\u00edtero de Siria, cuxa existencia \u00e9 inferida por primeira vez polo bispo e historiador da Igrexa Eusebio de Cesarea base\u00e1ndose nas s\u00faas lecturas dos primeiros padres da igrexa. Un documento di que este home ser\u00eda o autor das Ep\u00edstolas de Xo\u00e1n, e sup\u00fa\u00f1ase que fora o mestre do bispo m\u00e1rtir Pap\u00edas, que \u00e1 s\u00faa vez ensinou o propio mestre de Eusebio, Ireneo de Li\u00f3n. Por\u00e9n, al\u00e9n o nome, pouco vincula esta figura, presuntamente en actividade a finais do s. I, coa lenda do Preste Xo\u00e1n.\nAs posteriores historias sobre o Preste Xo\u00e1n beben claramente nos textos literarios sobre Oriente, inclu\u00edndo o gran corpus medieval de literatura de viaxes e xeograf\u00eda. Coll\u00e9ronse detalles de historias literarias e pseudohist\u00f3ricas, como o relato de Simbad o Mari\u00f1eiro. Tivo especial influencia a novela de Alexandre, unha historia fabulosa sobre as conquistas de Alexandre Magno.\nAl\u00e9n as devanditas fontes, a lenda com\u00e9zase a difundir a principios do s. XII coa noticia de visitas dun arcebispo da India a Constantinopla, e dun patriarca da India a Roma na \u00e9poca do papa Calisto II (1119\u20131124). Non \u00e9 posible confirmar estas visitas, aparentemente de cristi\u00e1ns de San Tom\u00e9 da India, pois as probas de ambas son informaci\u00f3ns de segunda man. O que est\u00e1 comprobado \u00e9 que o cronista alem\u00e1n Ot\u00f3n de Frisinga informou no seu \"Chronicon\" de 1145 que o ano anterior atopouse cun tal Hugo, bispo de Xabala, Siria, na corte do papa Ux\u00edo III en Viterbo. Hugo era un emisario do pr\u00edncipe Raimundo de Antioqu\u00eda que despois do Asedio de Edesa polos sarracenos procuraba axuda occidental, e o seu consello incitou a Ux\u00edo a convocar \u00e1 Segunda Cruzada. El dixo a Ot\u00f3n, en presenza do papa, que o Preste Xo\u00e1n, un cristi\u00e1n nestoriano \u00e1 vez crego e rei, nunha gran batalla, \"non hai moitos anos\" recuperara dos irm\u00e1ns Samiardi, monarcas dos medos e de Persia a cidade de Ecbatana. Despois o Preste Xo\u00e1n presuntamente dirixiuse a Xerusal\u00e9n a rescatar Terra Santa, mais a suba das augas do Tigris forzouno a retornar ao seu pa\u00eds. O seu cetro de esmeraldas demostraba a s\u00faa fabulosa riqueza; a s\u00faa descendencia dos reis magos, a s\u00faa santidade.\nA historia de Ot\u00f3n parece estar mesturada con feitos reais. En 1141, o Khanato de Kara-Khitai baixo Yel\u00fc Dashi venceu os turcos selx\u00facidas preto de Samarcanda. Ent\u00f3n os selx\u00facidas gobernaban Persia e eran a maior potencia no mundo musulm\u00e1n, e a derrota de Samarcanda debilitounos substancialmente. Os s\u00fabditos de Kara-Khitan nesa \u00e9poca eran budistas e non cristi\u00e1ns, e non hai raz\u00f3n para supor que Yel\u00fc Dashi xamais fora chamado Preste Xo\u00e1n. Por\u00e9n, varios vasalos de Kara-Khitan eran cristi\u00e1ns nestorianos, o que debeu contribu\u00edr \u00e1 lenda, como tam\u00e9n a posibilidade de que os europeos, non familiarizados co budismo, supor\u00edan que se o seu caudillo non era musulm\u00e1n, ser\u00eda cristi\u00e1n. Calquera fose o caso, a derrota animou os Cruzados e inspirou unha esperanza de liberaci\u00f3n desde Oriente, e \u00e9 posible que Ot\u00f3n rexistrara a confusa informaci\u00f3n de Hugo para previr a compracencia dos patrocinadores europeos da Cruzada; de acordo con este relato, non se pod\u00eda esperar axuda de ning\u00fan poderoso rei oriental.\nCartas do Preste Xo\u00e1n.\nNon hai m\u00e1is rexistros da historia ata preto de 1165 cando copias dunha contrafeita \"Carta do Preste Xo\u00e1n\" comezouse a espallar por toda Europa. Un relato epistolar fabuloso con paralelos que suxiren que o seu autor co\u00f1ec\u00eda a \"novela de Alexandre\" e os devanditos \"Feitos de Tom\u00e9\", a \"Carta\" supostamente escrita para o emperador de Bizancio Manuel I Comneno (1143\u20131180) polo Preste Xo\u00e1n, descendente dun dos tres reis magos e rei da India. As moitas riquezas e marabillas as que refire a carta captou a imaxinaci\u00f3n dos europeos, e traduciuse a numerosas linguas, inclu\u00edndo o hebreo. Circulou en forma a\u00ednda m\u00e1is adornada durante s\u00e9culos en manuscritos, dos cales a\u00ednda existen uns cen exemplares . A invenci\u00f3n da imprenta perpetuou a popularidade da carta; continuaba a ser corrente na cultura popular no per\u00edodo da exploraci\u00f3n europea. Parte do esencial da carta foi a existencia dun reino perdido de cristi\u00e1ns nestorianos na vasta Asia Central.\nA credibilidade dada \u00e1s noticias foi tal que o papa Alexandre III enviou unha carta ao Preste Xo\u00e1n co seu m\u00e9dico Filipe o 27 de setembro de 1177. Non hai m\u00e1is rexistro sobre Filipo, pero o m\u00e1is probable \u00e9 que non tornase cunha resposta do Preste Xo\u00e1n. A \"Carta\" continuou a circular, acumulando m\u00e1is adornos con cada copia. En tempos modernos, a an\u00e1lise textual das versi\u00f3ns hebreas da carta descubriu varias palabras italianas, e isto suxerir\u00eda que a orixe poder\u00eda estar entre os xudeus do norte de Italia ou do Languedoc. De calquera xeito, o autor da \"Carta\" parece ser m\u00e1is ben occidental, ben que o seu prop\u00f3sito non queda claro.\nImperio Mongol.\nEn 1221, Jacques de Vitry, bispo de Acre, tornou da desastrosa Quinta Cruzada con boas noticias: o rei David da India, fillo ou neto do Preste Xo\u00e1n, mobilizara os seus ex\u00e9rcitos contra os sarracenos. Xa conquistara Persia, ent\u00f3n baixo o control do Imperio Corasmita, e tam\u00e9n mov\u00edase cara a Bagdad. Este descendente do gran rei que vencera aos selx\u00facidas en 1141 proxectaba reconquistar e reconstru\u00edr Xerusal\u00e9n. O pol\u00e9mico historiador e etn\u00f3logo sovi\u00e9tico Lev Gumilev especulou que o moi reducido Reino de Xerusal\u00e9n no Levante resucitou esta lenda para afoutar as experiencias cristi\u00e1s e persuadir aos monarcas europeos, que perderan interese naquela \u00e9poca, para se involucrar en custosas cruzadas en rexi\u00f3ns afastadas dos seus estados e asuntos.\nO bispo de Acre ti\u00f1a raz\u00f3n en crer que un gran rei conquistara Persia; por\u00e9n, o agora considerado \"Rei David\", era o caudillo tengrista Xenxis Kan. O seu reinado levou a historia do Preste Xo\u00e1n nunha nova direcci\u00f3n. Se ben Genghis primeiro foi visto como un flaxelo dos \"inimigos\" da cristiandade, probou ser tolerante coas diferentes fes entre quen non se resist\u00edan ao seu imperio, e foi o primeiro gobernante de Asia Oriental en convidar cl\u00e9rigos de tres grandes relixi\u00f3ns (cristianismo, islam, e budismo) a un simposio para aprender m\u00e1is sobre as s\u00faas crenzas. Tam\u00e9n dic\u00edase que gobernante mongol ti\u00f1a entre s\u00faas moitas esposas unha cristi\u00e1 nestoriana, que os europeos imaxinaron influente no terrible saqueo mongol a Bagdad.\nO xurdimento do Imperio Mongol deu aos cristi\u00e1ns occidentais a oportunidade de visitar terras que nunca antes veran, e bot\u00e1ronse en gran n\u00famero polas seguras estradas do Imperio. A crenza de que un reino nestoriano exist\u00eda en Oriente ou de que a salvaci\u00f3n dos Estados Cruzados depend\u00eda dunha alianza cun monarca oriental, fixo enviar numerosos misioneiros e embaixadores cristi\u00e1ns aos mongois, inclu\u00edndo o explorador franciscano Giovanni da Pian del Carpine en 1245 e Guillerme de Rubruck en 1253.\nO v\u00ednculo entre o Preste Xo\u00e1n e Xenxis Kan elaborouse por esta \u00e9poca, cando o Preste identificouse co pai adoptivo de Genghis, Toghrul, rei dos kerait, a quen os Jin deron o t\u00edtulo de Ong Khan Toghrul. Cronistas e exploradores bastante fiables como Marco Polo, o historiador das Cruzadas Jean de Joinville, e o viaxeiro franciscano Odorico de Pordenone despoxaron ao Preste Xo\u00e1n de moito da s\u00faa fachada sobrenatural, describ\u00edndoo como un monarca m\u00e1is realista e terreal. Odorico localiza as terras de Xo\u00e1n ao leste de Catai en ruta cara a Europa, e menciona a s\u00faa capital como Casan, que corresponder\u00eda a Kazan, a capital t\u00e1rtara pr\u00f3xima a Moscova. Joinville describe a Xenxis Kan na s\u00faa cr\u00f3nica como un \"sabio\" que uniu todas as tribos t\u00e1taras e as conduciu \u00e1 vitoria sobre o seu m\u00e1is poderoso inimigo, o Preste Xo\u00e1n. Guillerme de Rubruck di que un certo \"Vut\", se\u00f1or dos kerait e irm\u00e1n do \"rei\" nestoriano Xo\u00e1n, foi vencido polos mongois baixo Genghis. Genghis fuxiu coa filla de Vut e casouna co seu fillo, e da s\u00faa uni\u00f3n naceu M\u00f6ngke, o khan da \u00e9poca na que Guillerme escribiu. Segundo as Viaxes de Marco Polo, a Guerra entre o Preste e Genghis comezaron cando Genghis, novo gobernante dos rebeldes t\u00e1taros, pediu a man de filla do Preste Xo\u00e1n. Anoxado porque o seu baixo vasalo fixera tal petici\u00f3n, o Preste Xo\u00e1n negouna en malos termos. Na subseguinte guerra, Genghis triunfou e o Preste Xo\u00e1n pereceu.\nO personaxe hist\u00f3rico tras este relato, Toghrul, en efecto era un monarca cristi\u00e1n nestoriano derrotado por Genghis. Adoptara ao futuro khan tras a morte do seu pai Yesugei e foi un dos seus primeiros aliados, mais despois tiveron certa liorta. Tras o rexeito de Toghrul \u00e1 proposta de desposar un fillo e unha filla s\u00faa cos fillos de Genghis, a fisura entre eles creceu ata que estalou a guerra en 1203. Genghis capturou a Sorghaghtani Beki, filla de Jaqa Gambu, irm\u00e1n de Toghrul, e casouna co seu fillo Tolui; xuntos tiveron varios fillos, inclu\u00edndo M\u00f6ngke, Kublai, Hulagu, e Ariq B\u00f6ke.\nA principal caracter\u00edstica das historias do Preste Xo\u00e1n desta \u00e9poca \u00e9 a descrici\u00f3n do rei non como un heroe invencible, sen\u00f3n como un dos moitos adversarios derrotados polos mongois. Mais cando o Imperio Mongol derrubouse, os europeos comezaron a abandonar a idea de que o Preste Xo\u00e1n realmente fora un rei de Asia Central. En calquera caso, ti\u00f1an poucas esperanzas de achalo al\u00ed, mentres que as viaxes pola rexi\u00f3n volv\u00e9ronse perigosas sen a seguridade que o Imperio provera. En obras como \"The Travels of Sir John Mandeville\" e \"Historia Trium Regum\" de Xo\u00e1n de Hildesheim, os dominios do Preste Xo\u00e1n tenden a recobrar os seus aspectos fant\u00e1sticos e xa non se localizan nas estepas de Asia Central, sen\u00f3n novamente na propia India, ou nalg\u00fan outro sitio ex\u00f3tico. Wolfram von Eschenbach vincula a historia do Preste Xo\u00e1n co da lenda do Santo Graal. No seu poema \"Parzival\", onde o Preste \u00e9 o fillo da doncela do Graal e do cabaleiro sarraceno Feirefiz.\nO erudito ruso Ph. Bruun en 1876 propuxo unha teor\u00eda que suxer\u00eda que o Preste Xo\u00e1n fora un dos reis de Xeorxia, que, na \u00e9poca das Cruzadas, experimentou un rexurdimento militar que desafiou o poder musulm\u00e1n. Por\u00e9n, esta teor\u00eda, ben que considerada cunha certa indulxencia por Henry Yule e alg\u00fans modernos historiadores xeorxianos, foi desestimada de plano por Friedrich Zarncke.\nEtiop\u00eda.\nO Preste Xo\u00e1n fora considerado o gobernante da India desde o inicio da lenda, pero \"India\" era un concepto vago entre os europeos. A mi\u00fado os autores falaban das \"Tres Indias\", e non tendo un co\u00f1ecemento real do Oc\u00e9ano \u00cdndico, \u00e1s veces consideraban Etiop\u00eda un das tres. Os occidentais sab\u00edan que Etiop\u00eda era un poderoso pa\u00eds cristi\u00e1n, mais o contacto con el fora espor\u00e1dico desde o xurdimento do islam. En Asia non se achou ning\u00fan Preste Xo\u00e1n, ent\u00f3n a imaxinaci\u00f3n europea mudouno polas difusas fronteiras da \"India\" ata acharlle un reino apropiadamente poderoso en Etiop\u00eda.\nMarco Polo presentara Etiop\u00eda como unha magn\u00edfica terra cristi\u00e1 e os cristi\u00e1ns orientais ti\u00f1an unha lenda que dic\u00eda que unha naci\u00f3n un d\u00eda se levantar\u00eda e invadir\u00eda Arabia, mais non localizaban al\u00ed o Preste Xo\u00e1n. Ent\u00f3n, en 1306, 30 embaixadores et\u00edopes do emperador Wedem Arad chegaron a Europa, e nun rexistro da s\u00faa visita menci\u00f3nase o Preste Xo\u00e1n como o patriarca da s\u00faa igrexa. Outra descrici\u00f3n dun Preste Xo\u00e1n africano at\u00f3pase na \"Mirabilia Descripta\" do misioneiro dominico Xordano, arredor de 1329. Ao falar da \"Terceira India\", Xordano rexistra moitas historias fant\u00e1sticas sobre o pa\u00eds e o seu rei, de quen di que os europeos chaman Preste Xo\u00e1n.\nDespois disto, unha localizaci\u00f3n Africana f\u00edxose cada vez m\u00e1is popular. O 7 de maio de 1487, dous enviados portugueses, P\u00earo da Covilh\u00e3 e Afonso de Paiva, viaxaron en segredo por terra para reunir informaci\u00f3n sobre unha posible ruta mar\u00edtima \u00e1 India, mais tam\u00e9n para pescudar sobre o Preste Xo\u00e1n. Covilh\u00e3 conseguiu arribar a Etiop\u00eda. Se ben foi ben recibido, foille prohibido partir. Envi\u00e1ronse m\u00e1is axentes en 1507, despois que os portugueses capturaron Socotra. Como resultado desta misi\u00f3n, e enfrontando a expansi\u00f3n musulm\u00e1, a ra\u00ed\u00f1a rexente Eleni de Etiop\u00eda enviou o embaixador Mateu ao rei Manuel I de Portugal e ao papa, \u00e1 procura dunha coalici\u00f3n. Mateu chegou a Portugal v\u00eda Goa, e en 1520 tornou cunha embaixada portuguesa, xunto co crego Francisco \u00c1lvares. O libro de Francisco \u00c1lvares, que incl\u00fae o testemu\u00f1o de Covilh\u00e3, a \"Verdadeira Informa\u00e7\u00e3o das terras do Preste Jo\u00e3o das Indias\" foi a primeira informaci\u00f3n directa sobre Etiop\u00eda, que aumentou grandemente o co\u00f1ecemento europeo da \u00e9poca, xa que foi presentado ao papa, publicado e citado por Giovanni Battista Ramusio.\nCando en 1520 o emperador Lebna Dengel e o portugu\u00e9s estableceran contacto diplom\u00e1tico, Preste Xo\u00e1n era o nome polo que os europeos co\u00f1ec\u00edan ao Emperador de Etiop\u00eda. Por\u00e9n, os et\u00edopes xamais chamaran as\u00ed ao seu emperador. Cando os embaixadores do Emperador Zara Yaqob asistiron ao Concilio de Florencia en 1441, ficaron confundidos cando os prelados insistiron en chamar ao seu monarca Preste Xo\u00e1n. En balde eles tentaron explicaren que en ningures na listaxe de nomes rexios de Zara Yaqob exist\u00eda tal t\u00edtulo. Alg\u00fans escritores que usaban o t\u00edtulo entend\u00edan que non era un nome honor\u00edfico local; por exemplo Xordano parece usalo simplemente porque os seus lectores o co\u00f1ec\u00edan, non porque o crese aut\u00e9ntico.\nDurante moitos anos sost\u00edvose que Etiop\u00eda era a orixe da lenda do Preste Xo\u00e1n, pero os estudosos modernos cren que ela simplemente foi adaptada para que encaixase cun pa\u00eds como xa o fixera no s. XIII con Asia Central e Ong Khan. Os eruditos modernos non achan no material m\u00e1is antigo nada sobre o Preste ou seu pa\u00eds que o faga m\u00e1is identificable con Etiop\u00eda ca con outro sitio, e amais, os especialistas na historia de Etiop\u00eda efectivamente demostraron que a historia non se co\u00f1ec\u00eda moito al\u00ed ata o contacto cos europeos. En 1751 o franciscano checo Remedio Prutky preguntou ao Emperador Iyasu II sobre esta identificaci\u00f3n, e Prutky afirma que o home ficou \"at\u00f3nito, e d\u00edxome que os reis de Abisinia xamais se adoitaron chamar por ese nome.\" Nunha nota ao p\u00e9 a esta pasaxe, Richard Pankhurst afirma que esta ser\u00eda a primeira declaraci\u00f3n rexistrada dun monarca et\u00edope sobre a historia, que eles eran m\u00e1is ben desco\u00f1ecedores dese t\u00edtulo ata o interrogatorio de Prutky.\nFinal da lenda e herdanza cultural.\nOs acad\u00e9micos do s. XVI como o orientalista alem\u00e1n Hiob Ludolf demostraron que non hai relaci\u00f3n local entre o Preste Xo\u00e1n e os monarcas et\u00edopes, e o lendario rei sa\u00edu do mapa para sempre. Mais a lenda afectou durante centos de anos a historia de Europa e do mundo, directa e indirectamente, animando aos exploradores, misioneiros, estudosos e cazadores de tesouros europeos.\nA perspectiva de achar o Preste Xo\u00e1n hai tempo que se esvaeu, mais a historia continuou a ser inspiradora no s. XX. O drama de William Shakespeare do ano 1600 \"Moito barullo por nada\" cont\u00e9n unha das primeiras referencias modernas ao rei lendario, igual ca \"El Burlador de Sevilla\" de Tirso de Molina. En 1910 o novelista e pol\u00edtico brit\u00e1nico John Buchan usou a lenda no seu sexto libro, \"Prester John\", para complementar a trama sobre a insurrecci\u00f3n zul\u00fa en Sur\u00e1frica. Este libro \u00e9 un exemplo arquet\u00edpico da novela de aventura de principios do s. XX, e foi moi popular no seu d\u00eda. Talvez por mor da obra de Buchan, o Preste Xo\u00e1n apareceu nas revistas pulp e banda dese\u00f1adas durante todo o s\u00e9culo. Por exemplo, Marvel Comics presentou o Preste Xo\u00e1n nos \"Fantastic Four\" e \"Thor\". Foi un personaxe secundario importante en varias historias da serie fant\u00e1stica \" de DC Comics.\nO videoxogo de 1992 \" cont\u00e9n unha sub-trama que involucra a busca do reino de Preste Xo\u00e1n.\nCharles Williams, membro do grupo literario do s. XX dos Inklings, fixo do Preste Xo\u00e1n un protector mesi\u00e1nico do Santo Graal no seu conto longo de 1930 \"War in Heaven\". O Preste Xo\u00e1n, ou como \u00e9 chamado na trilox\u00eda, \"King John the Presbyter\", tam\u00e9n interv\u00e9n na trilox\u00eda \u00e9pica de Tad Williams, \"Memory, Sorrow and Thorn\" (1993) onde o Preste Xo\u00e1n re\u00fane a maior parte da humanidade no continente fant\u00e1stico de Osten Ard, moito antes dos acontecementos que ocorren nas novelas. O Preste e o seu reino tam\u00e9n figuran con prominencia na novela \"Baudolino\" de Umberto Eco do ano 2000, onde o seu protagonista recruta aos seus amigos para escribir a \"Carta do Preste Xo\u00e1n\" para o seu pai adoptivo Frederico Barbarroxa, pero \u00e9 roubada antes que poidan mandala. Finalmente, Baudolino e compa\u00f1\u00eda deciden visitar o marabilloso reino do crego, que remata sendo todo e nada do que eles esperaban."}
{"id": "326568", "revid": "1131", "url": "https://gl.wikipedia.org/wiki?curid=326568", "title": "Carde\u00f1oso", "text": "O apelido castel\u00e1n Carde\u00f1oso pode referirse a:"}
{"id": "326569", "revid": "18868", "url": "https://gl.wikipedia.org/wiki?curid=326569", "title": "Vitelo", "text": "O termo vitelo p\u00f3dese referir a;"}
{"id": "326570", "revid": "22570", "url": "https://gl.wikipedia.org/wiki?curid=326570", "title": "Lat\u00edn macarr\u00f3nico", "text": "Lat\u00edn macarr\u00f3nico (en lat\u00edn \"Latinitas culinaria\") \u00e9 unha locuci\u00f3n que se utiliza para referirse a textos que est\u00e1n nun lat\u00edn moi pouco acad\u00e9mico desde o punto de vista gramatical, ortogr\u00e1fico etc, ou nun lat\u00edn cun vocabulario de orixe moderna latinizado. En xeral, util\u00edzase por ignorancia ou con finalidade humor\u00edstica.\nTam\u00e9n, por analox\u00eda, f\u00e1lase algunhas veces de \"franc\u00e9s macarr\u00f3nico\", \"ingl\u00e9s macarr\u00f3nico\", \"italiano macarr\u00f3nico\" etc.\nHistoria.\nCo precedente da literatura goliardesca medieval, Tifi Odassi empezou a utilizar este lat\u00edn no seu \"Maccharonea\" (1490), e popularizouno o humanista italiano Te\u00f3filo Folengo, tam\u00e9n chamado Merl\u00edn Cocay, no seu \"Baldus.\" Despois numerosos autores c\u00f3micos imitaron este estilo, entre eles Bassano Mantovano, Giovan Giorgio Allione ou Fossa Cremonese, e outros que seguiron o seu exemplo por toda Europa at\u00e9 tempos actuais; por exemplo, Ignacio Calvo reescribiu parte do \"Quixote\" en lat\u00edn macarr\u00f3nico:\nOutro exemplo de texto en lat\u00edn macarr\u00f3nico, dialecto franc\u00e9s:\nA traduci\u00f3n \u00e9 a seguinte: \"Ao mediod\u00eda fac\u00eda moita calor e os parisienses suaban.\" \"Os autobuses pasaban cheos. Nun que ti\u00f1a a letra S vin a un home maduro cun pescozo moi longo e un chapeu cunha cinta trenzada.\"\nO mesmo texto traducido ao lat\u00edn macarr\u00f3nico, dialecto espa\u00f1ol (as palabras diferentes en letras grosas):"}
{"id": "326571", "revid": "88628", "url": "https://gl.wikipedia.org/wiki?curid=326571", "title": "Vitela", "text": "A vitela (ou carne de tenreira) \u00e9 o nome utilizado para o produto da cr\u00eda de carne branca e lene de becerros. Os xatos machos das vacas leiteiras, que son indesexados para a industria leiteira, poden aproveitarse para a produci\u00f3n deste tipo de carne.\nO nome \"vitela\", segundo o Portal das Palabras ref\u00edrese a unha cr\u00eda de at\u00e9 os dous anos e \u00e1 s\u00faa carne (vitela ou tenreira). O termo becerro ref\u00edrese \u00e1 cr\u00eda de m\u00e1is ou menos dous anos, e cuxo e pucho de menos de dous anos, e xato mentres lle duran os [[dentes de leite]]. Xovenco, almallo ou novelo ch\u00e1mase cando xa ten tres anos.\nBeneficios nutricionais.\nAd\u00f3itase considerar \u00e1s veces como [[carne vermella]] por mor da s\u00faa cor encarnada. \nTendo en conta que a vitela est\u00e1 clasificada como unha carne branca pola s\u00faa cor rosada, e que salienta por ser especialmente febra, non hai d\u00fabida de que achega unha gran variedade de beneficios nutricionais no seu consumo.\nPor exemplo, 100 gramos de carne de tenreira achegan 21 gramos de [[prote\u00edna]]s, ademais de achegar minerais tales como [[potasio]], [[ferro]], [[calcio]], [[magnesio]] e [[cinc]]. Ten un baixo contido en [[graxa]]s, e conv\u00e9rtese nun alimento facilmente dixer\u00edbel, grazas en especial ao seu alto contido en auga e por ser unha carne xeralmente tenra (de a\u00ed o seu nome).\nValores nutricionais da vitela:\n100 gramos de vitela achegan :\nTipos de carne.\nExisten dous tipos de carne: a branca e a rosada. No caso de produci\u00f3n de carne branca o obxectivo deste sistema \u00e9 obter becerros con 115 a 200\u00a0kg de peso vivo (70 a 125\u00a0kg de carcasa), con aproximadamente 3 a 4,5 meses de idade. Polo tanto os becerros precisan ga\u00f1ar, de media, m\u00e1is de 900 g/cabeza e d\u00eda, con boa conversi\u00f3n.\nA carne rosada prod\u00facese con becerros de 5 a 6 meses de idade, cun peso vivo de 225 a 250\u00a0kg ou 135\u2013150\u00a0kg de carcasa. Para atinxir este peso os animais precisan ga\u00f1ar, de media, 1,2\u00a0kg por d\u00eda.\nProduci\u00f3n da carne branca.\nO sistema de carne consiste en aloxar os animais en gaiolas individuais, e alimentalos exclusivamente cunha dieta l\u00edquida - priv\u00e1ndoos de calquera outro alimento - preferibelmente un substituto artificial do leite, que debe ser deficiente en ferro. En [[Pa\u00edses Baixos|Holanda]] e en [[B\u00e9lxica]] o sistema inicia con consumo de 125 a 200 g do substituto industrial do leite para 1 a 2,5 litros de auga e finaliza con 1 400 a 1 500 g/d\u00eda de substituto para 8,5 a 9 litros de auga.\nProduci\u00f3n de carne rosada.\nO sistema de alimentaci\u00f3n bas\u00e9ase no uso de substituto do leite durante as primeiras semanas de vida do becerro, fac\u00e9ndose o desaleitamento o m\u00e1is r\u00e1pido pos\u00edbel, utiliz\u00e1ndose ent\u00f3n, raci\u00f3n concentrada fornecida \u00e1 vontade, e pequenas cantidades de [[forraxe]].\nControversias.\nAl\u00e9gase que os becerros son colocados en gaiolas cun espazo insuficiente para que exerza as s\u00faas funci\u00f3ns m\u00e1is b\u00e1sicas, como se virar ou andar, sen nunca se exercitar ou recibir ba\u00f1os de sol.\nDiversos grupos de [[dereitos dos animais]] te\u00f1en actuado contra a produci\u00f3n de carne de vitela no mundo, argumentando que esta se produce dun xeito cruel.\nEn [[2011]], ap\u00f3s ser sorprendido (e, posteriormente, absolto) pola Real Federaci\u00f3n Espa\u00f1ola de Ciclismo en exame antidopaxe, o ciclista [[Espa\u00f1a|espa\u00f1ol]] [[Alberto Contador]] chegou a alegar \"nunca m\u00e1is comerei vitela\", por cuesti\u00f3ns de procedencia de carne. O exame foi positivo para [[clenbuterol]], substancia utilizada para, entre outros usos, engordar [[gado]].\nV\u00e9xase tam\u00e9n.\nOutros artigos.\n[[Categor\u00eda:Carne e produtos c\u00e1rnicos]]\n[[Categor\u00eda:Dereitos dos animais]]\n[[Categor\u00eda:Vacas]]"}
{"id": "326572", "revid": "89787", "url": "https://gl.wikipedia.org/wiki?curid=326572", "title": "Miss Marple", "text": "Jane Marple ou Miss Marple \u00e9 un personaxe de ficci\u00f3n nas novelas policiais e relatos curtos de Agatha Christie. Jane Marple vive na aldea de St. Mary Mead e act\u00faa como consultora afeccionada detective. A mi\u00fado caracterizada como unha solteirona de idade avanzada, \u00e9 unha das m\u00e1is co\u00f1ecidas personaxes de Christie e foi representada moitas veces na pantalla. O seu co\u00f1ecemento da natureza humana axudouna a descubrir moitos casos imposibles mesmo para os m\u00e1is importantes inspectores de Scotland Yard. A s\u00faa primeira aparici\u00f3n foi nun conto publicado en \"The Royal Magazine\" en decembro de 1927, \"The Tuesday Night Club\", que m\u00e1is tarde se converteu no primeiro cap\u00edtulo de \"The Thirteen Problemas\" (1932). A s\u00faa primeira aparici\u00f3n nunha novela completa foi en \"The Murder at the Vicarage\" en 1930, e a s\u00faa \u00faltima aparici\u00f3n foi en \"Sleeping Murder\" en 1976.\n\u00c9 a protagonista de 13 novelas da citada escritora, as\u00ed como de variados relatos curtos. A fama adquirida por este personaxe e o seu bo definido perfil, sit\u00faao como o arquetipo do investigador-afeccionado.\nOrixes.\nO personaxe de Miss Marple est\u00e1 baseado nos amigos da t\u00eda/avoa de Christie (Margaret Miller, de solteira West). Christie atribu\u00edu a inspiraci\u00f3n do personaxe a varias fontes, afirmando que a se\u00f1orita Marple era \"o tipo de vella que ser\u00eda m\u00e1is ben como alg\u00fans dos compinches de Ealing da mi\u00f1a avoa madrasta, vellas que co\u00f1ec\u00edn en tantas aldeas onde estiven de nena\". Christie tam\u00e9n usou material da s\u00faa creaci\u00f3n ficticia, a solteira Caroline Sheppard, que apareceu en \"O asasinato de Roger Ackroyd\". Cando Michael Morton adaptou a novela para o escenario, substitu\u00edu a personaxe de Caroline por unha moza. Este cambio entristeceu a Christie e decidiu darlle voz \u00e1s solteironas: naceu a se\u00f1orita Marple.\nCrese popularmente que Christie tomou o nome da estaci\u00f3n de ferrocarril de Marple, pola que pasou, a\u00ednda que unha carta que escribiu a un fan parece probar que o nome inspirouse nunha visita a unha venda no Marple Hall da mesma cidade, preto da casa da s\u00faa irm\u00e1 Margaret Watts en Abney Hall.\nPersonalidade.\nMiss Marple \u00e9 descrita en moitas ocasi\u00f3ns pola s\u00faa creadora como unha anci\u00e1 solteira e solitaria, pero optimista e a pesar da s\u00faa idade, idealista. A\u00ednda que da s\u00faa vida persoal non se co\u00f1ece moito, \u00e9 evidente que \u00e9 un querido personaxe de St. Mary Mead. Observadora, atenta, pero, sobre todo, curiosa, \u00e9 unha amante dos enigmas e misterios, que non son ning\u00fan problema para ela, debido \u00e1 s\u00faa capacidade anal\u00edtica.\nFrecuentemente, alardea sobre o seu co\u00f1ecemento ou sobre o comportamento humano e as s\u00faas consecuencias, lembrando a todos a sabedor\u00eda obtida co paso do tempo. A s\u00faa frase predilecta \u00e9: \"a xente \u00e9che igual en todas partes\", sempre complement\u00e1ndoa co seu profundo co\u00f1ecemento dos habitantes do seu pobo St. Mary Mead.\nBibliograf\u00eda.\nColecci\u00f3ns de contos de Miss Marple.\nMiss Marple tam\u00e9n aparece en \"Greenshaw's Folly\", unha historia curta inclu\u00edda como parte da colecci\u00f3n de Poirot \"The Adventure of the Christmas Pudding\" (1960). Catro historias da colecci\u00f3n \"Three Blind Mice\" (1950) presentan a Miss Marple: \"Strange Jest\", \"Tape-Measure Murder\", \"The Case of the Caretaker\", e \"The Case of the Perfect Maid\".\nA edici\u00f3n aut\u00f3grafa de \"Os casos finais de Miss Marple\" incl\u00fae os oito do orixinal m\u00e1is \"Greenshaw's Folly\"."}
{"id": "326573", "revid": "18868", "url": "https://gl.wikipedia.org/wiki?curid=326573", "title": "Carne de tenreira", "text": ""}
{"id": "326574", "revid": "18868", "url": "https://gl.wikipedia.org/wiki?curid=326574", "title": "Carne de vitela", "text": ""}
{"id": "326578", "revid": "5312", "url": "https://gl.wikipedia.org/wiki?curid=326578", "title": "Baclava", "text": "A baclava (\"baklava\") \u00e9 un doce t\u00edpico de Oriente Pr\u00f3ximo, elaborado con varias camadas superpostas de masa filo que se reenchen cunha pasta de froitos secos esmagados, especialmente anacardios, pistachos, abel\u00e1s, am\u00e9ndoas e sementes de s\u00e9samo, papoula ou outros grans, e ba\u00f1ado en mel ou xarope. At\u00f3pase con diferentes nomes, na gastronom\u00eda do Medio Oriente, do subcontinente indiano e dos Balc\u00e1ns. S\u00e9rvese xeralmente como sobremesa nos pa\u00edses que formaron parte do antigo Imperio Otom\u00e1n, sendo un dos pratos nacionais de Turqu\u00eda. \u00c9 com\u00fan degustalo cun t\u00e9.\nA historia da baclava non est\u00e1 ben documentada, sendo a s\u00faa invenci\u00f3n reivindicada por varios grupos \u00e9tnicos. Mais hai fortes evidencias de que te\u00f1a unha orixe turca de Asia Central, e que a s\u00faa forma actual fose desenvolvida nas coci\u00f1as imperiais do Palacio de Topkapi."}
{"id": "326579", "revid": "18868", "url": "https://gl.wikipedia.org/wiki?curid=326579", "title": "Baklava", "text": ""}
{"id": "326584", "revid": "1131", "url": "https://gl.wikipedia.org/wiki?curid=326584", "title": "Palacio de Topkapi", "text": "O Palacio de Topkapi (\"Topkap\u0131 Saray\u0131\" en turco, literalmente o 'Palacio da Porta dos Can\u00f3ns' \u2014 por estar situado preto dunha porta con ese nome), situado en Istambul, foi o centro administrativo do Imperio otom\u00e1n dende 1465 at\u00e9 1853. A construci\u00f3n do palacio foi ordenada polo sult\u00e1n Mehmed II en 1459, e foi completada en 1465. O palacio est\u00e1 situado entre o Corno de Ouro e o Mar de M\u00e1rmara, e dende el tense unha espl\u00e9ndida vista do B\u00f3sforo. Est\u00e1 formado por moitos pequenos edificios constru\u00eddos xuntos e arrodeados por catro patios.\nO palacio est\u00e1 constru\u00eddo seguindo as normas da arquitectura segrar turca, sendo o seu m\u00e1ximo exemplo. \u00c9 un entramado complexo de edificios, unidos por patios ou xard\u00edns sendo a superficie total do complexo de 700.000 m\u00b2, arrodeados por unha muralla bizantina.\nEn 1853, o sult\u00e1n Abdulmecid decidiu trasladar a s\u00faa residencia ao recentemente constru\u00eddo e moderno Palacio de Dolmabah\u00e7e. Na actualidad, o Topkapi \u00e9 un museo da \u00e9poca imperial, sendo unha das maiores atracci\u00f3ns tur\u00edsticas de Istambul.\nSalas.\nEntrada:\nO primeiro patio:\nO segundo patio:\nO terceiro patio:\nO cuarto patio:\nO serrallo ou har\u00e9n.\nEdificios situados na muralla do palacio:\nPorta Imperial.\nA Porta Imperial (\"Bab-i H\u00fcmayun\") \u00e9 hoxe en d\u00eda a entrada principal ao palacio. Foi constru\u00edda baixo o mandato de Mehmet II e Abd\u00fclaziz.\nPorta da Acollida.\nEsta porta (\"B\u00e2b-\u00fcs Sel\u00e2m\") est\u00e1 trala porta imperial e o gran patio onde est\u00e1 situada a igrexa de Santa Irene.\nA porta constru\u00edda durante o reinado de Mehmet II ten d\u00faas torres acaroadas octogonais constru\u00eddas durante o reinado de S\u00fcleyman I.\nPatio de cerimonias.\nO patio de cerimonias ou segundo patio era o lugar escollido polos sult\u00e1ns para efectuar os actos protocolarios m\u00e1is importantes do imperio. Efectu\u00e1banse neste espazo todo tipo de cerimonias: entronizamentos, festas de car\u00e1cter relixioso ou repartimento de doces.\nCortes reais.\nOs est\u00e1bulos reais foron constru\u00eddos durante o reinado de Mehmet II, divid\u00edndose en d\u00faas dependencias. As d\u00faas salas forman as cortes actuais e o grande est\u00e1bulo maior.\nConsello privado.\nA sala do consello privado era no lugar no que se reun\u00edan todos os martes trala oraci\u00f3n matinal os oficiais de alto grao do ex\u00e9rcito cos seus uniformes de gala.\nEste recinto conf\u00f3rmano tres salas, a sala do consello, a oficina de rexistro e maila oficina do gran visir do imperio.\nColecci\u00f3n de armas.\nEste edificio era ocupado nos seus comezos polo tesouro. No ano 1928, in\u00edciase a exposici\u00f3n de armas dos sult\u00e1ns, as cales abarcan unhas 400 pezas que van dende o s\u00e9culo VII at\u00e9 o s\u00e9culo XIX. Dentro desta colecci\u00f3n, p\u00f3dense salientar diferentes armas ornamentadas provenientes de agasallos doutros monarcas estranxeiros como sinal de respecto cara os sult\u00e1ns. Destacan diferentes dagas, pu\u00f1ais, escudos, machadas, etc.\nCoci\u00f1as reais.\nAs antigas coci\u00f1as reais estaban formadas realmente por tres coci\u00f1as e foron constru\u00eddas polo grande arquitecto otom\u00e1n Sinan. As tres coci\u00f1as eran:\nHoxe en d\u00eda a coci\u00f1a acolle unha das exposici\u00f3ns de porcelana e cristal m\u00e1is importantes do mundo sendo considerada a terceira en importancia trala do palacio imperial de Pequ\u00edn e a de Dresde. A escolma componse dunhas dez mil setecentas pezas de extremado valor.\nSalientas as colecci\u00f3ns de porcelana chinesa, a serie Celad\u00f3n, a serie azul e branca, a serie multicor, a porcelana xaponesa, a porcelana e cristalar\u00eda turca.\nTesouro.\nO tesouro \u00e9 un dos m\u00e1is espectaculares do mundo. As pezas prove\u00f1en de diferentes cami\u00f1os, como agasallos por mandatarios estranxeiros, alfaias dos diferentes sult\u00e1ns, bot\u00edns de guerra ou herdanzas. \nO tesouro at\u00f3pase exposto ao longo de catro salas:"}
{"id": "326586", "revid": "85894", "url": "https://gl.wikipedia.org/wiki?curid=326586", "title": "Carne de porco", "text": "A carne de porco \u00e9 todo tipo de carne obtida a partir do porco dom\u00e9stico (\"Sus domesticus\"). \u00c9 unha das carnes m\u00e1is consumidas do mundo, tendo evidencias da gandar\u00eda porcina que datan do 5000 a.C.. No entanto, o seu consumo \u00e9 considerado como un tab\u00fa alimentario por diversas Relixi\u00f3ns, como o xuda\u00edsmo, islamismo e o adventismo, que \u00e1 considran unha carne impura. En Galicia e boa parte de Europa \u00e9 un dos alimentos m\u00e1is tradicionais.\nA carne de porco, tam\u00e9n chamada carne porcina, cons\u00f3mese de diversas maneiras, inclu\u00edndo cocida, salgada ou afumada (xam\u00f3n, inclu\u00edndo o \"prosciutto\" italiano) ou unha combinaci\u00f3n destes m\u00e9todos (touci\u00f1o, touci\u00f1o entrefebrado ou \"pancetta\"). Tam\u00e9n \u00e9 un ingrediente com\u00fan das salchichas e longa\u00ednzas. A chacinar\u00eda \u00e9 o ramo da gastronom\u00eda dedicada aos produtos de carne preparada, principalmente de porco.\nA suinicultura desempe\u00f1a un papel estrat\u00e9xico na alimentaci\u00f3n humana. A carne de porco \u00e9 a carne m\u00e1is consumida no mundo; para alg\u00fans autores representar\u00eda o 44% do consumo global, contra 29% da bovina e 23% da carne de aves, mentres que outros apuntan que sup\u00f3n o 38% da produci\u00f3n mundial de carne, seguida pola carne de polo, co 30%, e a bovina coEW 25."}
{"id": "326587", "revid": "23204", "url": "https://gl.wikipedia.org/wiki?curid=326587", "title": "Sus domesticus", "text": ""}
{"id": "326590", "revid": "89787", "url": "https://gl.wikipedia.org/wiki?curid=326590", "title": "ELISA", "text": "O ELISA, siglas do ingl\u00e9s enzyme-linked immunosorbent assay (ensaio inmunosorbente de encima ligado), \u00e9 unha t\u00e9cnica de laboratorio que utiliza anticorpos e cambios de cor orixinados encimaticamente para identificar unha substancia.\nO ELISA \u00e9 un formato moi com\u00fan de ensaio bioqu\u00edmico anal\u00edtico do tipo \"laboratorio h\u00famido\" (\"wet-lab\"), que utiliza un inmunoensaio encim\u00e1tico (EIA) en fase s\u00f3lida para detectar a presenza dunha substancia, xeralmente un ant\u00edxeno, nunha mostra l\u00edquida ou mostra h\u00famida.\nO ELISA foi utilizado como ferramenta para o diagn\u00f3stico m\u00e9dico e en patolox\u00eda de plantas, e como unha comprobaci\u00f3n do control de calidade en varias industrias.\nNesta t\u00e9cnica os ant\u00edxenos dunha mostra son unidos a unha superficie. Despois, apl\u00edcase un anticorpo sobre a superficie para que se una ao ant\u00edxeno. Este anticorpo est\u00e1 ligado a un encima, e, no paso final, eng\u00e1dese unha substancia que cont\u00e9n o substrato do encima. A reaccion que se produce orixina un sinal detectable, xeralmente un cambio de cor no substrato.\nA realizaci\u00f3n dun ELISA implica normalmente utilizar polo menos un anticorpo con especificidade para un determinado ant\u00edxeno. A mostra que cont\u00e9n unha cantidade indeterminada de ant\u00edxeno \u00e9 inmobilizada sobre un soporte s\u00f3lido (xeralmente unha placa microtituladora de polistireno) que pode ser capturado non especificamente (por medio de adsorci\u00f3n \u00e1 superficie) ou ben especificamente (por medio de captura por outro anticorpo espec\u00edfico do mesmo ant\u00edxeno, nun ELISA \"sandwich\"). Unha vez que o ant\u00edxeno \u00e9 inmobilizado, eng\u00e1dese o anticorpo de detecci\u00f3n, formando un complexo co ant\u00edxeno. O anticorpo de detecci\u00f3n pode estar enlazado covalentemente a un encima, ou pode el mesmo ser detectado por un anticorpo secundario, que est\u00e1 enlazado a un encima por bioconxugaci\u00f3n. Entre un paso e o seguinte, a placa \u00e9 normalmente lavada cunha soluci\u00f3n deterxente suave para eliminar calquera prote\u00edna ou anticorpo que non se unira especificamente. Despois do \u00faltimo paso de lavado, a placa rev\u00e9lase engadindo un substrato encim\u00e1tico para producir un sinal visibe, que indica a cantidade de ant\u00edxeno na mostra.\nHai que sinalar, que coa t\u00e9cnica ELISA poden realizarse tam\u00e9n outras formas de ensaios de uni\u00f3n de ligandos e non s\u00f3 \"inmuno\"ensaios, a\u00ednda que o nome leva o termo orixinal \"immuno\" debido ao uso com\u00fan e \u00e1 historia do desenvolvemento deste m\u00e9todo. A t\u00e9cnica require esencialmente un axente ligante calquera que poida ser inmobilizado na fase s\u00f3lida xunto cun axente de detecci\u00f3n que se una especificamente e usa un encima para xerar un sinal que poida ser identificado axeitadamente. Entre lavado e lavado, s\u00f3 o ligando e a mol\u00e9cula \u00e1 que se une especificamente permanecen unidos ou \"inmunoadsorbidos\" polas interacci\u00f3ns ant\u00edxeno-anticorpo \u00e1 fase s\u00f3lida, mentres que os compo\u00f1entes non espec\u00edficos ou non unidos son arrastrados polo lavado. A diferenza doutros formatos de ensaios de \"laboratorio h\u00famido\" espectrofotom\u00e9tricos no que pode reutilizarse o mesmo pozo de reacci\u00f3n (por exemplo unha cubeta) despois do lavado, as placas de ELISA te\u00f1en os produtos inmunoadsorbidos sobre a fase s\u00f3lida, que \u00e9 parte da placa, polo que non son facilmente reutilizables.\nPrincipios.\nComo o ELISA \u00e9 un ensaio bioqu\u00edmico, implica a detecci\u00f3n dun \"analito\" (\u00e9 dicir, a substancia espec\u00edfica cuxa presenza se quere analizar cuantitativa ou cualitativamente) nunha mostra l\u00edquida por un m\u00e9todo que usa reactivos l\u00edquidos durante a \"an\u00e1lise\" (\u00e9 dicir, unha secuencia controlada de reacci\u00f3ns bioqu\u00edmicas que xeran un sinal que pode ser cuantificado doadamente e interpretado como unha medida da cantidade de analito na mostra) que permanece en estado l\u00edquido e dentro da c\u00e1mara de reacci\u00f3n ou pozo necesario para conter os reactivos. Este tipo de t\u00e9cnicas son o contrario dun m\u00e9todo de \"laboratorio seco\" (\"dry lab\"), o cal pode usar tiras secas, e mesmo no caso de que a mostra sexa l\u00edquida (por exemplo, unha pequena pinga medida), o paso final de detecci\u00f3n na an\u00e1lise \"seca\" implica a lectura dos resultados nunha tira seca por m\u00e9todos como a reflectometr\u00eda e non necesita unha c\u00e1mara para conter a reacci\u00f3n para impedir que se verta ou se mesturen as mostras.\nComo o ELISA \u00e9 un ensaio heterox\u00e9neo, separa alg\u00fan compo\u00f1ente da mestura de reacci\u00f3n anal\u00edtica ao adsorber certos compo\u00f1entes sobre unha fase s\u00f3lida que est\u00e1 inmobilizada fisicamente. No ELISA, eng\u00e1dese unha mostra l\u00edquida sobre unha fase estacionaria s\u00f3lida con propiedades de uni\u00f3n especiais e ito vai seguido da adici\u00f3n secuencial de moitos reactivos l\u00edquidos, que son incubados e lavados producindo alg\u00fan cambio \u00f3ptico (por exemplo, unha reacci\u00f3n encim\u00e1tica que orixina unha cor) no l\u00edquido final do pozo de reacci\u00f3n no cal se mide a cantidade de analito. A \"lectura\" cualitativa est\u00e1 xeralmente baseada na detecci\u00f3n da intensidade de luz transmitida por espectrofotometr\u00eda, o cal implica a cuantitaci\u00f3n da transmisi\u00f3n dalgunha lonxitude de onda de luz espec\u00edfica a trav\u00e9s do l\u00edquido (e tam\u00e9n do fondo transparente do pozo no formato de placa de pozos m\u00faltiples). A sensibilidade da detecci\u00f3n depende da amplificaci\u00f3n do sinal durante as reacci\u00f3ns anal\u00edticas. Dado que as reacci\u00f3ns encim\u00e1ticas son procesos de amplificaci\u00f3n ben co\u00f1ecidos, o sinal x\u00e9rano encimas que est\u00e1n ligados a axentes reactivos en proporci\u00f3ns fixadas para permitir unha cuantificaci\u00f3n precisa, de onde v\u00e9n o nome de \"ligado a encima\" do proceso.\nO analito tam\u00e9n se chama ligando porque se une ou liga especificamente a un reactivo de detecci\u00f3n, polo que o ELISA entra dentro da categor\u00eda m\u00e1is ampla dos ensaios de uni\u00f3n de ligandos. O reactivo de uni\u00f3n espec\u00edfico de ligando \u00e9 \"inmobilizado\", \u00e9 dicir, normalmente cuberto e secado no fondo transparente e \u00e1s veces tam\u00e9n na parede lateral do pozo (a \"fase s\u00f3lida\"/\"substrato s\u00f3lido\" estacionario aqu\u00ed oponse a micopart\u00edculas s\u00f3lidas/esferas doutras t\u00e9cnicas que poden ser retiradas polo lavado), e dita fase s\u00f3lida normalmente \u00e9 constru\u00edda como unha placa de pozos m\u00faltiples co\u00f1ecida como \"placa de ELISA\". Convencionalmente, igual que noutras formas de inmunoensaios, util\u00edzase a especificidade da reacci\u00f3n de tipo ant\u00edxeno-anticorpo porque \u00e9 doado utilizar como reactivo un anticorpo espec\u00edfico contra un ant\u00edxeno en masa. Alternativamente, se o propio analito \u00e9 un anticorpo, pode utilizarse o seu ant\u00edxeno diana como o reactivo de uni\u00f3n.\nHistoria.\nAntes do desenvolvemento do ELISA, a \u00fanica opci\u00f3n para realizar un inmunoensaio era o radioinmunoensaio, unha t\u00e9cnica que usaba anticorpos ou ant\u00edxenos marcados radioactivamente. No radioinmunoensaio, o sinal era proporcionado pola radioactividade, a cal indicaba se estaba presente na mostra un ant\u00edxeno ou anticorpo espec\u00edfico. O radioinmunoensaio foi descrito primeiro nun artigo cient\u00edfico de Rosalyn Sussman Yalow e Solomon Berson publicado en 1960.\nComo a radioactividade sup\u00f3n unha ameaza potencial para a sa\u00fade, procurouse idear outra alternativa m\u00e1is segura. Unha alternativa axeitada ao radioinmunoensaio ser\u00eda aquela que substitu\u00edse o sinal radioactivo por outro non radioactivo. Cando certos encimas (como a peroxidase do ravo picante) reaccionan cos substratos apropiados (como ABTS ou TMB), prod\u00facese un cambio de cor, o cal se pode usar como sinal. Por\u00e9n, o sinal ten que estar asociado coa presenza do anticorpo ou o ant\u00edxeno, o cal \u00e9 a raz\u00f3n pola cal o encima ten que estar ligado a un anticorpo adecuado. Este proceso de ligamento foi desenvolvido independentemente por Stratis Avrameas e G. B. Pierce. Como \u00e9 necesario eliminar calquera anticorpo ou ant\u00edxeno non unido mediante lavados, o anticorpo ou ant\u00edxeno ten que estar fixado \u00e1 superficie dun recipiente contedor (para que non sexa tam\u00e9n el arrastrado polo lavado); \u00e9 dicir, debe prepararse o inmunosorbente. Leif Wide e Jerker Porath publicaron unha t\u00e9cnica que serv\u00eda para conseguir iso en 1966.\nEn 1971, Peter Perlmann e Eva Engvall na Universidade de Estocolmo, Suecia, e Anton Schuurs e Bauke van Weemen nos Pa\u00edses Baixos publicaron artigos independentemente nos que sintetizaban este co\u00f1ecemento nos m\u00e9todos para realizar o EIA/ELISA.\nO m\u00e9todo tradicional do ELISA implica tipicamente reporteiros cromox\u00e9nicos e substratos que producen alg\u00fan tipo de cambio de cor observable que indique a presenza do ant\u00edxedno ou analito. T\u00e9cnicas m\u00e1is novas similares ao ELISA usan reporteiros fluorox\u00e9nicos, electroquimioluminescentes, e de PCR cuantitativa para xerar sinais cuantificables. Estes novos reporteiros poden ter varias vantaxes, inclu\u00edndo maiores sensibilidades e a posibilidade de facer ensaios m\u00faltiples. En termos t\u00e9cnicos, estes novos tipos de ensaios non son estritramente ELISAs, xa que non est\u00e1n \"ligados a encima\", sen\u00f3n que est\u00e1n ligados a un reporteiro non encim\u00e1tico. Por\u00e9n, como os principios xerais destes ensaios son basicamenrte similares, con frecuencia son agrupados na mesma categor\u00eda dos ELISAs.\nEn 2012 unha proba de ELISA baseado en encima ultrasensible que usaba nanopart\u00edculas como reporteiro cromox\u00e9nico conseguiu producir un sinal de cor visible a simple vista a partir da detecci\u00f3n de simples attogramos (10\u221218g) do analito. Nos resultados positivos aparec\u00eda unha cor azul e nos negativos cor vermella. Esta detecci\u00f3n s\u00f3 pode confirmar a presenza ou a ausencia de analito pero non a s\u00faa concentraci\u00f3n real.\nTipos.\nELISA directo.\nOs pasos para realizar un ELISA directo son os seguintes:\nO encima act\u00faa como un amplificador, xa que as mol\u00e9culas de encima producir\u00e1n moitas mol\u00e9culas sinal a\u00ednda que s\u00f3 permanezan unidos uns poucos anticorpos ligados a encima. Coas limitaci\u00f3n de sentido com\u00fan, o encima pode continuar producindo cor indefinidamente, pero canto m\u00e1is anticorpo haxa unido, m\u00e1is r\u00e1pido se producir\u00e1 a cor. Unha importante desvantaxe do ELISA directo \u00e9 que o m\u00e9todo de inmobiliaci\u00f3n do ant\u00edxeno non \u00e9 espec\u00edfico, polo que cando se usa soro sangu\u00edneo como fonte de ant\u00edxeno, todas as prote\u00ednas da mostra poden adherirse ao pozo da placa microtitradora, polo que pequenas concentraci\u00f3ns de analito no soro deben competir con outras prote\u00ednas do soro \u00e1 hora de unirse \u00e1 superficie do pozo. O ELISA indirecto ou sandwich d\u00e1 unha soluci\u00f3n a este problema, ao usar un anticorpo de \"captura\" espec\u00edfico para o ant\u00edxeno que vai ser comprobado para retiralo da mestura molecular do soro.\nO ELISA pode realizarse en formato cualitativo ou cuantitativo. Os resultados cualitativos proporcionan simplemente un resultado positivo ou negativo (de si ou non) para a mostra. O l\u00edmite para discernir entre un positivo e un negativo \u00e9 determinado polo analista e pode ser un l\u00edmite estat\u00edstico. A mi\u00fado util\u00edzase un l\u00edmite que est\u00e1 en d\u00faas ou tres veces a desviaci\u00f3n t\u00edpica (erro inherent nunha proba) para distinguir entre mostras positivas e negativas. No ELISA cuantitativo, a densidade \u00f3ptica da mostra comp\u00e1rase cunha curva est\u00e1ndar, que \u00e9 normalmente unha diluci\u00f3n seriada dunha soluci\u00f3n de concentraci\u00f3n co\u00f1ecida da mol\u00e9cula diana. Por exemplo, se unha proba dunha mostra d\u00e1 unha densidade \u00f3ptica de 1,0, o punto na curva est\u00e1ndar que d\u00e1 unha densidade \u00f3ptica de 1,0 debe ter a mesma concentraci\u00f3n de analito que a mostra.\nO uso e significado das denominaci\u00f3ns \"ELISA directo\" e \"ELISA indirecto\" difiren na literatura e en sitios web dependendo do contexto do experimento. Cando se analiza a presenza dun ant\u00edxeno, o nome \"ELISA directo\" significa un ELISA no cal se usou s\u00f3 un anticorpo primario etiquetado, e o termo \"ELISA indirecto\" indica un ELISA no cal o ant\u00edxeno est\u00e1 unido ao anticorpo primario que se detecta despois por medio dun anticorpo secundario etiquetado. Neste \u00faltimo caso un ELISA sandwich \u00e9 claramente distinto dun ELISA indiecto. Cando interesa o anticorpo \"primario\", por exemplo no caso de an\u00e1lises de inmunizacion, este anticorpo det\u00e9ctase directamente polo anticorpo secundario e o termo \"ELISA directo\" apl\u00edcase a un escenario con dous anticorpos.\nELISA sandwich.\nO ELISA \"sandwich\" util\u00edzase para detectar un ant\u00edxeno nunha mostra seguindo os seguintes pasos:\nA imaxe da dereita incl\u00fae o uso dun anticorpo secundario conxugado a un encima, a\u00ednda que, en sentido t\u00e9cnico, este non \u00e9 necesario se o anticorpo primario est\u00e1 conxugado a un encima (o cal ser\u00eda un ELISA directo). Por\u00e9n, o uso dun conxugado do anticorpo secundario evita o custoso proceso de crear anticorpos ligados a encimas para cada ant\u00edxeno que se queira detectar. Usando un anticorpo ligado a encima que se una \u00e1 rexi\u00f3n Fc doutros anticorpos, pode utilizarse este mesmo anticorpo ligado a encima en diversas situaci\u00f3ns. Sen a primeira capa do anticorpo de \"captura\", calquera prote\u00edna da mostra (inclu\u00edndo as prote\u00ednas s\u00e9ricas) pode adsorberse competitivamente \u00e1 superficie da placa, o que dimin\u00fae a cantidade de ant\u00edxeno inmobilizado. O uso dun anticorpo espec\u00edfico purificado para adherir o ant\u00edxeno ao pl\u00e1stico elimina a necesidade de purificar o ant\u00edxeno de complicadas mesturas antes da medida, o que simplifica o ensaio, e incrementa a especificidade e a sensibilidade do ensaio.\nELISA competitivo.\nUn terceiro modo de usar o ELISA \u00e9 por medio de uni\u00f3n competitiva. Os pasos destes ELISA son algo diferentes dos dous primeiros m\u00e9todos explicados, e consisten no seguinte:\nAlg\u00fans \"kits\" de ELISA competitivo incl\u00faen ant\u00edxenos ligados a encima en troques de anticorpos ligados a encima. O ant\u00edxeno etiquetado compite polos sitios de uni\u00f3n do anticorpo primario cos ant\u00edxenos da mostra (non etiquetados). Canto menos ant\u00edxeno haxa na mostra, m\u00e1is ant\u00edxeno marcado se ret\u00e9n no pozo e m\u00e1is forte \u00e9 o sinal.\nNormalmente, non se coloca primeiro o ant\u00edxeno no pozo.\nPara a detecci\u00f3n de anticorpos contra o VIH, rec\u00f3brense os pozos da placa microtitradora co ant\u00edxeno de VIH. Util\u00edzanse dous anticorpos espec\u00edficos, un conxugado co encima e o outro presente no soro (se o soro \u00e9 positivo para o anticorpo). Ten lugar unha competici\u00f3n acumulativa entre os dous anticorpos polo mesmo ant\u00edxeno, o que fai que se vexa un sinal m\u00e1is forte. Eng\u00e1dense os soros que te\u00f1en que ser comprobados a estes pozos e inc\u00fabanse a 37\u00a0\u00b0C, e despois l\u00e1vanse. Se est\u00e1n presentes os anticorpos, ocorre a reacci\u00f3n ant\u00edxeno-anticorpo. Non queda ant\u00edxeno para os anticorpos de VIH espec\u00edficos etiquetados co encima. Estes anticorpos permanecen libres despois da s\u00faa adici\u00f3n e son retirados polo lavado. Eng\u00e1dese o substrato, pero este non atopa encima que act\u00fae sobre el, polo que un resultado positivo non mostra cambio de cor.\nAplicaci\u00f3ns.\nComo o ELISA pode realizarse para avaliar a presenza de ant\u00edxeno ou a presenza de anticorpo na mostra, \u00e9 unha ferramenta \u00fatil para determinar as concentraci\u00f3ns s\u00e9ricas de anticorpo (como se fai na proba do VIH ou co virus do Nilo Occidental). Tam\u00e9n atopou aplicaci\u00f3ns na industria alimentaria para detectar posibles al\u00e9rxenos en alimentos, como o leite, cacahuetes, abel\u00e1s, am\u00e9ndoas, e ovos e como test sangu\u00edneo serol\u00f3xico para a enfermidade cel\u00edaca. O ELISA pode usarse tam\u00e9n en toxicolox\u00eda como un exame (\"screen\") r\u00e1pido da presenza de certa clase de drogas.\nO ELISA foi o primeiro test de screening que se usou xeneralizadamente para o VIH debido \u00e1 s\u00faa alta sensibilidade. Nun ELISA, o soro sangu\u00edneo dunha persoa dil\u00faese 400 veces e \u00e9 aplicado a unha placa \u00e1 cal est\u00e1n unidos os ant\u00edxeno do VIH. Se os anticorpos do VIH est\u00e1n presentes no soro, poden unirse a estes ant\u00edxenos de VIH. Despois, l\u00e1vase a placa para eliminar todos os outros compo\u00f1entes do soro. Despois apl\u00edcase \u00e1 placa un \"anticorpo secundario\" especialmente preparado (\u00e9 dicir, un anticorpo que se une a outro anticorpo), seguido doutro lavado. Previamente este anticorpo secundario l\u00edgase quimicamente a un encima.\nAs\u00ed, a placa cont\u00e9n encima en proporci\u00f3n \u00e1 cantidade de anticorpo secundario unido \u00e1 placa. Apl\u00edcase un substrato para o encima, e a cat\u00e1lise ralizada polo encima produce un cambio de cor ou fluorescencia. Os resultados do ELISA ind\u00edcanse numericamente. O aspecto m\u00e1is controvertido desta proba \u00e9 determinar o punto l\u00edmite para distinguir os resultados positivos dos negativos.\nO punto l\u00edmite pode determinarse compar\u00e1ndoo cun est\u00e1ndar co\u00f1ecido. Se se utiliza unha proba de ELISA para un screening de drogas no lugar de traballo, establ\u00e9cese unha concentraci\u00f3n l\u00edmite de 50\u00a0ng/ml, por exemplo, e prep\u00e1rase unha mostra que cont\u00e9n a concentraci\u00f3n est\u00e1ndar de analito. Os desco\u00f1ecidos que xeran un sinal m\u00e1is forte que a mostra co\u00f1ecida son considerados \"positivos\", e os que xeran un sinal m\u00e1is feble son \"negativos\".\nO Dr. Dennis E. Bidwell e Alister Voller crearon probas de ELISA para detectar varios tipos de doenzas, como a malaria, enfermidade de Chagas, e a enfermidade de Johne. As probas de ELISA tam\u00e9n se usan como diagn\u00f3sticos in vitro en laboratorios m\u00e9dicos. Outros usos do ELISA son:"}
{"id": "326591", "revid": "25871", "url": "https://gl.wikipedia.org/wiki?curid=326591", "title": "Josip Mlaki\u0107", "text": "Josip Mlaki\u0107, nado en Bugojno (Bosnia e Hercegovina) o 24 de xaneiro de 1964, \u00e9 un escritor e guionista en lingua croata.\nTraxectoria.\nFormouse como enxe\u00f1eiro mec\u00e1nico.\nMlaki\u0107 publicou nove novelas e algunhas colecci\u00f3ns de relatos curtos. Os seus libros m\u00e1is populares son \"Cando levanten as br\u00e9temas\" (2001), \"\u017divi i mrtvi\" (2002), \"Tragom zmijske ko\u0161uljice\" (2007) e \"Planet Friedman \"(2012). Case todas as s\u00faas obras foron adaptadas ao cinema. O argumento de \"Kad magle stanu\" serviu de base para os filmes \"Here\", do director Zrinkio Oresta, e \"\u017divi i mrtvi\", de Kristijan Mili\u0107 premiado en varios festivais.\nAs s\u00faas obras foron traducidas a diveras linguas.\nMlaki\u0107 vive en Gornji Vakuf-Uskopolje."}
{"id": "326594", "revid": "56817", "url": "https://gl.wikipedia.org/wiki?curid=326594", "title": "Tostaky", "text": "Tostaky \u00e9 o cuarto \u00e1lbum da banda francesa de rock Noir D\u00e9sir. Presentouse en Francia en 1992 co selo Barclay.\nA verba \"tostaky\" \u00e9 unha contracci\u00f3n da expresi\u00f3n castel\u00e1 \"todo est\u00e1 aqu\u00ed\", un dos berros de \u00e1nimo usado polos revolucionarios mexicanos liderados por Emiliano Zapata.\nA edici\u00f3n francesa da revista \"Rolling Stone\" situou este \u00e1lbum como o segundo mellor disco de rock franc\u00e9s (entre 100)."}
{"id": "326599", "revid": "89787", "url": "https://gl.wikipedia.org/wiki?curid=326599", "title": "Lista de personaxes de Gainesville, Florida", "text": "Estas son algunhas das celebridades que viven ou viviron en Gainesville, Florida, entre as que conv\u00e9n salientar a:"}
{"id": "326605", "revid": "138085", "url": "https://gl.wikipedia.org/wiki?curid=326605", "title": "Costeleta", "text": "Unha costeleta \u00e9 unha porci\u00f3n de carne que se obt\u00e9n do lombo dun animal de abasto (vac\u00fan, porco ou a\u00f1o), xunto coa costela e parte da v\u00e9rtebra correspondente.\nNo caso de carne de vac\u00fan pode ser de boi, vaca ou vitela. En xeral cada costeleta c\u00f3rtase coa secci\u00f3n de costela que a acompa\u00f1a (como no costeleta de boi), e incluso \u00e1s veces, ademais de coa costela, unha parte da v\u00e9rtebra correspondente (como nas costeletas de a\u00f1o e de porco).\nA costeleta de Saxonia \u00e9 unha costeleta de porco t\u00edpica da coci\u00f1a alem\u00e1, sometida a un proceso de cocedura, salgadura e posterior afumadura."}
{"id": "326617", "revid": "1131", "url": "https://gl.wikipedia.org/wiki?curid=326617", "title": "Premio Ant\u00f3n Risco de literatura fant\u00e1stica", "text": "O premio Ant\u00f3n Risco de literatura fant\u00e1stica, cuxa 1\u00aa edici\u00f3n se fallou o 10 de decembro de 2015, distingue con 3.000 euros e a publicaci\u00f3n do libro un texto in\u00e9dito escrito en lingua galega ou portuguesa cuxa tem\u00e1tica xire ao redor do x\u00e9nero da literatura fant\u00e1stica; as\u00ed mesmo, serve como unha forma de posta en valor da figura do escritor allarizao Ant\u00f3n Risco. Est\u00e1 organizado por Urco editora, en colaboraci\u00f3n con Sacauntos Cooperativa Gr\u00e1fica ou a Fundaci\u00f3n Vicente Risco, entre outros.\nO 11 de febreiro de 2017 deuse a co\u00f1ecer o fallo da segunda edici\u00f3n, mentres que a terceira foi convocada o 20 de xullo de 2017."}
{"id": "326618", "revid": "6939", "url": "https://gl.wikipedia.org/wiki?curid=326618", "title": "Premio Ant\u00f3n Risco", "text": ""}
{"id": "326622", "revid": "23204", "url": "https://gl.wikipedia.org/wiki?curid=326622", "title": "Kanato de Kara-Khitai", "text": "O Khanato de Kara Khitai ou Qara Khitai ou Liao Occidental, oficialmente o Gran Liao, foi un imperio khitan de Asia Central influenciado pola cultura chinesa. O fundador da dinast\u00eda foi Yel\u00fc Dashi, quen conduciu os restos das dinast\u00eda Liao ata Asia Central despois de fuxir da conquista dos jurchen abandonando a s\u00faa patria no norte e nordeste da actual China. O imperio foi usurpado polos naiman baixo o poder de Kuchlug en 1211; as fontes tradicionais chinesas, persas, e \u00e1rabes consideran que a usurpaci\u00f3n foi o final do goberno Kara Khitai. M\u00e1is tarde o imperio foi conquistado polos mongois (ano 1218).\nHistoria.\nFundaci\u00f3n do Imperio Kara Khitai.\nFoi establecido por Yel\u00fc Dashi, que levou os khitan n\u00f3mades ao oeste a trav\u00e9s de Mongolia tras a ca\u00edda da dinast\u00eda Liao. Os jurchen, algunha vez vasalos dos khitan, ali\u00e1ranse coa China Song e atacaron aos Liao. Yel\u00fc capturou Balasagun do Khanato Kara-Khanid en 1134, o que marca o comezo do imperio en Asia Central. As forzas dos khitan pronto un\u00edronse con 10.000 khitan que foran s\u00fabditos do Khanato Kara-Khanid. Os khitan conquistaron Kashgar, Khotan, e Beshbalik, e venceron ao Khanato Kara-Khanid Occidental en Khujand en 1137, asumindo finalmente o seu control no val de Fergana. Ga\u00f1aron a batalla de Qatwan contra os Kara-Khanid occidentais e o Imperio Sex\u00facida o 9 de setembro de 1141, o que fixo que controlasen Transoxiana.\nSucesores de Yel\u00fc Dashi.\nYel\u00fc Dashi morreu en 1143, e a s\u00faa esposa, Xiao Tabuyan, ent\u00f3n asumiu como rexente no lugar do seu fillo. El, Yel\u00fc Yiliu, comezou a gobernar en 1150 e morreu en 1163, cando foi sucedido pola s\u00faa irm\u00e1, Yel\u00fc Pusuwan. Ela enviou o seu marido, Xiao Duolubu, a moitas campa\u00f1as militares. Finalmente namorouse do irm\u00e1n m\u00e1is novo del, Xiao Fuguzhi. Foron executados en 1177 polo seu sogro, Xiao Wolila, quen ent\u00f3n puxo no trono a Yel\u00fc Zhilugu en 1178. O imperio debilitouse por causa de rebeli\u00f3ns e guerras internas entre os seus vasalos.\nUsurpaci\u00f3n de Kuchlug e fin do Khanato.\nEn 1208, un pr\u00edncipe naiman, Kuchlug, fuxiu das s\u00faas terras tras ser derrotado polos mongois. Kuchlug foi benvido no Imperio dos Kara-Khitan, e casou coa filla de Zhilugu. Por\u00e9n, en 1211, Kuchlug rebelouse e capturou a Yel\u00fc Zhilugu mentres o derradeiro estaba de cazar\u00eda. Zhilugu permaneceu como gobernante nominal pero morreu dous anos despois, e moitos historiadores consideran s\u00faa morte o final do Imperio. En 1216, Xenxis Kan mandou o seu xeneral Jebe capturar a Kuchlug; Kuchlug fuxiu, pero en 1218 finalmente foi achado e decapitado. Os mongois completaron a conquista dos antigos territorios dos Kara-Khitan en 1220.\nConsecuencias.\nOs Kara Khitan remataron absorbidos polo Imperio Mongol; unha parte das tropas Kara-Khitan xa un\u00edranse aos ex\u00e9rcitos mongois cando loitaban contra Kuchlug. Outra parte dos Kara-Khitan, nunha dinast\u00eda fundada por Buraq Hajib, persistiron na provincia de Kerman como vasalos dos mongois, mais deixaron de existir como entidade durante o reinado de \u00d6ljait\u00fc. Os Kara-Khitan espall\u00e1ronse amplamente por toda Eurasia como parte do ex\u00e9rcito mongol. No s. XIV, comezaron a perder a s\u00faa identidade \u00e9tnica, trazas da s\u00faa presenza, por\u00e9n, p\u00f3dense atopar como nomes de clans ou top\u00f3nimos de Afganistan a Moldova. Hoxe a\u00ednda existen tribos no norte de Kirguist\u00e1n.\nAdministraci\u00f3n.\nOs Khitan gobernaron desde a s\u00faa capital en Balasagun (hoxe en Kirguist\u00e1n), controlando directamente a rexi\u00f3n central do imperio. O resto do imperio consitiu en estados vasalos aut\u00f3nomos.\nOs gobernantes adoptaron moitos elementos administrativos dos Liao, inclu\u00edndo os usos da administraci\u00f3n confuciana. O Imperio tam\u00e9n adoptou o t\u00edtulo de \"Gurkhan\" (khan universal). Os khitan usaron o calendario chin\u00e9s, mantiveron t\u00edtulos imperiais administrativos chineses, usaron moedas de estilo chin\u00e9s e enviaron selos imperiais aos seus vasalos. A\u00ednda que os seus t\u00edtulos derivaban dos chinenes, tam\u00e9n houbo t\u00edtulos admnistrativos locais como \"tayangyu\" (t\u00farquico) e visir.\nOs khitan mantiveron as s\u00faas antigas costumes, mesmo en Asia Central. Continuaron a ser n\u00f3mades e a usar a s\u00faa vestimenta tradicional, e mantiveron as pr\u00e1cticas relixiosas dos khitan da dinast\u00eda Liao. A elite gobernante tentou conservar os matrimonios entre o clan real masculino Yel\u00fc e o feminino Xiao. Os kitan de Kara-Khitai segu\u00edan unha mestura de budismo e relixi\u00f3n tradicional khitan, que inclu\u00eda a adoraci\u00f3n do fogo e costumes tribais, como o scrificio dun boi gris xunto cun cabalo branco. Nunha innovaci\u00f3n \u00fanica para os Kara-Khitai, os khitan pagaron un salario os seus soldados.\nO imperio rexiu unha poboaci\u00f3n diversa moi diferente dos seus gobernantes. A maior\u00eda dos habitantes eran sedentarios, a\u00ednda que a poboaci\u00f3n de s\u00fapeto se fixo m\u00e1is n\u00f3made cara o final do imperio, debido ao influxo dos naiman. A maior\u00eda dos s\u00fabditos era musulm\u00e1, a\u00ednda que unha minor\u00eda significativa practicaba o budismo e o nestorianismo. Se ben o chin\u00e9s e o khitan eran as lingas principais na administraci\u00f3n, tam\u00e9n us\u00e1base o persa e o uyghur."}
{"id": "326624", "revid": "1131", "url": "https://gl.wikipedia.org/wiki?curid=326624", "title": "Elon Musk", "text": "Elon Reeve Musk, nado en Pretoria o 28 de xu\u00f1o de 1971, \u00e9 un empresario, enxe\u00f1eiro e inventor surafricano de nacionalidade estadounidense-canadense. \u00c9 o CEO e o CTO de SpaceX. \u00c9 un dos primeiros investidores e CEO de Tesla, Inc.; fundador de The Boring Company; cofundador de Neuralink e cofundador e xefe inicial de OpenAI. Musk \u00e9 unha das persoas m\u00e1is adi\u00f1eiradas do mundo.\nTraxectoria.\nMusk naceu en Pretoria, dunha nai canadense e un pai surafricano. Foi alumno brevemente na Universidade de Pretoria antes de trasladarse ao Canad\u00e1 aos 17 anos para estudar na Universidade de Queen's. Dous anos m\u00e1is tarde pasou \u00e1 Universidade de Pennsilvania onde se graduou en econom\u00eda e f\u00edsica. No ano 1995 marchou a California para estudar na Universidade de Stanford, mais ao final decidiu comezar a s\u00faa carreira como empresario, cofundando a empresa Zip2 co seu irm\u00e1n Kimbal. A empresa foi comprada por Compaq no ano 1999 por 307 mill\u00f3ns de d\u00f3lares. Musk cofundou o banco en li\u00f1a X.com ese mesmo ano, o cal se fusionou coa empresa Confinity o ano seguinte para formar PayPal que, no ano 2002 foi mercada por eBay por 1.500 mill\u00f3ns de d\u00f3lares.\nNo ano 2002, Musk fundou SpaceX, un construtor de naves aeroespaciais e empresa de transportes, onde \u00e9 director e dese\u00f1ador xefe. No ano 2004 uniuse \u00e1 empresa Tesla Motors, Inc. como presidente e arquitecto de produtos, convert\u00e9ndose no seu director xeral no ano 2008. No ano 2006 axudou na creaci\u00f3n de SolarCity, unha empresa de servizos de enerx\u00eda solar e actual filial de Tesla. No ano 2015, cofundou OpenAI, unha empresa sen \u00e1nimo de lucro que promove a intelixencia artificial amigable. En 2016, cofundou Neuralink, unha empresa enfocada na neurotecnolox\u00eda centrada no desenvolvemento de interfaces de conexi\u00f3n entre cerebro e computador. O mesmo ano fundou The Boring Company, unha empresa de construci\u00f3n de t\u00faneles. Musk tam\u00e9n \u00e9 co\u00f1ecido como ide\u00f3logo de Hyperloop, un sistema de transporte de alta velocidade no baleiro.\nPol\u00e9micas.\nMusk recibiu moitas cr\u00edticas por mor da s\u00faa maneira pouco ortodoxa de afrontar certos retos.\nDemanda de 2018 e problemas coa SEC.\nNo ano 2018 foi demandado por un mergullador que participara no rescate da cova de Tham Luang, se ben un xulgado de California sentenciou a prol de Musk. O mesmo ano, a Comisi\u00f3n de Bolsa e Valores dos Estados Unidos (SEC, polas s\u00faas siglas en ingl\u00e9s) denunciouno por ter anunciado a trav\u00e9s de Twitter unha rolda de financiamento de Tesla que nunca se produciu. Finalmente chegaron a un acordo, segundo o cal Musk abandonar\u00eda temporalmente a direcci\u00f3n da compa\u00f1\u00eda e far\u00eda un uso m\u00e1is restrinxido das s\u00faas redes sociais.\nOpini\u00f3ns controversas.\nMusk tam\u00e9n foi criticado polas s\u00faas opini\u00f3ns sobre temas como a intelixencia artificial e a pandemia de COVID-19.\nContaminaci\u00f3n.\nMusk atopouse no centro dunha pol\u00e9mica relativa \u00e1 contaminaci\u00f3n ambiental cando foi catalogado por \"celebrityflight.com\" como a segunda celebridade cunha maior emisi\u00f3n de CO2, debido ao seu uso extensivo de voos privados, s\u00f3 por detr\u00e1s de Kim Kardashian.\nExperimentaci\u00f3n animal.\nOutro tema pol\u00e9mico relacionado con Musk implica a s\u00faa empresa de neuro-tecnolox\u00eda, Neuralink. A compa\u00f1\u00eda, que busca desenvolver interfaces cerebro-computadora que poida axudar a doentes de ELA entre outros, viuse envolta en controversia pola morte de monos utilizados en experimentos."}
{"id": "326625", "revid": "23204", "url": "https://gl.wikipedia.org/wiki?curid=326625", "title": "Elon Reeve Musk", "text": ""}
{"id": "326627", "revid": "98629", "url": "https://gl.wikipedia.org/wiki?curid=326627", "title": "Don't Hug Me I'm Scared", "text": "Don't Hug Me I'm Scared (adoito abreviado DHMIS) \u00e9 unha serie brit\u00e1nica de curtas, creada por Becky Sloan e Joseph Pelling en 2011. Foi orixinariamente emitida a trav\u00e9s da web dos artistas, a\u00ednda que despois foi subida a outras plataformas coma YouTube.\nCada episodio semella a un t\u00edpico programa infantil de televisi\u00f3n que consiste en monicreques que cantan e falan coma os de \"Sesame Street\", mais eventualmente toma un xiro escuro, adoito empregando gore. A serie \u00e9 unha parodia dos programas infant\u00eds de televisi\u00f3n ironicamente xustapo\u00f1endo o manexo de monicreques e n\u00fameros musicais, contido psicod\u00e9lico e imaxes desacougantes. Cinco episodios foron emitidos at\u00e9 agora e trataron sobre a creatividade, o tempo, o amor, a tecnolox\u00eda e a nutrici\u00f3n. Un sexto episodio est\u00e1 planeado para ser producido.\nSinopse.\nCada episodio xira en torno a Yellow Guy, Red Guy e Duck Guy co\u00f1ecendo un ou varios mestres antropom\u00f3rficos, que comezan un n\u00famero musical relacionado cun concepto b\u00e1sico da vida do d\u00eda a d\u00eda cunha melod\u00eda optimista semellante a unha canci\u00f3n infantil. A medida que a canci\u00f3n avanta, faise cada vez m\u00e1is evidente que o \"mestre\" est\u00e1 sutilmente tentando condicionar \u00e1s personaxes principais para que compartan as s\u00faas propias opini\u00f3ns e crenzas sobre o tema, cun ton humor\u00edstico. O cl\u00edmax de cada episodio, polo xeral, implica un elemento de shock cun emprego intenso de imaxes gore.\nO primeiro episodio presenta un caderno de bosquexos ensinando aos protagonistas sobre a creatividade. O caderno de bosquexos anima aos monicreques a seren creativos a trav\u00e9s de actividades infant\u00eds, como a interpretaci\u00f3n das nubes ou pintando e facendo modelos de brillantina. Isto resulta nunha violenta e esaxerada representaci\u00f3n dos monicreques, que comezan freneticamente a bailar e fan pasteis e colaxes con \u00f3rganos. O v\u00eddeo remata con todo aparentemente devolto \u00e1 normalidade mailo caderno de bosquexos pedindo a todos que nunca sexan creativos de novo.\nO segundo v\u00eddeo presenta a Tony the Talking Clock que canta sobre o concepto do tempo e como est\u00e1 relacionado coa vida coti\u00e1. Tony explica como o tempo \u00e9 empregado para \"medir o d\u00eda\" e como todas as cousas cambian co tempo. Esta mensaxe \u00e9 esaxerada preto do final do episodio co incremento dram\u00e1tico do paso do tempo mentres os corpos dos monicreques estanse a descompor axi\u00f1a ante os seus ollos. Os eventos foron, sinxelamente, un programa de televisi\u00f3n observado polos tres amigos."}
{"id": "326628", "revid": "51526", "url": "https://gl.wikipedia.org/wiki?curid=326628", "title": "Lista de estradas locais do Condado de Alachua, Florida", "text": "A seguinte \u00e9 unha lista das estradas locais (condais) do Condado de Alachua, Florida. Todas as estradas locais son mantidas polo condado ao que pertencen, a\u00ednda que non todas dispo\u00f1en do sistema de estandarizaci\u00f3n de sinais para as estradas locais aprobado polo \"Manual on Uniform Traffic Control Devices\" (Manual de Dispositivos de Control de Tr\u00e1fico Unificados), co\u00f1ecido polo acr\u00f3nimo \"MUTCD\"."}
{"id": "326630", "revid": "15490", "url": "https://gl.wikipedia.org/wiki?curid=326630", "title": "Corps-Nuds", "text": "Corps-Nuds (en , e en gal\u00f3: \"Cornut\") \u00e9 unha comuna francesa do departamento de Ille e Vilaine, na Breta\u00f1a."}
{"id": "326631", "revid": "23204", "url": "https://gl.wikipedia.org/wiki?curid=326631", "title": "Kornuz", "text": ""}
{"id": "326632", "revid": "23204", "url": "https://gl.wikipedia.org/wiki?curid=326632", "title": "Cornut", "text": ""}
{"id": "326633", "revid": "23204", "url": "https://gl.wikipedia.org/wiki?curid=326633", "title": "La Couy\u00e8re", "text": "La Couy\u00e8re (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326634", "revid": "23204", "url": "https://gl.wikipedia.org/wiki?curid=326634", "title": "Ar Gouer", "text": ""}
{"id": "326635", "revid": "15490", "url": "https://gl.wikipedia.org/wiki?curid=326635", "title": "Crevin", "text": "Crevin (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326636", "revid": "23204", "url": "https://gl.wikipedia.org/wiki?curid=326636", "title": "Kreven", "text": ""}
{"id": "326637", "revid": "23204", "url": "https://gl.wikipedia.org/wiki?curid=326637", "title": "Le Crouais", "text": "Le Crouais (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326638", "revid": "23204", "url": "https://gl.wikipedia.org/wiki?curid=326638", "title": "Ar Groez", "text": ""}
{"id": "326639", "revid": "15490", "url": "https://gl.wikipedia.org/wiki?curid=326639", "title": "Cuguen", "text": "Cuguen (en , e en gal\u00f3: \"Qhuyen\") \u00e9 unha comuna francesa do departamento de Ille e Vilaine, na Breta\u00f1a."}
{"id": "326640", "revid": "23204", "url": "https://gl.wikipedia.org/wiki?curid=326640", "title": "Kugenn", "text": ""}
{"id": "326641", "revid": "23204", "url": "https://gl.wikipedia.org/wiki?curid=326641", "title": "Qhuyen", "text": ""}
{"id": "326643", "revid": "5863", "url": "https://gl.wikipedia.org/wiki?curid=326643", "title": "Bel\u00e9n Cuesta", "text": "Bel\u00e9n Cuesta Llamas, nada en Sevilla o 24 de xaneiro de 1984, \u00e9 unha actriz andaluza.\nTraxectoria.\nPasou a infancia en Fuengirola (provincia de M\u00e1laga). Formouse como actriz na Escuela Superior de Arte Dram\u00e1tico de M\u00e1laga, ademais de recibir clases de interpretaci\u00f3n noutras escolas ou disciplinas como: \"La Sala\", M\u00e1laga; \"Cursos de Comedia del arte\" (Nando Llera), \"El Actor ante la c\u00e1mara\" Assumpta Serna, as\u00ed coma outros.\nA\u00ednda que \u00e9 maiormente co\u00f1ecida coma actriz teatral, ten participado tanto en produci\u00f3ns de cinema, televisi\u00f3n ou incluso anuncios de televisi\u00f3n.\nNo filme \"Ocho apellidos catalanes\" (2015) interpreta a unha moza galega de Cangas (Maruxi\u00f1a) que se fai pasar por catal\u00e1.\nNa actualidade reside e traballa en Madrid."}
{"id": "326645", "revid": "23204", "url": "https://gl.wikipedia.org/wiki?curid=326645", "title": "Dinard", "text": "Dinard (en , e en gal\u00f3: \"Dinard\") \u00e9 unha comuna francesa do departamento de Ille e Vilaine, na Breta\u00f1a."}
{"id": "326646", "revid": "23204", "url": "https://gl.wikipedia.org/wiki?curid=326646", "title": "Dinarzh", "text": ""}
{"id": "326649", "revid": "5863", "url": "https://gl.wikipedia.org/wiki?curid=326649", "title": "Berto Romero", "text": "Alberto Romero Tom\u00e1s, nado en Cardona (provincia de Barcelona) o 17 de novembro de 1974, \u00e9 un humorista, guionista e actor catal\u00e1n, m\u00e1is co\u00f1ecido coma Berto Romero. Participou nos programas de humor \"Buenafuente\" (La Sexta) e \"Buenas noches y Buenafuente\" (Antena 3), e foi columnista do xornal \"P\u00fablico\". Actualmente presenta xunto a Andreu Buenafuente o programa de radio da Cadena SER \"Nadie sabe nada\", onde improvisan temas propostos polo p\u00fablico.\nTeatro.\n\"La apoteosis necia\".\nNa compa\u00f1\u00eda El Cansancio empezou a s\u00faa carreira no mundo do teatro e o humor polo ano 2004 co seu mon\u00f3logo \"La apoteosis necia\". Era un texto atrevido, que combinaba humor intelixente e canci\u00f3ns escritas polo propio Berto e acompa\u00f1adas por un guitarrista (Marc Mart\u00ednez, que m\u00e1is tarde ser\u00eda substitu\u00eddo por Ivan Rodr\u00edguez).\nCon este mon\u00f3logo, El Cansancio empezou a percorrer vilas e teatros de Espa\u00f1a e comezou a recoller os froitos de anos de traballo. Finalmente, e tras sete anos de xira por Espa\u00f1a, Berto, Iv\u00e1n e Miquel (o director), puxeron punto final \u00e1 representaci\u00f3n deste mon\u00f3logo no Teatro Coliseum de Barcelona, en tres \u00fanicas funci\u00f3ns os d\u00edas 1, 2 e 3 de outubro de 2010. Estas tres \u00fanicas funci\u00f3ns contaron cos cameos de Jos\u00e9 Corbacho; o humorista Godoy; o guitarrista do programa \"Buenafuente\", Joan Eloi Vila; o grupo The Pinker Tones; o primeiro guitarrista, Marc Mart\u00ednez; o \"follonero\", Jordi \u00c9vole e o respons\u00e1bel de catapultar a Berto \u00e1 fama, Andreu Buenafuente."}
{"id": "326650", "revid": "1131", "url": "https://gl.wikipedia.org/wiki?curid=326650", "title": "Circu\u00edto urbano de Bak\u00fa", "text": "O Circu\u00edto urbano de Bak\u00fa () \u00e9 un circu\u00edto de carreira en Bak\u00fa, Acerbaix\u00e1n que se constru\u00edu preto do Baku Boulevard. Foi a sede do Gran Premio de Europa de Bak\u00fa de .\nHistoria.\nDesenvolvemento.\nEn decembro de 2013, o Presidente e CEO da F\u00f3rmula 1 Bernie Ecclestone suxeriu que a carreira se disputar\u00eda en pero m\u00e1is tarde dixo que debido a que os organizadores do Gran Premio de Corea estaban incumprindo o contrato, se trasladaba a . pero, en xullo de 2014 anunciouse que o debut da carreira se atrasar\u00eda ata 2016.\nDese\u00f1o.\nOs seis quil\u00f3metros do circu\u00edto, que se corre en sentido anti horario foi dese\u00f1ado polo arquitecto de circu\u00edtos Hermann Tilke.\nO trazado ten como caracter\u00edstica principal unha recta final de 2.200 metros, na que os monoprazas alcanzar\u00e1n unha velocidade de 340 quil\u00f3metros por hora, a m\u00e1is alta en circu\u00edtos urbanos da historia.\nA pista urbana comeza xunto a Praza Azadliq facendo un bucle con catro curvas de 90 grados, ao redor da Casa de Goberno antes de dirixirse cara ao oeste ata a Torre Maiden, segue cunha subida \u00e1 parte vella da cidade polo seu recinto amurallado con varias curvas estreitas, e culmina nunha baixada cara ao paseo mar\u00edtimo xunto ao Mar Caspio que leva \u00e1 rapid\u00edsima recta de meta de 2.200 metros ao longo de Avenida Neftchilar para volver de novo \u00e1 li\u00f1a de sa\u00edda.\nPrevese que o circu\u00edto sexa o circu\u00edto urbano m\u00e1is r\u00e1pido do mundo e o segundo circu\u00edto m\u00e1is longo do calendario actual da F1 detr\u00e1s do circu\u00edto de Spa-Francorchamps en B\u00e9lxica, que actualmente \u00e9 o circu\u00edto m\u00e1is longo do calendario. As simulaci\u00f3ns iniciais estimaron os tempos de volta en 1 minuto 57 segundos durante a carreira de F\u00f3rmula Un."}
{"id": "326652", "revid": "98629", "url": "https://gl.wikipedia.org/wiki?curid=326652", "title": "Feitos de Tom\u00e9", "text": "Feitos de Tom\u00e9 \u00e9 un texto de principios do s\u00e9culo III, considerado un dos evanxeos ap\u00f3crifos. \u00c9 unha serie de feitos epis\u00f3dicos acontecidos durante a misi\u00f3n evanxelizadora de Xudas Tom\u00e9 (\"Xudas o Xemelgo\") na India. Remata co seu martirio cando morre atravesado por lanzas, por espertar a ira do rei Misdeo ou Mazda\u00ef (Vasudeva I). Cons\u00e9rvanse fragmentos doutros catro ciclos de narraci\u00f3ns sobre o ap\u00f3stolo Tom\u00e9, mais este \u00e9 o \u00fanico completo. A\u00ednda que Gregorio de Tours fixo unha versi\u00f3n, a corrente central da tradici\u00f3n cristi\u00e1 rexeita os Feitos de Tom\u00e9 como pseudepigr\u00e1ficos e ap\u00f3crifos, e pola s\u00faa banda, a Igrexa Cat\u00f3lica Romana finalmente confirmou os \"Feitos\" como her\u00e9ticos no Concilio de Trento. Non debe ser confundido cos m\u00e1is antigos \"ditos\" do \"Evanxeo de Tom\u00e9\". \"Como outros feitos ap\u00f3crifos que combinan lendas populares e propaganda relixiosa, a obra tenta entreter e instru\u00edr. Amais de narraci\u00f3ns sobre as aventuras de Tom\u00e9, o seus elementos po\u00e9ticos e lit\u00farxicos proporcionan importantes datos das primitivas tradici\u00f3ns cristi\u00e1s sirias\".\nDataci\u00f3n, lingua e exemplares.\nReferencias \u00e1 obra feitas por Epifanio de Salamina demostran que os Feitos de Tom\u00e9 xa circulaban no s. IV. Pese a ser un texto considerado her\u00e9tico e ap\u00f3crifo desde o s. VI, sobreviviu \u00e1 destruci\u00f3ns que outros ap\u00f3crifos non, e hoxe hai numerosos manuscritos completos redactados en grego e en sir\u00edaco (unha variante do arameo). Hai moitos fragmentos que tam\u00e9n se conservaron. Os estudosos deducen do texto grego que o orixinal foi escrito en sir\u00edaco, o que localiza a redacci\u00f3n da obra en Siria, na rexi\u00f3n de Edesa.\nOs manuscritos siriacos sobreviventes, por\u00e9n, foron editados para purgalos da maior\u00eda das pasaxes gn\u00f3sticas abertamente heterodoxas, polo tanto as versi\u00f3ns gregas reflictan as tradici\u00f3ns m\u00e1is antigas. Mais, a pesar desta afirmaci\u00f3n da precedencia do texto sir\u00edaco, non est\u00e1 pechada a cuesti\u00f3n, pois a\u00ednda que a versi\u00f3n siriaca sexa a m\u00e1is antiga e a versi\u00f3n grega derive dela, o contido dalg\u00fans manuscritos suxire a existencia dun orixinal grego perdido.\nA versi\u00f3n grega, case igual de antiga, foi reproducida en moitos manuscritos: existe unha traduci\u00f3n armenia, outra et\u00edope e traduci\u00f3ns latinas.\nEntre os manuscritos sir\u00edacos o m\u00e1is antigo \u00e9 un palimpsesto fragmentario (Sinai 30) do s. V ou VI, mentres a copia completa m\u00e1is antiga data do ano 936 (British Museum add. 14.654). Entre os manuscritos en grego, os m\u00e1is antigos son s\u00f3 parciais e datan do s. X, mentres que os m\u00e1is completos e antigos (Paris. gr. 1510 and Vallicel. B 35) datan do s. XI.\nO termo \"ad quem\" para a composici\u00f3n ser\u00eda arredor do ano 225: algunhas partes da obra, particularmente o \u201cHimno da Perla\u201d, fan coidar nunha composici\u00f3n da \u00e9poca do Imperio Parto, dominaci\u00f3n que acabou arredor do ano 226. \u00c9 probable que a finais do s. III ou no IV os Feitos de Tom\u00e9 foran refundidos, particularmente nun ambiente maniqueo.\nComposici\u00f3n e estrutura.\nO texto ser\u00eda resultado dunha elaboraci\u00f3n complexa. Os heresi\u00f3logos cristi\u00e1ns detectan nel \u00abdesviaci\u00f3ns \u00bb gn\u00f3sticas e encratistas. Na obra dem\u00f3strase un certo co\u00f1ecemento da India sen que sexa posible confirmar ou negar, a partir del, que Tom\u00e9 efectivamente fundase a Igrexa de Kerala.\nIntercalado nos \"Feitos de Tom\u00e9\" en diferentes partes segundo manuscritos de diferentes tradici\u00f3ns hai un himno siriaco, o \"Himno da Perla,\" (ou \"Himno da Alma\"), un poema que chegou a ser moi popular entre os principais c\u00edrculos cristi\u00e1ns. O \"Himno\" \u00e9 m\u00e1is antigo que os \"Feitos\" nos que foron inseridos, e ten valor propio. O texto tam\u00e9n \u00e9 interrompido pola poes\u00eda doutro himno, o que comeza as\u00ed: \"Venide, vos santo nome do Cristo que est\u00e1 enriba de todo nome \" (2.27).\nOs manuscritos rematan coas palabras \"Os feitos de Xudas Tom\u00e9 o ap\u00f3stolo est\u00e1n completos, os que realizou na India, cumprindo o mandato seu de quen o enviou. Para el sexa a gloria, mundo sen fin. Amen.\"\nO texto div\u00eddese en cap\u00edtulos: \nVisi\u00f3n de Xes\u00fas.\nPres\u00e9ntase a Cristo como o \"redentor celestial\", independente e anterior \u00e1 creaci\u00f3n, quen pode liberar as almas das tebras do mundo. A visi\u00f3n de Xes\u00fas na obra p\u00f3dese inferir como doc\u00e9tica. Tom\u00e9 non s\u00f3 e o xemelgo de Xes\u00fas, \u00e9 o seu xemelgo id\u00e9ntico. Como tal, \u00e9 posible que Tom\u00e9 represente o lado humano e terreal de Xes\u00fas, mentres Xes\u00fas \u00e9 enteiramente espiritual no seu ser. As\u00ed, Xes\u00fas dirixe a procura de Tom\u00e9 polo ceo, mentres Tom\u00e9 fai o labor na terra. Por exemplo, cando os ap\u00f3stolos est\u00e1n a sortear os lugares onde ir\u00e1n a evanxelizar, Tom\u00e9 inicialmente refusa ir \u00e1 India. Por\u00e9n, Xes\u00fas aparece en forma humana para vender a Tom\u00e9 como escravo a un mercador que vai \u00e1 India, tras o cal Xes\u00fas desaparece.\nTam\u00e9n na li\u00f1a do pensamento doc\u00e9tico, Xes\u00fas apar\u00e9celle a unha muller recentemente casada e fala contra as relaci\u00f3ns sexuais, mesmo que sexan para procrear. Iso indica que o mundo espiritual \u00e9 m\u00e1is importante que o terreal, e polo tanto, os cristi\u00e1ns non debesen sentir preocupaci\u00f3n por procrear.\nRelaci\u00f3n da obra coa historicidade dos feitos de Tom\u00e9.\nNa obra Tom\u00e9 a mi\u00fado \u00e9 mencionado polo seu nome Xudas (o seu nome completo \u00e9 \"Tom\u00e9 Xudas D\u00eddimo\"). Tanto \"Tom\u00e9\" como \"D\u00eddimo\" significan simplemente \"xemelgo\", e varios estudosos cren que \"xemelgo\" \u00e9 s\u00f3 unha descrici\u00f3n, e non un nome. Os Feitos de Tom\u00e9 relacionan a Tom\u00e9, o ministerio indio do ap\u00f3stolo, con dous reis, un no norte e outro no sur. Segundo unha das lendas dos \"Feitos\", Tom\u00e9 primeiro mostrouse reticente a aceptar esta misi\u00f3n, mais o Se\u00f1or aparec\u00e9selle nunha visi\u00f3n nocturna e d\u00edxolle, \u201cNon temas, Tom\u00e9. Vai \u00e1 India e proclama a Palabra, pois a mi\u00f1a graza estar\u00e1 contigo.\u201d Pero o ap\u00f3stolo continuaba reticente, ent\u00f3n o Se\u00f1or dispuxo circunstancias tan irresistibles que Tom\u00e9 se veu forzado a acompa\u00f1ar a Abbanes, un mercador indio, ata o seu lugar de nacemento no noroeste da India, onde rematou ao servizo do rei indo-parto Gondofares. O ministerio do ap\u00f3stolo deu por resultado moitas conversi\u00f3ns por todo o reino, inclu\u00edndo ao rei e o seu irm\u00e1n.\nSegundo a lenda, Tom\u00e9 era un carpinteiro experto e empreg\u00e1rono en constru\u00edr un pazo para o rei. Por\u00e9n, o ap\u00f3stolo decidiu dar unha lecci\u00f3n ao monarca doando a s\u00faa paga para actos de caridade e as\u00ed atesourar riquezas para a morada celestial. Co\u00f1\u00e9cese pouco sobre crecemento inmediato da igrexa, pero Bar-Daisan (154\u2013223) informa que no seu tempo hab\u00eda tribos cristi\u00e1s no norte da India quen se afirmaban convertidas por Tom\u00e9 e dic\u00edan ter libros e reliquias para probalo. Polo menos cara o ano do establecemento do Segundo Imperio Persa (226), hab\u00eda bispos da Igrexa Oriental no noroeste da India, abranguendo Afganist\u00e1n e Baluchist\u00e1n, con laicos e cl\u00e9rigos ocupados en actividades misioneiras.\nOs Feitos de Tom\u00e9 identifican a s\u00faa segunda misi\u00f3n na India cun reino rexido polo rei Mahadeva, un dos gobernantes dunha dinast\u00eda do s. I no sur da India. E moi significativo que, amais dun pequeno resto da Igrexa Oriental en Kurdist\u00e1n, a \u00fanica outra igrexa que mantivo unha identidade propia \u00e9 a das congregaci\u00f3ns dos \"Mar Thoma\" ou \u201cIgrexa de Tom\u00e9\u201d ao longo da costa de Malabar, no estado de Kerala, no suroeste da India. De acordo coa tradici\u00f3n m\u00e1is antiga desta igrexa, Tom\u00e9 evanxelizou esta \u00e1rea e logo cruzou cara a costa de Coromandel, no sueste da India, onde, despois de levar a cabo unha segunda misi\u00f3n, morreu en Mylapore preto de Madr\u00e1s. Durante todo este per\u00edodo, a igrexa da India estivo baixo a xurisdici\u00f3n de Edesa, que ent\u00f3n estaba baixo o patriarcado mesopot\u00e1mico de Seleucia-Ctesif\u00f3n e despois de Bagdad e Mosul. O historiador Vincent A. Smith di, \u201c\"C\u00f3mpre admitir que unha visita persoal do ap\u00f3stolo Tom\u00e9 ao sur da India foi facilmente factible na crenza tradicional de que chegou pola ruta de Socotra, onde sen d\u00fabida existiu un asentamento cristi\u00e1n.\"\u201d\nA\u00ednda que hab\u00eda un activo comercio entre o Oriente Pr\u00f3ximo e a India v\u00eda Mesopotamia e o Golfo P\u00e9rsico, no s. I, a ruta m\u00e1is directa \u00e1 India era a trav\u00e9s de Alexandr\u00eda e o Mar Vermello, aproveitando os ventos do Monz\u00f3n, que pod\u00eda levar barcos directamente desde e ata a costa de Malabar. A descuberta de grandes amoreamentos de moedas romanas do s. I e os restos de postas de comercio romanas testifican a frecuencia de tal comercio. Amais, pod\u00edanse atopar pr\u00f3speras colonias xud\u00edas nos diversos centros comerciais, que as\u00ed proporcionar\u00edan claras bases para o testemu\u00f1o apost\u00f3lico.\nReunindo as diversas tradici\u00f3ns, p\u00f3dese conclu\u00edr que Tom\u00e9 abandonou o noroeste da India cando houbo ameazas de invasi\u00f3n e viaxou en barco \u00e1 costa de Malabar, posiblemente visitando o sueste de Arabia e Socotra desembarcando no antigo e florecente porto de Muziris nunha illa preto de Cochin (c. AD 51\u201352). Desde al\u00ed dise que predicou o evanxeo por toda a costa de Malabar, a\u00ednda que as varias igrexas que fundou se localizaron principalmente sobre o r\u00edo Periyar e os seus tributarios e ao longo da costa, onde hab\u00eda colonias xud\u00edas. Suponse que predicou a toda clase de xente e tivo uns dezasete mil conversos, inclu\u00edndo membros das catro castas principais. Despois, levant\u00e1ronse cruces nos lugares onde se fundaron as igrexas, e transform\u00e1ronse en centros de peregrinaci\u00f3n. Seguindo a costume apost\u00f3lica, Tom\u00e9 ordenou mestres e l\u00edderes ou anci\u00e1ns, quen ser\u00edan os primeiros ministros da igrexa de Malabar."}
{"id": "326653", "revid": "23204", "url": "https://gl.wikipedia.org/wiki?curid=326653", "title": "Ren\u00e9 Grousset", "text": "Ren\u00e9 Grousset, nado en Aubais (Gard) o 9 de maio de 1885 e finado en Par\u00eds o 9 de decembro de 1952, foi un historiador franc\u00e9s, especialista en civilizaci\u00f3ns orientais. Tam\u00e9n foi, nas escolas do Museo do Louvre, profesor de Linguas orientais, Ciencias pol\u00edticas e Francia de ultramar. Foi conservador do Museo do Louvre desde 1925, conservador adxunto do Museo Guimet (posteriormente conservador en xefe). A partir de 1933 tam\u00e9n foi director do Museo de Cernuschi, e no ano 1946 foi elixido membro da Academia francesa."}
{"id": "326654", "revid": "23204", "url": "https://gl.wikipedia.org/wiki?curid=326654", "title": "Gran Premio de B\u00e9lxica de 1986", "text": " \nO Gran Premio de B\u00e9lxica de 1986 foi unha carreira de F\u00f3rmula 1 disputada no circu\u00edto de Spa-Francorchamps o 25 de maio de 1986. Foi a quinta rolda da tempada de F\u00f3rmula Un de . A carreira foi o 44\u00ba Gran Premio de B\u00e9lxica e o 32\u00aa, que se celebrou en Spa-Francorchamps. A carreira disputouse sobre 43 voltas ao circu\u00edto de 7\u00b40 quil\u00f3metros cunha distancia total de carreira de 301 quil\u00f3metros.\nA carreira foi ga\u00f1ada polo piloto brit\u00e1nico Nigel Mansell pilotando un Williams FW11. Foi a terceira vitoria nun Gran Premio de Mansell logo das s\u00faas d\u00faas vitorias ao final da tempada anterior e a s\u00faa primeira en 1986. Mansell ga\u00f1ou por 19 segundos sobre o piloto brasileiro Ayrton Senna pilotando un Lotus 98T. Terceiro foi piloto sueco Stefan Johansson pilotando un Ferrari F1 / 86.\nCualificaci\u00f3n.\nBrabham presentou s\u00f3 un BT55, o coche da Riccardo Patrese. Elio de Angelis morrera nun accidente nas probas no Circu\u00edto Paul Ricard unha semana antes da carreira. O piloto de Williams - Honda Nelson Piquet logrou a pole ao final da sesi\u00f3n de clasificaci\u00f3n utilizando o coche de reposto do equipo. O motor de Piquet explotou durante a cualificaci\u00f3n o que lle obrigou a usar o muleto. O austr\u00edaco Gerhard Berger logrou sa\u00edr por primeira vez na primeira fila tam\u00e9n foi a primeira vez para o motor BMW de Benetton logo de ser o m\u00e1is r\u00e1pido na cualificaci\u00f3n do venres. O seu tempo o venres foi de 1:54.468 medio segundo m\u00e1is r\u00e1pido que o seu tempo do s\u00e1bado, pero o suficientemente bo para estar na primeira fila. O Campi\u00f3n Mundial Alain Prost foi terceiro no seu McLaren-TAG co Lotus-Renault de Ayrton Senna completando a segunda fila. Nigel Mansell foi o quinto clasificado no seu Williams-Honda con Teo Fabi completando o top 6 no seu Benetton-BMW.\nCarreira.\nPiquet adiantouse na sa\u00edda e lideraba a carreira na forquita La Source, pero detr\u00e1s era un caos. Senna fixo unha boa sa\u00edda desde a segunda fila e cando o coche de Berger trompeou Senna foise polo exterior e volveu con forza na curva a dereita. Ao facelo, encerrou a Berger quen \u00e1 s\u00faa vez apurou a Prost evitando a Senna. Prost, volv\u00eda \u00e1 pista cando o Benetton derrapou, golpeou a barreira interior danando o morro do seu coche quedando o aler\u00f3n dianteiro dereito ca\u00eddo no chan. Logo pasou por encima da roda de Berger lanzando a parte traseira do seu McLaren polo aire. Outros pilotos v\u00edronse obrigados a tomar medidas para esquivalos, o compa\u00f1eiro de equipo de Berger, Fabi tivo que parar para evitar golpear os coches dos seus compa\u00f1eiros, mentres que o compa\u00f1eiro de equipo de Prost Keke Rosberg tivo que facer un xiro completo de 180 graos para evitar os Benetton. Cabe destacar que o \u00fanico coche que se retirou tralo accidente foi o Lola - Ford de Patrick Tambay, que intentou pasar polo interior do coche parado de Fabi, pero golpeou a parte traseira dereita coa s\u00faa roda dianteira esquerda e danou a suspensi\u00f3n dianteira esquerda. Malia todo Senna sa\u00edu ileso en segundo lugar seguido de Mansell e os dous Ferraris de Stefan Johansson e Michele Alboreto.\nTanto Berger como Prost entraron en boxes ao final da 1\u00aa volta, Berger fixo unha longa parada para facer reparaci\u00f3ns e Prost para cambiar o morro, asombrosamente a s\u00faa suspensi\u00f3n traseira sobreviviu intacta malia o seu voo na primeira curva. Mansell pasou a Senna na 2\u00aa volta e foi \u00e1 caza do seu compa\u00f1eiro de equipo. Piquet liderou ata sufrir un fallo do turbo na volta 16 deixando a Mansell diante de Senna. Prost marchaba s\u00f3 uns poucos centos de metros por diante do l\u00edder de Williams. No seu cami\u00f1o a ser o \u00faltimo coche na volta do l\u00edder e terminando en sexto lugar, estableceu unha nova marca de volta de 1:59.282 na volta 31.\nNigel Mansell logrou a s\u00faa primeira vitoria de e a terceira vitoria da s\u00faa carreira. Senna, a causa do accidente da primeira curva terminou 20 segundos por detr\u00e1s, en segundo lugar con Stefan Johansson terceiro logo de pasar ao l\u00edder do equipo Alboreto s\u00f3 a d\u00faas voltas da meta. Jacques Laffite terminou quinto no seu Ligier - Renault con Prost ga\u00f1ando un punto vital no Campionato Mundial ao terminar sexto. O piloto su\u00edzo Marc Surer terminou noveno no seu Arrows A8. Ser\u00eda a \u00faltima carreira nun Gran Premio de Surer, que resultou seriamente ferido probando un Ford RS200 de rally unha semana despois.\nL\u00edderes por volta.\nNelson Piquet 16 (1-16), Ayrton Senna 5 (17-21), Stefan Johansson 2 (22-23), Nigel Mansell 20 (24-43)\nV\u00e9xase tam\u00e9n.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de \""}
{"id": "326655", "revid": "5863", "url": "https://gl.wikipedia.org/wiki?curid=326655", "title": "Akiyuki Nosaka", "text": ", nado en Kamakura o 10 de outubro de 1930, e finado en Toquio o 9 de decembro de 2015, foi un novelista e cantante xapon\u00e9s, membro da C\u00e1mara dos Conselleiros do Xap\u00f3n. Escribiu baixo o alcume de Yukio Aki e cantou empregando o nome Claude Nosaka.\nTraxectoria.\nA s\u00faa primeira novela, \"Erogotoshi-tachi\", foi publicada en 1963, e f\u00edxoo famoso dentro do seu pa\u00eds, pero non foi at\u00e9 \"Hotaru no haka\" (1967), que comezou a despuntar a nivel internacional. Desta novela f\u00edxose unha versi\u00f3n cinematogr\u00e1fica animada dirixida por Isao Takahata, que \u00e1 s\u00faa vez est\u00e1 inspirada en feitos autobiogr\u00e1ficos. Esta e outra novela, \"Hijiki America\", val\u00e9ronlle o premio Naoki na s\u00faa terra natal.\nEn 1983, entrou na C\u00e1mara de Conselleiros do Xap\u00f3n. En 2003, sufriu un accidente cerebrovascular, que o afectou at\u00e9 o seu pasamento no 2015."}
{"id": "326663", "revid": "98629", "url": "https://gl.wikipedia.org/wiki?curid=326663", "title": "Ranma \u00bd", "text": " \u00e9 unha serie de manga xaponesa escrita e ilustrada por Rumiko Takahashi. Foi publicada por \"Weekly Sh\u014dnen Sunday\" dende setembro de 1987 at\u00e9 marzo de 1996, cos cap\u00edtulos reunidos en 38 volumes \"tank\u014dbon\" por Shogakukan. A historia xira arredor dun rapaz chamado Ranma Saotome que se adestrou nas artes marciais dende que era un cativo. Por mor dun accidente durante unha xornada de adestramentoo, quedou maldicido en converterse en rapaza cada vez que sexa mollado con auga fr\u00eda, e en volver a ser rapaz cando se molla con auga quente. A trama principal \u00e9 a busca de Ranma por desfacerse da maldici\u00f3n, atopando no seu cami\u00f1o amigos, inimigos e amores.\n\"Ranma \u00bd\" ten unha f\u00f3rmula baseada na comedia e nun personaxe de sexo cambiante, que acot\u00edo se transforma en rapaza para conseguir os seus obxectivos. A serie ten outros personaxes, cuxas intricadas relaci\u00f3ns entre eles, as s\u00faas infrecuentes caracter\u00edsticas e as s\u00faas personalidades exc\u00e9ntricas conducen a historia da serie.\nO manga foi adaptado en d\u00faas series de anime creadas por Studio Deen: \"Ranma \u00bd\" e , sendo \u00e1mbalas d\u00faas emitidas por Fuji Television dende 1989 a 1992. Ademais, cre\u00e1ronse 12 OVAs e tres filmes. No 2011, produciuse unha serie de acci\u00f3n en vivo emitida por Nippon Television. O manga de \"Ranma \u00bd\" vendeu m\u00e1is de 53 mill\u00f3ns de copias no Xap\u00f3n."}
{"id": "326665", "revid": "89787", "url": "https://gl.wikipedia.org/wiki?curid=326665", "title": "Caxade (grupo)", "text": "Caxade \u00e9 proxecto musical de indie-folk do m\u00fasico galego Alonso Caxade que comezou no ano 2012. Os seus traballos est\u00e1n editados no selo cooperativo Discos da m\u00e1quina.\nNaceu como un proxecto audiovisual a trav\u00e9s da publicaci\u00f3n das videocreaci\u00f3ns \"Dan\u00e7a dos Moscas\", \u201cGente Pota\u201d e \u201cSr. Xorda\u201d con Javier Antelo Seoane, Iria Pinheiro e Tania Ameneiro. En 2013 publicou \"A dan\u00e7a das moscas\" con Manu Paino (trompeta e carill\u00f3n), Manu Espinho (bombardino), Xos\u00e9 Tunhas (bater\u00eda) e o propio Alonso Caxade (voz e acorde\u00f3n).\nFoi nomeado aos Premios Mestre Mateo, foi considerado Mellor Artista 2013 nos XIII Premios Opini\u00f3n e ga\u00f1ou o Certame M\u00fasica Xove.\nEn decembro de 2014 Caxade presentou o seu novo proxecto coa Banda de M\u00fasica da Bandeira no Culturgal, no Pazo da Cultura de Pontevedra, interpretando o seu disco \"A Dan\u00e7a dos Moscas\" cunha orquestraci\u00f3n de Manu Paino. Un ano despois, en decembro de 2015, tam\u00e9n no Culturgal presentan o CD-DVD \"A Dan\u00e7a dos Moscas Ao Vivo\" gravado coa Banda de M\u00fasica da Bandeira.\nTam\u00e9n en decembro de 2015 participou no festival Suns Europe en Udine representando a Galiza coa canci\u00f3n \"Gente Pota\". En 2016 recibiu o Premio Mart\u00edn C\u00f3dax da M\u00fasica na categor\u00eda de folk, mentres que en 2019 recibiu o Premio Mar\u00eda Casares \u00e1 mellor m\u00fasica orixinal por \"Casa O' Rei\", de Ibuprofeno Teatro."}
{"id": "326666", "revid": "1822", "url": "https://gl.wikipedia.org/wiki?curid=326666", "title": "Independencia de M\u00e9xico", "text": "A Independencia de M\u00e9xico foi a consecuencia dun proceso pol\u00edtico e social resolto pola v\u00eda das armas, que puxo fin ao dominio espa\u00f1ol nos territorios de Nova Espa\u00f1a. A guerra pola independencia mexicana tivo o seu antecedente na invasi\u00f3n de Francia a Espa\u00f1a en 1808 e estendeuse desde o \"Grito de Dolores\", o 16 de setembro de 1810, at\u00e9 a entrada do Ex\u00e9rcito Trigarante \u00e1 Cidade de M\u00e9xico, o 27 de setembro de 1821.\nO movemento independentista mexicano ten como marco a Ilustraci\u00f3n e as revoluci\u00f3ns liberais da \u00faltima parte do s\u00e9culo XVIII. Por esa \u00e9poca a elite ilustrada comezaba a reflexionar acerca das relaci\u00f3ns de Espa\u00f1a coas s\u00faas colonias. Os cambios na estrutura social e pol\u00edtica derivados das , aos que se sumou unha profunda crise econ\u00f3mica en Nova Espa\u00f1a, tam\u00e9n xeraron un malestar entre alg\u00fans segmentos da poboaci\u00f3n.\nA ocupaci\u00f3n francesa da metr\u00f3pole en 1808 desencadeou en Nova Espa\u00f1a unha crise pol\u00edtica que desembocou no movemento armado. Nese ano, o rei Carlos IV e Fernando VII abdicaron sucesivamente en favor de Napole\u00f3n Bonaparte, que deixou a coroa de Espa\u00f1a ao seu irm\u00e1n Xos\u00e9 Bonaparte. Como resposta, o concello de M\u00e9xico \u2014con apoio do vicerrei Jos\u00e9 de Iturrigaray reclamou a soberan\u00eda en ausencia do rei lex\u00edtimo; a reacci\u00f3n conduciu a un golpe de estado contra o vicerrei e levou ao c\u00e1rcere aos xefes do movemento.\nA pesar da derrota dos crioulos na Cidade de M\u00e9xico en 1808, noutras cidades de Nova Espa\u00f1a reun\u00edronse pequenos grupos de conxurados que pretenderon seguir os pasos do concello de M\u00e9xico. Tal foi o caso da conxura de Valladolid, descuberta en 1809 e cuxos participantes foron postos en prisi\u00f3n. En 1810, os conspiradores de Quer\u00e9taro estiveron a piques de correr a mesma sorte pero, ao verse descubertos, optaron por tomar as armas o 16 de setembro en compa\u00f1\u00eda dos habitantes ind\u00edxenas e campesi\u00f1os do pobo de Dores (Guanajuato), convocados polo cura Miguel Hidalgo y Costilla.\nA partir de 1810, o movemento independentista pasou por varias etapas, pois os sucesivos l\u00edderes foron postos en prisi\u00f3n ou executados polas forzas leais a Espa\u00f1a. Ao principio reivindic\u00e1base a soberan\u00eda de Fernando VII sobre Espa\u00f1a e as s\u00faas colonias, pero os l\u00edderes asumiron despois posturas m\u00e1is radicais, inclu\u00edndo cuesti\u00f3ns de orde social como a abolici\u00f3n da escravitude. Jos\u00e9 Mar\u00eda Morelos y Pav\u00f3n convocou \u00e1s provincias independentistas a conformar o Congreso de An\u00e1huac, que dotou ao movemento insurxente dun marco legal propio. Trala derrota de Morelos, o movemento reduciuse a unha guerra de guerrillas. Cara a 1820, s\u00f3 quedaban alg\u00fans n\u00facleos rebeldes, sobre todo na serra Madre do Sur e en Veracruz.\nA rehabilitaci\u00f3n da Constituci\u00f3n de C\u00e1diz en 1820 alentou o cambio de postura das elites novohispanas, que ata a\u00ed apoiaran o dominio espa\u00f1ol. Ao ver afectados os seus intereses, os crioulos mon\u00e1rquicos decidiron apoiar a independencia de Nova Espa\u00f1a, para o que buscaron aliarse coa resistencia insurgente. Agust\u00edn de Iturbide dirixiu o brazo militar dos conspiradores, e a principios de 1821 puido atoparse con Vicente Guerreiro. Ambos proclamaron o Plan de Iguala, que convocou \u00e1 uni\u00f3n de todas as facci\u00f3ns insurxentes e contou co apoio da aristocracia e o clero de Nova Espa\u00f1a. Finalmente, a independencia de M\u00e9xico consumouse o 27 de setembro de 1821.\nTras isto, Nova Espa\u00f1a converteuse no Imperio Mexicano, unha ef\u00e9mera monarqu\u00eda cat\u00f3lica que deu paso a unha rep\u00fablica federal en 1823, entre conflitos internos e a separaci\u00f3n de Am\u00e9rica Central.\nLogo dalg\u00fans intentos de reconquista, inclu\u00edndo a expedici\u00f3n de Isidro Barradas en 1829, Espa\u00f1a reco\u00f1eceu a independencia de M\u00e9xico en 1836, tralo falecemento do monarca Fernando VII."}
{"id": "326667", "revid": "5863", "url": "https://gl.wikipedia.org/wiki?curid=326667", "title": "Jos\u00e9 Puig y Cadafalch", "text": ""}
{"id": "326668", "revid": "51066", "url": "https://gl.wikipedia.org/wiki?curid=326668", "title": "Miguel Hidalgo y Costilla", "text": ""}
{"id": "326669", "revid": "51066", "url": "https://gl.wikipedia.org/wiki?curid=326669", "title": "Guerra de Independencia de M\u00e9xico", "text": ""}
{"id": "326670", "revid": "23204", "url": "https://gl.wikipedia.org/wiki?curid=326670", "title": "Rosa Maria Sard\u00e0", "text": "Rosa Maria Sard\u00e0 T\u00e0maro, nada en Barcelona o 30 de xullo de 1941 e finada en Barcelona o 11 de xu\u00f1o de 2020, foi unha actriz, humorista, presentadora e directora teatral catal\u00e1. Comezou como actriz c\u00f3mica, rexistro que nos \u00faltimos anos combinou co de int\u00e9rprete dram\u00e1tica en castel\u00e1n e en catal\u00e1n.\nTraxectoria.\nRosa Maria pertence a unha familia de persoas do espect\u00e1culo: estivo casada co tam\u00e9n actor Josep Maria Mainat, membro do tr\u00edo c\u00f3mico La Trinca, e \u00e9 irm\u00e1 m\u00e1is vella do xornalista Xavier Sard\u00e0. Ten tres irm\u00e1ns m\u00e1is novos, un deles, faleceu por causa da sida nos anos 1980. Ten un fillo actor, Pol Mainat, co que coincidiu en \"Abuela de verano\".\nDe formaci\u00f3n autodidacta, empezou a facer teatro de afeccionados no barrio de Horta. En 1962 pasou ao teatro profesional, \u00e1 compa\u00f1\u00eda de Dora Santacreu e Carlos Lucena, coa obra \"Cena de matrimonios\", de Alfonso Paso e, desta mesma compa\u00f1\u00eda, pasou \u00e1 de Alejandro Ulloa e, posteriormente, tam\u00e9n \u00e1 de Pau Garsaball, coa obra \"En Baldiri de la Costa\".\nCon posterioridad, deu o salto no campo televisivo (en 1975, protagoniza \"Una vella, coneguda olor\", baseada na obra de Josep Maria Benet, e 1979 presenta o programa \"Festa amb Rosa Maria Sard\u00e0\") e o cinematogr\u00e1fico (con \"El vicario de Olot\", de Ventura Pons).\nSalientou no cinema nos \u00faltimos anos da d\u00e9cada de 1980, \u00e9poca na que participou en filmes como \"Moros y cristianos\" (1987), de Luis Garc\u00eda Berlanga, e en programas para televisi\u00f3n en Espa\u00f1a como \"Ol\u00e9 tus v\u00eddeos\" e \"Ah\u00ed te quiero ver\", onde ademais de presentar, elaborou e supervisou os gui\u00f3ns e dirixiu e interpretou os diferentes \"sketchs\", e fixo o seu debut como directora de teatro con \"Ai carai!\" (1989), comedia do dramaturgo Josep Maria Benet.\nNa d\u00e9cada de 1990 traballou con Fernando Colomo en \"El efecto mariposa\", con Ventura Pons en \"Car\u00e9cies\" e \"Amic/Amat\", con Francesc Betriu en \"La duquesa roja\" e con Fernando Trueba en \"La ni\u00f1a de tus ojos\", sendo candidata ao Premio Goya \u00e1 mellor interpretaci\u00f3n feminina secundaria, premio que ga\u00f1ar\u00eda d\u00faas veces por \"\u00bfPor qu\u00e9 lo llaman amor cuando quieren decir sexo?\", de Manuel G\u00f3mez Pereira, e \"Sin verg\u00fcenza\", de Joaqu\u00edn Oristrell.\nAdemais, ten sido mestra de cerimonias dos Premios Goya en tres ocasi\u00f3ns, en 1993, 1998 e 2001 e reapareceu como presentadora ao final da Gala de 2009 e 2010.\nNos \u00faltimos anos a s\u00faa carreira ten estado m\u00e1is ligada ao teatro, onde salientan varios papeis como o da doutora Vivan Bearing en \"Wit\" (2004), de Margaret Edson e n\"'A casa de Bernarda Alba\" (2009), de Federico Garc\u00eda Lorca, interpretando o papel de Poncia xunto a N\u00faria Espert.\nCon todo, seguiu participando en filmes tan reco\u00f1ecidos como \"Todo sobre mi madre\" (1999) de Pedro Almod\u00f3var, \"Te doy mis ojos\" (2003) de Ic\u00edar Bolla\u00edn e \"Ocho apellidos catalanes\" (2015) de Emilio Mart\u00ednez-L\u00e1zaro."}
{"id": "326671", "revid": "18868", "url": "https://gl.wikipedia.org/wiki?curid=326671", "title": "Xavier Sard\u00e0", "text": ""}
{"id": "326672", "revid": "98629", "url": "https://gl.wikipedia.org/wiki?curid=326672", "title": "BMW na F\u00f3rmula 1", "text": "BMW participou na F\u00f3rmula Un de diferentes maneiras desde a inauguraci\u00f3n do Campionato do Mundo de Pilotos en . A compa\u00f1\u00eda participou en carreiras ocasionais nos anos 1950 e 1960 (a mi\u00fado baixo os regulamentos da F\u00f3rmula D\u00faas), antes da construci\u00f3n do BMW M12 / 13 catro en li\u00f1a turboalimentado na d\u00e9cada de 1980. Este motor foi o resultado dun acordo entre BMW e Brabham, do que resultou os chasis do equipo impulsados por motores BMW de ata , un per\u00edodo no que Nelson Piquet ga\u00f1ou o campionato de pilotando un Brabham BT52-BMW. BMW tam\u00e9n forneceu o motor M12/13 a unha serie de clientes como os equipos ATS, Arrows, Benetton e Ligier durante este per\u00edodo, con diversos graos de \u00e9xito. En , Brabham retirouse temporalmente do deporte e BMW retirou o seu apoio oficial aos motores, que a\u00ednda foron utilizados polo equipo Arrows baixo o nome de Megatron. Os motores turbo foron prohibidos polo regulamento t\u00e9cnico da F\u00f3rmula Un para a tempada , facendo que o M12/13 quedara obsoleto.\nBMW decidiu regresar \u00e1 F\u00f3rmula Un a finais de 1990 mediante a firma dun contrato exclusivo co equipo Williams, que necesitaba un novo fornecedor de motores a longo prazo logo da retirada de Renault en . O programa resultou na creaci\u00f3n dun novo motor V10, que fixo o seu debut no Williams FW22 en . O ano seguinte pasou de quedar nos postos medios a disputar vitorias, pero o desexado campionato mant\u00edvose esquivo debido \u00e1 dominancia de Michael Schumacher e Ferrari na primeira metade da d\u00e9cada de 2000. Para , a relaci\u00f3n entre BMW e Williams deterior\u00e1rase, e BMW optou por separarse e comprar o equipo Sauber.\nO proxecto BMW Sauber durou desde ata , e deu lugar a un aumento substancial da competitividade para o ex equipo privado su\u00edzo. Dous podios no primeiro ano foron seguidos por un terceiro posto no Campionato de Construtores en (que se converteu no segundo posto cando McLaren foi descualificado). En Robert Kubica ga\u00f1ou a \u00fanica carreira do equipo, o Gran Premio do Canad\u00e1 de 2008, e liderou o campionato de pilotos por un punto, pero o equipo optou por centrarse no desenvolvemento do seu coche de e descendeu de novo na clasificaci\u00f3n ao final da tempada. A tempada 2009 foi unha gran decepci\u00f3n, o chasis F1.09 resultou pouco competitivo. Combinado coa recesi\u00f3n econ\u00f3mica mundial e a frustraci\u00f3n da compa\u00f1\u00eda polas limitaci\u00f3ns das normas t\u00e9cnicas para o desenvolvemento de tecnolox\u00eda relevante para os coches de estrada, BMW decidiu retirarse do deporte, e vendeu o equipo de novo ao seu fundador, Peter Sauber.\nAs participaci\u00f3ns nos anos 1950 e 1960.\nNos primeiros anos da posguerra no Campionato do Mundo de Pilotos participaron coches de carreiras de BMW privados, en base ao chasis anterior \u00e1 guerra do BMW 328, participaron nos Gran Premio de Alema\u00f1a de 1952 e 1953. Coches derivados de BMW tam\u00e9n correron para os equipos de Alex von Falkenhausen Motorenbau (AFM) e Veritas en carreiras ocasionais de a . As participaci\u00f3ns produc\u00edronse durante este per\u00edodo debido a que o campionato disput\u00e1base baixo a normativa da F\u00f3rmula 2, permitindo participar aos coches de BMW. Entre os 328S modificados hab\u00eda un impulsado por un motor na parte traseira do coche (co\u00f1ecido como o \"Heck\", o termo automotriz alem\u00e1 para a \"cu\" ou \"traseiro\"), unha caracter\u00edstica de dese\u00f1o que se converteu en est\u00e1ndar na F\u00f3rmula Un a principios do 1960 despois do \u00e9xito do equipo Cooper.\nNa d\u00e9cada de 1960, o Gran Premio de Alema\u00f1a de F\u00f3rmula Un disputouse simultaneamente coa carreira de F\u00f3rmula D\u00faas no mesmo circu\u00edto, permitindo participar aos coches BMW de F2. En 1967, BMW participou con Hubert Hahne cun chasis Lola de F2 propulsado por un motor BMW agrandado o que significaba era conforme coas regulaci\u00f3ns de f\u00f3rmula Un, mentres que David Hobbs participou con outro Lola co est\u00e1ndar m\u00e1is pequeno do motor BMW. Para a carreira de 1968, Hahne regresou coa combinaci\u00f3n do ano anterior e terminou d\u00e9cimo, o mellor resultado de BMW ata ese momento na s\u00faa historia na F\u00f3rmula Un. BMW participou con tres chasis 269 de F2 na carreira de 1969, co tr\u00edo de Hahne, Gerhard Mitter e Dieter Quester, pero Mitter resultou fatalmente ferido nun accidente na pr\u00e1ctica e o resto do equipo retirouse da carreira.\nFornecedor de motores.\nBrabham, ATS, Arrows, Benetton e Ligier (1982-1988).\nTralo inicio en do proxecto de Renault dun motor turboalimentado e o seu \u00e9xito a partir de ent\u00f3n, BMW decidiu desenvolver o seu propio motor turbo, un programa que anunciou aos medios de comunicaci\u00f3n en abril de 1980. O motor base\u00e1base na unidade M10, un catro cilindros, de 1\u00b45 litros, motor normalmente aspirado que orixinalmente dese\u00f1arase a finais de 1950. O seu derivado de carreiras, o M12 tam\u00e9n se utilizou nas carreiras ao longo do per\u00edodo de intervenci\u00f3n, ga\u00f1ando carreiras en F\u00f3rmula D\u00faas e outras categor\u00edas. En e , BMW ofreceu unha frota de coches M1 para a F\u00f3rmula Un e outros pilotos profesionais nas carreiras do Campionato Procar BMW M1, as roldas dos cales lev\u00e1ronse a cabo durante os fins de semana de carreiras de Gran Premio, fortalecendo as\u00ed os lazos da Marca co deporte. Ao mesmo tempo, Jochen Neerpasch supervisou o desenvolvemento por Paul Rosche dun prototipo dun motor turbo de 1\u00b44 litros, que pronto se converteu nun 600 CV a unha presi\u00f3n de 2\u00b48 bar. Estaba equipado cun \u00fanico turbocompresor K\u00fchnle, Kopp e Kausch (KKK) e Bosch electr\u00f3nica, inclu\u00edndo a inxecci\u00f3n de combustible. Este motor foi a base do dese\u00f1o do M12 / 13, a unidade de carreiras que BMW forneceu en \u00faltima instancia a cinco equipos desde 1982 a 1988.\nAs discusi\u00f3ns iniciais lev\u00e1ronse a cabo co dobre campi\u00f3n do mundo Niki Lauda e McLaren no obxecto dunha campa\u00f1a de 1980, pero a xunta de BMW rexeitou a petici\u00f3n de Neerpasch para o programa. Neerpasch logo deixou o seu cargo para unirse \u00e1 marca francesa Talbot, que tam\u00e9n planeaba entrar na F\u00f3rmula Un, neste caso co equipo Ligier. Neerpasch arranxara a venda do motor M12/13 a Rosche a Talbot, pero Rosche e sucesor de Neerpasch, Dieter Stappert, protestou con \u00e9xito ao seu consello de que tal empresa merec\u00eda o compromiso cun equipo oficial, sobre todo polo feito de que o M12/13 era derivado dun motor de coche de estrada de produci\u00f3n, o que significaba que o \u00e9xito potencial poder\u00eda ser moi valioso para BMW desde o punto de vista de mercadotecnia e vendas. Xa que logo, BMW negociou o fornecemento exclusivo dos motores M12/13 ao equipo Brabham.\nAs probas do M12/13 inici\u00e1ronse a finais de 1980 sobre un chasis Brabham BT49 adaptado para aceptar o motor. O dese\u00f1ador do equipo, Gordon Murray, dese\u00f1ou un coche novo, o BT50 para o motor, pero non foi terminado ata ben entrada a tempada . O BT50 contou cunha distancia entre eixes m\u00e1is longa e unha pila de combustible m\u00e1is grande que o BT49 para dar cabida \u00e1s esixencias do m\u00e1is potente motor turbo, e tam\u00e9n foi un dos primeiros coches de F\u00f3rmula Un en ofrecer telemetr\u00eda a bordo, como medio de control do motor de inxecci\u00f3n de combustible. O primeiro piloto do equipo, Nelson Piquet, probou o BT50 durante toda a tempada de 1981, pero o coche era cronicamente pouco fiable ata que Bosch introduciu un sistema de xesti\u00f3n electr\u00f3nico dixital a finais de ano, o que inmediatamente mellorou a situaci\u00f3n. O BT50 fixo unha \u00fanica aparici\u00f3n a fin de semana do Gran Premio do Reino Unido de 1981, onde Piquet estableceu un tempo de clasificaci\u00f3n 0\u00b47 segundos m\u00e1is lento ca o BT49 con motor Cosworth DFV. O BT50 era dif\u00edcil de manexar, pero rexistrou 309\u00a0km/h no control de velocidade, uns 24\u00a0km/h m\u00e1is r\u00e1pido que o BT49. Mentres tanto, Brabham ga\u00f1ou o campionato de pilotos con Piquet, que pilotou o BT49 durante toda a tempada.\nBrabham comezou a tempada de F\u00f3rmula Un de con dous chasis BT50 con motor BMW no Gran Premio de Sur\u00e1frica, onde Piquet e Patrese cualificaron segundo e cuarto respectivamente, pero retir\u00e1ronse cedo na carreira. O director do equipo Bernie Ecclestone foi presionado polo patrocinador do equipo, Parmalat, para defender o campionato de Piquet, e optou por correr co chasis BT49 con motor Cosworth no Gran Premio do Brasil, que Piquet ga\u00f1ou, pero m\u00e1is tarde foi descualificado por eludir o l\u00edmite m\u00ednimo de peso ao correr con \"freos refrixerados por auga\". Ambos pilotos tam\u00e9n correron co BT49 no Gran Premio de Long Beach, e o equipo boicoteou o Gran Premio de San Marino como parte da guerra FISA-FOCA. Para a seguinte carreira, o Gran Premio de B\u00e9lxica, Piquet e Patrese volveron a correr co BT50, pero Piquet terminou tres voltas detr\u00e1s do ga\u00f1ador e Patrese retirouse. Como a relaci\u00f3n entre Brabham, BMW e Parmalat volveuse tensa, Ecclestone viuse obrigado a ceder, Piquet continuou o desenvolvemento do BT50 mentres que Patrese correu co chasis Cosworth. No Gran Premio de M\u00f3naco, Patrese ga\u00f1ou, mentres que Piquet foi m\u00e1is de dous segundos m\u00e1is lento na cualificaci\u00f3n e retirouse da carreira. O punto m\u00e1is baixo da participaci\u00f3n de BMW na F\u00f3rmula Un ata o momento chegou no Gran Premio de Detroit, onde os problemas de fiabilidade do motor impediron a cualificaci\u00f3n de Piquet.\nA fortuna de BMW mellorou de repente, na seguinte carreira en Canad\u00e1, onde as condici\u00f3ns de fr\u00edo eran adecuadas para os motores turbo e permitiu a Piquet quedar por diante de Patrese (a\u00ednda no BT49), e lograr a primeira vitoria de BMW na F\u00f3rmula Un. Para o resto da tempada, os dous pilotos correron co BT50, e utilizaron a estratexia radical de Murray dunha parada planificada para encher a metade da carreira e correr na parte dianteira da pista en numerosas ocasi\u00f3ns. O coche segu\u00eda sendo pouco fiable, e s\u00f3 permitiu que Piquet e Patrese acabasen en catro ocasi\u00f3ns antes do final da tempada. A competitividade do motor BMW quedou demostrada polo feito de que Piquet retirouse da cabeza dos Grandes premios do Reino Unido, Francia e Alema\u00f1a, mentres que Patrese tam\u00e9n retirouse cando lideraba no Gran Premio de Austria. Patrese tam\u00e9n logrou a primeira volta r\u00e1pida de BMW no Gran Premio de Francia, mentres que Piquet acadou a \u00fanica pole position da marca na carreira austr\u00edaca.\nEn , a mellora da fiabilidade do motor BMW no novo BT52 permitiu a Piquet ga\u00f1ar o campionato de pilotos, superando a Alain Prost (Renault) nos puntos na t\u00e1boa de posici\u00f3ns. Brabham tam\u00e9n terminou terceiro no Campionato de Construtores, a\u00ednda que a falta de consistencia no segundo coche de Patrese impediu que o equipo loitara por este t\u00edtulo. Piquet ga\u00f1ou tres carreiras e Patrese ga\u00f1ou a \u00faltima da tempada. BMW tam\u00e9n comezou a fornecer os seus motores ao equipo alem\u00e1n ATS esta tempada, pero o \u00fanico piloto Manfred Winkelhock non puido sumar ning\u00fan punto.\nEn , BMW ampliou a tres equipos o fornecemento do M12/13 co equipo Arrows. O chasis A7 do equipo non estaba listo a principios da tempada, e os pilotos Marc Surer e Thierry Boutsen pilotaron A6 con motor Cosworth en dez de 32 participaci\u00f3ns, pero anotaron tres puntos cos motores BMW, xa avanzada a tempada. ATS fallou outra vez e non logrou puntuar, nin con Winkelhock nin con Gerhard Berger, e retirouse do deporte ao final da tempada. Na parte dianteira da pista, Piquet non puido defender o seu t\u00edtulo, dominado polos dous pilotos de McLaren, Niki Lauda e Prost. Piquet logrou nove poles durante a tempada, pero retirouse do mesmo n\u00famero de carreiras, e os McLaren eran xeralmente m\u00e1is r\u00e1pidos en condici\u00f3ns de carreira, a\u00ednda que Piquet ga\u00f1ou os Grandes Premios de Canad\u00e1 e Detroit. O segundo Brabham fallou na maior\u00eda de carreiras, Teo Fabi, s\u00f3 rematou catro carreiras, tratou de competir nunha tempada completa de IndyCars, pero compromet\u00e9rase a tempo completo na F1 a trav\u00e9s do ano. Debido aos seus compromisos estadounidenses perdeu tres carreiras, nas que foi substitu\u00eddo polo seu irm\u00e1n, Corrado. Winkelhock tam\u00e9n correu para o equipo na \u00faltima carreira da tempada logo de pai do Fabis 'morreu pouco antes do evento.\nEn , Brabham cambiou a pneum\u00e1ticos Pirelli, que anteriormente non foran moi competitivos fronte a outros fornecedores Goodyear e Michelin, esperando que a empresa italiana proporcionara pneum\u00e1ticos a medida que se adaptara ao novo chasis BT54. Isto resultou ser un erro, Piquet s\u00f3 ga\u00f1ou unha carreira o Gran Premio de Francia e o equipo caeu do cuarto ao quinto lugar no Campionato de Construtores. O equipo volveu ter un primeiro piloto claro, e o segundo asento de novo compartido, esta vez entre Fran\u00e7ois Hesnault e Surer. Arrows, en cambio, mellorou moito, anotando 17 puntos con Berger e Boutsen, inclu\u00edndo un podio deste \u00faltimo no Gran Premio de San Marino.\nPara a tempada , Murray dese\u00f1ou o radical chasis BT55 de perfil baixo, cuxo obxectivo era reducir significativamente a fricci\u00f3n do coche e baixar o seu centro de gravidade. BMW produciu o motor M12/13/1, que se inclinaba cara aos lados para encaixar no reducido espazo asignado ao motor. Malia as s\u00faas vantaxes te\u00f3ricas, o BT55 demostrou non ser competitivo, ti\u00f1a mala tracci\u00f3n e numerosas fallas mec\u00e1nicas causadas por problemas de varrido de aceite no motor inclinado. Por outra banda, o equipo sufriu a morte de Elio de Angelis nun accidente da proba logo de catro carreiras; o seu substituto foi Derek Warwick e o retornado Patrese anotou dous puntos durante toda a tempada. O equipo Arrows tam\u00e9n perdeu posici\u00f3n, anotando s\u00f3 un punto con Boutsen, Surer e Christian Danner, tam\u00e9n perdeu os servizos a metade de tempada de Surer cando o piloto su\u00edzo resultou gravemente ferido nun accidente de rally. O mellor socio de BMW en 1986 foi co novo equipo Benetton, que anotou 19 puntos, ga\u00f1ou o Gran Premio de M\u00e9xico e logrou d\u00faas poles con Berger e Teo Fabi. Arrows e Benetton continuaron utilizando a versi\u00f3n orixinal \"vertical\" do motor M12/13.\nBMW reduciu o seu compromiso a Brabham en ; o equipo produciu o m\u00e1is conservador chasis BT56 e anotou dez puntos con Patrese, Andrea de Cesaris e Stefano Modena. Ao final do ano, o equipo de Bernie Ecclestone, quen cada vez m\u00e1is estaba involucrado na xesti\u00f3n da parte comercial do deporte, decidiu non competir ao ano seguinte, finalizando a aventura de BMW como fornecedor de motores turbo. O equipo Arrows, con todo, a\u00ednda estaba disposto a utilizar a versi\u00f3n vertical do M12/13, e dispuxo que o seu patrocinador, USF&amp;G, comprara as acci\u00f3ns restantes. Os motores foron rebautizados como \"Megatrons\", e utiliz\u00e1ronse para alimentar os coches Arrows en 1987 e , e ao equipo Ligier s\u00f3 en 1987. Arrows terminou quinto no Campionato de Construtores na segunda destas d\u00faas tempadas, un resultado que se sit\u00faa como o mellor nos 25 anos de historia do equipo.\nPara , os regulamentos t\u00e9cnicos cambi\u00e1ronse para prohibir os motores turbo, deixando obsoleto o motor M12/13. Durante o seu tempo na F1, o motor ga\u00f1ara o Campionato de Pilotos de 1983 e nove Grandes Premios. Ademais, tam\u00e9n logrou 14 poles e 13 voltas r\u00e1pidas.\nWilliams (2000-2005).\nLogo dunha ausencia de dez anos da F\u00f3rmula Un, BMW comezou a avaliar o retorno ao deporte a finais da d\u00e9cada de 1990. En , a marca asinou un contrato de fornecemento de motores co equipo Williams. Williams ga\u00f1ara os campionatos de pilotos e construtores de , , e 'Campionato, e o de Construtores en , nunha exitosa asociaci\u00f3n con Renault, pero a empresa francesa retirouse do deporte a finais da tempada de , o dono do equipo, Frank Williams e o Director T\u00e9cnico Patrick Head necesitaban un novo fornecedor de motores para seguir sendo competitivos. BMW pasou 18 meses constru\u00edndo e probando un motor de tres litros V10 normalmente aspirado para cumprir cos regulamentos t\u00e9cnicos que cambiaran significativamente desde a d\u00e9cada de 1980, o equipo utilizou vellos motores Renault remodelados como o primeiro Mecachrome e despois o Supertec.\nO motor do BMW E41 estaba listo para competir na tempada de F\u00f3rmula Un de , instalado no FW22 e pilotado por Ralf Schumacher e Jenson Button. Schumacher logrou un podio na primeira carreira do motor, e sumou dous m\u00e1is durante o transcurso da tempada. Unha serie de finais dentro dos puntos significaron que Williams terminara terceiro no Campionato de Construtores, a certa distancia detr\u00e1s dos equipos dominantes Ferrari e McLaren, pero por diante de fabricantes de motores con experiencia m\u00e1is recente.\nDespois do relativamente conservador E41, BMW dese\u00f1ou o motor P80 m\u00e1is agresivo para , un n\u00famero de tipo b\u00e1sico que se mantivo durante o resto da participaci\u00f3n da compa\u00f1\u00eda na F\u00f3rmula Un. O motor probouse de inmediato e ti\u00f1a unha mellora significativa de potencia, pilotado por Schumacher e o seu novo compa\u00f1eiro de equipo Juan Pablo Montoya pelexaron por vitorias. En total, os dous pilotos lograron catro vitorias, pero perderon outras oportunidades pola falta de fiabilidade e incidentes nas carreiras. O chasis FW23 tam\u00e9n carec\u00eda da carga aerodin\u00e1mica m\u00e1xima para competir cos pilotos de Ferrari e McLaren en todos os circu\u00edtos, a\u00ednda que era bo nos \"circu\u00edtos de potencia\", como Hockenheim e Monza.\nen , a fiabilidade e consistencia do chasis FW24 mellorou moito, pero Ferrari deu un paso m\u00e1is significativo cara a adiante co seu propio chasis F2002 e dominou ambos campionatos. O equipo anotou doce puntos m\u00e1is que no ano anterior e venceu a McLaren no segundo lugar do Campionato de Construtores, pero s\u00f3 ga\u00f1ou unha soa carreira con Schumacher no Gran Premio de Malaisia. Por outra banda, Montoya non puido ga\u00f1ar unha soa carreira, malia lograr sete poles.\nO equipo Williams foia m\u00e1is competitivo en , os dous pilotos ga\u00f1aron en d\u00faas ocasi\u00f3ns e Montoya mant\u00edvose na pelexa polo campionato de pilotos ata a pen\u00faltima carreira da tempada. Pero, en \u00faltima instancia, quedou curto, do mesmo xeito que o equipo no Campionato de Construtores, xa que a\u00ednda que o FW25 era a mi\u00fado o coche a bater na segunda metade da tempada, tomouse moito tempo para chegar a este punto.\nEn , o equipo produciu o chasis FW26, que ofrec\u00eda unha radical secci\u00f3n do nariz dese\u00f1ada por Antonia Terzi. Este dese\u00f1o demostrou ser ineficaz, e noutro ano de dominio de Ferrari, Williams caeu ao cuarto lugar no Campionato de Construtores, a vitoria de Montoya no Gran Premio do Brasil foi a s\u00faa \u00fanica vitoria na tempada 2004. Antes deste resultado, o equipo sufrira a vergo\u00f1a dunha dobre descualificaci\u00f3n no Gran Premio do Canad\u00e1 debido \u00e1s irregularidades dos condutos de freo, logo Schumacher sufriu lesi\u00f3ns na medula, como resultado dun accidente a alta velocidade no Gran Premio dos Estados Unidos, o que lle obrigou a perderse seis carreiras ata que se recuperou. Os dous pilotos sa\u00edron do equipo ao final da tempada.\nO \u00faltimo ano da asociaci\u00f3n de BMW con Williams, , viu a continua ca\u00edda da competividade do equipo, caendo \u00e1 quinta posici\u00f3n no Campionato de Construtores. Ning\u00fan dos tres pilotos do equipo Mark Webber, Nick Heidfeld e Ant\u00f4nio Pizzonia foron capaces de ga\u00f1ar unha carreira; o mellor resultado do equipo foi un dobre podio no Gran Premio de M\u00f3naco. Nese momento, a relaci\u00f3n do equipo co seu fornecedor de motores deteriorouse, BMW cr\u00eda de que os seus motores eran capaces de ga\u00f1ar campionatos, pero estaban sendo defraudados polo chasis Williams. BMW ofreceu comprar o equipo coa esperanza de facerse co control total dos seus esforzos na F\u00f3rmula Un, pero Frank Williams negouse; como resultado, BMW optou por comprar no seu lugar o equipo rival Sauber, e en puxo fin ao seu contrato con Williams."}
{"id": "326673", "revid": "18868", "url": "https://gl.wikipedia.org/wiki?curid=326673", "title": "Pazo de Fontelo", "text": ""}
{"id": "326675", "revid": "18868", "url": "https://gl.wikipedia.org/wiki?curid=326675", "title": "Opazo", "text": ""}
{"id": "326676", "revid": "18868", "url": "https://gl.wikipedia.org/wiki?curid=326676", "title": "Dopazo", "text": ""}
{"id": "326677", "revid": "89787", "url": "https://gl.wikipedia.org/wiki?curid=326677", "title": "Cushman-Colson House (Gainesville, Florida)", "text": "A Cushman-Colson House () \u00e9 un edificio de arquitectura victoriana constru\u00eddo en Gainesville, Florida no ano 1885. Est\u00e1 no n\u00famero 625 da \"East University Avenue\" de dita cidade.\nDurante d\u00e9cadas esta casa foi residencia de familias de grande influencia da cidade de Gainesville, sobre todo no cambio do s\u00e9culo XIX ao s\u00e9culo XX.\nHistoria.\nAlonzo Merritt Cushman naceu o 8 de abril de 1851 en Kingston, Plymouth, Massachusetts, fillo dun serrador de Kingston chamado George Cushman e da s\u00faa dona Betsy M. Cushman. Alonzo casou cunha tal Curoene Cushman, da que en 1883 tivo unha soa filla: Gertrude, nacida en Massachusetts. Pouco despois, Alonzo e a s\u00faa familia emigraron a Gainesville, no que viv\u00edan xa desde 1884, probablemente como empregado da compa\u00f1\u00eda \"Raulerson and Ambrose\". O 25 de xu\u00f1o de 1885 mercaron aos matrimonios formados por Samuel B. e Laura D. M. Thompson, por unha banda, e Edward C.F. e Hatties L. Sanchez, pola outra, un terreo \"\"que vai ao oeste do l\u00edmite sur da Alachua Avenue 116 p\u00e9s e 8 polgadas, dal\u00ed ao sur 338 p\u00e9s e 1 polgada, m\u00e1is ou menos a Union Street, dal\u00ed ao este ao longo do l\u00edmite norte de Union Street 149 p\u00e9s m\u00e1is ou menos ao l\u00edmite sur de Alachua Avenue ao lugar do inicio\". A continuaci\u00f3n, mandou constru\u00edr no mesmo ano o edificio (co\u00f1ecido durante moito tempo como \"Alonzo Cushman House\"). Alonzo converteuse no xefe do departamento de bombeiros de Gainesville en 1885. Tam\u00e9n significouse como mas\u00f3n, sendo cabaleiro da Loxa N\u00ba 41 de Gainesville entre 1887 e 1915, da que en 1901 constaba como Gran Gardi\u00e1n (\"Grand Warder\") e en 1902 como Gran Sumo Sacerdote (\"Grand High Priest\").\nA vivenda pertenceu aos Cushman at\u00e9 1905, en que foi vendida ao doutor James Henry Colson e a s\u00faa familia, que residiron nela durante vinte anos. James Colson foi f\u00edsico e cirurxi\u00e1n, presidente da \"Alachua Medical Society\", as\u00ed como senador estatal, alcalde de Gainesville e membro da Loxa N\u00ba 38 de Waldo, Xeorxia. A lenda afirma que foi a \u00fanica filla do doutor Colson, Cornelia Colson, quen chamou ao pequeno regato que pasa por detr\u00e1s da casa \"Sweetwater Branch\" (rego da Augadoce). Sobre 1947, o edificio converteuse durante corenta e cinco anos na \"Alvarez Tourist Home\" e, desde 1992, pertence \u00e1 familia Holbrook. Giovanna Holbrook e a s\u00faa filla Cornelia a mercaron, rehabilit\u00e1ndoa para dedicala a uso hoteleiro baixo o nome de \"Sweetwater Branch Inn Bed &amp; Breakfast\". Disp\u00f3n de sete habitaci\u00f3ns, ademais de salas de estar e biblioteca.\nActualmente a Cushman-Colson House forma parte dun complexo hoteleiro xunto a outro edificio de tres plantas, constru\u00eddo cerca de 1895 en estilo victoriano da reina Ana, catalogado no Rexistro Nacional de Lugares Hist\u00f3ricos, chamado a McKenzie House. Ao car\u00f3n destas d\u00faas est\u00e1 outra casa victoriana, a chamada Colson House."}
{"id": "326678", "revid": "98629", "url": "https://gl.wikipedia.org/wiki?curid=326678", "title": "Pazos (apelido)", "text": "Pazos \u00e9 un apelido galego. At\u00f3pase hoxe en d\u00eda moi espallado por mor da emigraci\u00f3n galega, tanto pola Pen\u00ednsula Ib\u00e9rica, como en Hispanoam\u00e9rica. Conta coas variantes Pazo, Opazo e Dopazo (orixinariamente do Pazo).\nSignificado.\nA verba pazo (en portugu\u00e9s: \"pa\u00e7o\") ref\u00edrese \u00e1 casa se\u00f1orial fidalga e xeralmente rural de Galicia. O termo \u00e9 un cognado de palacio, pois procede do lat\u00edn \"palatiu(m)\". Malia existir exemplos m\u00e1is antigos, este tipo de construci\u00f3n esp\u00e1llase unha vez conclu\u00eddas as refregas se\u00f1oriais do s\u00e9culo XV, cando a nobreza galega substit\u00fae a torre -de car\u00e1cter eminentemente defensivo- polos m\u00e1is confort\u00e1beis pazos, algunhas veces acaroada \u00e1 vella torre. Como vivenda das familias nobres os pazos at\u00f3panse habitualmente brasonados. O mesmo tipo de construci\u00f3n existe noutras zonas feudais de Europa coma Francia (\"ch\u00e2teaux\") ou Gran Breta\u00f1a (\"manor houses\").\nSe ben corresponde a un tipo de arquitectura propia do \u00e1mbito rural, conforme o car\u00e1cter rural da antiga nobreza, tam\u00e9n existen exemplos urbanos.\nApelido topon\u00edmico.\nEste apelido \u00e9 considerado de car\u00e1cter topon\u00edmico. O pazo d\u00e1 lugar a numerosos top\u00f3nimos galegos, tales como Pazos de Borb\u00e9n, Pazos de Borela ou Pazos de Reis, tres localidades da provincia de Pontevedra. Por\u00e9n non sempre existe constancia de que alg\u00fan pazo d\u00e9se orixe ao top\u00f3nimo, o que xera un interrogante, cuestionando o car\u00e1cter topon\u00edmico do apelido.\n\u00c1 s\u00faa vez estes top\u00f3nimos -ou o pazo mesmo- dan lugar a varios antrop\u00f3nimos, tales como Pazos mais o apelido v\u00f3lvese indiscutidamente topon\u00edmico nalgunha das s\u00faas diversas variantes, tal coma Dopazo (do pazo).\nEstes antrop\u00f3nimos t\u00f3rnanse novamente top\u00f3nimos nalgunhas localidades americanas, levados pola emigraci\u00f3n galega, coma o caso de Pazos Kanki, localidade da Provincia de Bos Aires, Arxentina, que lembra a memoria de Vicente Pazos Kanki, crego altoperuano que tivo participaci\u00f3n na Revoluci\u00f3n de Maio, ou en r\u00faas da cidade de Buenos Aires, como Jos\u00e9 Pazos, r\u00faa que honra un militar morto durante as Invasi\u00f3ns Inglesas, ou Jos\u00e9 Barros Pazos, xurisconsulto e reitor da Universidade de Bos Aires.\nDistribuci\u00f3n.\nPola distribuci\u00f3n xeogr\u00e1fica do apelido inf\u00edrese de que se trata dun apelido eminentemente galego, a\u00ednda que s\u00f3 o 0,5436% da poboaci\u00f3n galega leva este apelido.\nResiden en Galicia:\nEn Am\u00e9rica.\nO apelido pasou a Hispanoam\u00e9rica coa conquista e ao R\u00edo da Prata tam\u00e9n coa Grande Inmigraci\u00f3n Galega que se produciu entre a segunda metade do s\u00e9culo XIX e a primeira do XX. En Bos Aires o apelido, como tantos outros apleidos galegos, \u00e9 xa tradicional. Durante as Invasi\u00f3ns Inglesas actuaron dous militares con este apelido, Jos\u00e9, edec\u00e1n de Javier de El\u00edo, ca\u00eddo en acci\u00f3n, e Ram\u00f3n, axudante do vicerrei Santiago de Liniers. En honra de Jos\u00e9 foi designada co nome \"Pazos\" \u00e1s hoxe r\u00faas Uruguai e San Jos\u00e9, entre 1808 e 1822; en 1944 foille restitu\u00edda a homenaxe nunha r\u00faa do barrio porte\u00f1o de Nueva Pompeya. Udaondo consigna unha biograf\u00eda de Ram\u00f3n Pazos.\nNobiliario.\nNon hai rexistro de nobres titulados con este apelido, polo que as eventuais li\u00f1axes nobres corresponden a fidalgos de sangue, ou sexa membros da pequena nobreza. Por\u00e9n non todos os apelidados Pazos deben reputarse de orixe nobre.\nExisten probanzas de nobreza na Real Chancelar\u00eda de Valladolid e unha de 1611 na Orde de Santiago.\nUnha li\u00f1axe fidalga corresponde \u00e1 de Pazos de Prob\u00e9n. Carlos Barros, da Universidade de Santiago de Compostela, presentou un relatorio na asemblea da Sociedade Espa\u00f1ola de Estudos Medievais celebrada en Betanzos do 13 ao 17 de xullo de 1987, titulada \"C\u00f3mo vive el modelo caballeresco la hidalgu\u00eda gallega bajomedieval: los Pazos de Prob\u00e9n\".\nExisten varias armas relacionadas a este apelido:"}
{"id": "326682", "revid": "98629", "url": "https://gl.wikipedia.org/wiki?curid=326682", "title": "Crise de abril de 1917 en Rusia", "text": "A crise de abril de 1917 en Rusia foi o primeiro conflito grave entre o Goberno provisional ruso e o Soviet de Petrogrado tras a creaci\u00f3n de ambos durante a Revoluci\u00f3n de Febreiro. Xurdida polo desacordo entre os obxectivos de paz condicional dos dirixentes da maior\u00eda no Soviet e a postura a favor da continuaci\u00f3n da participaci\u00f3n rusa na guerra mantendo os obxectivos do anterior r\u00e9xime tsarista, levou \u00e1 dimisi\u00f3n do ministro de Exteriores, Pavel Miliukov e \u00e1 formaci\u00f3n do primeiro gabinete de coalici\u00f3n entre liberais e socialistas moderados, que se mantivo con grandes tensi\u00f3ns at\u00e9 a Revoluci\u00f3n de Outubro cando os bolxeviques derrocaron ao Goberno.\nAntecedentes.\nTrala Revoluci\u00f3n de Febreiro, a cooperaci\u00f3n entre o Goberno provisional e o Soviet de Petrogrado parec\u00eda flu\u00edda. Durante a recente celebraci\u00f3n da primeira conferencia nacional dos soviets, a postura de cooperaci\u00f3n co Goberno liberal levada a cabo polo soviet da capital recibira o apoio abafador dos delegados. O programa de Goberno pactado entre o comit\u00e9 executivo do soviet da capital e o Comit\u00e9 provisional da Duma Estatal anunciado o , pero sen abandonar mentres o conflito mundial. O ,con todo, non inclu\u00eda menci\u00f3n algunha \u00e1 pol\u00edtica exterior do pa\u00eds. Ante a importancia do asunto, presentou unha segunda declaraci\u00f3n m\u00e1is detallada do seu programa cinco d\u00edas m\u00e1is tarde na que, por primeira vez, trat\u00e1banse a guerra e os asuntos exteriores do pa\u00eds:\nEsta declaraci\u00f3n mostraba a decisi\u00f3n do Goberno de non cambiar a postura rusa anterior \u00e1 Revoluci\u00f3n de Febreiro e reflect\u00eda a opini\u00f3n do ministro de Exteriores, Pavel Miliukov, dirixente dos kadetes. Miliukov esperaba erroneamente que unha onda de patriotismo facilitase o reforzamento da fronte e das operaci\u00f3ns militares; a maior\u00eda da poboaci\u00f3n, pola contra, hab\u00eda tempo que perdera calquera entusiasmo pola contenda. Esper\u00e1base, en efecto, que o novo Goberno abandonase os obxectivos expansionistas do anterior e dedic\u00e1sese a lograr unha paz democr\u00e1tica entre os contendentes. A capacidade do Ex\u00e9rcito de continuar o conflito, a pesar do apoio expl\u00edcito dalgunhas unidades a manterse na guerra, era moi dubidoso. Para Miliukov, calquera cambio da pol\u00edtica exterior rusa respecto da guerra deb\u00eda pactarse cos Aliados. Na s\u00faa opini\u00f3n, o cami\u00f1o \u00e1 paz era o da vitoria militar.\nDous d\u00edas m\u00e1is tarde, o , Miliukov reiterou nunha rolda de prensa que a revoluci\u00f3n non se estender\u00eda \u00e1 pol\u00edtica exterior rusa. Segundo Miliukov, a revoluci\u00f3n achegara Rusia aos Aliados ao convertela nun pa\u00eds democr\u00e1tico que defend\u00eda os mesmo obxectivos de xustiza e democracia que estes. O ministerio apenas sufriu cambios de persoal, de acordo coa li\u00f1a continuista de Miliukov e a pesar das protestas dalg\u00fans revolucionarios. A pesar de negalo, o ministro defend\u00eda a pol\u00edtica expansionista rusa dos seus predecesores e pronto tratou de obter garant\u00edas Aliadas sobre as promesas territoriais realizadas anteriormente ao pa\u00eds. Os Aliados compromet\u00e9ronse a favorecer a anexi\u00f3n rusa do mar de M\u00e1rmara, o B\u00f3sforo e os Dardanelos, ademais de Constantinopla e certas zonas costeiras anexas. Ademais, un acordo con Francia prometera recentemente a Rusia ampliar as s\u00faas fronteiras occidentais mentres Francia fac\u00eda o propio coas s\u00faas orientais.\nA postura a favor dunha paz con condici\u00f3ns do Soviet publicada o encontrouse coas declaraci\u00f3ns contrarias do ministro de Exteriores do Goberno provisional. O e por influencia do Tsereteli, o comit\u00e9 executivo do soviet adoptara a postura \"defensista revolucionaria\", a favor dunha paz democr\u00e1tica entre os contendentes pero sen abandonar mentres o conflito mundial. O , Miliukov declarara que Rusia combat\u00eda para obter os territorios con poboaci\u00f3n de lingua ucra\u00edna de Austria-Hungr\u00eda, Constantinopla e os estreitos do mar Negro, indignando intensamente aos membros do Soviet; tachou a petici\u00f3n do Soviet dunha paz sen anexi\u00f3ns nin compensaci\u00f3ns como unha \"f\u00f3rmula alem\u00e1 que tratan de facer pasar por socialista internacionalista\". Para o Soviet, a renuncia \u00e1s anexi\u00f3ns territoriais eran un requisito para emprender a sinatura dunha paz negociada. As publicaci\u00f3ns desataron unha campa\u00f1a cr\u00edtica co Goberno e, en especial, con Miliukov pola s\u00faa actitude ante a guerra. Este contraatacou a trav\u00e9s de \"Rech\", o diario do seu partido, e tratou ao tempo de recoller o apoio das tropas, tanto as da capital como as da fronte, para a s\u00faa posici\u00f3n, o que po\u00f1\u00eda en perigo a autoridade do Soviet. Para o ministro de Defensa, o Soviet non era m\u00e1is que o representante pasaxeiro dunha parte min\u00fascula da poboaci\u00f3n rusa, sen autoridade para ditar a pol\u00edtica exterior da naci\u00f3n, que el desexaba que continuase sendo pro-aliada e dominada polo Consello de Ministros.\nMiliukov s\u00f3 logrou silenciar as cr\u00edticas dos seus colegas no Consello de Ministros ameazando con dimitir e retirar aos membros do seu partido do Goberno, no que eran maior\u00eda. Ao d\u00eda seguinte, a comisi\u00f3n de nexo entre o Soviet co Goberno, encabezada por Irakli Tsereteli, acudiu a tratar os desacordos co Goberno. A\u00ednda que ambas partes coincid\u00edan na necesidade de reforzar a fronte, disent\u00edan sobre a pol\u00edtica exterior m\u00e1is adecuada para logralo. Os delegados do Soviet expuxeron a s\u00faa postura defensista \u2013convertida grazas \u00e1 influencia de Tserteli en maioritaria no comit\u00e9 executivo central do soviet e dominante ata o outono\u2013: a necesidade de rexeitar os antigos tratados imperialistas e proclamar a continuaci\u00f3n da guerra era necesaria s\u00f3 ata a pr\u00f3xima conclusi\u00f3n dunha paz xeral negociada. Fronte a esta posici\u00f3n, o Goberno mostrouse dividido: Miliukov rexeitou os razoamentos do Soviet, pero outros ministros mostr\u00e1ronse m\u00e1is dispostos a aceptalos en parte. Esta larga sesi\u00f3n acabou simplemente coa promesa do Goberno de estudar as propostas do Soviet. Nas deliberaci\u00f3ns posteriores, Miliukov encontrouse en minor\u00eda. O gabinete redactou unha proclama que non foi do gusto do Soviet que rexeitouna, a\u00ednda que o Goberno negouse a realizar m\u00e1is concesi\u00f3ns que as que reflect\u00eda o documento.\nO , por\u00e9n, o Goberno viuse forzado a publicar unha rectificaci\u00f3n \u00e1s declaraci\u00f3ns do ministro, xa co benepl\u00e1cito do Soviet, que cr\u00eda que reflect\u00eda o abandono \u00e1s anexi\u00f3ns territoriais que defend\u00eda. A declaraci\u00f3n, por\u00e9n, f\u00edxose simplemente para calmar ao Soviet e aos partidos socialistas, sen intenci\u00f3n real de cambiar a pol\u00edtica do Goberno e sen ser comunicada no estranxeiro. Miliukov seguiu facendo declaraci\u00f3ns en defensa da anexi\u00f3n de Constantinopla e os estreitos, atizando as\u00ed a oposici\u00f3n ao Goberno. As diferenzas de opini\u00f3n entre a maior\u00eda do gabinete e o soviet \u2013cuxa opini\u00f3n representaba en solitario Kerenskii no Consello de Ministros\u2013 subsist\u00edan. A presi\u00f3n doutros ministros e da delegaci\u00f3n socialista aliada non conseguiu obrigar a Miliukov a publicar unha nova nota deixando claro a renuncia rusa \u00e1s anexi\u00f3ns e indemnizaci\u00f3ns de guerra, a pesar da s\u00faa promesa de facelo.\nO o soviet publicara a s\u00faa chamada \u00e1 paz mundial baseada nun pacto que exclu\u00edse as anexi\u00f3ns es as indemnizaci\u00f3ns de guerra. Preocupado pola diverxencia entre os seus chamamentos e as declaraci\u00f3ns do Goberno, o Soviet de Petrogrado tratou de que o gabinete publicase o seu chamamento \u00e1 paz como declaraci\u00f3n oficial, reun\u00edndose unha delegaci\u00f3n do Soviet co gabinete o .\nNegociaci\u00f3ns entre o Soviet de Petrogrado e o Goberno provisional.\nA delegaci\u00f3n do Soviet, que inclu\u00eda a Matv\u00e9i Sk\u00f3belev, Irakli Tsereteli e V\u00edctor Chernov, recentemente regresado do exilio e moi cr\u00edtico coas acci\u00f3ns de Miliukov, defendeu a publicaci\u00f3n do manifesto de marzo como documento oficial, argumentando que a renuncia aos obxectivos imperialistas do antigo r\u00e9xime reforzar\u00eda a imaxe de Rusia entre os Aliados e a decisi\u00f3n dos soldados da fronte a continuar a loita, esta vez na defensa de obxectivos m\u00e1is democr\u00e1ticos.\nMiliukov mostrouse claramente contrario, expresando a s\u00faa convicci\u00f3n de que a publicaci\u00f3n do manifesto avivar\u00eda os temores do Acordo sobre unha pr\u00f3xima retirada de Rusia da guerra. Ante a falta de apoio dos seus colegas de gabinete, que non desexaban entrar en disputas co Soviet, cedeu finalmente. Os representantes do Soviet asumiron que a nota que publicar\u00eda Miliukov ser\u00eda a emitida polo Soviet en marzo e que se far\u00eda inmediatamente, pero non foi as\u00ed.\nTensi\u00f3n.\nMentres Miliukov atrasaba a publicaci\u00f3n do manifesto, o Goberno trataba de conseguir o apoio expl\u00edcito do Soviet para un novo cr\u00e9dito de guerra, o chamado \u00abCr\u00e9dito pola Liberdade\u00bb, que o Soviet negouse a apoiar ata que se houbera publicado o comunicado a favor da paz e renunciado aos obxectivos do antigo r\u00e9xime que se \u00eda pospo\u00f1endo.\nO Soviet de Petrogrado contou co apoio das delegaci\u00f3ns Aliadas que chegaban a Rusia e que, a\u00ednda que simpatizaban en ocasi\u00f3ns con Miliukov, cr\u00edan que a s\u00faa posici\u00f3n non favorec\u00eda a revitalizaci\u00f3n das operaci\u00f3ns militares rusas e consider\u00e1bano con escasa influencia. As declaraci\u00f3ns de Kerenskii o sobre a pr\u00f3xima entrega aos Aliados dunha nova nota diplom\u00e1tica causou desgusto no gabinete, que desmentiunas dous d\u00edas m\u00e1is tarde, pero ao prezo de enfurecer ao soviet, que exixiu a s\u00faa inmediata entrega aos Aliados. Miliukov, pola s\u00faa banda, segu\u00eda rexeitando unha estratexia militar puramente defensiva e rexeitaba que o Goberno pregarase aos ditados do soviet en pol\u00edtica exterior.\nO presidente do Goberno, o pr\u00edncipe Georgii Lvov, avisou ao soviet a noite do da comunicaci\u00f3n do manifesto oficialmente aos Gobernos Aliados e \u00e1 prensa, pero esta nota conti\u00f1a un anexo de Miliukov que desgustou profundamente aos dirixentes do Soviet da capital. O engadido de Miliukov deu a impresi\u00f3n aos socialistas de expresar apoio \u00e1 continuaci\u00f3n incondicional da guerra e ao mantemento dos obxectivos tsaristas, inclu\u00edndo as indemnizaci\u00f3ns de guerra. A s\u00faa entrega aos Aliados o d\u00eda anterior, Primeiro de maio pareceu unha afronta intencionada de Miliukov. Este limitarase a engadir o anexo \u00e1 nota orixinal, recalcar a intenci\u00f3n de Rusia de continuar combatendo ata a vitoria decisiva e substitu\u00edr a menci\u00f3n de anexi\u00f3ns e indemnizaci\u00f3ns por \u00abgarant\u00edas e sanci\u00f3ns\u00bb, l\u00e9xico que despertou as sospeitas do soviet.\nOposici\u00f3n do Soviet de Petrogrado.\nInmediatamente reuniuse o comit\u00e9 executivo, que mostrou a s\u00faa indignaci\u00f3n pola medida de Miliukov. Moitos v\u00edan a nota do ministro como unha provocaci\u00f3n intencionada cara ao Soviet. A sesi\u00f3n foi tensa e un\u00e1nime o rexeitamento \u00e1 nota de Miliukov. As medidas contra a acci\u00f3n do Goberno, con todo, foron intensamente debatidas, non habendo acordo de principio sobre o que o Soviet deb\u00eda facer como resposta. Alg\u00fans, especialmente os membros m\u00e1is esquerdistas, defenderon facer un chamamento ao pobo a sa\u00edr \u00e1s r\u00faas para protestar contra a actitude gobernamental. Finalmente a proposta moderada de Tsereteli de negociar co Goberno antes de facer un chamamento ao pobo foi aprobada pola maior\u00eda. Tsereteli advertira que un chamamento \u00e1s masas pod\u00eda desembocar facilmente no desencadeamento da guerra civil, que a maior\u00eda dos dirixentes do soviet desexaban evitar, especialmente se exist\u00eda a posibilidade de manter a cooperaci\u00f3n co Goberno.\nManifestaci\u00f3ns e enfrontamentos.\nAo d\u00eda seguinte, por\u00e9n, tiveron lugar grandes manifestaci\u00f3ns na capital contra o ministro de Exteriores. A poboaci\u00f3n co\u00f1ec\u00eda polas sesi\u00f3ns do soviet a actitude deste sobre a guerra e a promesa gobernamental de rectificar, incumprida claramente segundo as noticias da prensa matutina. As multitudes, que inclu\u00edan ao rexemento Finlandski, acudiron ao Palacio Mariinski, sede do Goberno, que quedou rodeado. A multitude exix\u00eda a dimisi\u00f3n de Miliukov e, en ocasi\u00f3ns, tam\u00e9n o derrocamento do Goberno provisional. O comit\u00e9 executivo enviou inmediatamente delegados para explicar aos manifestantes que non se lles chamara a manifestarse, logrando dispersalos. Pola s\u00faa banda, a burgues\u00eda da cidade tam\u00e9n sa\u00edu \u2013por \u00faltima vez durante o per\u00edodo interrevolucionario\u2013 \u00e1s r\u00faas da capital para mostrar o seu apoio ao Goberno; durante dous d\u00edas de gran tensi\u00f3n, o pa\u00eds encontrouse ao bordo da guerra civil.\nHoubo, por\u00e9n, choques menores entre os soldados favorables ao Goberno e os que se manifestaban noutras partes da cidade e a orde so retornou o coa prohibici\u00f3n do soviet de novas manifestaci\u00f3ns durante dous d\u00edas. Mentres, o comandante da gornici\u00f3n local, o xeneral Lavr Korn\u00edlov, ordenara \u00e1s tropas despregarse coa artiller\u00eda na praza do palacio de Goberno, hab\u00e9ndose amotinado algunhas unidades, neg\u00e1ndose a facelo e informando ao soviet da orde. O soviet ordenou a Korn\u00edlov que mandase \u00e1s tropas regresar aos cuarteis e logrouno, pero enimizandose co xeneral, que dimitiu pouco despois. Ao tempo, o comit\u00e9 executivo prohibiu que as tropas se despregasen pola capital sen o seu permiso expl\u00edcito. A pesar das s\u00faas declaraci\u00f3ns contrarias, o soviet tomara o control das tropas, o que desgustou tanto ao Consello de Ministros como ao alto mando. Esta intromisi\u00f3n en asuntos militares, presuntamente reservados en exclusiva ao Goberno, desencadeou unha crise no gabinete, no que ideouse a conveniencia de romper relaci\u00f3ns co soviet ou formar un novo Consello de Ministros en coalici\u00f3n con representantes sovi\u00e9ticos; esta \u00faltima opci\u00f3n foi a que finalmente adoptouse, a pesar das discrepancias entre os ministros.\nNegociaci\u00f3ns co Goberno provisional.\nO , o primeiro d\u00eda de protestas na cidade, o primeiro ministro entrevistouse con Tsereteli para tratar de aclarar a situaci\u00f3n, explicando a raz\u00f3n do Goberno para aprobar o anexo de Miliukov \u00e1 declaraci\u00f3n do Soviet de xeito pouco convincente para Tsereteli. Este solicitou a renuncia de Miliukov, que Lvov e Nekr\u00e1sov neg\u00e1ronse a expresar, temendo perder o apoio dos \"kadetes\" ao Goberno. Para acabar coa crise, Lvov propuxo, e o Soviet aceptou, a celebraci\u00f3n esa mesma noite de conversaci\u00f3ns entre o Soviet e o comit\u00e9 provisional da Duma, os dous \u00f3rganos que formaran o Goberno. O Soviet rexeitou a alternativa de tomar inmediatamente o poder e aceptou a proposta dos seus dirixentes de tratar co Goberno.\nDurante as negociaci\u00f3ns, que duraron desde as dez da noite \u00e1s catro da madrugada do d\u00eda seguinte, os ministros atribu\u00edron a crise a un malentendido da nota de Miliukov, mentres que este negouse a publicar unha aclaraci\u00f3n como lle exixiron os representantes do Soviet. O Soviet enviara a dez delegados de todas as tendencias, inclu\u00eddas as m\u00e1is extremistas, en parte co obxectivo de convencer ao Goberno que as s\u00faas exixencias en realidade eran moderadas comparadas coas daquelas. Os delegados sovi\u00e9ticos, en todo caso e a pesar das s\u00faas cr\u00edticas, trataron de non romper as negociaci\u00f3ns e alcanzar un pacto cos ministros.\nFinalmente redactouse un novo comunicado que deb\u00eda aclarar aos Gobernos estranxeiros a postura do Goberno ruso apoiada polo Soviet de Petrogrado, a pesar do continuo rexeitamento de Miliukov. O novo texto foi obra de Tsereteli e Nekrasov. \u00c1 vez que o Soviet aprobaba a nova redacci\u00f3n case por unanimidade \u2014dos mil votos contra trinta\u2014, as novas de choques levaban a aprobar tam\u00e9n a prohibici\u00f3n de manifestaci\u00f3ns para deter as protestas e evitar os incidentes armados. A prohibici\u00f3n acabou rapidamente coas manifestaci\u00f3ns e os enfrontamentos entre opositores e defensores da postura do Goberno. Deste xeito, foi o Soviet e non o Goberno quen restaurou a orde, arrog\u00e1ndose para iso poderes que en teor\u00eda correspond\u00edan a este. Esta intromisi\u00f3n foi ben vista incluso polo propio Goberno, pois pareceu que s\u00f3 a intervenci\u00f3n do Soviet pod\u00eda evitar que os enfrontamentos se convertesen nunha guerra civil. O Soviet demostrara o seu control sobre a poboaci\u00f3n. O Goberno, a s\u00faa incapacidade para manter a orde por si mesmo. Esta demostraci\u00f3n de forza non levou \u00e1 conclusi\u00f3n da necesidade de que o Soviet tomase nas s\u00faas mans a responsabilidade de gobernar, sen\u00f3n que convenceu a alg\u00fans dirixentes do Soviet \u2013a\u00ednda en minor\u00eda\u2013 da necesidade de formar un Goberno de coalici\u00f3n entre eles e o Goberno, o pleno do Soviet aprobou por unha ampla maior\u00eda apoiar o \u00abcr\u00e9dito pola liberdade\u00bb.\nA tensi\u00f3n e receo entre o Goberno e o Soviet, por\u00e9n, continuaron. Estas discrepancias parec\u00eda que s\u00f3 poder\u00edan resolverse coa renuncia de Miliukov e a entrada de representantes do Soviet nun novo gabinete, posibilidade rexeitada en principio polas d\u00faas partes. A opini\u00f3n p\u00fablica tam\u00e9n parec\u00eda favorecer un novo Goberno de coalici\u00f3n que acabase coa dualidade de poder. O , Aleksandr Kerenskii fixo un chamamento favorable \u00e1 constituci\u00f3n de tal Goberno. Ao d\u00eda seguinte, o Primeiro Ministro Georgii Lvov escribiu a Nikolai Chjeidze, presidente do Soviet de Petrogrado, para que expresase a cuesti\u00f3n ante o Comit\u00e9 Executivo do soviet. Este estaba dividido respecto a este asunto.\nConsecuencias.\nA crise entre o Goberno e o Soviet levou \u00e1 retirada de Miliukov do Goberno provisional\u2014\u2014, que quedou formado a partir dese momento \u2014\u2014 por seis socialistas e nove liberais \u2014cinco deles \"kadetes\"\u2014, no primeiro Goberno de coalici\u00f3n entre ambas forzas. Para iso o comit\u00e9 executivo do Soviet aboliu a prohibici\u00f3n da participaci\u00f3n no Goberno, declarando como obxectivos desta participaci\u00f3n a restauraci\u00f3n da orde e o reforzamento da pol\u00edtica de defensa na guerra. Aqueles favorables \u00e1 entrada de socialistas no Goberno consideraron que a creaci\u00f3n da coalici\u00f3n reforzar\u00eda o poder do executivo, que quedara en d\u00fabida durante as protestas. A pol\u00edtica de colaboraci\u00f3n foi amplamente amparada pola maior\u00eda dos socialistas e polos liberais. Esta decisi\u00f3n non foi sinxela para o Soviet, que primeiramente rexeitou a petici\u00f3n do Goberno de entrar no gabinete, considerando que a s\u00faa influencia sobre a poboaci\u00f3n ser\u00eda maior se se manti\u00f1a fora do Goberno, control\u00e1ndoo pero apoi\u00e1ndoo. Efectivamente, d\u00edas antes tanto o Comit\u00e9 Central Menxevique como o propio Comit\u00e9 Executivo Central do Soviet de Petrogrado rexeitaran o ingreso dos socialistas no gabinete. Durante varios d\u00edas, o comit\u00e9 executivo tratou desesperadamente de evitar o ingreso no gabinete ao tempo que intentaba robustecer a s\u00faa autoridade. Con este prop\u00f3sito, levou a cabo diversas medidas que resultaron vas: apoiar sen condici\u00f3ns o cr\u00e9dito gobernamental, admitir a autoridade de Lavr Kornilov sobre as tropas da capital, omitir toda menci\u00f3n ao plan de reforma do Ex\u00e9rcito, solicitar aos campesi\u00f1os que non tomasen a terra antes da convocatoria da Asemblea Constitu\u00ednte ou admitir a posibilidade dunha ofensiva militar como medida de defensa nacional.\nA sorprendente dimisi\u00f3n do dereitista ministro de Defensa, Alexander Guchkov, o e a presi\u00f3n dos comit\u00e9s de soldados e dalg\u00fans oficiais, que desexaban que o control do Ex\u00e9rcito pasase aos socialistas, fixeron que a maior\u00eda do Soviet cambiase de postura e se formase o primeiro gabinete de coalici\u00f3n, visto ademais como unha das escasas opci\u00f3ns para reforzar o Goberno, debilitado por esta nova dimisi\u00f3n e disposto a dimitir en pleno. Tras un debate que durara toda a noite, o o Comit\u00e9 Executivo do Soviet aprobaba por corenta e catro votos a dezanove a participaci\u00f3n no novo Goberno. O cambio de opini\u00f3n de Tsereteli a favor da coalici\u00f3n ante a ameaza do gabinete de dimitir, o que houbera desencadeado un baleiro de poder na Administraci\u00f3n que os dirixentes do Soviet non desexaban xestionar directamente, resultou decisivo. Bolxeviques, catro socialrevolucionarios e tres menxeviques internacionalistas opux\u00e9ranse \u00e1 decisi\u00f3n. O Soviet aprobou pouco despois a decisi\u00f3n do seu Comit\u00e9 Executivo Central. Ese mesmo d\u00eda, delegados do Goberno e do Soviet reun\u00edronse para tratar a formaci\u00f3n do novo gabinete; este adoptou a pol\u00edtica exterior do Soviet. A marcha de Miliukov debida ao cambio de pol\u00edtica non levou ao abandono do seu partido \u2014o \u00fanico non socialista de importancia\u2014 do gabinete, para alivio do Soviet. O seu posto pasou rapidamente a un novo ministro, Mikhail Tereshchenko, millonario liberal que non pertenc\u00eda a ning\u00fan partido. Catro d\u00edas m\u00e1is tarde da aprobaci\u00f3n do ingreso no novo Consello de Ministros polo Soviet cre\u00e1base o novo gabinete de coalici\u00f3n.\nA forza aparente dos socialistas no novo gabinete entre os que se atopaban importantes figuras como Chernov \u2013Agricultura\u2013, Kerenskii, Tsereteli \u2013Correos e Tel\u00e9grafos pero, en realidade, representante principal do Soviet no Goberno\u2013 ou Skobelev \u2013Traballo\u2013, era por outra banda m\u00e1is aparente que real: o ministro de Xustiza, Pereverzev, era m\u00e1is un independente entre socialistas e liberais que un claro membro do partido; Kerenskii, teoricamente afiliado aos socialrevolucionarios, non se somet\u00eda \u00e1s decisi\u00f3ns da organizaci\u00f3n; Peshejonov era un socialista popular, e o grupo en xeral non manti\u00f1a a cohesi\u00f3n. De todos os xeitos, o comit\u00e9 executivo creu que o novo Goberno, con socialistas e representantes dos liberais moderados en postos clave, poder\u00eda levar a cabo as reformas pol\u00edticas e sociais que cr\u00eda necesarias para o desenvolvemento da revoluci\u00f3n e para garantir a estabilidade gobernamental. O amplo apoio obreiro \u00e1 coalici\u00f3n foi ademais enganoso: mentres Tsereteli e os seus partidarios acept\u00e1rona como medida para reforzar a alianza coa burgues\u00eda e robustecer ao Goberno, os traballadores esperaban que os ministros socialistas acelerasen a aplicaci\u00f3n das ansiadas reformas, impo\u00f1\u00e9ndoas desde o seo do gabinete.\nOutra consecuencia importante da crise foi a substituci\u00f3n do xeneral Lavr Kornilov como xefe da gornici\u00f3n militar da capital e o seu traslado \u00e1 fronte trala s\u00faa incapacidade para controlar \u00e1s tropas da cidade, \u00e1s que ordenara disparar contra os manifestantes, sen logralo pola contraorde do Soviet. Na reforma do gabinete, Kerenskii quedou a cargo da carteira de Defensa.\nA dereita, pola s\u00faa banda, aproveitou as protestas para comezar a primeira campa\u00f1a p\u00fablica de cr\u00edtica ao sistema de soviets e a avogar polo seu disoluci\u00f3n, achacando todos os males do pa\u00eds \u00e1 s\u00faa existencia. Os conservadores, encabezados polo Comit\u00e9 Provisional da Duma Estatal, defend\u00edan o reforzamento do Goberno a trav\u00e9s do chamamento patri\u00f3tico \u00e1 continuaci\u00f3n da guerra ata a vitoria. Esta postura, con todo, foi rexeitada de plano polo Goberno, que preferiu pactar co Soviet e formar o primeiro gabinete de coalici\u00f3n (). Parte dos \"kadetes\", opostos ao acordo co Soviet e con Miliukov \u00e1 cabeza, comezaron a sopesar a posibilidade de instaurar unha ditadura militar como forma de crear un Goberno forte. A crise de abril causou un cambio nas forzas burguesas rusas que deu lugar a unha alianza contrarrevolucionaria meses m\u00e1is tarde; os seus representantes abandonaron o Goberno como consecuencia da crise."}
{"id": "326686", "revid": "27155", "url": "https://gl.wikipedia.org/wiki?curid=326686", "title": "Enzyme-linked immunosorbent assay", "text": ""}
{"id": "326688", "revid": "5863", "url": "https://gl.wikipedia.org/wiki?curid=326688", "title": "Novela polic\u00edaca", "text": ""}
{"id": "326690", "revid": "89787", "url": "https://gl.wikipedia.org/wiki?curid=326690", "title": "Lingua kuku-yalanji", "text": "O kuku-yalanji \u00e9 unha lingua aborixe de Australia falada en Queensland. \u00c9 a lingua tradicional do pobo kuku-yalanji. A\u00ednda que \u00e9 unha lingua ameazada de desaparici\u00f3n, o n\u00famero de falantes est\u00e1 a medrar e os nenos apr\u00e9ndena na escola. T\u00f3dalas xeraci\u00f3ns de falantes te\u00f1en actitudes positivas de cara a lingua. O pobo kuku-yalanji a\u00ednda mant\u00e9n viva unha rica tradici\u00f3n oral e a s\u00faa relixi\u00f3n. Arredor duns 100 falantes poden ler e escribir a lingua."}
{"id": "326691", "revid": "25871", "url": "https://gl.wikipedia.org/wiki?curid=326691", "title": "Kuku-yalanji", "text": ""}
{"id": "326692", "revid": "111586", "url": "https://gl.wikipedia.org/wiki?curid=326692", "title": "Xo\u00e1n de Mandeville", "text": "Xo\u00e1n de Mandeville foi o autor ficticio dun libro de viaxes supostamente autobiogr\u00e1fico titulado \"Libro das marabillas do mundo\", moi lido na Idade Media. En realidade s\u00e1bese que \u00e9 un pseud\u00f3nimo dun certo Jean de Bourgogne ou Jean \u00e0 la Barbe, m\u00e9dico de Liexa, autor mesmo de tratados sobre medicina, que vivira en Exipto e que probablemente al\u00ed concibira a idea de describir unha viaxe por todo Oriente. Como s\u00f3 co\u00f1ec\u00eda Exipto, tramou o seu texto bebendo en varias fontes e creando un narrador ficticio.\nO narrador sosti\u00f1a ser un cabaleiro ingl\u00e9s nado na Abad\u00eda de Saint Albans, quen en 1322, durante a festa de San Miguel, emprendera unha viaxe ata Exipto, onde loitou como mercenario do sult\u00e1n contra os bedu\u00ednos. Despois intern\u00e1rase cada vez m\u00e1is ao leste, de Palestina \u00e1 India e finalmente penetrara na Asia profunda, ata a propia China. Aseguraba que serviu durante quince anos no ex\u00e9rcito do Gran Khan de Mongolia. Trinta e catro anos despois da s\u00faa partida, en 1356, volvera a Europa, onde impulsado e axudado por un m\u00e9dico que co\u00f1ecera na corte do sult\u00e1n de Exipto, escribiu en Liexa a difundida compilaci\u00f3n do que veu e viviu. \nFoi caracterizado como peregrino a Santiago de Compostela, e os seus libros eran vendidos no Cami\u00f1o.\nD\u00e1base como data da s\u00faa morte o ano 1372.\nFontes.\nO \"Libro das marabillas do mundo\" par\u00e9cese pretender parangonar co \"Libro das marabillas\" de Marco Polo. O mesmo viaxeiro veneciano e Cristovo Col\u00f3n dixeron estar influenciados polo libro de Xo\u00e1n de Mandeville. O que Xo\u00e1n de Mendeville conta de Exipto p\u00f3dese basear na propia experiencia de Jean de Bourgoigne. Mais o resto bebe nas cr\u00f3nicas de homes da Igrexa, principalmente os primeiros misioneiros dominicos e franciscanos, pioneiros en chegar ao interior de Asia.\nListaxe dalgunhas fontes.\nAmais dos libros de viaxes, o autor tam\u00e9n toma materiais de obras de natureza xeral doutros autores, como Plinio o Vello, Solino, Flavio Xosefo, e o \"Speculum Historiale\" of Vincent de Beauvais.\nManuscritos.\nExisten numerosos manuscritos e edici\u00f3ns impresas do \"Libro das marabillas do mundo\" de Xo\u00e1n de Madeville. As impresi\u00f3ns m\u00e1is antigas son: en franc\u00e9s (Li\u00f3n, 1480); en alem\u00e1n (Augsburgo, 1481, 1482); en ingl\u00e9s (Westminster, 1499).\nV\u00e9xase tam\u00e9n.\nBibliograf\u00eda.\nHartig, Otto. \"Jean de Mandeville\". The Catholic Encyclopedia. Vol. 9. Nova York: Robert Appleton Company, 1910. 12 Dec. 2015."}
{"id": "326694", "revid": "25871", "url": "https://gl.wikipedia.org/wiki?curid=326694", "title": "Erythrura gouldiae", "text": "O Erythrura gouldiae \u00e9 unha especie de ave passeriforme da familia Estrildidae. Hai evidencia que esta especie end\u00e9mica australiana est\u00e1 a declinar mesmo na s\u00faa rexi\u00f3n m\u00e1is importante, preto de Katherine no Territorio do Norte. Cr\u00edase en catividade. No pasado a especie na natureza era considerada unha especie en perigo de extinci\u00f3n. Non se lle reco\u00f1ecen subespecies.\nHistoria.\nRecibiu o seu nome en honra de Elizabeth Gould, a esposa do artista ornitol\u00f3xico brit\u00e1nico John Gould. A se\u00f1ora Gould non ti\u00f1a o t\u00edtulo de \u00abLady\u00bb (nobreza), con todo esta especie era co\u00f1ecida como \"Lady Gouldian Finch\", en galego \u00abpimp\u00edn de Lady Gould\u00bb, debido a un erro moderno. Tam\u00e9n se co\u00f1ece como \u00abLady \"Gould\"ian\u00bb, \u00abRainbow Finch\u00bb (pimp\u00edn arco da vella) ou Gould no seu pa\u00eds nativo.\nDescrici\u00f3n.\nMiden ao redor de 13\u201314\u00a0cm de lonxitude. Ambos os sexos presentan cores vivas como verde, amarelo, vermello ou azul, pero os machos adoitan ser m\u00e1is brillantes que as femias. Unha diferenza m\u00e1is notable entre o macho e a femia \u00e9 que o peito do macho \u00e9 p\u00farpura forte mentres o da femia \u00e9 m\u00e1is de cor malva. Hai tres variaci\u00f3ns de cor na especie: con cabeza negra, con cabeza vermella e cabeza laranxa. A variaci\u00f3n coa cabeza negra \u00e9 a m\u00e1is com\u00fan na natureza mentres que con cabeza laranxa \u00e9 moi pouco frecuente. Cr\u00edase por moito tempo que estas eran tres especies distintas pero agora s\u00e1bese que todas son simplemente variaci\u00f3ns da mesma especie.\nOs pitos son distintos polas s\u00faas cores. A cabeza, os costados, e o pescozo son grises, e as costas, as \u00e1s, e as \u00e1s temoneiras son de cor oliva. Os ventres son de cor marr\u00f3n lixeiro e os picos son negros con punta avermellada. As patas son de cor marr\u00f3n lixeiro tam\u00e9n. Os pitos desde que saen da casca ata que te\u00f1an uns 12 d\u00edas son rosados e non te\u00f1en penuxe. Despois deste tempo as plumas empezan a lles aparecer. As cores das femias son menos brillantes, garant\u00edndolle as\u00ed que a s\u00faa cor se mesturen co fondo mentres incuban os ovos no ni\u00f1o. En cambio, coas s\u00faas cores brillantes, o macho pode distraer a un depredador lonxe do ni\u00f1o para protexer as s\u00faas cr\u00edas e a s\u00faa parella.\nDistribuci\u00f3n e h\u00e1bitat.\nEste paxaro \u00e9 propio do norte de Australia, da pen\u00ednsula do Cabo York, o noroeste de Queensland, ao norte do Territorio do Norte, e da rexi\u00f3n de Kimberley en Australia Occidental. O seu h\u00e1bitat son as sabanas e as zonas boscosas tropicais onde hai chairos abertos con \u00e1rbores altas preto da auga. Estes paxaros fan migraci\u00f3ns curtas ao sur durante a tempada chuviosa e regresan pola tempada seca. Adoitan ani\u00f1ar en ocos, dentro das cheas constru\u00eddas por t\u00e9rmites ou en \u00e1rbores, e xeralmente preto da auga.\nComportamento.\nSon paxaros de comportamento sociais e forman bandadas grandes de ata 1.000 individuos. Cando ani\u00f1an ata dous pares comparten o mesmo oco. Os pitos saen do ni\u00f1o despois de 3 semanas. Son paxaros calados e t\u00edmidos que non adoitan ani\u00f1ar preto dos humanos.\nAlimentaci\u00f3n.\nComo a maior\u00eda doutros pimp\u00edns, son gran\u00edvoros. Prefiren comer entre herbas altas no canto de sobre a terra. Alim\u00e9ntanse case todo o ano de sementes maduras ou media-maduras de pasto. Na s\u00faa tempada de crianza, fan unha dieta case por completo de insectos: como escaravellos, t\u00e9rmites, moscas ou ara\u00f1as. A riqueza proteica dos insectos ax\u00fadalles a manter alimentados aos seus pitos. Comen xuntos en grupos e toman a comida mentres est\u00e1n sobre a terra ou en voo. Beben a auga succion\u00e1ndoa, o cal \u00e9 pouco com\u00fan nas aves.\nEn catividade estas aves mant\u00e9\u00f1ense cos alimentos de pimp\u00edns ou froitas.\nReproduci\u00f3n.\nForman parellas estables para toda a s\u00faa vida. Adoitan aparearse durante a \u00faltima parte da tempada chuviosa, cando hai moita comida dispo\u00f1ible. O cortexo do macho cortexa, destaca co galanteo que lle fai \u00e1 femia, exhibindo a s\u00faa plumaxe de cores e simulando un maior tama\u00f1o. Ampl\u00eda o seu peito, baixa as plumas que lle rodean a cara, e parado e ergueito canta suavemente ata dar uns saltos sobre da femia, apare\u00e1ndose. As femias po\u00f1en unha ni\u00f1ada de 4 a 8 ovos. Ambos os dous sexos incuban os ovos durante o d\u00eda, e a femia faio tam\u00e9n pola noite. Despois de que os pitos saian da casca, ambos os dous sexos os cr\u00edan. Os pitos son moi delicados ata que cumpran a s\u00faa muda final. Cando est\u00e1n a criar, a parella v\u00f3lvese moi territorial e non deixan que outras aves se acheguen. O proceso de incubaci\u00f3n dura aproximadamente catorce d\u00edas.\nEstado de conservaci\u00f3n.\nO seu n\u00famero diminu\u00edu moi dramaticamente durante o s\u00e9culo XX. O seu h\u00e1bitat foi reducido ou se foi alterado. Os piollos dos sacos a\u00e9reos, un parasito, tam\u00e9n afectaron moito o n\u00famero destes paxaros. As s\u00faas cores, ao destacar, facil\u00edtanlle aos depredadores cazalos facilmente. Os lumes tam\u00e9n son unha ameaza principal para a s\u00faa poboaci\u00f3n natural. Malia iso, o n\u00famero total desta especie non \u00e9 elevado xa que son populares como aves av\u00edcolas e como mascotas.\nHai varios proxectos de conservaci\u00f3n do h\u00e1bitat natural desta especie e doutras aves gran\u00edvoras de sabana, as\u00ed como proxectos de creaci\u00f3n de espazos propios para estas especies. Investig\u00e1ronse os patr\u00f3ns de incendios e as s\u00faas fontes de alimentos para buscar os puntos de maior interese para a s\u00faa conservaci\u00f3n ou liberaci\u00f3n. Os proxectos de re-introduci\u00f3n foron satisfactorios e contin\u00faan no leste de Queensland."}
{"id": "326696", "revid": "22570", "url": "https://gl.wikipedia.org/wiki?curid=326696", "title": "Transmutaci\u00f3n das especies", "text": "Transmutaci\u00f3n das especies \u00e9 un termo utilizado na historia da biolox\u00eda, para describir o cambio dunha especie noutra. A terminolox\u00eda era habitualmente utilizada en tempos predarwinianos, noutras \"hip\u00f3teses do desenvolvemento\" (un dos termos utilizados por Darwin) e na \"teor\u00eda de gradaci\u00f3n regular\", utilizada por William Chilton o xornal The Oracle or Reason. \"Transformaci\u00f3n\" \u00e9 outra palabra utilizada, neste contexto, en lugar de \"transmutaci\u00f3n\".\nOs pensadores preevolucionistas dos s\u00e9culos XVIII e XIX tiveron que crear os termos para expresar as s\u00faas ideas, e a terminolox\u00eda non quedou uniformada at\u00e9 un tempo despois da publicaci\u00f3n da orixe das especies. A palabra \"evoluci\u00f3n\" foi un concepto posterior, p\u00f3dese atopar na obra de 1851 de Herbert Spencer Social Statistics e noutra anterior, pero non tivo uso estendido at\u00e9 entre os anos 1865 e 1870."}
{"id": "326697", "revid": "23204", "url": "https://gl.wikipedia.org/wiki?curid=326697", "title": "Transmutaci\u00f3n de especies", "text": ""}
{"id": "326698", "revid": "56817", "url": "https://gl.wikipedia.org/wiki?curid=326698", "title": "Selecci\u00f3n artificial", "text": "O concepto de selecci\u00f3n artificial empr\u00e9gase no marco dunha t\u00e9cnica de control e de manexo da reproduci\u00f3n. Esta selecci\u00f3n consiste en elixir os fenotipos dos organismos que se cultivan ou se cr\u00edan.\nDeste xeito, a selecci\u00f3n artificial implica unha manipulaci\u00f3n das caracter\u00edsticas que se herdan. A trav\u00e9s da ciencia, \u00e9 posible incrementar a frecuencia con que se presentan os cambios xen\u00e9ticos nas sucesivas xeraci\u00f3ns. Esta particularidade permite orientar a evoluci\u00f3n das especies de acordo \u00e1s necesidades do ser humano.\nPolo xeral a selecci\u00f3n artificial ori\u00e9ntase \u00e1 obtenci\u00f3n de exemplares diferenciados para a reproduci\u00f3n. A partir das novas xeraci\u00f3ns, comezan a xurdir exemplares coas caracter\u00edsticas desexadas de maneira estable.\n\u00c9 posible desenvolver a selecci\u00f3n artificial para favorecer a reproduci\u00f3n de exemplares que conten coas caracter\u00edsticas desexadas ou mesmo para lograr xustamente o contrario: que non se produza a reproduci\u00f3n de exemplares que te\u00f1en caracter\u00edsticas non desexadas.\nA selecci\u00f3n artificial adoita ser motivo de debate xa que ten implicancias \u00e9ticas. O ser humano, ao utilizar a ciencia para seleccionar fenotipos, modifica a selecci\u00f3n natural: \u00e9 dicir, altera o curso da natureza segundo as s\u00faas necesidades.\nEn moitos casos, de todos os xeitos, a selecci\u00f3n artificial \u00e9 aceptada sen demasiados cuestionamientos xa que se volve unha necesidade. O incremento da poboaci\u00f3n mundial, por exemplo, esixe unha produci\u00f3n maior de alimentos: a selecci\u00f3n artificial pode axudar a que as plantas comestibles crezan m\u00e1is r\u00e1pido e con maior capacidade de resistencia."}
{"id": "326699", "revid": "98629", "url": "https://gl.wikipedia.org/wiki?curid=326699", "title": "Hereward o Proscrito", "text": "Hereward o Proscrito\u00a0(tam\u00e9n co\u00f1ecido como Hereward the Wake\u00a0ou Hereward o Exiliado, c. 1035\u00a0\u2013 c.1072) foi un caudillo do s. XI da resistencia local \u00e1\u00a0conquista normanda de Inglaterra.\u00a0A base de\u00a0Hereward mentres lideraba a rebeli\u00f3n contra os gobernantes normandos foi a\u00a0Illa de Ely, e segundo a lenda deambulou polos pantanos, cubrindo o condado de Cambridge do norte, o condado de Lincoln do leste e Norfolk do sur, liderando a oposici\u00f3n popular contra Guillerme o Conquistador.\n\"Hereward\"\u00a0\u00e9 un vello nome ingl\u00e9s\u00a0composto dos elementos \"here,\"\u00a0\"ex\u00e9rcito\", e \"weard\" \"garda\" (cognado do nome en antigo alto alem\u00e1n Heriwart). O ep\u00edteto \"the Wake\" co que \u00e9 co\u00f1ecido en ingl\u00e9s, rex\u00edstrase a finais do s. XIV, e pode significar \"o vixilante\", ou derivar da familia anglo-normanda Wake que m\u00e1is tarde afirmou descender del.\nFontes primarias.\nExisten varias fontes primarias sobre a vida de Hereward, a\u00ednda que a precisi\u00f3n da s\u00faa informaci\u00f3n \u00e9 dif\u00edcil de avaliar. Elas son a versi\u00f3n da \"Cr\u00f3nica anglosaxoa\" escrita na Abad\u00eda de Peterborough (o \"manuscrito E\" ou Cr\u00f3nica de Peterborough), o \"Domesday Book\"\u00a0(DB), o \"Liber Eliensis\" (Libro de Ely) e, moito m\u00e1is detallada, a\u00a0\"Gesta Herewardi\" (\"Gesta\").\nAs fontes \u00e1s veces son mutuamente contraditorias. Por exemplo, o cap\u00edtulo XXVII da\u00a0\"Gesta\" data o ataque de Hereward \u00e1 Abad\u00eda de Peterborough despois do Asedio de Ely, mentres que a Cr\u00f3nica de Peterborough (1070) o pon inmediatamente antes. Isto probablemente indica, como suxire o prefacio da\u00a0\"Gesta\", que as lendas orais contraditorias sobre Hereward xa eran correntes en Fenland a finais do s. XI e comezos do XII. Ademais, pode haber algunha toma de partido nos escritores antigos: os datos sobre Hereward na Cr\u00f3nica de Peterborough, por caso, foron escritos nun mosteiro do que se di que el o saqueou, uns cincuenta anos ap\u00f3s a data do asalto. Doutra banda, a versi\u00f3n orixinal da\u00a0\"Gesta\" foi escrita como un eloxio expl\u00edcito a Hereward; moita da s\u00faa informaci\u00f3n foi proporcionada por homes que o co\u00f1eceron persoalmente, principalmente, se se crer no prefacio, por un antigo compa\u00f1eiro de armas e membro da anterior casa do seu pai, chamado\u00a0Leofric o Di\u00e1cono.\nGesta Herewardi.\nA\u00a0\"Gesta Herewardi\" ou \"Herwardi\" \u00e9 un texto en lat\u00edn medieval, probablemente escrito arredor de 1109\u201331.\nO texto latino do s. XII pretende ser unha traduci\u00f3n dunha obra anterior (agora perdida) en ingl\u00e9s antigo, con baleiros no orixinal estragado, reenchidos coa historia oral. A copia preservada m\u00e1is antiga da\u00a0\"Gesta\"\u00a0est\u00e1 nun manuscrito escrito a mediados do s. XIII na Abad\u00eda de\u00a0Peterborough, xunto con outros materiais referidos \u00e1 abad\u00eda. Este manuscrito do s. XIII \u00e9 co\u00f1ecido como o \"Rexistro de Robert de Swaffham\".\nO que se sabe dos comezos da historia da\u00a0\"Gesta\"\u00a0prov\u00e9n do seu pr\u00f3logo, segundo o cal o texto orixinal foi escrito en ingl\u00e9s antigo\u00a0por Leofric, un sacerdote da casa de Hereward, quen devi\u00f1o nun dos seus compa\u00f1eiros de armas durante a resistencia que Hereward liderou contra Gillerme o Conquistador.\u00a0A obra de\u00a0Leofric pu\u00eddose precipitar pola morte de Hereward.\nO pr\u00f3logo tam\u00e9n informa que a versi\u00f3n inglesa m\u00e1is antiga resultou moi estragada, a\u00ednda que non destru\u00edda: o superior do autor da\u00a0\"Gesta\"\u00a0ordenoulle ir \u00e1 procura dos restos da obra de Leofric e traducilos ao lat\u00edn. El f\u00edxoo, mais, polas s\u00faas m\u00e1s condici\u00f3ns, ante a insistencia do seu superior, encheu as lagoas coa historia oral. Sost\u00edvose que o autor da\u00a0\"Gesta \"foi Richard de Ely, e que o seu superior foi o bispo Hervey de Ely, quen oficiou de tal de 1109 a 1131.\nA versi\u00f3n da\u00a0\"Gesta\" que existe hoxe \u00e9 unha transcrici\u00f3n desta obra, a cal foi incorporada a un libro que cont\u00e9n estatutos e outros materiais relativos \u00e1 Abad\u00eda de\u00a0Peterborough\u00a0co\u00f1ecido como \"Rexistro de Robert de Swaffham\", a\u00ednda que tam\u00e9n \u00e9 chamado \"o libro de Robert de Swaffham\". Segundo Janet D. Martin, o libro foi creado \"arredor de 1250\", e orixinalmente remataba coa\u00a0\"Gesta Herewardi\", pero no s. XIV angadiuse m\u00e1is material alleo \u00e1 historia do heroe.\nNo s. XIX, W. D. Sweeting publicou, a partir de 1895, unha edici\u00f3n da\u00a0\"Gesta\"\u00a0en fasc\u00edculos, como suplemento do\u00a0\"Fenland Notes and Queries\", unha revista trimestral publicada en Peterborough, da cal Sweeting nesa \u00e9poca era editor. Sweeting utilizou unha transcrici\u00f3n da\u00a0\"Gesta \"feita por S. H. Miller, para publicar unha edici\u00f3n onde a transcrici\u00f3n e a traduci\u00f3n aparec\u00edan en columnas paralelas.\nVida e lenda.\nFamilia.\nEn parte debido \u00e1 falta de detalles, a s\u00faa vida converteuse nun im\u00e1n para especuladores e estudosos afeccionados. As referencias m\u00e1is antigas \u00e1 s\u00faa li\u00f1axe, na\u00a0\"Gesta\", faillo fillo de Edith, unha descendente de Oslac de York, e Leofric de Bourne, sobri\u00f1o de Ralph the Staller. De maneira alternativa, tam\u00e9n d\u00edxose que Leofric, conde de Mercia e a s\u00faa muller Lady Godiva\u00a0eran os verdadeiros pais de Hereward. Non hai ningunha proba disto, e o abade Brand de\u00a0Peterborough, de quen se afirma ser t\u00edo de Hereward, non parece ter relaci\u00f3n con Leofric nin con Godiva. \u00c9 improbable que, se Hereward fora membro desta familia prominente, a s\u00faa li\u00f1axe non fose rexistrada. Algunha investigaci\u00f3n moderna suxere que foi anglo-dan\u00e9s, cun pai de Dinamarca, Asketil; como Brand \u00e9 tam\u00e9n un nome dan\u00e9s, ten senso que o abade fose irm\u00e1n de Asketil. A aparente habilidade de\u00a0Hereward para obter a axuda danesa tam\u00e9n pode apoiar esta teor\u00eda.\nO nacemento de Hereward convencionalmente d\u00e1tase en 1035/6 pois a\u00a0\"Gesta\" sinala que foi exiliado por primeira vez en 1054, cando ti\u00f1a 18 anos. Con todo, como o relato da\u00a0\"Gesta\" da primeira parte do seu exilio (en Escocia, Cornualla\u00a0e Irlanda) cont\u00e9n elementos fant\u00e1sticos, \u00e9 dif\u00edcil saber se \u00e9 fidedigno. Peter Rex, na s\u00faa biograf\u00eda de Hereward de 2005, di que as campa\u00f1as nas cales hai informaci\u00f3n de que loit\u00f3 preto de\u00a0Flandres comezar\u00edan arredor de 1063, e suxire que, \"se tivera\"\u00a018 na \u00e9poca do seu exilio, nacer\u00eda en 1044/5. Mais isto basear\u00edase na suposici\u00f3n de que a primeira parte da historia \u00e9 en gran medida ficticia.\nSuponse que o seu sitio de nacemento foi \"en\" ou \"preto de\"\u00a0Bourne, en Lincolnshire. O \"Domesday Book\" mostra que un home chamado Hereward posu\u00eda, como inquilino da Abad\u00eda de Peterborough, terras nas parroquias de Witham on Hill\u00a0e Barholm with Stow na punta suroeste de Lincolnshire; antes do seu exilio, Hereward tam\u00e9n alugaba terras da Abad\u00eda de Croyland,\u00a0en Crowland, oito millas ao leste de Market Deeping,\u00a0preto dos pantanos. Xa que as terras posuidas nas abad\u00edas pod\u00edan estar espalladas en diferentes parroquias, a localizaci\u00f3n precisa das s\u00faas posesi\u00f3ns persoais \u00e9 incerta mais estaban seguramente nalgures do sur de Lincolnshire.\nExilio.\nSegundo a\u00a0\"Gesta\", Hereward foi exiliado cando ti\u00f1a dezaoito anos por desobediencia ao seu pai e mal comportamento, o cal causara problemas na comunidade local. Foi declarado proscrito por Eduardo o Confesor. A \"Gesta\" conta varias historias sobre as s\u00faas supostas aventuras de mozo durante o exilio en Cornualla, Irlanda e Flandres. Elas incl\u00faen unha loita cun enorme oso, e o rescate dunha princesa cornuallesa dun matrimonio non desexado.\u00a0Moitos historiadores consideran ficci\u00f3n a maior\u00eda destes relatos. Chegado a Flandres, uniuse a unha expedici\u00f3n contra \"Scaldemariland\" (probablemente illas no estuario de\u00a0Scheldt). A historiadora\u00a0Elizabeth van Houts cre que este aspecto da historia \u00e9 consistente coa evidencia de expedici\u00f3ns conducidas por Roberto o Frisio\u00a0en beneficio do seu pai Baldu\u00edno V, Conde de Flandres a comezos da d\u00e9cada de 1060. Peter Rex tam\u00e9n acepta que estes acontecementos probablemente ocorreran.\nNa \u00e9poca da invasi\u00f3n normanda a Inglaterra, a\u00ednda estaba exiliado en Europa, traballando como mercenario exitoso para Baldu\u00edno V. Segundo a\u00a0\"Gesta\" participou en torneos en Cambrai. Nalg\u00fan punto do seu exilio dise que Hereward casou con Turfida, unha muller galo-xerm\u00e1nica dunha familia rica de\u00a0Saint-Omer.\u00a0Na\u00a0\"Gesta\"\u00a0dise que ela se namorou del antes de co\u00f1ecelo, porque ouvira sobre as s\u00faas proezas.\nRegreso a Inglaterra.\nHereward regresou a Inglaterra a finais de 1069 ou en 1070. A\u00a0\"Gesta\"\u00a0di que descubriu que as terras da s\u00faa familia foran tomadas polos normandos e que o seu irm\u00e1n fora matado e logo a s\u00faa cabeza fora posta nunha pica diante a porta da s\u00faa casa. Hereward vingouse dos normandos que mataran o seu irm\u00e1n mentres eles ridiculizaban os ingleses nunha troula de b\u00e9bedos. Presuntamente matou quince deles coa axuda dun c\u00f3mplice. Logo reuniu seguidores e foi \u00e1 Abad\u00eda de\u00a0Peterborough\u00a0para ser nomeado cabaleiro polo seu t\u00edo Brand. Regresou brevemente a Flandres para deixar que a situaci\u00f3n arrefriase e despois volveu a Inglaterra.\nO \"Gesta\"\u00a0afirma que Frederick, o cu\u00f1ado de William de Warenne\u00a0xurou matar Hereward, mais Hereward anticipouse e matouno. Como a morte de\u00a0Frederick a mans de Hereward tam\u00e9n est\u00e1 atestada na Cr\u00f3nica de Hyde, o acontecemento \u00e9 considerado \"case con certeza\" ver\u00eddico.\u00a0O propio\u00a0William m\u00e1is tarde perseguiu Hereward, pero Hereward presuntamente abateuno do seu cabalo dun frechazo.\nEn 1070 Hereward certamente participou na insurrecci\u00f3n anti-normanda cuxa base estivo na Illa de Ely. En 1069 ou 1070 o rei dan\u00e9s Sweyn Estrithson enviou un pequeno ex\u00e9rcito para tentar establecer un campamento nesa illa. Parece que\u00a0Hereward uniuse a el. Hereward atacou e saqueou a Abad\u00eda de\u00a0Peterborough acompa\u00f1ado por homes locais e daneses de\u00a0Sweyn. Mentres a\u00a0\"Gesta\"\u00a0di que isto ocorreu ap\u00f3s a batalla principal en Ely, a\u00a0Cr\u00f3nica de Peterborough di que foi antes. O consenso hist\u00f3rico \u00e9 que o relato da Cr\u00f3nica \u00e9 m\u00e1is preciso.\u00a0Dise que a\u00a0xustificaci\u00f3n de Hereward foi que quer\u00eda salvar os tesouros e reliquias da abad\u00eda da rapacidade dos normandos liderados polo novo abade normando que expulsara o seu t\u00edo Brand. Segundo a\u00a0\"Gesta\"\u00a0devolveu os tesouros saqueados da abad\u00eda despois de ter unha visi\u00f3n de San Pedro.\u00a0Por\u00e9n, a Cr\u00f3nica de Peterborough di que o tesouro foi levado a Dinamarca.\nHereward logo uniuse a un ex\u00e9rcito pequeno liderado por Morcar, o antigo conde sax\u00f3n de Nortumbria que fora expulsado por Guillerme. Guillerme\u00a0enviou un ex\u00e9rcito para negociar cos rebeldes. En 1071, Hereward e Morcar foron forzados a retirarse \u00e1 s\u00faa fortaleza e montaron unha desesperada resistencia na Illa de Ely contra o goberno do Conquistador. Tanto a\u00a0\"Gesta\"\u00a0coma o \"Liber Eliensis\"\u00a0afirman que os normandos fixeron un asalto frontal, axudados por unha enorme calzada de madeira dunha milla de longo, mais a calzada afundiuse baixo o peso das armaduras e os cabalos. O normandos ent\u00f3n tentaron intimidar os ingleses cunha bruxa, quen os maldixo desde unha torre de madeira, mais Hereward enxe\u00f1ouse para pegar lume \u00e1 torre, que derrubouse coa bruxa nela. O \"Gesta\" incl\u00fae outros contos fant\u00e1sticos sobre a coraxe de Hereward, inclu\u00edndo que se disfrazou de oleiro para espiar o rei que e fuxiu da catividade.\nDise que ent\u00f3n os normandos, probablemente liderados por un dos cabaleiros de Guillerme chamado Belasius (Belsar), subornaron os monxes da illa para revelaren unha ruta segura a trav\u00e9s dos pantanos, o cal resultou na captura de Ely. Morcar foi encarcerado, mais dise que Hereward fuxira con alg\u00fans dos seus seguidores aos pantanos para continuar a s\u00faa resistencia. Esta fuxida \u00e9 rexistrada por todas as fontes que se conservan .\nHai evidencias da existencia dun antigo terrapl\u00e9n ao sur de\u00a0Aldreth no cruzamento da vella calzada do pantano e Iram Drove. Este vestixio circular, co\u00f1ecido como o Monte de Belsar, \u00e9 un potencial sitio onde construir\u00eda un forte Guillerme para atacar desde al\u00ed Ely e Hereward.\nVida posterior.\nHai relatos contraditorios sobre a vida de Hereward despois da ca\u00edda de Ely. A \"Gesta\" di que tentou negociar con Guillerme mais que foi provocado a unha loita cun home chamado Ogger. A loita conduciu \u00e1 s\u00faa captura e encarceramento. Os seus seguidores, por\u00e9n, liber\u00e1rono cando era transferido dun castelo a outro. O antigo carcereiro de\u00a0Hereward persuadiu o rei de negociar unha vez m\u00e1is, e finalmente foi perdoado por Guillerme e viviu o resto da s\u00faa vida en relativa paz. Tam\u00e9n dise que casou cunha segunda muller despois que Turfida ingresou nun convento.\u00a0Dise que se chamaba\u00a0Alftruda e era a vi\u00fava do conde Dolfin.\nGeoffrey Gaimar, na s\u00faa\u00a0\"Estoire des Engleis\", di polo contrario que Hereward viviu alg\u00fan tempo como un proscrito nos pantanos, mais que cando estaba a piques de facer as paces con Guillerme, foi emboscado e matado por un grupo de cabaleiros normandos. Tam\u00e9n \u00e9 posible que Hereward non recibira ning\u00fan perd\u00f3n e fora ao exilio para sempre; este era de feito o destino de moitos ingleses prominentes ap\u00f3s a Conquista. Ogger (\"Oger o Bret\u00f3n\"), xa sexa a persoa con quen se sup\u00f3n que loitou Hereward, ou un herdeiro, parece que tomar\u00eda as s\u00faas terras. Joseph Harrop, en \"A New History of England\" de 1764, suxire que despois da s\u00faa fuxida de Ely, Hereward marchou a Escocia.\nEp\u00edteto \"the Wake\".\nO ep\u00edteto \"the Wake\" (en antigo ingl\u00e9s 'w\u00e6cnan') \u00e9 atestado por primeira vez a finais do s. XIV na Cr\u00f3nica de Peterborough, onde o seu primeiro editor, Joseph Sparke, atrib\u00faeno ao, doutro xeito, desco\u00f1ecido John of Peterborough. Hai d\u00faas teor\u00edas principais a respecto da orixe do alcume. A interpretaci\u00f3n habitual \u00e9 que significa \"o vixilante\". Na novela de Charles Kingsley, Hereward adqu\u00edreo cando, coa axuda do seu criado Martin Lightfoot, frustra o intento dun grupo de cabaleiros que, celosos da s\u00faa fama, o tentan matar durante unha cazar\u00eda. Unha segunda teor\u00eda \u00e9 que o nome lle foi dado pola familia Wake, os terratenentes normandos que obtiveron as terras de Hereward en Bourne, Lincolnshire, despois da s\u00faa morte, para implicar unha conexi\u00f3n familiar e polo tanto lexitimar a s\u00faa reclamaci\u00f3n da terra. O Wake afirmaron descenderen\u00a0da filla que Hereward ter\u00eda da s\u00faa segunda muller, Alftruda.\nHistoricidade.\nA existencia de Hereward xeralmente no \u00e9 discutida, a\u00ednda que a historia da s\u00faa vida, especialmente como \u00e9 refundida na\u00a0\"Gesta\", case con certeza cont\u00e9n esaxeraci\u00f3ns sobre as s\u00faas faza\u00f1as e algunhas francamente son ficci\u00f3n. Hugh M. Thomas sost\u00e9n que a\u00a0\"Gesta\"\u00a0\u00e9 unha historia sobre un heroe ingl\u00e9s, que pretende entreter e desenvolve unha fantas\u00eda de resistencia exitosa contra os normandos. Hereward sempre \u00e9 motivado por emoci\u00f3ns sinceras, a diferenza dos seus inimigos, na s\u00faa loita mostra valores cabaleirescos. A s\u00faa coraxe suprema e viril\u00a0constantemente \u00e9 resaltada. Episodios potencialmente deshonrosos como o saqueo de Peterborough son desculpados, e mesmo borrados por historias como a da visi\u00f3n de San Pedro que o fai devolver o bot\u00edn.\nO feito da participaci\u00f3n de Hereward nos acontecementos de Ely \u00e9 atestado en documentos antigos como o anal de 1071 da\u00a0\"Cr\u00f3nica anglosaxoa.\" Outro texto da \"Cr\u00f3nica\" tam\u00e9n refire a s\u00faa implicaci\u00f3n no saqueo. As fontes antigas non din sobre el m\u00e1is que estaba en Ely e que liderou a \u00faltima banda da resistencia. \"L'Estoire des Engles\" (c. 1140) di que tivo unha familia nobre, pero non especifica m\u00e1is. A xenealox\u00eda alegada\u00a0\u00e9 proporcionada pola\u00a0\"Gesta\" e a posterior\u00a0\"Historia Croylandensis\", a\u00ednda que con algunhas variaci\u00f3ns. Cara o s. XV, a familia Wake afirmaba descender del e elevaban a s\u00faa ascendencia afirmando que era o fillo de Leofric, conde de Mercia e de\u00a0Lady Godiva.\n\u00c9 posible que algunhas das historias sobre Hereward mutaran en relatos sobre Robin Hood ou que os influ\u00edran . Hereward, por\u00e9n, ficou como unha figura menor ata a \u00e9poca victoriana, cando a idea da heroicidade anglosaxoa nativa se fixo popular. A novela de\u00a0Charles Kingsley\u00a0de 1865, \"Hereward the Wake: o \u00faltimo ingl\u00e9s\" elevou a Hereward \u00e1 posici\u00f3n de heroe nacional. Esbozou a teor\u00eda de que as liberdades tradicionais inglesas foron destru\u00eddas polo \"xugo normando\", unha idea en realidade m\u00e1is antiga, divulgada pola novela de\u00a0Walter Scott \"Ivanhoe.\" Ambas as d\u00faas novelas axudaron crear a imaxe dunha Inglaterra anglosaxoa rom\u00e1ntica, violada pola tiran\u00eda normanda. Despois da s\u00faa publicaci\u00f3n, Hereward aparece en numerosas obras hist\u00f3ricas populares."}
{"id": "326702", "revid": "23204", "url": "https://gl.wikipedia.org/wiki?curid=326702", "title": "Ding\u00e9", "text": "Ding\u00e9 (en , e en gal\u00f3: \"Deinja\u00e9\") \u00e9 unha comuna francesa do departamento de Ille e Vilaine, na Breta\u00f1a."}
{"id": "326703", "revid": "23204", "url": "https://gl.wikipedia.org/wiki?curid=326703", "title": "Deinja\u00e9", "text": ""}
{"id": "326704", "revid": "23204", "url": "https://gl.wikipedia.org/wiki?curid=326704", "title": "Dingad", "text": ""}
{"id": "326706", "revid": "23204", "url": "https://gl.wikipedia.org/wiki?curid=326706", "title": "Dol-de-Bretagne", "text": "Dol-de-Bretagne (en , e en gal\u00f3: \"D\u00f3u\") \u00e9 unha comuna francesa do departamento de Ille e Vilaine, na Breta\u00f1a."}
{"id": "326707", "revid": "23204", "url": "https://gl.wikipedia.org/wiki?curid=326707", "title": "Dol", "text": ""}
{"id": "326708", "revid": "23204", "url": "https://gl.wikipedia.org/wiki?curid=326708", "title": "D\u00f3u", "text": ""}
{"id": "326709", "revid": "23204", "url": "https://gl.wikipedia.org/wiki?curid=326709", "title": "Domagn\u00e9", "text": "Domagn\u00e9 (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326710", "revid": "23204", "url": "https://gl.wikipedia.org/wiki?curid=326710", "title": "Dovanieg", "text": ""}
{"id": "326711", "revid": "23204", "url": "https://gl.wikipedia.org/wiki?curid=326711", "title": "Domalain", "text": "Domalain (en , e en gal\u00f3: \"Domalaen\") \u00e9 unha comuna francesa do departamento de Ille e Vilaine, na Breta\u00f1a."}
{"id": "326712", "revid": "23204", "url": "https://gl.wikipedia.org/wiki?curid=326712", "title": "Domalaen", "text": ""}
{"id": "326713", "revid": "23204", "url": "https://gl.wikipedia.org/wiki?curid=326713", "title": "Domalan", "text": ""}
{"id": "326714", "revid": "1888", "url": "https://gl.wikipedia.org/wiki?curid=326714", "title": "Julio Carballo Romero", "text": "Julio Carballo Romero, nado en 1888, foi un xornalista galego.\nTraxectoria.\nFillo de Julio Carballo Enr\u00edquez. Colaborou en \"Suevia\" e \"Nova Galicia\" e foi redactor do xornal arxentino \"La Naci\u00f3n\". En 1928 instalouse na Coru\u00f1a para exercer a corresponsal\u00eda de \"La Naci\u00f3n\" nas provincias da Coru\u00f1a e Lugo. Tam\u00e9n colaborou en \"La Voz de Galicia\". Foi detido en setembro de 1930 pola publicaci\u00f3n dunha informaci\u00f3n sobre os sucesos do 31 de agosto na Coru\u00f1a. Despois foi correspondente na Coru\u00f1a de \"La Prensa\" de Buenos Aires."}
{"id": "326715", "revid": "1131", "url": "https://gl.wikipedia.org/wiki?curid=326715", "title": "Arquivo intermedio militar noroeste", "text": "O Arquivo Intermedio Militar Noroeste (denominado \u00e1s veces \"Arquivo Militar de\" \"Ferrol\") \u00e9 un arquivo militar espa\u00f1ol de titularidade estatal. Como arquivo intermedio, recibe documentaci\u00f3n pechada hai 5 anos ou m\u00e1is desde os distintos arquivos centrais das Unidades, Centros e Organismos militares (UCOs) situados nas Comunidades Aut\u00f3nomas de Asturias, Cantabria, Castela e Le\u00f3n, Galicia, Pa\u00eds Vasco e A Rioxa, e transfire documentaci\u00f3n de m\u00e1is de 20 anos de antig\u00fcidade aos arquivos hist\u00f3ricos do Ex\u00e9rcito de Terra, chamados Arquivos Xerais Militares.\nHistoria e denominaci\u00f3n.\nConforme o establecido pola Norma Xeral 5/95 sobre a Organizaci\u00f3n dos Arquivos Rexionais, o Arquivo Militar Rexional Noroeste foi creado en 1995 para asumir a xesti\u00f3n dos bens documentais procedentes das Unidades, Centros e Organismos (UCOs) con sede na demarcaci\u00f3n territorial militar denominada Rexi\u00f3n Militar Noroeste, que foron disoltos en aplicaci\u00f3n do Plan NORTE (Nova Organizaci\u00f3n do Ex\u00e9rcito de Terra).\nO Arquivo da Rexi\u00f3n Militar Noroeste pasa a chamarse Arquivo Intermedio da Rexi\u00f3n Militar Noroeste en virtude do Real Decreto 2598/1998, do 4 de decembro, polo que se aprobou o \"Regulamento de Arquivos Militares\", que converteu aos Arquivos Rexionais en arquivos intermedios do Sistema Arquiv\u00edstico da Defensa.\n\u00c9 habitual ver a denominaci\u00f3n de \"Arquivo Militar de Ferrol\" en prensa, publicaci\u00f3ns e conferencias, a\u00ednda que existe en devandita cidade outro arquivo militar chamado Arquivo Naval de Ferrol que forma parte do Subsistema Arquiv\u00edstico da Armada.\nEstrutura administrativa, funci\u00f3ns e servizos.\nO Arquivo Intermedio Militar Noroeste forma parte do Sistema Arquiv\u00edstico da Defensa (SAD) do Ministerio de Defensa dentro do Subsistema Archiv\u00edstico do Ex\u00e9rcito de Terra (SAET), que est\u00e1 dirixido polo Instituto de Historia e Cultura Militar (IHCM). Como o resto de Arquivos Hist\u00f3ricos e Intermedios Militares do Subsistema Arquiv\u00edstico do Ex\u00e9rcito de Terra, o Arquivo Intermedio Militar Noroeste est\u00e1 baixo o mando dun Oficial superior, que \u00e9 o seu Director e a quen entre outras funci\u00f3ns corresp\u00f3ndelle a representaci\u00f3n p\u00fablica do Arquivo. Ademais, os Arquivos Hist\u00f3ricos e Intermedios Militares poden contar cun Director t\u00e9cnico, que ser\u00e1 un funcionario do grupo A da Administraci\u00f3n do Estado con suficientes co\u00f1ecementos arquiv\u00edsticos que depende org\u00e1nicamente do Director do centro, e que entre outras funci\u00f3ns oc\u00fapase da direcci\u00f3n do tratamento arquiv\u00edstico e t\u00e9cnico dos fondos documentais.\nAs funci\u00f3ns que atrib\u00fae o \"Regulamento de Arquivos Militares\" aos arquivos intermedios son as seguintes:\nO Arquivo Intermedio conta cunha Biblioteca Auxiliar, facilita aos cidad\u00e1ns copias compulsadas dos documentos que custodia e atende as consultas presenciais de documentos na s\u00faa Sala de Investigadores, previa presentaci\u00f3n de DNI ou Pasaporte. O horario de funcionamento \u00e9 de 08:00 a 15:30 horas, e o da Sala de Consulta \u00e9 de 09:00 a 14:00 horas. O Arquivo permanece pechado en festas nacionais, festas auton\u00f3micas e festas locais (o 7 de xaneiro e o Luns de Pascua).\nEdificio, contacto e accesos.\nEdificio.\nA sede do Arquivo Intermedio Militar Noroeste \u00e9 a instalaci\u00f3n militar chamada Establecemento O Baluarte (Arquivo), que ocupa a maior parte do recinto amurallado chamado \"Baluarte do Infante\", cuxo n\u00facleo orixinal foi constru\u00eddo no \u00faltimo cuarto do s\u00e9culo XVIII para a defensa da Praza e ampliado no s\u00e9culo XX para o acuartelamento das forzas de Artillar\u00eda da cidade. Desde que funciona como sede do Arquivo Intermedio Militar Noroeste, realiz\u00e1ronse importantes obras de infraestrutura para aumentar a dispo\u00f1ibilidade de espazo destinado a dep\u00f3sito, e en xeral, para adaptar o edificio \u00e1s s\u00faas funci\u00f3ns, mellorando as s\u00faas instalaci\u00f3ns e equipamento.\nContacto.\nA direcci\u00f3n postal \u00e9 Avenida do Rei, s/n C\u00f3digo Postal 15402, Ferrol (A Coru\u00f1a). Para obter informaci\u00f3n xeral o tel\u00e9fono \u00e9 + 34 981 319 009 , mentres que para reservar un posto na Sala de Investigadores hai que chamar ao + 34 981 319 027\nAccesos.\nO Arquivo est\u00e1 a cinco minutos a p\u00e9 das Estaci\u00f3ns de autob\u00fas e de ferrocarril da cidade. A empresa Monbus cobre a ruta Vigo-Santiago de Compostela-Ferrol e a empresa Alsa cobre a ruta Madrid-Ferrol, tanto desde a Estaci\u00f3n Sur de Autobuses como desde a Terminal 4 do Aeroporto de Madrid-Barallas. A Estaci\u00f3n de ferrocarril de Ferrol ten conexi\u00f3ns diarias coa Estaci\u00f3n de Madrid-Chamart\u00edn e con outras cidades.\nPor estrada pode chegarse pola Autoestrada do Atl\u00e1ntico que conecta Ferrol coa fronteira portuguesa pasando pola Coru\u00f1a, Santiago de Compostela, Pontevedra, Vigo, Tuy, e outros. Hai que tomar a sa\u00edda \"Canido-centro cidade\" e seguir as indicaci\u00f3ns Centro cidade e \"Praza de Espa\u00f1a.\" Existe un aparcadoiro municipal gratu\u00edto \u00e1 beira do Arquivo.\nExisten outras opci\u00f3ns para chegar a Ferrol, tanto en transporte p\u00fablico como en veh\u00edculo privado.\nDatos estat\u00edsticos.\nOs datos estat\u00edsticos oficiais dos Arquivos militares son publicados anualmente polo Ministerio de Defensa. Os \u00faltimos dispo\u00f1ibles sobre o Arquivo Intermedio Militar Noroeste son os seguintes:\nFondos documentais custodiados.\nCorresp\u00f3ndelle recoller a documentaci\u00f3n das Unidades, Centros e Organismos (UCOs) que est\u00e1n ou estiveron situados nos territorios das antigas Sexta Rexi\u00f3n Militar, S\u00e9tima Rexi\u00f3n Militar e Oitava Rexi\u00f3n Militar.\nOs fondos que custodia agr\u00fapanse do modo seguinte:\u00a0"}
{"id": "326716", "revid": "23204", "url": "https://gl.wikipedia.org/wiki?curid=326716", "title": "La Dominelais", "text": "La Dominelais (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326717", "revid": "23204", "url": "https://gl.wikipedia.org/wiki?curid=326717", "title": "Doveneleg", "text": ""}
{"id": "326718", "revid": "23204", "url": "https://gl.wikipedia.org/wiki?curid=326718", "title": "Domloup", "text": "Domloup (en , e en gal\u00f3: \"Donl\u00f4\") \u00e9 unha comuna francesa do departamento de Ille e Vilaine, na Breta\u00f1a."}
{"id": "326719", "revid": "23204", "url": "https://gl.wikipedia.org/wiki?curid=326719", "title": "Donl\u00f4", "text": ""}
{"id": "326720", "revid": "89787", "url": "https://gl.wikipedia.org/wiki?curid=326720", "title": "Dompierre-du-Chemin", "text": "Dompierre-du-Chemin (en , e en gal\u00f3: \"Donpi\u00e8rr\") \u00e9 unha comuna francesa do departamento de Ille e Vilaine, na Breta\u00f1a."}
{"id": "326721", "revid": "23204", "url": "https://gl.wikipedia.org/wiki?curid=326721", "title": "Domper-an-Hent", "text": ""}
{"id": "326722", "revid": "23204", "url": "https://gl.wikipedia.org/wiki?curid=326722", "title": "Donpi\u00e8rr", "text": ""}
{"id": "326723", "revid": "23204", "url": "https://gl.wikipedia.org/wiki?curid=326723", "title": "Dourdain", "text": "Dourdain (en , e en gal\u00f3: \"D\u00f3rdaen\") \u00e9 unha comuna francesa do departamento de Ille e Vilaine, na Breta\u00f1a."}
{"id": "326725", "revid": "23204", "url": "https://gl.wikipedia.org/wiki?curid=326725", "title": "D\u00f3rdaen", "text": ""}
{"id": "326726", "revid": "23204", "url": "https://gl.wikipedia.org/wiki?curid=326726", "title": "Drouges", "text": "Drouges (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326727", "revid": "23204", "url": "https://gl.wikipedia.org/wiki?curid=326727", "title": "Dougez", "text": ""}
{"id": "326729", "revid": "23204", "url": "https://gl.wikipedia.org/wiki?curid=326729", "title": "Eanc\u00e9", "text": "Eanc\u00e9 (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326730", "revid": "23204", "url": "https://gl.wikipedia.org/wiki?curid=326730", "title": "Rexistro f\u00f3sil", "text": ""}
{"id": "326731", "revid": "23204", "url": "https://gl.wikipedia.org/wiki?curid=326731", "title": "Aentieg", "text": ""}
{"id": "326732", "revid": "22570", "url": "https://gl.wikipedia.org/wiki?curid=326732", "title": "Clon", "text": "En xen\u00e9tica, un clon (grego \u03ba\u03bb\u03ce\u03bd\u03bf\u03c2 \"kl\u014dn\", \u2018fillo\u2019) \u00e9 un conxunto de seres xeneticamente id\u00e9nticos que descenden dun mesmo individuo por mecanismos de reproduci\u00f3n asexual.\nO termo foi creado en 1903 por H. J. Webber coa expl\u00edcita intenci\u00f3n de contribu\u00edr ao desenvolvemento l\u00e9xico da ent\u00f3n nova ciencia da xen\u00e9tica, e ese uso \u00e9 o \u00fanico v\u00e1lido na linguaxe cient\u00edfica. Respond\u00eda \u00e1 necesidade de referirse a unha variedade de cultivo multiplicada exclusivamente de maneira vexetativa (mediante esgallos ou estacas), como era e \u00e9 com\u00fan respecto das \u00e1rbores froiteiras. Os individuos xerados as\u00ed son xeneticamente id\u00e9nticos, o mesmo que os que se obte\u00f1en por partenox\u00e9nese ou mesmo por mecanismos sexuais de reproduci\u00f3n cando a homocigose \u00e9 completa e a recombinaci\u00f3n xen\u00e9tica imposible. Pode chamarse reproduci\u00f3n clonal \u00e1 reproduci\u00f3n asexual, a\u00ednda que non \u00e9 un uso moi estendido.\nNos \u00faltimos decenios foi crecendo outra acepci\u00f3n, popularizada pola prensa e o cine, de acordo coa cal un clon \u00e9 un individuo id\u00e9ntico a outro obtido por t\u00e9cnicas xen\u00e9ticas m\u00e1is ou menos imaxinarias. Os clons as\u00ed definidos non existen, na medida en que o fenotipo non depende s\u00f3 do xenotipo, sen\u00f3n de mecanismos epigen\u00e9ticos e de desenvolvemento nos que interve\u00f1en outros factores. Este uso actual do termo clon pode rastrexarse at\u00e9 o libro \"O shock do futuro\" (1970) do influente xornalista e activista estadounidense Alvin Toffler.\nNa natureza a reproduci\u00f3n asexual ou clonal \u00e9 moi frecuente, especialmente entre organismos unicelulares, como bacterias e moitos protistas, a\u00ednda que case sempre alternando con fases de reproduci\u00f3n sexual (ou parasexual), que aumentan a diversidade xenot\u00edpica da poboaci\u00f3n.\nClonaci\u00f3n.\nDo uso de clon deriva o de clonaci\u00f3n. A clonaci\u00f3n \u00e9 a acci\u00f3n de producir unha entidade biol\u00f3xica (xene, cromosoma, c\u00e9lula ou organismo) xeneticamente id\u00e9ntica a outra a partir dunha existente. En contextos cient\u00edficos o termo \u00fasase principalmente para a reproduci\u00f3n id\u00e9ntica de mol\u00e9culas hereditarias (clonaci\u00f3n de ADN).\nA clonaci\u00f3n de organismos \u00e9 practicada sen co\u00f1ecementos t\u00e9cnicos especiais na maior\u00eda das plantas vivaces, por medio de esgallos ou estacas. En animais prod\u00facense novos individuos a partir de fragmentos do corpo doutros en grupos relativamente simples, como as planarias, ou con elevadas capacidades de rexeneraci\u00f3n espont\u00e1nea, como an\u00e9lidos (lombrigas de terra) ou equinodermos (estrelas de mar).\nA clonaci\u00f3n artificial de vertebrados bas\u00e9ase en substitu\u00edr o n\u00facleo dun \u00f3vulo sen fecundar, polo n\u00facleo dunha c\u00e9lula adulta do individuo que se quere clonar. Resulta as\u00ed o equivalente a un cigoto viable. A t\u00e9cnica (chamada de transferencia nuclear) aplicouse con \u00e9xito a ras desde 1952, pero non se logrou con mam\u00edferos at\u00e9 hai unha d\u00e9cada.\nCalendario de \u00e9xitos:\nNa pel\u00edcula \"Os nenos do Brasil\" m\u00f3strase detalladamente o que se sab\u00eda nos anos 80 respecto diso.\nImplicaci\u00f3ns bio\u00e9ticas.\nA clonaci\u00f3n, no sentido de multiplicaci\u00f3n asexual, de seres humanos non debe ter a longo prazo obst\u00e1culos t\u00e9cnicos insalvables, o que deu lugar a un intenso debate \u00e9tico e pol\u00edtico sobre a forma de tratar a chamada clonaci\u00f3n reprodutiva. O problema \u00e9tico reside nas oportunidades de instrumentalizaci\u00f3n da vida humana \u00e1 que se presta. Alg\u00fans imaxinan un problema con respecto \u00e1 identidade dos individuos nados, a\u00ednda que os xemelgos id\u00e9nticos (ou monocig\u00f3ticos) son o resultado dun modo excepcional de multiplicaci\u00f3n asexual, por escisi\u00f3n espont\u00e1nea dun embri\u00f3n normal. Os xemelgos id\u00e9nticos son un clon (ou clon o un do outro, segundo o uso popular), sen que ningu\u00e9n nunca dubide da posesi\u00f3n por eles de identidades persoais separadas.\nA lexislaci\u00f3n \u00e9 variable entre pa\u00edses, e tende a distinguir a clonaci\u00f3n de embriones con fins terap\u00e9uticos, da clonaci\u00f3n reprodutiva, tendente a formar seres humanos completos."}
{"id": "326733", "revid": "23204", "url": "https://gl.wikipedia.org/wiki?curid=326733", "title": "Epiniac", "text": "Epiniac (en , e en gal\u00f3: \"Espeinyac\") \u00e9 unha comuna francesa do departamento de Ille e Vilaine, na Breta\u00f1a."}
{"id": "326734", "revid": "23204", "url": "https://gl.wikipedia.org/wiki?curid=326734", "title": "Sperneg", "text": ""}
{"id": "326735", "revid": "23204", "url": "https://gl.wikipedia.org/wiki?curid=326735", "title": "Espeinyac", "text": ""}
{"id": "326736", "revid": "27155", "url": "https://gl.wikipedia.org/wiki?curid=326736", "title": "Armadillos", "text": "A dos dasip\u00f3didos (\"Dasypodidae\") \u00e9 unha familia de mam\u00edferos placentarios, a \u00fanica da orde dos cingulados, que comprende animais americanos co\u00f1ecidos comunmente como armadillos, caracterizados por posu\u00edren unha coiraza dorsal formada por placas xustapostas, ordenadas polo xeral en filas transversais, pola s\u00faa cola bastante longa e as extremidades curtas.\nNomes com\u00fans.\nOs integrantes desta familia reciben diversos nomes, sendo o m\u00e1is com\u00fan o de armadillo; tam\u00e9n son chamados (\u00e1s veces dependendo da especie) quirquincho (do quechua \"kirkinchu\" no Per\u00fa, Bolivia, Arxentina e Chile), cusuco (en Nicaragua, Costa Rica, O Salvador e Honduras), mulita (na Arxentina e o Uruguai), tat\u00fa (tat\u00fa, tat\u00fa carreta) en Paraguai e o Uruguai, peludo (na Arxentina, Chile e o Uruguai), tat\u00fa, piche (na Arxentina, Chile, Paraguai e o Brasil), cachicamo (en Colombia e Venezuela) e jerre-jerre na costa caribe\u00f1a de Colombia. Os nomes usados en portugu\u00e9s son tatu e armadilho.\nCaracter\u00edsticas.\nOs armadillos son mam\u00edferos moi f\u00e1ciles de reco\u00f1ecer, distinguibles por teren unha armadura formada por placas \u00f3seas cubertas por escudos c\u00f3rneos que lles serven como protecci\u00f3n, e que nalg\u00fans x\u00e9neros permiten ao animal enrolarse en forma de b\u00f3la. Externamente par\u00e9cense un pouco aos pangol\u00edns, mam\u00edferos de \u00c1frica e Asia cubertos de enormes escamas ou placas, e que te\u00f1en h\u00e1bitos similares. Esta \u00e9 a raz\u00f3n pola cal foron clasificados na mesma orde no pasado, pero actualmente \u00e9 claro que non est\u00e1n emparentados, pertencendo os armadillos \u00e1 superorde dos xenartros (e orde dos cingulados) moi afastados filoxeneticamente, dos pangol\u00edns, que est\u00e1n hoxe clasificados na orde dos folidotos.\nOs armadillos separ\u00e1ronse moi pouco do plan ancestral mammaliano e son un grupo moi antigo, xa diferenciado no paleoceno.\nOs dentes do armadillo son estruturas cil\u00edndricas simples e uniformes, sen esmalte e con ra\u00edces abertas e crecemento continuo; o seu n\u00famero \u00e9 moi elevado, at\u00e9 25 en cada mand\u00edbula.\nA especie m\u00e1is estendida \u00e9 o armadillo de nove bandas ou tat\u00fa (\"Dasypus novemcinctus\"), a \u00fanica que chega at\u00e9 os Estados Unidos desde o sur. Esta especie e \"Cabassous centralis\" son as \u00fanicas que te\u00f1en unha \u00e1rea de distribuci\u00f3n que se estende f\u00f3ra de Am\u00e9rica do Sur, onde habitan todas as especies da familia e, segundo o rexistro f\u00f3sil co\u00f1ecido, son o lugar de orixe.\nBiolox\u00eda e ecolox\u00eda.\nOs armadillos son nocturnos e cavadores. Son insect\u00edvoros omn\u00edvoros e necr\u00f3fagos propios da zona tropical de Centroam\u00e9rica e Suram\u00e9rica.\nRelaci\u00f3ns dos armadillos co home.\nA s\u00faa casca \u00e9 usada para a elaboraci\u00f3n de charangos, os cales te\u00f1en un gran valor comercial.\nEn Tabasco (M\u00e9xico) o armadillo de nove bandas co\u00f1\u00e9cense como \"jueche\" e adoitaba utilizarse para consumo humano ata que se declarou en perigo de extinci\u00f3n.\nEn Centroam\u00e9rica, esste armadillo \u00e9 co\u00f1ecido como \"cusuco\". A pesar de que no Salvador relaci\u00f3nase coa lepra (posto que a pel do seu bandullo parece contela) \u00e9 consumido por alg\u00fans dos seus habitantes, especialmente na cidade de San Alejos, Departamento de San Miguel. O cusuco tam\u00e9n se consome polo menos en Honduras e Nicaragua.\nA s\u00faa carne util\u00edzase para consumo humano e dado o seu sabor e conco\u00f1\u00e9cese como o \"sete carnes\", pois a s\u00faa carne asem\u00e9llase \u00e1s de pito, coello e porco. Os campesi\u00f1os adoitan desosar o animal e preparar a carne dentro da casca para consumila asada, frita ou guisada. Despois de fritila na casca, mast\u00edgase de maneira semellante ao chicharr\u00f3n ou coiro do porco.\nA casca e a cola son utilizadas para pr\u00e1cticas medicinais tradicionais. Estas d\u00e9ixanse torrar e m\u00f3ense at\u00e9 quedar en po, o cal f\u00e9rvese en auga, e este \"caldo\" b\u00e9beno as mulleres \"primeirizas\" (primeiro embarazo), co que curan as molestias que este causa. Segundo moitos campesi\u00f1os, a asma c\u00farase bebendo sangue de armadillo recentemente degolado e, para disimular o mal sabor, p\u00e1sase cun grolo de augardente.\nO armadillo pode ser portador de certos microorganismos que producen no home enfermidades como o Mycobacterium leprae, bacteria causante da lepra. As\u00ed mesmo, consid\u00e9raselle reservorio de protozoos flaxelados da especie \"Trypanosoma cruzi\", que causa nos humanos, especialmente en nenos, unha doenza moi grave chamada enfermidade de Chagas.\nDada a importancia sanitaria antedita, en Venezuela lex\u00edslase desde 1982 para vedar a caza desta especie, ademais do \"Priodontes maximus\", que \u00e9 o armadillo xigante, e do \"Dasypus sabanicola\" ou cachicamo sabanero, o m\u00e1is com\u00fan en Venezuela.\nEn Europa, EE. UU., M\u00e9xico e Venezuela fanse estudos cos armadillos a fin de encontrar medicamentos para tratar, ademais das enfermidades citadas, outras como a leishmaniose e a febre amarela.\nExiste unha cidade que debe o seu nome a este animal, Ayutuxtepeque, que significa \"outeiro de armadillos ou cusucos\".\nTaxonom\u00eda.\nDescrici\u00f3n.\nA familia foi descrita en 1821 polo naturalista ingl\u00e9s John Edward Gray, no seu traballo \"On the naturel arrangement of vertebrose animal\", publicado en \"London Med. Repos\"., 15: 296-310.\nEtimolox\u00edas.\nO nome cient\u00edfico da familia, \"Dasypodidae\", f\u00f3rmase, como \u00e9 habitual, sobre a base do xenitivo do nome do seu x\u00e9nero tipo, neste caso \"Dasypus\", engad\u00ednolle a desinencia do lat\u00edn cient\u00edfico \"\u00b4-idae\" (tirado do grego antigo \u03b5\u03af\u03b4\u03bf\u03c2 \"e\u00eddos\", \"semellante\"), propia dos nomes das familias de animais).\nEn canto ao nome do x\u00e9nero, \"Dasypus\", \u00e9 unha adaptaci\u00f3n do neoloxismo do grego antigo \u03b4\u03b1\u03c3\u03cd\u03c0\u03bf\u03c5\u03c2 \"das\u00fdpous\" (literalmente \"o de p\u00e9s peludos\", constru\u00eddo polo primeiro elemento \"dasy-\" (tirado do grego \u03b4\u03b1\u03c3\u03cd\u03c2 \"das\u00fds\", \"denso, mesto, peludo\"), e o segundo elemento \"-pus\" (do grego \u03c0\u03bf\u03cd\u03c2 \"po\u00fas\", \"p\u00e9, pata\").\nClasificaci\u00f3n.\nA familia dos dasip\u00f3didos subdiv\u00eddese en tres subfamilias, con nove x\u00e9neros actuais e numerosos x\u00e9neros extintos.\nSubfamilia \"Dasypodinae\"\nSubfamilia \"Euphractinae\"\nSubfamilia \"Tolypeutinae\"\nFiloxenia.\nRelaci\u00f3ns filoxen\u00e9ticas dos dasip\u00f3didos, segundo Delsuc \"et al\". 2003."}
{"id": "326737", "revid": "27155", "url": "https://gl.wikipedia.org/wiki?curid=326737", "title": "Apt\u00e1mero", "text": "Os apt\u00e1meros ou apt\u00f3meros (do lat\u00edn \"aptus\", ligado, xunto, axeitado, e do grego \"meros\", parte) son mol\u00e9culas de oligonucle\u00f3tidos ou p\u00e9ptidos que se unen a unha mol\u00e9cula diana espec\u00edfica. Os apt\u00e1meros cr\u00e9anse xeralmente seleccion\u00e1ndoos entre un gran conxunto de secuencias aleatorias, pero tam\u00e9n existen apt\u00e1meros naturais nos riboswitches. Os apt\u00e1meros poden utilizarse tanto na investigaci\u00f3n b\u00e1sica coma para prop\u00f3sitos cl\u00ednicos como f\u00e1rmacos macromoleculares. Os apt\u00e1meros poden combinarse con ribozimas para a autoclivaxe en presenza da s\u00faa mol\u00e9cula diana. Estas mol\u00e9culas compostas te\u00f1en aplicaci\u00f3ns adicionais en investigaci\u00f3n, na industria e cl\u00ednicas.\nM\u00e1is especificamente, os apt\u00e1meros poden clasificarse en:\nApt\u00e1meros de \u00e1cidos nucleicos.\nOs apt\u00e1meros de \u00e1cidos nucleicos son especies de \u00e1cidos nucleicos que foron obtidas por enxe\u00f1ar\u00eda por medio de repetidas roldas de selecci\u00f3n \"in vitro\" ou, equivalentemente, por SELEX (\"systematic evolution of ligands by exponential enrichment\", evoluci\u00f3n sistem\u00e1tica de ligandos por enriquecemento exponencial) para que poidan unirse a varias dianas moleculares como poden ser pequenas mol\u00e9culas, prote\u00ednas, \u00e1cidos nucleicos, e mesmo a c\u00e9lulas, tecidos e organismos. Os apt\u00e1meros son \u00fatiles en aplicaci\u00f3ns biotecnol\u00f3xicas e terap\u00e9uticas, xa que presentan propiedades de reco\u00f1ecemento molecular que rivalizan coas doutras mol\u00e9culas comunmente usadas para ese prop\u00f3sito, como os anticorpos. Ademais do seu reco\u00f1ecemento discriminado de mol\u00e9culas, os apt\u00e1meros te\u00f1en vantaxes con respecto aos anticorpos, xa que poden ser producidos completamente por enxe\u00f1ar\u00eda nun tubo de ensaio, cr\u00e9anse facilmente por s\u00edntese qu\u00edmica, pos\u00faen propiedades de almacenamento interesantes, e orixinan pouca ou ningunha inmunoxenicidade nas aplicaci\u00f3ns terapeuticas.\nEn 1990, dous laboratorios desenvolveron independentemente a t\u00e9cnica da selecci\u00f3n: o laboratorio de Gold, utilizou o termo SELEX para este proceso de seleccionar ligandos de ARN contra a ADN polimerase de T4; e o laboratorio de Szostak, acu\u00f1ou o termo \"selecci\u00f3n in vitro\" para a selecci\u00f3n de ligandos de ARN contra varias tinguiduras org\u00e1nicas. O laboratorio Szostak tam\u00e9n foi o que acu\u00f1ou o termo apt\u00e1mero para estes ligandos baseados en \u00e1cidos nucleicos. Dous anos despois, o laboratorio de Szostak e Gilead Sciences, usaron independentemente esquemas de \"selecci\u00f3n in vitro\" para facer evolucionar ligandos de ADN monocatenario para tinguiduras org\u00e1nicas e o coagulante humano, trombina (apt\u00e1meros antitrombina), respectivamente. Non parece haber ningunha diferenza sistem\u00e1tica entre os apt\u00e1meros de ARN e ADN, ag\u00e1s a maior estabilidade qu\u00edmica intr\u00ednseca do ADN.\nEn realidade, a noci\u00f3n de selecci\u00f3n \"in vitro\" foi precedida uns 20 anos antes por un experimento de Sol Spiegelman no que usou un sistema de replicaci\u00f3n do Bacteri\u00f3fago Q\u03b2 como un modo de facer evolucionar unha mol\u00e9cula autorreplicante. Ademais, un ano antes da publicaci\u00f3n da \"selecci\u00f3n in vitro\" e SELEX, Gerald Joyce usou un sistema que denominou \"evoluci\u00f3n dirixida\" para alterar a actividade de clivaxe dun ribozima.\nDesde o descubrimento dos apt\u00e1meros, moitos investigadores usaron a selecci\u00f3n de apt\u00e1meros como medio para aplicaci\u00f3ns e descubrimentos. En 2001, automatizouse o proceso de \"selecci\u00f3n in vitro\" grazas aos traballos de J. Colin Cox no laboratorio de Ellington da Universidade de Texas en Austin, o que reduc\u00eda a duraci\u00f3n dun experimento de selecci\u00f3n de seis semanas a tres d\u00edas.\nA\u00ednda que o proceso de obter artificialmente por enxe\u00f1ar\u00eda de ligandos de \u00e1cidos nucleicos \u00e9 moi interesante para a biolox\u00eda e biotecnolox\u00eda, a existencia de apt\u00e1meros no mundo natural non foi descuberta ata 2002, cando dous grupos liderados por Ronald Breaker e Evgeny Nudler descubriron un elemento regulador xen\u00e9tico baseado nos \u00e1cidos nucleicos (que se denominou riboswitch) que posu\u00eda propiedades de reco\u00f1ecemento molecular similares \u00e1s dos apt\u00e1meros producidos artificialmente. Ademais do descubrimento dun novo modo de regulaci\u00f3n xen\u00e9tica, isto supuxo un apoio \u00e1 noci\u00f3n da primitiva existencia dun \"mundo de ARN\", que \u00e9 un estadio que se postula que se deu nas orixes da vida na Terra.\nTanto os apt\u00e1meros de ADN coma os de ARN mostran fortes afinidades de uni\u00f3n para varias dianas. Os apt\u00e1meros de ADN e ARN foran seleccionados para a mesma diana. Estas dianas eran a lisozima, a trombina, o elemento de resposta que act\u00faa en trans do virus da inmunodeficiencia humana (HIV TAR), a hemina, o interfer\u00f3n \u03b3, o factor de crecemento endotelial vascular (VEGF), o ant\u00edxeno prost\u00e1tico espec\u00edfico (PSA), a dopamina, e o oncoxene non cl\u00e1sico factor de shock t\u00e9rmico 1 (HSF1). Nos casos da lisozima, HIV TAR, VEGF e dopamina, o apt\u00e1mero de ADN \u00e9 o an\u00e1logo do apt\u00e1mero de ARN, coa diferenza de que a timina substit\u00fae ao uracilo. Os aptameros de ADN e ARN da hemina, a trombina, e o interfer\u00f3n \u03b3 foron seleccionados por medio de selecci\u00f3ns independentes e te\u00f1en secuencias \u00fanicas. Por\u00e9n, considerando que non todos os an\u00e1logos de ADN dos apt\u00e1meros de ARN mostran funcionalmente unha correlaci\u00f3n entre as secuencias do ARN e ADN e as s\u00faas estruturas e funci\u00f3ns, c\u00f3mpre facer m\u00e1is investigaci\u00f3n sobre este asunto.\nUltimamente, introduc\u00edronse os conceptos de apt\u00e1meros intelixentes (\"smart aptamers\") e ligandos intelixentes (\"smart ligands\") en xeral. Describen os apt\u00e1meros que son seleccionados cun equilibrio (formula_1), constantes de velocidade (formula_2, formula_3) e par\u00e1metros termodin\u00e1micos (\u0394H, \u0394S) predefinidos da interacci\u00f3n apt\u00e1mero-diana. A tecnolox\u00eda usada para a selecci\u00f3n dos apt\u00e1meros intelixentes \u00e9 a electroforese cin\u00e9tica capilar. Con ela obt\u00e9\u00f1ense apt\u00e1meros en poucas roldas de selecci\u00f3n.\nDesenvolvementos recentes en terap\u00e9uticas baseados en apt\u00e1meros conseguiron a aprobaci\u00f3n pola FDA norteamericana do primeiro f\u00e1rmaco baseado en apt\u00e1meros para o tratamento da dexeneraci\u00f3n macular relacionada coa idade (AMD), chamado Macugen de OSI Pharmaceuticals. Ademais, a compa\u00f1\u00eda NeoVentures Biotechnology Inc. (http://www.neoventures.ca) comercializou con \u00e9xito a primeira plataforma de diagn\u00f3stico baseada en apt\u00e1meros para a an\u00e1lise de micotoxinas no gran. Moitas compa\u00f1\u00edas desenvolven apt\u00e1meros e aptacorpos para substitu\u00edr os anticorpos na investigaci\u00f3n, plataformas de diagn\u00f3stico, descubrimento de f\u00e1rmacos, e terap\u00e9utica.\nOs apt\u00e1meros non modificados son eliminados rapidamente da circulaci\u00f3n sangu\u00ednea, xa que te\u00f1en unha vida media de minutos ou horas, principalmente debido \u00e1 degradaci\u00f3n por nucleases e a filtraci\u00f3n renal, como resultado do baixo peso molecular que caracteriza aos apt\u00e1meros. As aplicaci\u00f3ns dos apt\u00e1meros non modificados c\u00e9ntranse actualmente no tratamento de condici\u00f3ns transitorias como a coagulaci\u00f3n do sangue, ou o tratamento de \u00f3rganos como o ollo onde a aplicaci\u00f3n local do f\u00e1rmaco \u00e9 posible. Esta r\u00e1pida eliminaci\u00f3n ou aclaramento do apt\u00e1mero do corpo pode ser unha desvantaxe en aplicaci\u00f3ns como a obtenci\u00f3n de imaxes de diagn\u00f3stico \"in vivo\". Un exemplo \u00e9 un apt\u00e1mero que se une \u00e1 tenascina que est\u00e1 a ser desenvolvido por Schering AG para obter imaxes en casos de cancro. Est\u00e1n a disposici\u00f3n dos cient\u00edficos varias modificaci\u00f3ns, como as pirimidinas 2'-fluorina-substitu\u00eddas, ligamento a polietilenglicol (PEG) etc. (ambas as d\u00faas usadas no apt\u00e1mero Macugen aprobado pola FDA) coas cales se incrementa a vida media no soro sangu\u00edneo dos apt\u00e1meros facilmente a d\u00edas ou mesmo semanas.\nOutra aproximaci\u00f3n para incrementar a resistencia \u00e1 nuclease dos apt\u00e1meros \u00e9 desenvolver \"Spiegelmers\" (nome comercial que v\u00e9n do alem\u00e1n \"Spiegel\", espello), que est\u00e1n compostos totalmente dun esqueleto de \u00e1cido L-ribonucleico non natural. Un \"Spiegelmer\" da mesma secuencia ten as mesmas propiedades de uni\u00f3n do seu correspondente apt\u00e1mero de ARN, coa excepci\u00f3n de que se une \u00e1 imaxe especular da s\u00faa mol\u00e9cula diana.\nAdemais do desenvolvemento de terap\u00e9uticas baseadas en aptameros, moitos investigadores como os do laboratorio de Ellington desenvolveron t\u00e9cnicas de diagn\u00f3stico para apt\u00e1meros baseadas no perfil de prote\u00ednas plasm\u00e1ticas chamado prote\u00f3mica do plasma de apt\u00e1meros. Esta tecnolox\u00eda permitir\u00e1 medici\u00f3ns de futuras prote\u00ednas multi-biomarcadoras que poden axudar na distinci\u00f3n diagn\u00f3stica entre estados de enfermidade e sa\u00fade.\nAdemais, o laboratorio Hirao aplicou unha expansi\u00f3n do alfabeto xen\u00e9tico usando un par de bases non natural para SELEX e conseguiu a xeraci\u00f3n de apt\u00e1meros de ADN de alta afinidade. Soamente unhas poucas bases hidrof\u00f3bicas non naturais como quinta base aumentan significativamene a afinidade do apt\u00e1mero por prote\u00ednas diana.\nComo recurso para todos os experimentos de \"selecci\u00f3n in vitro\" e SELEX, o laboratorio de Ellington desenvolveu a Aptamer Database, na que se catalogan os experimentos publicados.\nApt\u00e1meros p\u00e9ptidos.\nOs apt\u00e1meros p\u00e9ptidos son prote\u00ednas que se designan para interferir con outras interacci\u00f3ns entre prote\u00ecnas dentro das c\u00e9lulas. Consisten nun bucle pept\u00eddico variable unido polos seus dous extremos a un armaz\u00f3n proteico. Esta restrici\u00f3n estrutural dobre incrementa grandemente a afinidade de uni\u00f3n do apt\u00e1mero p\u00e9ptido ata niveis comparables ao dun anticorpo (rango nanomolar).\nA lonxitude do bucle variable \u00e9 normalmente de 10 a 20 amino\u00e1cidos, e o armaz\u00f3n \u00e1 que est\u00e1 unido pode ser calquera prote\u00edna que te\u00f1a unhas boas propiedades de solubilidade e sexa compacta. Actualmente, a prote\u00edna bacteriana tiorredoxina-A \u00e9 a prote\u00edna armaz\u00f3n m\u00e1is utilizada, o bucle variable est\u00e1 inserido no sitio activo redutor, que \u00e9 un bucle -Cys-Gly-Pro-Cys- da prote\u00edna natural, no cal as cadeas laterais das d\u00faas ciste\u00ednas (Cys) poden formar unha ponte disulfuro.\nA selecci\u00f3n dun apt\u00e1mero p\u00e9ptido pode facerse usando sistemas diferentes, pro o m\u00e1is utilizado actualmente \u00e9 o sistema de dobre h\u00edbrido de l\u00e9vedo.\nDemostrouse a selecci\u00f3n de Apt\u00e1meros P\u00e9ptidos Regulados por Ligando (LiRPAs, do ingl\u00e9s \"Ligand Regulated Peptide Aptamers\"). Ao despregar p\u00e9ptidos de 7 amino\u00e1cidos dunha nova prote\u00edna armaz\u00f3n baseada na estrutura da prote\u00edna trim\u00e9rica FKBP-rapamicina-FRB, a interacci\u00f3n entre o p\u00e9ptido aleatorizado e a mol\u00e9cula diana pode ser controlada pola pequena mol\u00e9cula rapamicina ou por an\u00e1logos non inmunosupresores.\nO apt\u00e1mero p\u00e9ptido pode tam\u00e9n seleccionarse de bibliotecas de p\u00e9ptidos combinatorios constru\u00eddos pola t\u00e9cnica do \"phage display\" e outras tecnolox\u00edas similares de mostra en superficie como o \"mRNA display\", \"ribosome display\", \"bacterial display\" e \"yeast display\". Estes procedementos experimentais tam\u00e9n se chaman \"biopannings\" (~biocribados). Entre os p\u00e9ptidos obtidos por \"biopannings\", os mim\u00f3topos poden ser considerados como un tipo de apt\u00e1meros p\u00e9ptidos. Todos os p\u00e9ptidos cribados a partir de bibliotecas de p\u00e9ptidos combinatorias foron almacenados nunha base de datos especial chamada MimoDB, \u00e1 que se pode acceder libremente en https://web.archive.org/web/20121116054757/http://immunet.cn/mimodb/.\nAffimer.\nO \"Affimer\" (~af\u00edmero) \u00e9 unha evoluci\u00f3n dos apt\u00e1meros p\u00e9ptidos. Tr\u00e1tase dunha pequena prote\u00edna moi estable obtida por enxe\u00f1ar\u00eda que presenta bucles pept\u00eddicos que lle proporcionan unha superficie de uni\u00f3n de alta afinidade (de onde v\u00e9n o seu nome comercial) para unirse a prote\u00ednas diana espec\u00edficas. \u00c9 unha prote\u00edna de baixo peso molecular, de 12\u201314 kDa, derivada das cistatinas da familia do inhibidor da ciste\u00edna protease.\nO armazon \"Affimer\" \u00e9 unha prote\u00edna estable basedada no pregamento da prote\u00edna cistatina. Cont\u00e9n dous bucles pept\u00eddicos e unha secuencia N-terminal que pode ser aleatorizada para unirse a diferentes prote\u00ednas diana cunha alta afinidade e especificidade similar \u00e1 dos anticorpos. A estabilizaci\u00f3n do p\u00e9ptido no armaz\u00f3n da prote\u00edna restrinxe as posibles conformaci\u00f3ns que pode adoptar o p\u00e9ptido, o que incrementa a afinidade de uni\u00f3n e a especificidade comparada coa de bibliotecas de p\u00e9ptidos libres.\nA tecnolox\u00eda de \"Affimers\" desenvolveuse inicialmente na MRC Cancer Cell Unit de Cambridge e despois en dous laboratorios da Universidade de Leeds. Esta tecnolox\u00eda foi comercializada e desenolvida por Avacta Life Sciences, que os est\u00e1 desenvolvendo como reactivos para a investigaci\u00f3n e aplicaci\u00f3ns terap\u00e9uticas.\nAptaBiD.\nA tecnolox\u00eda AptaBiD ou \"Aptamer-Facilitated Biomarker Discovery\" (Descubrimento de Biomarcadores Facilitado por Apt\u00e1meros) \u00e9 unha tecnolox\u00eda para descubrir biomarcadores. AptaBiD est\u00e1 baseada na xeraci\u00f3n en multi-roldas dun apt\u00e1mero ou un conxunto de apt\u00e1meros para dianas moleculares diferenciais sobre as c\u00e9lulas, que facilita a detecci\u00f3n expo\u00f1encial de biomarcadores. Implica tres estadios principais: (i) selecci\u00f3n multi-roldas diferencial de apt\u00e1meros para biomarcadores de c\u00e9lulas diana; (ii) illamento baseado en apt\u00e1meros de biomarcadores das c\u00e9lulas diana; e (iii) identificaci\u00f3n de biomarcadores por espectrometr\u00eda de masas. A caracter\u00edstica m\u00e1is importante da tecnolox\u00eda AptaBiD \u00e9 que produce sondas de afinidade sint\u00e9ticas (apt\u00e1meros) \u00e1 vez que descobre biomarcadores. Na AptaBiD, os apt\u00e1meros desenv\u00f3lvense para biomarcadores da superficie celular no seu estado e conformaci\u00f3n nativos. Ademais de para facilitar a identificaci\u00f3n de biomarcadores, ditos apt\u00e1meros poden usarse directamente para o illamento de c\u00e9lulas, visualizaci\u00f3n de c\u00e9lulas, e rastrear c\u00e9lulas \"in vivo\". Poden tam\u00e9n utilizarse para modular actividades de receptores celulares e a entrega no interior das c\u00e9lulas de diferentes axentes (por exemplo, ARN interferente pequeno e f\u00e1rmacos)."}
{"id": "326738", "revid": "23204", "url": "https://gl.wikipedia.org/wiki?curid=326738", "title": "Erbr\u00e9e", "text": "Erbr\u00e9e (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326739", "revid": "23204", "url": "https://gl.wikipedia.org/wiki?curid=326739", "title": "Ervored", "text": ""}
{"id": "326740", "revid": "23204", "url": "https://gl.wikipedia.org/wiki?curid=326740", "title": "Dasypodidae", "text": ""}
{"id": "326741", "revid": "89787", "url": "https://gl.wikipedia.org/wiki?curid=326741", "title": "Erc\u00e9-en-Lam\u00e9e", "text": "Erc\u00e9-en-Lam\u00e9e (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326742", "revid": "23204", "url": "https://gl.wikipedia.org/wiki?curid=326742", "title": "Herzieg-Mez", "text": ""}
{"id": "326743", "revid": "89787", "url": "https://gl.wikipedia.org/wiki?curid=326743", "title": "Erc\u00e9-pr\u00e8s-Liffr\u00e9", "text": "Erc\u00e9-pr\u00e8s-Liffr\u00e9 (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326744", "revid": "1505", "url": "https://gl.wikipedia.org/wiki?curid=326744", "title": "Celso Romero Pel\u00e1ez", "text": "Celso Romero Pel\u00e1ez, nado en Xinzo de Limia en 1897 e finado en Caracas nos anos cincuenta, foi un avogado e escritor galego.\nTraxectoria.\nEstudou o Bacharelato en Ourense e Dereito en Valladolid. Participou na campa\u00f1a anticaciquil en 1923 e colaborou en \"La Zarpa\". Exerceu como avogado na Coru\u00f1a, foii vicepresidente da Reuni\u00f3n de Artesanos e colaborou en \"El Momento\" e \"El Pueblo Gallego\". Militante do Partido Radical, en maio de 1934 pasou ao Partido Radical Dem\u00f3crata. Co golpe de Estado do 18 de xullo de 1936 exiliouse en Venezuela, onde escribiu varias obras de teatro, traduciu libros de biolox\u00eda e colaborou en \"El Tiempo\"."}
{"id": "326745", "revid": "23204", "url": "https://gl.wikipedia.org/wiki?curid=326745", "title": "Herzieg-Liverieg", "text": ""}
{"id": "326746", "revid": "1505", "url": "https://gl.wikipedia.org/wiki?curid=326746", "title": "Divulgador cient\u00edfico", "text": "A divulgaci\u00f3n cient\u00edfica \u00e9 o conxunto de actividades que interpretan e fan accesible o co\u00f1ecemento cient\u00edfico \u00e1 sociedade, \u00e9 dicir, todos aqueles labores que levan o co\u00f1ecemento cient\u00edfico \u00e1s persoas interesadas en entender ou informarse sobre ese tipo de co\u00f1ecemento. A divulgaci\u00f3n pon o seu interese non s\u00f3 nos descubrimentos cient\u00edficos do momento (por exemplo, a determinaci\u00f3n da masa do neutrino), sen\u00f3n tam\u00e9n en teor\u00edas m\u00e1is ou menos ben establecidas ou aceptadas socialmente (por exemplo, a teor\u00eda da evoluci\u00f3n) ou mesmo en campos enteiros do co\u00f1ecemento cient\u00edfico (por exemplo, a historia da astronom\u00eda).\n\u00c9 importante a divulgaci\u00f3n cient\u00edfica que aparece reflectida historicamente en multitude de obras de diferentes autores. Entre as primeiras obras evocadoras da divulgaci\u00f3n cient\u00edfica no pasado remoto poden citarse os \"Di\u00e1logos sobre os dous m\u00e1ximos sistemas do mundo\" (1632), do astr\u00f3nomo italiano Galileo Galilei, na que tres personaxes dialogan durante catro d\u00edas sobre as visi\u00f3ns aristot\u00e9lica\u2013ptolomeica e copernicana do Universo. A revista norteamericana \"Popular Science\" (fundada en 1872) \u00e9 probablemente a primeira publicaci\u00f3n xeral que apareceu cun car\u00e1cter divulgativo.\nNa actualidade, a divulgaci\u00f3n cient\u00edfica real\u00edzase en practicamente calquera dos formatos que existen nos diferentes medios de comunicaci\u00f3n: documentais de televisi\u00f3n, revistas de divulgaci\u00f3n cient\u00edfica, artigos en xornais xerais ou p\u00e1xinas de Internet dedicadas a este labor. Existen mesmo canles de televisi\u00f3n dedicados exclusivamente \u00e1 divulgaci\u00f3n cient\u00edfica ou nos que esta nova disciplina forma unha parte destacada da programaci\u00f3n, tales como Discovery Channel ou National Geographic Channel. Debido ao grande interese que xurdiu en moitos dos medios de comunicaci\u00f3n por facer da ciencia uno dos temas centrais, a divulgaci\u00f3n cient\u00edfica tam\u00e9n recibe o nome de xornalismo cient\u00edfico.\nA divulgaci\u00f3n cient\u00edfica expr\u00e9sase de maneira m\u00e1is precisa en libros espec\u00edficos sobre un tema. Algunhas obras divulgativas han chegado a converterse en aut\u00e9nticos best-s\u00e9llers, como \"Historia do tempo\", de Stephen Hawking, ou \"Os dragones do Ed\u00e9n\", de Carl Sagan. Este \u00faltimo recibiu o Premio Pulitzer en 1978. Desde o punto de vista da literatura, a divulgaci\u00f3n cient\u00edfica constit\u00fae un subg\u00e9nero do ensaio.\nO xornalista que se dedica \u00e1 divulgaci\u00f3n da ciencia \u00e9 tan importante como o cient\u00edfico que xera preguntas e descubrimentos, xa que os novos co\u00f1ecementos necesitan un axente difusor que poida facelos chegar ao p\u00fablico. A divulgaci\u00f3n cient\u00edfica ten como finalidade que o receptor se asegure do sucedido ou simplemente dec\u00e1tese do pasado.\nDivulgadores importantes.\nEntre os autores m\u00e1is co\u00f1ecidos de obras de divulgaci\u00f3n cient\u00edfica at\u00f3panse (aqu\u00ed c\u00edtanse, a maneira de exemplo, algunhas das s\u00faas contribuci\u00f3ns m\u00e1is co\u00f1ecidas):\nMoitos dos divulgadores m\u00e1is exitosos foron cient\u00edficos, ou tiveron formaci\u00f3n cient\u00edfica. Tal \u00e9 o caso de Carl Sagan quen traballou tanto no programa SETI como na s\u00faa famosa serie de televisi\u00f3n \"Cosmos: A Personal Voyage\". Pero outros, como Timothy Ferris (autor de m\u00faltiples libros sobre astronom\u00eda), form\u00e1ronse primeiro como comunicadores e logo enfoc\u00e1ronse nalg\u00fan aspecto da ciencia. Tam\u00e9n hai casos, moi senlleiros, de divulgadores cient\u00edficos cunha formaci\u00f3n autodidacta, caso de Rodr\u00edguez de la Fuente, que era dentista, ou Cousteau, ofial da Mari\u00f1a.\nDentro do x\u00e9nero literario da ciencia ficci\u00f3n, as obras de ciencia ficci\u00f3n \"dura\" adoitan presentar temas cient\u00edficos cun calado o suficientemente preciso como para ser consideradas obras de divulgaci\u00f3n cient\u00edfica. Destacan neste apartado espec\u00edfico:\nA maior parte das axencias ou institutos cient\u00edficos de pa\u00edses como os Estados Unidos contan cun departamento de divulgaci\u00f3n cient\u00edfica (Education and Outreach) que pretende devolver \u00e1 sociedade en forma de co\u00f1ecemento os importantes investimentos realizados en grandes proxectos (por exemplo a investigaci\u00f3n espacial), a\u00ednda que isto non ocorre en moitos outros pa\u00edses.\nA expresi\u00f3n \"divulgaci\u00f3n cient\u00edfica\" substit\u00faese paulatinamente por unha m\u00e1is espec\u00edfica: \"comunicaci\u00f3n p\u00fablica da ciencia\", que se sit\u00faa claramente dentro das ciencias da comunicaci\u00f3n. Reco\u00f1\u00e9cese desa maneira que a comunicaci\u00f3n da ciencia na actualidade require de competencias, formaci\u00f3n e formas de aproximaci\u00f3n ao co\u00f1ecemento propias das comunicaci\u00f3ns sociais. Os comunicadores cient\u00edficos ou divulgadores cient\u00edficos f\u00f3rmanse na actualidade en carreiras universitarias. A divulgaci\u00f3n establ\u00e9cese as\u00ed como unha disciplina profesionalizada.\nNa Arxentina, f\u00f3rmanse divulgadores cient\u00edficos no Instituto Leloir (Buenos Aires), na Universidade Nacional de R\u00edo Negro, Sede Andina, e na Universidade Nacional de C\u00f3rdoba."}
{"id": "326747", "revid": "23204", "url": "https://gl.wikipedia.org/wiki?curid=326747", "title": "Ess\u00e9", "text": "Ess\u00e9 (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326748", "revid": "23204", "url": "https://gl.wikipedia.org/wiki?curid=326748", "title": "Ezieg", "text": ""}
{"id": "326749", "revid": "23204", "url": "https://gl.wikipedia.org/wiki?curid=326749", "title": "\u00c9trelles", "text": "\u00c9trelles (en , e en gal\u00f3: \"Estr\u00e8ll\") \u00e9 unha comuna francesa do departamento de Ille e Vilaine, na Breta\u00f1a."}
{"id": "326750", "revid": "23204", "url": "https://gl.wikipedia.org/wiki?curid=326750", "title": "Estr\u00e8ll", "text": ""}
{"id": "326751", "revid": "23204", "url": "https://gl.wikipedia.org/wiki?curid=326751", "title": "Stredell", "text": ""}
{"id": "326752", "revid": "23204", "url": "https://gl.wikipedia.org/wiki?curid=326752", "title": "Finio\u00f9", "text": ""}
{"id": "326753", "revid": "89787", "url": "https://gl.wikipedia.org/wiki?curid=326753", "title": "Xos\u00e9 Manuel Bux\u00e1n Bran", "text": "Xos\u00e9 Manuel Bux\u00e1n Bran, nado en \u00c9ibar (Guip\u00fascoa) en 1964, \u00e9 un artista, cr\u00edtico de arte, activista LGBT e profesor da Facultade de Belas Artes de Pontevedra, dependente da Universidade de Vigo.\nTraxectoria.\nNaceu no Pa\u00eds Vasco, no seo dunha familia de emigrantes galegos. Estudou en Bilbao, na UPV, universidade pola que se licenciou en Belas artes cunha tese sobre a representaci\u00f3n iconogr\u00e1fica de san Sebasti\u00e1n en relaci\u00f3n coa homosexualidade (intitulada \"Homoerotismo en la iconograf\u00eda de San Sebasti\u00e1n M\u00e1rtir: Una visi\u00f3n desde el presente\").\nTrasladouse a Vigo en 1993 e \u00e9 profesor universitario no campus da UVigo en Pontevedra dende ese ano, se ben foi en 1998 cando obtivo a titularidade.\nFoi comisario en exposici\u00f3ns como \"Malas Artes\u201903: Prototipos, Verbalidades, Pr\u00eat-\u00e0-porter, Maquinaci\u00f3ns, Arquitrabes e Bizarr@s\" (Vigo, 2003), \"Radicais libres: Experiencias gays e l\u00e9sbicas na arte peninsular\" (Santiago de Compostela, 2005) ou tam\u00e9n para a \"Sala Alterarte\", no Campus de Ourense.\n\u00c9 colaborador habitual na prensa, por exemplo no \"Faro de Vigo\". At\u00e9 a s\u00faa desaparici\u00f3n escrib\u00eda para \"A Nosa Terra\".\nEn 2017 expuso a s\u00faa colecci\u00f3n particular de fotograf\u00eda atopada no CGAC.\nObra escrita.\nTen multitude de publicaci\u00f3ns relacionadas co mundo da arte contempor\u00e1nea, especialmente no \u00e1mbito da creaci\u00f3n pl\u00e1stica. Entre elas destacan alg\u00fans cap\u00edtulos ou volumes:"}
{"id": "326754", "revid": "6939", "url": "https://gl.wikipedia.org/wiki?curid=326754", "title": "Xos\u00e9 Bux\u00e1n Bran", "text": ""}
{"id": "326755", "revid": "98629", "url": "https://gl.wikipedia.org/wiki?curid=326755", "title": "Cl\u00e4renore Stinnes", "text": "Cl\u00e4renore Stinnes, nada en M\u00fclheim an der Ruhr o 21 de xaneiro de 1901 e finada en Bj\u00f6rnlunda o 7 de setembro de 1990, foi un expedicionaria alem\u00e1 e a primeira muller en dar a volta ao mundo en coche.\nTraxectoria.\nSeu pai era o magnate da industria e pol\u00edtico alem\u00e1n Hugo Stinnes. Con tan s\u00f3 24 anos participou na s\u00faa primeira carreira automobil\u00edstica, e en 1927 xa se atopaba entre as mellores pilotos europeas daquela \u00e9poca. O 25 de maio de 1927 emprendeu unha viaxe \u00f3 redor do mundo xunto con Carl-Axel S\u00f3derstr\u00f6m, a quen co\u00f1ecera s\u00f3 dous d\u00edas antes de sa\u00edren nun Adler/Standard 6 de serie xunto con dous mec\u00e1nicos e unha camioneta de apoio con pezas de recambio e o resto do equipo. A aventura contou cunha subvenci\u00f3n de 100.000 marcos achegados pola industria automobil\u00edstica alem\u00e1 (Adler, Bosch e Aral).\nAtravesaron os Balc\u00e1ns e logo de pasar por Beirut, Damasco, Bagdad e Teher\u00e1n chegaron a Moscova, onde abandonou a expedici\u00f3n por enfermidade un dos mec\u00e1nicos. Cando atravesaban Siberia o segundo mec\u00e1nico tam\u00e9n decidiu deixar a aventura, de modo que a partir de ent\u00f3n s\u00f3 quedaron Clara e Carl-Axel. Ao chegaren a Irkurst, nas beiras do lago Baikal, tiveron que facer unha parada en medio do cru inverno siberiano. Foron os primeiros en atravesar nun veh\u00edculo a motor o lago Baikal xeado.\nCruzaron Mongolia, o deserto do Gobi e chegaron a Pequ\u00edn e de al\u00ed, en transbordador pasaron ao Xap\u00f3n, onde escalaron o monte Fuji. Atravesaron o Pac\u00edfico con escala en Hawai ata Am\u00e9rica do Sur.\nAtravesaron a cordilleira dos Andes, onde sufriron numerosas penurias e estiveron a piques de morrer de inanici\u00f3n. Chegaron ent\u00f3n a Valpara\u00edso (Chile), onde embarcaron en direcci\u00f3n aos Estados Unidos, pasando por Panam\u00e1. Dende Os \u00c1nxeles atravesaron os Estados Unidos, onde recibiron o reco\u00f1ecemento xeral da poboaci\u00f3n e das autoridades. En Detroit o propio Henry Ford amosoulles a s\u00faa f\u00e1brica e, logo de chegaren a Washington, foron recibidos na Casa Branca polo presidente Herbert Hoover. Viaxaron en barco ata Le Havre e de al\u00ed a Berl\u00edn, onde de novo foron recibidos con honores polos seus compatriotas o 24 de xu\u00f1o de 1929, tras completar un periplo de 47.000 quil\u00f3metros en coche.\n\u00c1 volta da viaxe, Carl-Axel S\u00f3derstr\u00f6m divorciouse da s\u00faa esposa sueca para casar coa s\u00faa compa\u00f1eira de aventura. A parella instalouse en Suecia e tiveron 3 fillos naturais e varios adoptados. Carl-Axel morreu en 1976 e Clara en 1990.\nNos anos 80 un cineasta alem\u00e1n elaborou unha pel\u00edcula a partir das gravaci\u00f3ns realizadas durante a viaxe, a cuxa presentaci\u00f3n en Hamburgo acudiu a propia Clara Stinnes."}
{"id": "326756", "revid": "89787", "url": "https://gl.wikipedia.org/wiki?curid=326756", "title": "Linguas pama-nyunganas", "text": "As linguas pama-nyunganas constit\u00faen a familia ling\u00fc\u00edstica m\u00e1is espallada de entre as linguas aborixes de Australia con 281 linguas diferentes.\nO nome \"pama-nyungana\" deriva dos nomes de dous subgrupos de linguas moi separadas xeograficamente, as linguas paman do nordeste e as linguas nyunganas do suroeste. As palabras \"pama\" e \"nyunga\" significan \"home\" nas respectivas linguas.\nAs outras familias de linguas ind\u00edxenas de Australia ad\u00f3itanse clasificar, por exclusi\u00f3n, como linguas non pama-nyunganas, a\u00ednda que este non \u00e9 un termo taxon\u00f3mico. As linguas pama-nyunganas contan co maior n\u00famero de linguas debido ao seu amplo espallamento xeogr\u00e1fico e tam\u00e9n coa maior\u00eda da poboaci\u00f3n de aborixes australianos. Por\u00e9n, a meirande parte delas te\u00f1en s\u00f3 uns poucos centos de falantes ou menos e est\u00e1n consideradas linguas en perigo de extinci\u00f3n. Algunhas xa pasaron a ser linguas mortas."}
{"id": "326757", "revid": "22570", "url": "https://gl.wikipedia.org/wiki?curid=326757", "title": "Hendrik Conscience", "text": "Hendrik Conscience, nado en Antwerpen o 3 de decembro de 1812 e finado en Elsene o 10 de setembro de 1883, foi un escritor belga en lingua neerlandesa.\n= Traxectoria =\nEst\u00e1 considerado o pioneiro da literatura flamenga. Escribiu nunha \u00e9poca na que en B\u00e9lxica imperaba o franc\u00e9s entre as clases altas, na literatura e tam\u00e9n na administraci\u00f3n. Conscience loitou como revolucionario belga en 1830 e foi un escritor destacado do estilo rom\u00e1ntico popular na primeira parte do s\u00e9culo XIX. \u00c9 especialmente co\u00f1ecida pola s\u00faan novela de corte nacionalista-rom\u00e1ntico \"De Leeuw van Vlaanderen\" (1838), inspirada pola vitoria da milicia campesia flamenga sobre os cabaleiros franceses na Batalla de Courtrai de 1302, no curso da Guerra Franco-Flamenga."}
{"id": "326758", "revid": "25871", "url": "https://gl.wikipedia.org/wiki?curid=326758", "title": "Sermersooq", "text": "\u00a0Sermersooq (en groenland\u00e9s: Kommuneqarfik Sermersooq) \u00e9 un municipio situado no sur e suroeste de Groenlandia (Dinamarca), operativo dende o 1 de xaneiro de 2009. Nel at\u00f3pase a capital, Nuuk (antes chamada Godth\u00e5b). Sendo o municipio m\u00e1is poboado do territorio, con 21.868 habitantes para 2013, foi creado coas antigas municipalidades de Ammassalik, Ittoqqortoormiit, (leste de Groenlandia) e Ivittuut, Nuuk e Paamiut (suroeste de Groenlandia).\nXeograf\u00eda.\n\u00a0O municipio ocupa a parte sur e suroeste de Groenlandia e pos\u00fae unha superficie estimada en 635.600 km\u00b2,o que o fai o segundo municipio m\u00e1is grande do territorio tras Qaasuitsup, estando no norte de Sermersooq. No extremo sur \u00e9 flanqueado polo municipio de Kujalleq.\u00a0As augas que fl\u00faen \u00f3 redor da costa occidental do municipio son as do Mar do Labrador, que se aproxima cara ao norte para formar o Estreito de Davis que separa a illa de Groenlandia da illa de Baffin no Canad\u00e1.\nNo noroeste, o municipio est\u00e1 bordeado polo municipio de \u00a0Qeqqata, e m\u00e1is ao norte polo municipio Qaasuitsup, No norte o municipio limita co Parque Nacional do nord\u00e9s de Groenlandia, que non constit\u00fae un municipio sen\u00f3n unha \u00e1rea non incorporada pertencente a Groenlandia, As costas do sueste est\u00e1n bordeadas polas augas do Estreito de Dinamarca, que separa a illa de Groenlandia, de Islandia."}
{"id": "326761", "revid": "25871", "url": "https://gl.wikipedia.org/wiki?curid=326761", "title": "Tom Cullen", "text": "Tom Cullen, nado o 17 de xullo de 1985 en Aberystwyth, \u00e9 un actor e escritor gal\u00e9s."}
{"id": "326771", "revid": "1576", "url": "https://gl.wikipedia.org/wiki?curid=326771", "title": "Podemos (partido pol\u00edtico)", "text": ""}
{"id": "326774", "revid": "89787", "url": "https://gl.wikipedia.org/wiki?curid=326774", "title": "Gerardo Sofovich", "text": "Gerardo Sofovich nado na cidade de Buenos Aires o 18 de marzo de 1937 e finado na mesma cidade o 8 de marzo de 2015, foi un actor, produtor, presentador, guionista, director e un realizador de cinema arxentino. Desenvolveu a s\u00faa carreira en televisi\u00f3n e teatro, tam\u00e9n incursiona como actor de cinema. Ademais, foi un funcionario do presidente Carlos Menem por cuxa actuaci\u00f3n foi obxecto de procesos xudiciais."}
{"id": "326776", "revid": "98629", "url": "https://gl.wikipedia.org/wiki?curid=326776", "title": "Comit\u00e9 Provisional da Duma Estatal", "text": "O Comit\u00e9 provisional da Duma Estatal (en ) foi un organismo especial de goberno establecido o por deputados da Cuarta Duma no estoupido da Revoluci\u00f3n de febreiro en Rusia.\nComposici\u00f3n.\nOs seus membros foron: Mijail Rodzianko (presidente da Duma e presidente do Comit\u00e9, Outubrista), Vasili Shulgu\u00edn, V.N. Lvov, I.I. Dmitryukov (Outubrista), S.I. Shidlovsky (Outubrista), M.A. Kara\u00falov (cosaco, comandante do Palacio T\u00e1uride), Aleksandr Kerenskii (Trudovik), Aleksandr Konov\u00e1lov (Progresista), V.A. Rzhevsky (Progresista), A.A. B\u00fablikov (Progresista), P\u00e1vel Miliukov (Kadete), Nikol\u00e1i Nekr\u00e1sov (Kadete) e Nikol\u00e1i Chjeidze (Menxevique, presidente do S\u00f3viet de Petrogrado).\nHistoria.\nO goberno imperial, subestimando a s\u00faa debilidade, decidiu disolver a Duma at\u00e9 abril ante as protestas na capital. Un grupo de deputados negouse a disolverse e formou un comit\u00e9 o O Comit\u00e9 declarouse a si mesmo o \u00f3rgano de goberno do Imperio Ruso, pero \"de facto\" competiu polo poder co Soviet de Petrogrado, o cal foi creado o mesmo d\u00eda.\nO Comit\u00e9 adoptou pronto medidas para facerse co control do Estado: ordenou a detenci\u00f3n dos ministros tsaristas e proclamou o seu control sobre a administraci\u00f3n estatal. Coa axuda de tropas rebeldes tomou o ministerio de Transportes, fac\u00e9ndose co control da coordinaci\u00f3n das comunicaci\u00f3ns e os ferrocarr\u00eds do pa\u00eds (). Desde al\u00ed comunicouse a todo o pa\u00eds o cambio de r\u00e9xime, con grande impacto psicol\u00f3xico, especialmente importante entre os mandos militares na fronte, que cambiaron a s\u00faa actitude hostil \u00e1 revoluci\u00f3n ao decatarse de que o novo goberno form\u00e1bao a Duma. A comisi\u00f3n militar, dependente orixinalmente do Soviet, pasou a ser controlada, co benepl\u00e1cito deste, polo Comit\u00e9 da Duma.\nOs intentos de volver \u00e1 orde e desarmar \u00e1s tropas, con todo, fracasaron, supondo o primeiro desacordo grave entre o Comit\u00e9 e o Soviet e dando lugar pronto \u00e1 \"Orde n\u00famero 1\" que pu\u00f1a \u00e1s tropas revolucionarias baixo a autoridade do Soviet de Petrogrado. Por outra banda, os seus intentos de deter a marcha das tropas do fronte \u00e1 capital para esmagar a revoluci\u00f3n, ordenada polo tsar, tiveron \u00e9xito.\nAs primeiras acci\u00f3ns moderadas, levadas a cabo principalmente por Rodzianko, para convencer ao tsar de nomear un novo goberno responsable ante o parlamento, fracasaron, pero convenceron aos mandos militares. O o comit\u00e9, premido pola situaci\u00f3n na capital, pasou a esixir a abdicaci\u00f3n do tsar, a pesar das reticencias de Rodzianko. A intenci\u00f3n do Comit\u00e9 de manter a monarqu\u00eda pasando a coroa ao irm\u00e1n do tsar Miguel Romanov foi moi mal recibida na capital, onde Miliukov foi apupado ao anuncialo. O rexeitamento do cetro por parte de Miguel decidiu a cuesti\u00f3n definitivamente, en contra dos desexos de Miliukov.\nO o Comit\u00e9 e o Soviet de Petrogrado pux\u00e9ronse de acordo en crear o Goberno Provisional. Mentres que os dirixentes do Soviet desexaban a creaci\u00f3n o m\u00e1is pronto posible do goberno para evitar a posibilidade dunha contrarrevoluci\u00f3n ou da radicalizaci\u00f3n das masas, o Comit\u00e9 desexaba utilizar o prestixio do Soviet para ga\u00f1arse o apoio dos insurrectos, que non lograra por si mesmo.\nMoitos membros do Comit\u00e9 marcharon a prestar os seus servizos no Goberno Provisional, mentres o Comit\u00e9 continuou desempe\u00f1ando un papel insignificante ata que a Cuarta Duma foi disolta o "}
{"id": "326777", "revid": "5863", "url": "https://gl.wikipedia.org/wiki?curid=326777", "title": "El Progreso de Lugo", "text": ""}
{"id": "326778", "revid": "5719009", "url": "https://gl.wikipedia.org/wiki?curid=326778", "title": "Canario", "text": "O canario dom\u00e9stico (Serinus canaria domestica) \u00e9 unha subespecie desenvolvida durante s\u00e9culos de selecci\u00f3n en catividade partindo de exemplares do canario silvestre ou canario salvaxe (\"Serinus canaria\"), unha especie de ave da orde paseriforme da familia dos fring\u00edlidos, end\u00e9mica das illas Canarias, Azores e Madeira.\n\u00c9 a ave dom\u00e9stica criada como animal de compa\u00f1\u00eda m\u00e1is abundante do mundo. A pesar disto, non se co\u00f1ecen poboaci\u00f3ns asilvestradas. \nHistoria.\nO canario dom\u00e9stico foi criado por primeira vez no s\u00e9culo XVII. Exemplares capturados no seu h\u00e1bitat orixinal foron levados a Europa por mari\u00f1eiros espa\u00f1ois. A s\u00faa cr\u00eda f\u00edxose moi popular nas cortes dos reis europeos e os seus prezos eran prohibitivos. Os monxes foron os que comezaron a crialo, e para facer que o prezo se mantivese alto, s\u00f3 vend\u00edan exemplares machos, que son os que cantan. Finalmente, alg\u00fans criadores italianos obtiveron femias e foron capaces de reproducilos por si mesmos, polo que se fixeron moi populares en toda Europa continental. En Inglaterra nun principio eran s\u00f3 propiedade de adi\u00f1eirados pero co tempo comezaron a ser criados tam\u00e9n al\u00ed fac\u00e9ndose moi populares, xurdindo moitas razas a trav\u00e9s da cr\u00eda selectiva.\nSelecci\u00f3n artificial.\nDesde o s\u00e9culo XVII, e partindo de exemplares silvestres de plumaxes con cores gris pardentas na parte superior e amarelo-verdosas na cara e partes inferiores, unha prolongada e intensa selecci\u00f3n artificial dos criadores de todo o mundo redundou na creaci\u00f3n dun significativo n\u00famero de razas, as que, at\u00e9ndonos ao obxectivo para o cal foron seleccionadas, os canaricultores ad\u00f3itanas dividir en 3\u00a0grandes grupos: canarios de canto, canarios de cor, e canarios de forma. A paciente cruza selectiva deu orixe \u00e1s cores vivas co\u00f1ecidos hoxe en d\u00eda, entre os cales atopamos o branco puro, crema p\u00e1lido, pardo, \u00e1gata, dourado, amarelo brillante, laranxa, laranxa-verdoso, cobre, vermello, negro ou mosaico negro-marr\u00f3n, pastel, opalino, sat\u00e9n, gris, topacio, \u00f3nix, cobalto, xaspeado, etc. Mediante a combinaci\u00f3n destas cores, x\u00e9ranse centos de cores de plumaxes posibles.\nHibridaci\u00f3n.\nO canario dom\u00e9stico cr\u00fazase facilmente con outras especies da familia dos frinx\u00edlidos, mesmo doutros x\u00e9neros. Alg\u00fans h\u00edbridos son est\u00e9riles, como o cruzamento entre canario e \"Carduelis magellanica\" mentres outros son f\u00e9rtiles; de feito, as plumaxes con tonalidades de cor vermella s\u00f3 se puideron introducir no canario dom\u00e9stico no ano 1835, ao cruzalos con exemplares de \"Carduelis cucullata\", unha ave nativa de Venezuela que conta de maneira natural cunha plumaxe de tons avermellados. O canario vermello resultante foi o primeiro animal creado grazas \u00e1 incorporaci\u00f3n de xenes doutra especie mediante selecci\u00f3n xen\u00e9tica. Tam\u00e9n se logrou hibridalos co paporroibo real, entre outras especies.\nH\u00e1bitos e caracter\u00edsticas.\nEmite os seus cantos mantendo o pico pechado e inchando a garganta de forma moi peculiar. S\u00f3 o abre para efectuar tons met\u00e1licos, pero non se busca que o faga con estridencia xa que esta non \u00e9 agradable ao o\u00eddo humano.\nO tama\u00f1o das razas que se cr\u00edan no s\u00e9culo XXI vai desde os 11,5\u00a0cm na raza Gloster, at\u00e9 os 20\u00a0cm. Xeralmente a maior parte pos\u00fae un tama\u00f1o que rolda os 13 ou 14\u00a0cm. A s\u00faa esperanza de vida \u00e9, segundo a raza, de 6 a 15\u00a0anos, alg\u00fans mesmo chegan a unha idade de 20\u00a0anos."}
{"id": "326779", "revid": "23204", "url": "https://gl.wikipedia.org/wiki?curid=326779", "title": "Bico de coral com\u00fan", "text": "O bico de coral com\u00fan ou estrilda com\u00fan (Estrilda astrild) \u00e9 un pequeno passeriforme pertencente \u00e1 familia de Estrildidae. \u00c9 orixinario da \u00c1frica Subsahariana pero foi introducido en moitas outras rexi\u00f3ns do mundo como animal de compa\u00f1\u00eda. \u00c9 f\u00e1cil de manter en catividade. Os escapes producidos desembocaron en poboaci\u00f3ns de aves en zonas onde orixinariamente non estaba presente.\nCar\u00e1cter invasor en Espa\u00f1a.\nDebido ao seu potencial colonizador e constitu\u00edr unha ameaza grave para as especies aut\u00f3ctonas, os h\u00e1bitats ou os ecosistemas, esta especie foi catalogada no cat\u00e1logo espa\u00f1ol de especies ex\u00f3ticas invasoras, aprobado por Real Decreto 630/2013 de 2 de agosto, estando prohibida en Espa\u00f1a a s\u00faa introduci\u00f3n no medio natural, posesi\u00f3n, transporte, tr\u00e1fico e comercio."}
{"id": "326780", "revid": "89787", "url": "https://gl.wikipedia.org/wiki?curid=326780", "title": "Paspall\u00e1s chin\u00e9s", "text": "Excalfactoria chinensis \u00e9 unha especie de ave da orde das galiformes, familia dos fasi\u00e1nidos e subfamilia dos perdicinos, unha das d\u00faas que integran hoxe en d\u00eda o x\u00e9nero \"Excalfactoria\".\nEst\u00e1 amplamente distribu\u00edda na India, China, Malaisia e illas pr\u00f3ximas. Alg\u00fans esp\u00e9cimes tam\u00e9n viven en Australia.\nTaxonom\u00eda.\nDescrici\u00f3n.\nA especie foi definida en 1766 por Linneo, co nome de \"Tetrao chinensis\".\nEtimolox\u00eda.\nX\u00e9nero.\nPara o do x\u00e9nero, v\u00e9xase \"Excalfactoria\".\nEspecie.\nO ep\u00edteto espec\u00edfico, chinensis, fai referencia ao pa\u00eds onde abunda este animal.\nVariaci\u00f3ns taxon\u00f3micas.\nO x\u00e9nero foi transferido a \"Coturnix\" despois de que ete fora descrito por en 1764 polo bot\u00e1nico e zo\u00f3logo franc\u00e9s Fran\u00e7ois Alexandre Pierre de Garsault, ou en 1791 polo naturalista, tam\u00e9n franc\u00e9s, Pierre Joseph Bonnaterre (segundo os autores). \nNeste x\u00e9nero mant\u00edvose durante moitos anos, at\u00e9 que recentemento foi recasificado, por alg\u00fans autores, no x\u00e9nero \"Synoicus\" e, polo grupo de referencia do Congreso Ornitol\u00f3xico Internacional, no actualmente v\u00e1lido \"Excalfactoria\".\nSubespecies.\nNa actualidad reco\u00f1\u00e9cense nove subespecies, coas distibuci\u00f3ns que se indican a continuaci\u00f3n:"}
{"id": "326781", "revid": "98629", "url": "https://gl.wikipedia.org/wiki?curid=326781", "title": "Platycercus eximius", "text": "Platycercus eximius unha especie de ave psitaciforme da familia Psittaculidae end\u00e9mica do sueste de Australia, onde se co\u00f1ece como \"eastern rosella\", inclu\u00edda Tasmania. Foi introducido a Nova Zelandia onde estableceu poboaci\u00f3ns estables. Os machos te\u00f1en a plumaxe de cores lixeiramente m\u00e1is intensas que as femias. Alim\u00e9ntase de froitos, sementes, flores e insectos.\nDescrici\u00f3n.\nA ave mide ao redor duns 30\u00a0cm de kargi. Ten a parte superior do peito, o pescozo e a cabeza vermellos, e o papo branco, ademais da base inferior da cola. O seu pico \u00e9 esbrancuxado e o iris dos seus ollos casta\u00f1o. A parte inferior do peito \u00e9 amarela e se difumina at\u00e9 o verde claro do ventre. As plumas do seu dorso e ombreiros son negras cos bordos amarelos ou amarelo verdosos, que lle dan unha aparencia escamada que var\u00eda lixeiramente entre as distintas subespecies e os sexos. Os laterais das \u00e1s e cola son azuis, mentres que as plumas centrais da cola son de cor verde escuro. As s\u00faas patas son grises. A femia ten un aspecto similar a\u00ednda que de tons algo m\u00e1is apagados e ten unha lista baixo as \u00e1s que non te\u00f1en os machos. Os xuven\u00eds son de tons m\u00e1is apagados que as femias e te\u00f1en a lista baixo as \u00e1s.\nTaxonom\u00eda.\nDescribiuno cientificamente George Shaw en 1792. Anteriormente consider\u00e1base unha subespecie do \"P. adscitus\", que tam\u00e9n ten as fazulas brancas. Rexistr\u00e1ronse h\u00edbridos entre ambos os taxons na zona de contacto entre as s\u00faas \u00e1reas de distribuci\u00f3n no nord\u00e9s de Nova Gales do Sur e o sueste de Queensland.\nReco\u00f1\u00e9cense tres subespecies \nDistribuci\u00f3n e h\u00e1bitat.\n\u00c9 unha especie nativa do sueste de Australia, inclu\u00edda a illa de Tasmania. O seu h\u00e1bitat natural son os bosques abertos, os campos lixeiramente arboredos, as zonas de matogueira, e tam\u00e9n se atopa nos parques e xard\u00edns de zonas suburbanas. a especie est\u00e1 naturalizada en Nova Zelandia.\nComportamento.\nAlim\u00e9ntase de sementes de herb\u00e1ceas e froitos.\nA s\u00faa \u00e9poca de cr\u00eda ten lugar na primavera e os comezos de ver\u00e1n austrais, entre agosto e xaneiro. Adoitan criar unha soa nidada. Xeralmente ani\u00f1an nun oco dunha \u00e1rbore, normalmente de ao redor de 1\u00a0m de profundidade, e a unha altura de at\u00e9 30\u00a0m do chan. A posta adoita ter entre cinco e seis ovos (a\u00ednda que se rexistraron at\u00e9 nove). Os seus ovos son brancos, redondeados, lixeiramente brillantes e miden 26 x 22\u00a0mm.\nAvicultura.\nSon mascotas cobizadas debido ao fermoso colorido da s\u00faa plumaxe. Son aves intelixentes e que se poden adestrar para asubiar un gran repertorio de melod\u00edas, e mesmo poden aprender a pronunciar algunhas palabras. Os rosellas poden ser boas aves de compa\u00f1\u00eda pero requiren unha gran cantidade de coidados e atenci\u00f3n, ademais de dispositivos e xoguetes para mantelos estimulados mentalmente. Son aves silvestres que non sempre se adaptan a vivir como a mascota dunha familia, e mesmo os pericos criados a man nunca est\u00e1n completamente domesticados. Xeralmente non toleran as caricias nin os aloumi\u00f1os e adoitan reaccionar picando cando se tenta manipulalos as\u00ed. Moitos criadores cren que a mellor forma de manter a este tipo de aves \u00e9 en grandes aviarios onde poidan voar libremente, por parellas para poder cubrir as s\u00faas necesidades sociais e cunha interacci\u00f3n con humanos m\u00ednima. A\u00ednda que adoitan mostrarse agresivos con outras especies de aves polo non se debe tratar de integralos a aviarios mixtos."}
{"id": "326782", "revid": "75439", "url": "https://gl.wikipedia.org/wiki?curid=326782", "title": "Reise\u00f1or do Xap\u00f3n", "text": "O leiotrix pico-vermello\u00a0ou reise\u00f1or do Xap\u00f3n (Leiothrix lutea) \u00e9 unha especie de ave paseriforme da familia Leiothrichidae.\nDistribuci\u00f3n natural.\nEspecie orixinaria do sur de Asia, desde Tailandia at\u00e9 o sur de China.\nO nome en galego pode resultar confuso xa que o reise\u00f1or do Xap\u00f3n nin \u00e9 un reise\u00f1or (aves da familia Muscicapidae) nin \u00e9 orixinario do Xap\u00f3n.\nDistribuci\u00f3n actual.\nAlgunhas poboaci\u00f3ns foron introducidas no Xap\u00f3n e Hawai onde s\u00f3 viven desde os anos 80 do s\u00e9culo XX,tam\u00e9n existen varias colonias en Europa de aves escapadas presentes en Portugal, Francia e en Espa\u00f1a onde est\u00e1 reco\u00f1ecida como especie invasora debido ao seu establecemento na Serra de Collserola, xunto ao n\u00facleo urbano de Barcelona.\nO car\u00e1cter invasor desta especie motivou a prohibici\u00f3n da s\u00faa importaci\u00f3n, venda, cr\u00eda e liberaci\u00f3n ao medio ambiente no Xap\u00f3n.\nConservaci\u00f3n e ameazas.\nA s\u00faa distribuci\u00f3n \u00e9 moi ampla desde o sur do Himalaia e sueste asi\u00e1tico at\u00e9 a China, o seu rango de distribuci\u00f3n \u00e9 moi grande e a UICN non a cataloga como especie ameazada a pesar da destruci\u00f3n do seu h\u00e1bitat e a s\u00faa captura como ave de gaiola.\nCaracter\u00edsticas.\nEsta especie \u00e9 moi apreciada polos amantes das aves do mundo enteiro debido a que o macho pos\u00fae un marabilloso canto equiparable ao do reise\u00f1or com\u00fan, ademais pos\u00faen unhas atractivas cores e ad\u00e1ptanse con facilidade \u00e1 vida en catividade. A cr\u00eda en catividade \u00e9 moi complicada.\nA alimentaci\u00f3n do reise\u00f1or do Xap\u00f3n \u00e9 principalmente insect\u00edvora, cazando todo tipo de insectos e vermes. Tam\u00e9n se alimentan de bagas\u00a0e froitas.\nCar\u00e1cter invasor en Espa\u00f1a.\nDebido ao seu potencial colonizador e constitu\u00edr unha ameaza grave para as especies aut\u00f3ctonas, os h\u00e1bitats ou os ecosistemas, esta especie foi catalogada no Cat\u00e1logo Espa\u00f1ol de Especies ex\u00f3ticas Invasoras, aprobado por Real Decreto 1628/2011, de 14 de novembro, estando prohibida en Espa\u00f1a a s\u00faa introduci\u00f3n no medio natural, posesi\u00f3n, transporte, tr\u00e1fico e comercio."}
{"id": "326783", "revid": "839", "url": "https://gl.wikipedia.org/wiki?curid=326783", "title": "Irena puella", "text": "A irena dorsiazul (Irena puella) \u00e9 unha das d\u00faas especies existentes da familia de aves Irenidae.\nDescrici\u00f3n.\nPresenta un claro dimorfismo sexual: os machos presentan un plumaje azul e negro e as femias son de cor verdoso.\nDistribuci\u00f3n.\nEsta especie distrib\u00faese amplamente polo Sueste Asi\u00e1tico: India, Indochina, Sumatra, Xava, Borneo, Palawan e o sur da China.\nSubespecies.\nExisten seis subespecies:"}
{"id": "326784", "revid": "23204", "url": "https://gl.wikipedia.org/wiki?curid=326784", "title": "Rhodospingus cruentus", "text": "O Rhodospingus cruentus \u00e9 unha especie de pequeno pimp\u00edn, unha ave nativa dos arboredos e matogueiras do oeste de Ecuador e lado noroeste do Per\u00fa.\nTaxonom\u00eda.\n\u00c9 monot\u00edpico dentro do x\u00e9nero Rhodospingus. Tradicionalmente colocouse na familia \"Emberizidae\", pero agora as\u00f3ciase cos \"Thraupidae\".\nDescrici\u00f3n.\nPresenta marcadas diferenzas sexuais nos adultos, os machos son de cor casta\u00f1a esccura por encima e cor vermella no ventre e na crista e laranxa por baixo do abdome, mentres que as femias son en xeral de cor parda oliv\u00e1cea presentando gris nas \u00e1s, pescozo e peito ."}
{"id": "326785", "revid": "89787", "url": "https://gl.wikipedia.org/wiki?curid=326785", "title": "Cardeal amarelo", "text": "O cardeal amarelo (Gubernatrix cristata) \u00e9 unha especie de ave paseriforme pertencente \u00e1 familia Thraupidae; alg\u00fans a consideran en Emberizidae. \u00c9 a \u00fanica especie do x\u00e9nero monot\u00edpico Gubernatrix. Habita toda a zona pampeana do centro da Arxentina, e no Brasil, Paraguai e o Uruguai.\nEst\u00e1 protexida debido ao seu caza e a destruci\u00f3n do seu h\u00e1bitat natural onde o uso de chairas para o sementado e a utilizaci\u00f3n de pesticidas pono en risco.\nO seu corpo consta de copete e garganta negra. Cella e malar amarelos. \nDorso estriado de oliva e negro. Ventral amarelo verdoso. \nCola amarela con timoneras centrais negras. Ao alcanzar o seu adultez o macho e a femia difer\u00e9ncianse s\u00f3 no ton e intensidade do colorido das s\u00faas plumas. O macho ten un canto melodioso.\nO cardeal amarelo foi declarado \"monumento natural provincial\" na Provincia de Entre R\u00edos, Arxentina, mediante o decreto 4933/02 de 2002.\nDescrici\u00f3n.\nMide 20 cm de lonxitude. Ten un pimp\u00edn grande e un rechamante estampado. O macho ten partes superiores de cor amarela-oliva con raias no dorso negruzco. Crista negra, espeso e babero, tanto en termos xerais amarelo bordeado. Amarelo-oliva peito e flancos con centro amarelo ao ventre. Cola amarela con negro rectrices centrais.A femia, m\u00e1is apagada anteriormente. Fazulas grises, o peito e os lados do ventre, con centro p\u00e1lido. Alg\u00fan amarelo na coroa traseira, pero polo demais, a crista e o babero negro bordeado branco. Voz en serie musical de 4 ou 5 asub\u00edos.\nTaxonom\u00eda.\nO presente x\u00e9nero monot\u00edpico foi transferido de Emberizidae para Thraupidae de acordo coa Proposta N\u00b0 512 ao South American Classification Committee (SACC) con base en morfolog\u00eda e datos xen\u00e9ticos de Campagna \"et al\", 2011. Este cambio foi adoptado por Clements Checklist 6.9 pero mantido en Emberizidae polo Congreso Ornitol\u00f3xico Internacional (IOC) (Versi\u00f3n 4.3, 2014)."}
{"id": "326786", "revid": "89787", "url": "https://gl.wikipedia.org/wiki?curid=326786", "title": "Jean Echenoz", "text": "Jean Echenoz, nado o 26 de decembro de 1947 en Orange, \u00e9 un escritor franc\u00e9s laureado co premio M\u00e9dicis de 1983 por \"Cherokee\" e co premio Goncourt de 1999 por \"Je m'en vais\"."}
{"id": "326787", "revid": "56817", "url": "https://gl.wikipedia.org/wiki?curid=326787", "title": "Ep\u00edstolas de Xo\u00e1n", "text": "As ep\u00edstolas de Xo\u00e1n son un conxunto de tres libros do Novo Testamento que se cre que foron escritos entre os anos 85 e 100. Tradicionalmente consid\u00e9rase como o seu autor a Xo\u00e1n o Evanxelista.\nPrimeira Ep\u00edstola de Xo\u00e1n.\nEsta ep\u00edstola, a diferenza das outras d\u00faas, \u00e9 m\u00e1is un serm\u00f3n para axudar a fortalecer a fe do pobo en Xes\u00fas, para axudar a entender por que un ser tan grande como o fillo de Deus ter\u00eda unha vida terreal e a morte ag\u00f3nica dun mortal.\nSegunda Ep\u00edstola de Xo\u00e1n.\nEsta ep\u00edstola \u00e9 unha breve carta do Ap\u00f3stolo a unha an\u00f3nima \u00abse\u00f1ora elixida\u00bb a quen ama e aos seus fillos. Na carta de Xo\u00e1n, el advirte sobre abrir a casa aos falsos mestres e conmina a practicar sempre a verdade evitando o segredo.\nTerceira Ep\u00edstola de Xo\u00e1n.\nA terceira ep\u00edstola, tam\u00e9n unha carta breve, dir\u00edxese a un home chamado Gaio e menci\u00f3nao como \u00abun querido amigo\u00bb. Fala dun home chamado Di\u00f3trefes a quen Gaio excomungou da igrexa, quen suscitara un sentimento anti-misioneiro, tratando de conseguir que a igrexa evitase recibir aos misioneiros. Crese que a carta foi entregada por un terceiro personaxe, Demetrio."}
{"id": "326788", "revid": "89787", "url": "https://gl.wikipedia.org/wiki?curid=326788", "title": "Premio Goncourt", "text": "O premio Goncourt \u00e9 un premio literario de Francia creado por Edmond de Goncourt en 1896 na memoria do seu irm\u00e1n hermano Jules. A entidade encargada da s\u00faa organizaci\u00f3n e entrega \u00e9 a Academia Goncourt. O primeiro galard\u00f3n entregouse en 1903 e dende ent\u00f3n ten car\u00e1cter anual. Alg\u00fans dos ga\u00f1adores m\u00e1is recentes foron Michel Houellebecq, Marie NDiaye ou Jean Echenoz."}
{"id": "326789", "revid": "5312", "url": "https://gl.wikipedia.org/wiki?curid=326789", "title": "Casa de Castelao", "text": "A casa de Castelao \u00e9 a vivenda familiar onde transcorreu parte da vida de Alfonso Daniel Rodr\u00edguez Castelao. At\u00f3pase na R\u00faa de Abaixo, n\u00famero 42, na vila de Rianxo. \u00c9 unha t\u00edpica edificaci\u00f3n urbana das vilas mari\u00f1eiras galegas que data de finais do s\u00e9culo XIX. Na fachada destacan o balc\u00f3n e a galer\u00eda. Ar\u00e9lase que sexa a sede da Fundaci\u00f3n Castelao nun futuro.\nHistoria.\nA familia Rodr\u00edguez Castelao non ti\u00f1a casa propia antes de emigrar \u00e1 Arxentina. Mariano Rodr\u00edguez, pai de Castelao, mercou a casa da r\u00faa de Abaixo coma primeiro investimento despois de regresar tri\u00fanfante das Am\u00e9ricas coma indiano. Tralo exilio de Castelao \u00e1 Arxentina, a familia sufriu constantes aldraxes e humillaci\u00f3ns, permanecendo case sempre na casa por medo. Na casa morou Teresa Castelao, irm\u00e1 do artista, at\u00e9 a s\u00faa morte.\nDescrici\u00f3n.\nTr\u00e1tase dunha construci\u00f3n acaroada de planta rectangular que presenta fachada proporcionada coas caracter\u00edsticas do soar, representativa do tipo edificatorio m\u00e1is elemental do tecido.\nConforma un inmoble de planta terrea e dous andares cuberto a tres augas, con recercados, z\u00f3colo e esquinais en cantar\u00eda e entrepanos en cachotar\u00eda revocada e simetr\u00eda na composici\u00f3n da s\u00faa fachada, con tres vans, ag\u00e1s na planta baixa.\nConsta de balconadas con varandas de fundici\u00f3n no primeiro andar e corpo voado pechado a xeito de galer\u00eda no segundo andar e de fiestras balconeiras en ambos andares, con carpintar\u00eda de madeira, ag\u00e1s en dito corpo no que foi substitu\u00edda por aluminio."}
{"id": "326790", "revid": "18868", "url": "https://gl.wikipedia.org/wiki?curid=326790", "title": "Casa de Rodr\u00edguez Castelao", "text": ""}
{"id": "326793", "revid": "85894", "url": "https://gl.wikipedia.org/wiki?curid=326793", "title": "Igrexa de San Xo\u00e1n de Vilanova", "text": "A igrexa de San Xo\u00e1n de Vilanova \u00e9 un templo relixioso de estilo rom\u00e1nico da parroquia de Vilanova, no concello coru\u00f1\u00e9s de Mi\u00f1o. A construci\u00f3n desta igrexa a mediados do s\u00e9culo XI (1040) \u00e9 un decidido paso adiante na introduci\u00f3n do rom\u00e1nico en Galiza.\nHistoria.\nS\u00f3 se co\u00f1ecen referencias documentais, de tipo econ\u00f3mico, moi serodias, por exemplo o escrito polo cardeal Jer\u00f3nimo del Hoyo en 1607.\nDescrici\u00f3n.\nNa igrexa pode distinguirse a fasqu\u00eda do rom\u00e1nico lombardo, en contraste co hexem\u00f3nico borgo\u00f1\u00f3n e compartida coa Bas\u00edlica de San Marti\u00f1o de Mondo\u00f1edo e a Igrexa de Santo Antoni\u00f1o de Toques. A s\u00faa cabeceira remata en semic\u00edrculo, importante novidade xa que \u00e9 a primeira \u00e1bsida do rom\u00e1nico galego con esa planta e, probabelmente, contempor\u00e1nea das capelas absidais de San Xo\u00e1n e San Pedro na catedral compostel\u00e1. Coma nestas, a cabeceira de Vilanova c\u00f3brese con b\u00f3veda de cuarto de esfera, ou de forno, apeada no muro a trav\u00e9s dunha sinxela imposta, coma o arco que enlaza coa nave. Esta c\u00f3brese con teitume de madeira a d\u00faas augas.\nAos lados do tambor da \u00e1bsida \u00e1brense d\u00faas pequenas xanelas con derramamento cara ao exterior e ao interior (moi habitual nas primeiras igrexas rom\u00e1nicas galegas, bardante a catedral de Santiago de Compostela). Na parte alta dos muros laterais da nave traz\u00e1ronse tres vans en cada un, dos que fican abertos os do sur, xa que o norte se reestruturou e, no medio, abriuse unha porta."}
{"id": "326794", "revid": "1131", "url": "https://gl.wikipedia.org/wiki?curid=326794", "title": "Santuario da Nosa Se\u00f1ora dos Milagres do Medo", "text": "O Santuario de Nosa Se\u00f1ora dos Milagres e un templo relixioso situado no Monte Medo, en Ba\u00f1os de Molgas. Foi constru\u00eddo entre 1731 e 1768.\nO proxecto de edificar a V\u00eda Sacra para completar o santuario existente s\u00f3 se realizou parcialmente coa construci\u00f3n de seis capelas. Inicialmente estaba prevista a construci\u00f3n de catorce capelas, tendo como modelo o Santuario do Bom Jesus do Monte, en Braga (Portugal). Por\u00e9n, as m\u00e1s condici\u00f3ns econ\u00f3micas do santuario non permitiron conclu\u00edr o complexo. As estaci\u00f3ns foron edificadas entre 1825 e 1857 baixo a administraci\u00f3n de Jos\u00e9 Benito Conde, segundo o dese\u00f1o do escultor Antonio G\u00f3mez e realizadas polo mestre Jacinto Fraga.\nDescrici\u00f3n.\nO recinto onde se acha o santuario at\u00f3pase fechado cun muro de pedra con catro portas. Na parte externa aparecen as sete capelas do viacrucis que albergan os pasos, ou escenas da paix\u00f3n en estatuas de madeira. Preto at\u00f3pase o carballo da Virxe e as d\u00faas fontes: a Fonte da Virxe e a Fonte da Cunca. Tam\u00e9n na contorna atopamos un hostal, un restaurante que fora a hospedar\u00eda e a vivenda dos padres Pa\u00fales. No xard\u00edn do santuario \u00e9rguense d\u00faas estatuas: a Piedade sobre columna, resto dun antigo cruceiro derrubado en 1934, e San Xo\u00e1n Gabriel Perboyre, Padre Pa\u00fal, o primeiro m\u00e1rtir da China, as\u00ed coma restos da lanterna do vello templo tam\u00e9n barroco, do s\u00e9culo XVII.\nO edificio \u00e9 de f\u00e1brica de cantar\u00eda de granito, en estilo puramente barroco galego, cunha fachada impo\u00f1ente e balconada, que semella un gran retablo p\u00e9treo, con sete portas e con d\u00faas torres principais e d\u00faas secundarias. O adro arrodea todo o edificio nunha largura de 6 metros. A fachada \u00e9 similar \u00e1 fachada do Obradoiro da Catedral de Santiago de Compostela, a\u00ednda que esta \u00faltima constru\u00eduse sete anos despois ca a de Molgas."}
{"id": "326795", "revid": "23204", "url": "https://gl.wikipedia.org/wiki?curid=326795", "title": "Le Ferr\u00e9", "text": "Le Ferr\u00e9 (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326796", "revid": "23204", "url": "https://gl.wikipedia.org/wiki?curid=326796", "title": "Ferred", "text": ""}
{"id": "326797", "revid": "23204", "url": "https://gl.wikipedia.org/wiki?curid=326797", "title": "Fleurign\u00e9", "text": "Fleurign\u00e9 (en , e en gal\u00f3: \"Floereinya\u00e8\") \u00e9 unha comuna francesa do departamento de Ille e Vilaine, na Breta\u00f1a."}
{"id": "326798", "revid": "23204", "url": "https://gl.wikipedia.org/wiki?curid=326798", "title": "Flurinieg", "text": ""}
{"id": "326799", "revid": "23204", "url": "https://gl.wikipedia.org/wiki?curid=326799", "title": "Floereinya\u00e8", "text": ""}
{"id": "326801", "revid": "1131", "url": "https://gl.wikipedia.org/wiki?curid=326801", "title": "Li\u00f1a Ribadeo - Vilaoudriz", "text": "A li\u00f1a Ribadeo - Vilaoudriz foi unha li\u00f1a de ferrocarril de v\u00eda estreita que discorr\u00eda polo val do r\u00edo Eo e a r\u00eda de Ribadeo levando material e persoas das minas de ferro de Vilaoudriz dende a actual Pontenova at\u00e9 o porto de Ribadeo. Promovida inicialmente pola Sociedad Minera de Villaodriz, ao cabo serviu tam\u00e9n para o transporte de pasaxeiros. Ti\u00f1a un percorrido de 33,867 km, e estivo activa entre 1903 e 1965.\nHistoria.\nProxecto.\nA idea de constru\u00edr esta li\u00f1a naceu a finais do s\u00e9culo XIX da man do bilba\u00edno Julio Laz\u00fartegui, que quixo explotar a grande escala as minas de Vilaoudriz e levar o mineral at\u00e9 a costa cant\u00e1brica, a m\u00e1is de 20\u00a0km. O 17 de marzo de 1900 constitu\u00edu a Sociedad Minera de Villaodriz cun capital social de 4 mill\u00f3ns de pesetas, participada pola casa de Sucesores de J. B. Rochet e destacados investidores como Pedro MacMah\u00f3n Aguirre, Francisco de Arana, Jos\u00e9 Mar\u00eda Besterra, ou o propio Julio de Laz\u00fartegui.\nO 17 de xaneiro de 1901 aprobouse mediante unha Real Orde a construci\u00f3n dunha li\u00f1a de 750 mm de largo. Cumpridos os tr\u00e1mites administrativos, a concesi\u00f3n da li\u00f1a outorgouse o 14 de xu\u00f1o de 1901 por un per\u00edodo de 99 anos, ao amparo da Lei Xeral de Ferrocarr\u00eds de 1877. Por\u00e9n, en novembro desde mesmo ano decidiuse que o largo da v\u00eda fose dun metro por tres motivos: para poder transportar tr\u00e1ficos doutras compa\u00f1\u00edas, para enlazar co futuro ferrocarril de Ferrol a Xix\u00f3n, e para prolongar a li\u00f1a at\u00e9 Lugo e Vilafranca do Bierzo.\nEn xaneiro de 1901 constitu\u00eduse en Bilbao a Sociedad Sola, Garmendia y C\u00eda para atender as empresas contratistas, e estableceron seis tramos para a execuci\u00f3n da li\u00f1a. As obras comezaron no ver\u00e1n dese mesmo ano dividas en dous tramos, ao mando do enxe\u00f1eiro de cami\u00f1os Jos\u00e9 Ponte e do enxe\u00f1eiro industrial Ram\u00f3n Cort\u00e1zar. Nas tarefas participaron centos de homes distribu\u00eddos en brigadas, dirixidos por capataces e provistos de ferramentas manuais e dinamita.\nEn 1902 expropi\u00e1ranse xa todos os terreos necesarios para a construci\u00f3n da li\u00f1a, inclu\u00edndo algunha expropiaci\u00f3n forzosa ao negarse os propietarios dos terreos a aceptar a valoraci\u00f3n inicial establecida para as propiedades. A finais dese ano remat\u00e1ranse xa as explanaci\u00f3ns e as obras de f\u00e1brica necesarias, e comez\u00e1rase xa a montaxe de ra\u00eds e travesas. O primeiro tren circulou o 10 de abril de 1903 tirado pola locomotora \"Abres\", que chegara a Ribadeo poucos d\u00edas antes. Oito d\u00edas despois baixou o primeiro tren cargado de mineral. Malia non estar rematados os cargadoiros e os dep\u00f3sitos de mineral, nos primeiros tempos desde a inauguraci\u00f3n da li\u00f1a realiz\u00e1banse varias viaxes diarias. En xu\u00f1o de 1903 hab\u00eda 60 vag\u00f3ns con funil de carga en servizo, cargando at\u00e9 600 toneladas en 10 horas de traballo. En decembro de 1903 houbo unha folga de mineiros.\nNun principio instalouse a infraestrutura necesaria exclusivamente para transportar mineral das minas ao peirao de Ribadeo, mais as obras proseguiron at\u00e9 finais de 1904 coa construci\u00f3n de edificios, estaci\u00f3ns e dep\u00f3sitos. O 5 de agosto de 1905 inaugurouse o servizo p\u00fablico de pasaxeiros, trala construci\u00f3n das estaci\u00f3ns e a chegada dos vag\u00f3ns de primeira, segunda e terceira clase.\nDesenvolvemento.\nNa primeira etapa a Sociedad Minera de Villaodriz tivo unha \u00e9poca de bonanza econ\u00f3mica, a pesar da crise na demanda de minerais a finais da d\u00e9cada de 1900 e as folgas de principios da d\u00e9cada de 1910. A primeira guerra mundial supuxo un rev\u00e9s para a empresa debido aos problemas dos mercados europeos e \u00e1 dificultade na navegaci\u00f3n mar\u00edtima internacional. A compa\u00f1\u00eda optou por un r\u00e9xime de reduci\u00f3n do gasto, suprimindo mesmo varios servizos de viaxeiros, se ben manti\u00f1a as previsi\u00f3ns de tr\u00e1fico para cando rematase o conflito. En 1917 e 1918 a empresa alugou \u00e1 sociedade que explotaba o ferrocarril de La Robla tres locomotoras e cen vag\u00f3ns con funil de carga, que levaron carb\u00f3n at\u00e9 a siderurxia vasca. Nesta \u00e9poca perdeu peso a idea de prolongar o ferrocarril at\u00e9 o Bierzo.\nMalia recuperaci\u00f3n da actividade trala fin da guerra, a bonanza durou pouco m\u00e1is dun ano. Dos 3394 trens que circularon en 1913, pasouse a 1326 no per\u00edodo 1919-1922. Este descenso de servizos foi debido dunha banda ao descenso na demanda do mineral de ferro no comercio internacional, e doutra \u00e1 competencia que ofrec\u00edan os servizos de cami\u00f3ns e autobuses por estrada. Amais o estado decretou en marzo de 1919 aumentos salariais para o persoal ferroviario. Por ent\u00f3n, os soldos dos mineiros de Asturias eran superiores aos ofrecidos pola empresa en Vilaoudriz.\nA Sociedad Minera de Vilaodriz viuse obrigada a solicitar ao Estado o anticipo reintegrable que conced\u00eda \u00e1s compa\u00f1\u00edas ferroviarias en crise, que lle foi outorgado en 1920. Amais incrementou nun 15 % as tarifas do transporte de mercador\u00edas e viaxeiros. Isto aliviou un chisco a situaci\u00f3n econ\u00f3mica da compa\u00f1\u00eda, coa esperanza posta no restablecemento da demanda de mineral de ferro no mercado internacional e na conexi\u00f3n co ferrocarril de Ferrol a Xix\u00f3n, que xa iniciara as s\u00faas obras. Amais comezou a desenvolverse a explotaci\u00f3n dos recursos forestais da zona, levando a madeira \u00e1s minas do centro de Asturias para apuntalar galer\u00edas. Por\u00e9n, a empresa non adaptou as s\u00faas infraestruturas \u00e1 industria madeireira mediante a instalaci\u00f3n de aparcadoiros para vag\u00f3ns adaptados, sen\u00f3n que se limitou a esperar que as empresas madeireiras levasen as s\u00faas mercador\u00edas at\u00e9 as estaci\u00f3ns que xa ti\u00f1a a Sociedad Minera de Villaodriz.\nA comezos da d\u00e9cada de 1930 a construci\u00f3n do ferrocarril de Ferrol a Xix\u00f3n avanzaba lentamente, promovida polo Estado. Entre Ribadeo e Vegadeo os trazados de ambas as li\u00f1as discorr\u00edan paralelos, e a empresa intentou que o Estado aproveitase a infraestrutura existente, as\u00ed como a estaci\u00f3n de Ribadeo e parte do material m\u00f3bil. Con todo, o Estado non aceptou a proposta. A empresa viuse obrigada a solicitar un segundo anticipo reintegrable, que lle foi denegado alegando que a li\u00f1a f\u00e9rrea non ter\u00eda viabilidade mentres non se explotasen as minas.\nCoa chegada da guerra civil espa\u00f1ola diminu\u00edu a subministraci\u00f3n de carb\u00f3n, e en outubro de 1936 as locomotoras pasaron a estar alimentadas con le\u00f1a de carballo. Esta non foi unha \u00e9poca de crise para a empresa, pois hab\u00eda problemas para o abastecemento de combustible para coches, cami\u00f3ns e autobuses. Xa que logo, comezou a ser habitual o transporte de pi\u00f1as, le\u00f1a, patacas, fari\u00f1a, carne, gando, aves de curral e produtos caseiros.\nA falta de mantemento das infraestruturas provocou o 28 de decembro de 1937 un derrubamento no t\u00fanel n\u00famero 12, situado no quil\u00f3metro 30,300, que paralizou a li\u00f1a at\u00e9 finais de marzo de 1938. Debido ao mal estado das instalaci\u00f3ns, o 23 de abril de 1938 o xefe do Servizo Nacional de Ferrocarr\u00eds prohibiu o tr\u00e1fico de viaxeiros pola li\u00f1a e s\u00f3 autorizou o transporte de mercador\u00edas a unha velocidade m\u00e1xima de 20 km/h. Entre o 1 de abril e o 15 de agosto de 1938 f\u00edxose cargo da explotaci\u00f3n das minas e do ferrocarril o grupo empresarial alem\u00e1n Krupp Montana, co enxe\u00f1eiro Engelmann como responsable t\u00e9cnico e baixo a direcci\u00f3n do se\u00f1or Favorke. Nese per\u00edodo extra\u00e9ronse 6 932 toneladas de ferro, das que se embarcaron 3 839. O vapor \"Charlotte Cords\" chegou ao peirao de Ribadeo o 1 de decembro de 1938 co fin de cargar as 3 093 toneladas restantes, mais tivo que partir de volta sen a mercador\u00eda por mor do forte temporal.\nA finais de setembro de 1939 a empresa suspendeu de novo a circulaci\u00f3n de trens xa que os dep\u00f3sitos de Ribadeo estaban cheos ao non poder embarcarse material. A paralizaci\u00f3n durou 199 d\u00edas (a m\u00e1is duradeira da li\u00f1a), e o servizo retomouse en abril de 1940. A partir de ent\u00f3n o tr\u00e1fico continuou sendo escaso e limitouse a mineral calcinado e travesas para a reparaci\u00f3n da v\u00eda. Amais, en outubro de 1940 circularon trens para o transporte dun guindastre e outros materiais que devolveron \u00e1 v\u00eda sete vag\u00f3ns que caeran ao r\u00edo Eo en 1937. O 15 de xu\u00f1o de 1942 a Direcci\u00f3n Xeral de Ferrocarr\u00eds permitiu de novo o tr\u00e1fico de viaxeiros, unha vez inspeccionadas as melloras que se levaran a cabo nas infraestruturas. Estes trens circular\u00edan os m\u00e9rcores, s\u00e1bados e domingos, d\u00edas de feira nalgunhas vilas da contorna.\nO 10 de outubro de 1946 aprobouse a Regulamentaci\u00f3n Nacional do Traballo, que aumentaba os salarios dos traballadores. Isto supuxo un aumento no d\u00e9ficit da empresa, pasando de 41 364 pesetas en 1946 a 775 232,91 en 1951 e 1 146 488,30 en 1958. Nesta \u00e9poca a li\u00f1a estivo interrompida en varias ocasi\u00f3ns por mor do mal estado do material m\u00f3bil e polas obras de construci\u00f3n do ferrocarril de Ferrol a Xix\u00f3n. En 1952 a Divisi\u00f3n Inspectora e Interventora das Compa\u00f1\u00edas de Ferrocarr\u00eds de V\u00eda Estreita aconsellou rescindir o contrato de concesi\u00f3n que ti\u00f1a a empresa, mais non se chegou a levar a cabo.\nOs tr\u00e1ficos de mineral eran moi escasos, chegando a ser nulos en 1956. A media de mercador\u00edas transportadas en 1955, 1957 e 1958 foi de 3.109 toneladas, o que representaba unha media de 8 toneladas diarias. Xa que logo, e tendo en conta a mala situaci\u00f3n das infraestruturas, o enxe\u00f1eiro encargado da explotaci\u00f3n informou o 26 de outubro de 1959 que se dispu\u00f1a por Decreto a resoluci\u00f3n do contrato de concesi\u00f3n do ferrocarril e o levantamento do mesmo ao amparo do disposto no artigo 41 da Lei de 21 de abril de 1949. O \u00faltimo tren circulou o 24 de agosto de 1964. O 15 de xaneiro de 1965 Explotaci\u00f3n de Ferrocarriles por el Estado f\u00edxose cargo da li\u00f1a para o seu desmantelamento, se ben o traspaso oficial non tivo lugar at\u00e9 trece d\u00edas despois.\nLi\u00f1a.\nSe ben a li\u00f1a ten un tramo pr\u00f3ximo \u00f3 nivel do mar, o desnivel salvado pola li\u00f1a entre os seus extremos era de aproximadamente 40 metros, estando as estaci\u00f3ns de Ribadeo e Vilaoudriz a 40 e 80 msnm respectivamente. Ti\u00f1a paradas en Vilaoudriz, Santiso de Abres, Abres (apeadoiro), A Veiga, porto da Veiga (apeadoiro) e Ribadeo. Amais ti\u00f1a dous apartadoiros no Boulloso e en Porto Estreito. A central estaba na estaci\u00f3n de Ribadeo, con obradoiros, dep\u00f3sitos de locomotoras e servizos de administraci\u00f3n.\nA v\u00eda comezaba en Vilaoudriz na marxe dereita do val do r\u00edo Eo. R\u00edo abaixo, antes de chegar a Santiso de Abres, cruzaba mediante unha ponte met\u00e1lica at\u00e9 a marxe esquerda, mant\u00e9ndose \u00f3 chegar \u00e1 r\u00eda de Ribadeo e finalizando o traxecto pola mesma marxe da r\u00eda. O raio m\u00ednimo das curvas era de 100 metros e a pendente m\u00e1xima era de 13 mm por metro (1,3%) nun curto tramo de 123,5 m \u00e1 entrada de Ribadeo. O segundo tramo con maior pendente estaba entre Santiso e Vilaoudriz. O 62 % da li\u00f1a eran tramos rectos e o 38 % curvas.\nA v\u00eda estaba formada por carr\u00eds de 22,5\u00a0kg/m de 9 metros de lonxitude cada un, asentados sobre 10 travesas de madeira de carballo a trav\u00e9s de placas de asento de dous tirafondos. Hab\u00eda trece t\u00faneles, cunha lonxitude total de 1,623\u00a0km, sendo o m\u00e1is longo deles de 0,261\u00a0km. Das cinco pontes m\u00e1is importantes da li\u00f1a, catro eran met\u00e1licas e foron constru\u00eddas en Zorroza (Biscaia) pola Sociedad Espa\u00f1ola de Construcciones Met\u00e1licas, a 600 pesetas por tonelada. A outra ponte, a m\u00e1is achegada a Ribadeo, era de f\u00e1brica.\nA empresa chegou a contar con seis locomotoras de vapor, de modelos diferentes. O custo de cada locomotora rondaba as 192 000 pesetas.\nChegaron a usarse case cen vag\u00f3ns con funil de carga, de 3 m\u00b3, que cargaban at\u00e9 7 toneladas de mineral. Foron fabricados pola firma bilba\u00edna de Mariano del Corral. Alg\u00fans deles foron adaptados ao transporte de madeira, procedente da explotaci\u00f3n forestal dos bosques da zona. Amais, trala clausura da li\u00f1a outras unidades foron utilizadas na construci\u00f3n do ferrocarril de Ferrol a Xix\u00f3n.\nA empresa adquiriu catro plataformas, constru\u00eddas pola sociedade belga Malines entre 1882 e 1883; e 8 berces, constru\u00eddos por Mariano del Corral en 1899. O parque inicial incrementouse posteriormente. Adquir\u00edronse tam\u00e9n seis furg\u00f3ns, constru\u00eddos tam\u00e9n por Malines en 1882.\nPara o transporte de pasaxeiros hab\u00eda dous vag\u00f3ns de bogies con prazas de primeira, segunda e terceira clase, e catro m\u00e1is de menor capacidade montados sobre dos eixes.\nActualidade.\nUnha vez desmantelada a li\u00f1a, quedou en abandono o trazado. Na actualidade o tramo Santiso-A Pontenova \u00e9 unha ruta tur\u00edstica integrada nas 'v\u00edas verdes', a 'Ruta da antiga v\u00eda do ferrocarril tren Vilaoudriz - Ribadeo', ou 'Ruta do ferrocarril', asfaltada en parte (a zona pr\u00f3xima \u00e1 Pontenova), cuns 12\u00a0km de lonxitude e 6 t\u00faneles. Noutros lugares o espazo foi usado pola estrada nacional 640, noutros foi apropiado polos veci\u00f1os e convertido en terras de labor, prado ou eucaliptal, e noutros converteuse nun cami\u00f1o: entre a R\u00eda de Abres e Santiso de Abres hai un tramo que \u00e9 cami\u00f1o de servidume que se estende m\u00e1is de 1 quil\u00f3metro. Na zona urbana de Ribadeo o trazado a\u00ednda \u00e9 visible na meirande parte \u00f3 terse convertido en r\u00faas.\nA conservaci\u00f3n das diferentes estruturas constru\u00eddas \u00e9 diversa. A estaci\u00f3n de Santiso de Abres \u00e9 na actualidade unha vivenda habitada, a\u00ednda que conserva o r\u00f3tulo e \u00e1 s\u00faa beira, o dep\u00f3sito de auga. A da Pontenova d\u00e1 acubillo \u00e1 oficina de Turismo. Os edificios da estaci\u00f3n de Ribadeo, moito m\u00e1is grande, est\u00e1n en ru\u00ednas. O cargadoiro de mineral de Ribadeo, coa zona en ponte sobre a r\u00eda e os dep\u00f3sitos de mineral, foron reconvertidos nun miradoiro e parque respectivamente."}
{"id": "326804", "revid": "23204", "url": "https://gl.wikipedia.org/wiki?curid=326804", "title": "La Fontenelle, Ille e Vilaine", "text": "La Fontenelle (en , e en gal\u00f3: \"La Fonten\u00e8ll\") \u00e9 unha comuna francesa do departamento de Ille e Vilaine, na Breta\u00f1a."}
{"id": "326805", "revid": "23204", "url": "https://gl.wikipedia.org/wiki?curid=326805", "title": "La Fonten\u00e8ll", "text": ""}
{"id": "326806", "revid": "23204", "url": "https://gl.wikipedia.org/wiki?curid=326806", "title": "Ar Fontanig", "text": ""}
{"id": "326807", "revid": "45576", "url": "https://gl.wikipedia.org/wiki?curid=326807", "title": "BMW in Formula One", "text": ""}
{"id": "326808", "revid": "23204", "url": "https://gl.wikipedia.org/wiki?curid=326808", "title": "Forges-la-For\u00eat", "text": "Forges-la-For\u00eat (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326809", "revid": "23204", "url": "https://gl.wikipedia.org/wiki?curid=326809", "title": "Gorelio\u00f9-ar-C'hoad", "text": ""}
{"id": "326810", "revid": "23204", "url": "https://gl.wikipedia.org/wiki?curid=326810", "title": "Felger", "text": ""}
{"id": "326811", "revid": "23204", "url": "https://gl.wikipedia.org/wiki?curid=326811", "title": "Foujerr", "text": ""}
{"id": "326812", "revid": "5863", "url": "https://gl.wikipedia.org/wiki?curid=326812", "title": "Archivo Intermedio Militar Noroeste", "text": ""}
{"id": "326813", "revid": "23204", "url": "https://gl.wikipedia.org/wiki?curid=326813", "title": "La Fresnais", "text": "La Fresnais (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326814", "revid": "23204", "url": "https://gl.wikipedia.org/wiki?curid=326814", "title": "An Onneg", "text": ""}
{"id": "326815", "revid": "89787", "url": "https://gl.wikipedia.org/wiki?curid=326815", "title": "Ga\u00ebl, Ille e Vilaine", "text": "Ga\u00ebl (en , e en gal\u00f3: \"Ga\u00e8u\") \u00e9 unha comuna francesa do departamento de Ille e Vilaine, na Breta\u00f1a."}
{"id": "326816", "revid": "23204", "url": "https://gl.wikipedia.org/wiki?curid=326816", "title": "Gwazel", "text": ""}
{"id": "326817", "revid": "23204", "url": "https://gl.wikipedia.org/wiki?curid=326817", "title": "Ga\u00e8u", "text": ""}
{"id": "326818", "revid": "23204", "url": "https://gl.wikipedia.org/wiki?curid=326818", "title": "Ga\u00ebl", "text": ""}
{"id": "326820", "revid": "23204", "url": "https://gl.wikipedia.org/wiki?curid=326820", "title": "Gahard", "text": "Gahard (en , e en gal\u00f3: \"Gahard\") \u00e9 unha comuna francesa do departamento de Ille e Vilaine, na Breta\u00f1a."}
{"id": "326821", "revid": "23204", "url": "https://gl.wikipedia.org/wiki?curid=326821", "title": "Gwaharzh", "text": ""}
{"id": "326822", "revid": "23204", "url": "https://gl.wikipedia.org/wiki?curid=326822", "title": "Gennes-sur-Seiche", "text": "Gennes-sur-Seiche (en , e en gal\u00f3: \"Genn\") \u00e9 unha comuna francesa do departamento de Ille e Vilaine, na Breta\u00f1a."}
{"id": "326823", "revid": "23204", "url": "https://gl.wikipedia.org/wiki?curid=326823", "title": "Genn", "text": ""}
{"id": "326824", "revid": "23204", "url": "https://gl.wikipedia.org/wiki?curid=326824", "title": "Gen", "text": ""}
{"id": "326825", "revid": "23204", "url": "https://gl.wikipedia.org/wiki?curid=326825", "title": "G\u00e9vez\u00e9", "text": "G\u00e9vez\u00e9 (en , e en gal\u00f3: \"Jaebevae\") \u00e9 unha comuna francesa do departamento de Ille e Vilaine, na Breta\u00f1a."}
{"id": "326826", "revid": "23204", "url": "https://gl.wikipedia.org/wiki?curid=326826", "title": "Jaebevae", "text": ""}
{"id": "326827", "revid": "23204", "url": "https://gl.wikipedia.org/wiki?curid=326827", "title": "Gevrezeg", "text": ""}
{"id": "326832", "revid": "23204", "url": "https://gl.wikipedia.org/wiki?curid=326832", "title": "USC (hom\u00f3nimos)", "text": "As siglas USC poden referirse a varias cousas, entre elas as seguintes:"}
{"id": "326838", "revid": "89787", "url": "https://gl.wikipedia.org/wiki?curid=326838", "title": "Pedro Nimo", "text": "Pedro Nimo del Oro, nado en Santiago de Compostela o 5 de xu\u00f1o de 1980, \u00e9 un atleta galego.\nTraxectoria.\nEn 1999 foi Campi\u00f3n de Espa\u00f1a j\u00fanior de cross en San Miguel del Camino (Valverde de la Virgen, provincia de Le\u00f3n). En 2006 foi o primeiro clasificado do Campionato de Galicia de cross. No 2012 foi campi\u00f3n galego de marat\u00f3n, e en 2014 proclamouse campi\u00f3n de Espa\u00f1a de marat\u00f3n."}
{"id": "326842", "revid": "1131", "url": "https://gl.wikipedia.org/wiki?curid=326842", "title": "Universidade Pontificia de Salamanca", "text": "A Universidade Pontificia de Salamanca, tam\u00e9n co\u00f1ecida polo acr\u00f3nimo UPSA (ou UPSAM no caso do campus de Madrid), \u00e9 unha universidade cat\u00f3lica espa\u00f1ola, de car\u00e1cter privado, fundada en 1940 e situada en Salamanca, con campus en Salamanca e Madrid. A ela pertence o Colexio Maior Universitario P\u00edo XII, adscrito \u00e1 Universidade Complutense de Madrid.\nConta con 6.520 alumnos.\nHistoria.\nOs gobernos liberais do s\u00e9culo XIX fixeron que os estudos de Teolox\u00eda e Dereito Can\u00f3nico fosen exclu\u00eddos da Universidade de Salamanca. O papa P\u00edo XII crea, en 1940, unha nova universidade para restaurar esas d\u00faas facultades, na mesma cidade, e conf\u00edrelle a categor\u00eda de Universidade Pontificia. As\u00ed nace a Universidade Pontificia de Salamanca. Aos poucos, ir\u00edanse engadindo novas carreiras que encher\u00edan o edificio da Clerec\u00eda, at\u00e9 ent\u00f3n case desocupado, at\u00e9 o punto de que quedou pequeno, sobre todo debido \u00e1 grande aceptaci\u00f3n de carreiras como comunicaci\u00f3n. Hoxe en d\u00eda a universidade ten varios edificios, tanto en Salamanca como en Madrid, inclu\u00edndo a Facultade de Teolox\u00eda que se atopa no Convento de San Esteban da Orde dos Predicadores (Dominicos), ademais de centros adscritos como o Instituto Superior de Filosof\u00eda de Valladolid. A s\u00faa sede at\u00f3pase no antigo \"Real Colexio do Esp\u00edrito Santo\" das Xesu\u00edtas, m\u00e1is co\u00f1ecido como A Clerec\u00eda."}
{"id": "326844", "revid": "1131", "url": "https://gl.wikipedia.org/wiki?curid=326844", "title": "Universidade Camilo Jos\u00e9 Cela", "text": "A Universidade Camilo Jos\u00e9 Cela (UCJC) \u00e9 unha universidade privada, propiedade da Instituci\u00f3n Educativa SEK, localizada en Villanueva de la Ca\u00f1ada, Comunidade de Madrid.\nHistoria.\nFoi fundada ao amparo da Lei 18/1998 (BOE de 16 de abril de 1999) e tr\u00e1tase dunha das universidades m\u00e1is novas e modernas de Espa\u00f1a, e a que m\u00e1is crecemento experimentou no n\u00famero proporcional de alumnos na \u00faltima d\u00e9cada, segundo o Instituto Nacional de Estad\u00edstica. No 2009, recibiu o Premio Madrid Excelente da Comunidade de Madrid \u00e1 Confianza dos Clientes en reco\u00f1ecemento \u00e1 excelencia na s\u00faa xesti\u00f3n e no seu sistema de calidade. A iso sumouse a certificaci\u00f3n de calidade ISO 9001-2000 obtida en 2007. As\u00ed mesmo, en 2010, a UCJC foi galardoada co Premio Nacional do Deporte por ser a universidade espa\u00f1ola que m\u00e1is destacou na promoci\u00f3n e fomento do deporte.\nA UCJC ofrece actualmente unha ampla oferta acad\u00e9mica, m\u00e1is de 40 graos e dobres titulaci\u00f3ns, alg\u00fans deles exclusivos, e m\u00e1is de 140 posgraos entre oficiais e propios. As\u00ed mesmo, a Universidade, a trav\u00e9s das s\u00faas C\u00e1tedras Extraordinarias e os seus Institutos, ofrece numerosos cursos dirixidos tanto a universitarios como a profesionais.\nA Universidade conta con d\u00faas sedes localizadas en Madrid: Sede Ferraz e Madrid-Villafranca.\nC\u00e1tedras.\nAs C\u00e1tedras da UCJC te\u00f1en como finalidade profundar e investigar en diferentes aspectos docentes, achegando novas perspectivas no curr\u00edculo universitario: "}
{"id": "326846", "revid": "1131", "url": "https://gl.wikipedia.org/wiki?curid=326846", "title": "Universidade Antonio de Nebrija", "text": "A Universidade Antonio de Nebrija \u00e9 unha universidade privada espa\u00f1ola, con sede na cidade de Madrid. O seu nome rende homenaxe a Antonio de Nebrija.\nHistoria.\nObtivo o seu pleno reco\u00f1ecemento oficial pola aprobaci\u00f3n da Lei 23/95 de 17 de xullo (BOE de 18 de xullo de 1995).\nCampus.\nA Universidade Antonio de Nebrija conta con dous campus. O da Dehesa de la Villa alberga o Centro de Estudos Hisp\u00e1nicos, a Nebrija Business School, a Escola Polit\u00e9cnica Superior Arquitectura, e varios programas da Escola de Posgrao. At\u00f3pase na cidade de Madrid.\nNo campus da Berzosa est\u00e1n situadas as facultades de Ciencias Sociais, de Ciencias da Comunicaci\u00f3n e das Artes e as Letras. Sit\u00faase en Hoyo de Manzanares, xunto a Torrelodones, lindando coa v\u00eda de servizo da estrada da Coru\u00f1a (A-6). Este campus conta coa s\u00faa recreaci\u00f3n virtual en 3D dentro da plataforma Google Earth.\nNo Centro Universitario San Rafael-Nebrija, situado no centro de Madrid na r\u00faa Serrano, imp\u00e1rtense as titulaci\u00f3ns de Ciencias da Sa\u00fade.\nProgramas de intercambio de estudantes.\nConta con programas internacionais, uns con dobre titulaci\u00f3n e outros que facilitan aos estudantes espa\u00f1ois a posibilidade de realizar cursos en universidades de Europa, Estados Unidos ou Canad\u00e1, as\u00ed como a asistencia de alumnos estranxeiros recibidos nos seus campus.\nFundaci\u00f3n Antonio de Nebrija.\nA Fundaci\u00f3n Antonio de Nebrija, unha fundaci\u00f3n privada de car\u00e1cter cultural e docente promove a concesi\u00f3n de bolsas e premios de investigaci\u00f3n, a convocatoria de foros, actos acad\u00e9micos, conferencias e congresos, as\u00ed como ao desenvolvemento de actividades universitarias, culturais e sociais. A s\u00faa sede at\u00f3pase na r\u00faa Cea Berm\u00fadez n\u00ba 59 de Madrid."}
{"id": "326849", "revid": "89787", "url": "https://gl.wikipedia.org/wiki?curid=326849", "title": "Hoyo de Manzanares", "text": "Hoyo de Manzanares \u00e9 un municipio espa\u00f1ol da provincia e Comunidade de Madrid, situado ao noroeste de devandita Comunidade de Madrid xunto \u00e1 vertente sur da Serra de Guadarrama.\nTen unha poboaci\u00f3n estable de 7.457 habitantes (INE 2008), cifra que aumenta no ver\u00e1n debido \u00e1 afluencia de familias con segunda residencia nesta localidade, a\u00ednda que esta tendencia \u00e9 cada vez menor ao instalarse de forma permanente moitas familias.\nO municipio at\u00f3pase dentro do Parque Rexional da Cunca Alta do Manzanares que, cunha extensi\u00f3n de 52.796 hect\u00e1reas, foi creado pola Comunidade de Madrid en 1985. Ademais, este espazo \u00e9 Reserva da Biosfera desde o 15 de febreiro de 1993, e est\u00e1 catalogado como Lugar de Importancia Comunitaria en cumprimento da Directiva de H\u00e1bitats.\nO municipio est\u00e1 atravesado pola estrada M-618 que o comunica con Torrelodones e Colmenar Viejo e unha segunda estrada que ten consideraci\u00f3n de Avenida a pesar de que sae do centro urbano con\u00e9ctao coa Cidade Residencial La Berzosa, urbanizaci\u00f3n pertencente ao municipio e separada do centro urbano do mesmo xeito que a Urbanizaci\u00f3n Los Oteros, situada entre este municipio e Torrelodones.\nHistoria.\nExisten probas de ocupaci\u00f3n antiga, como unha necr\u00f3pole probablemente visigoda, pero non \u00e9 at\u00e9 a Idade Media que a comarca empeza a aparecer en fontes documentais.\nTras a reconquista, a repoboaci\u00f3n de Hoyo de Manzanares efectuouse con mouros granadinos e cristi\u00e1ns palentinos e navarros. Esta reconquista (s\u00e9culo XIII) sup\u00f3n probablemente a orixe recente de Hoyo de Manzanares. Cara a 1247 Hoyo de Manzanares estaba poboado por gandeiros segovianos. Debido aos continuos enfrontamentos entre segovianos e madrile\u00f1os, o rei Afonso X o Sabio incorporou toda a comarca \u00e1 coroa, co cal deu ao Real de Manzanares un car\u00e1cter se\u00f1orial e de reguengo a esta comarca.\nEn canto ao nome do municipio hai que dicir que nas s\u00faas orixes co\u00f1ec\u00edase o municipio como \"El Oyo de Manzanares\". Pasado os anos, ao redor do 1787 a localidade aparec\u00eda co nome do Hoyo de Manzanares\u201d incorporando xa a \u201ch\u201d, nestes momentos xa ti\u00f1a a categor\u00eda de Vila. A orixe deste top\u00f3nimo, como o doutros \u201choyos\u201d ou \u201collos\u201d pode estar relacionado co termo \u00e1rabe \u2018\u2019aaiun\u2019\u2019 (\u0639\u064a\u0648\u0646, plural de \u0639\u064a\u0646, \u2018\u2019ayn\u2019\u2019) que significa \u201collos\u201d e, de modo simb\u00f3lico, fontes ou mananciais, que tan abundantes son no termo municipal.\nNo s\u00e9culo XV, Hoyo de Manzanares queda integrado nos bosques e montes do Pardo como vedado de caza, feito que supuxo unha reduci\u00f3n da actividade gandeira e agr\u00edcola, actividades econ\u00f3micas principais da \u00e9poca.\nNo per\u00edodo que comprenden os s\u00e9culos XVI ao XVIII v\u00f3lvese a producir un baleiro documental, xa que os arquivos existentes son destru\u00eddos no seu maior parte, ao invadir Madrid as tropas de Carlos de Austria, ocupando e saqueando os pobos da Serra.\nNeste per\u00edodo Hoyo de Manzanares recibe o t\u00edtulo de vila, momento no cal se independiza xurisdiccionalmente do Real de Manzanares, do que formaba parte at\u00e9 ent\u00f3n. O escudo municipal lembra esta antiga pertenza xa que conta entre os seus elementos o escudo dos Lasso de la Vega transmitido ao marqu\u00e9s de Santillana (\u00cd\u00f1igo L\u00f3pez de Mendoza y de la Vega). Outros municipios pertencentes a este antigo se\u00f1or\u00edo conservan a mesma pegada nos seus escudos municipais, como El Boalo, Miraflores de la Sierra, Colmenar Viejo ou o mesmo Manzanares el Real.\nXa no s\u00e9culo XVIII o catastro do Marqu\u00e9s da Ensenada conserva alg\u00fans datos socioecon\u00f3micos desta \u00e9poca por exemplo, que no ano 1789 a poboaci\u00f3n ascende a 400 veci\u00f1os, o cal debe considerarse elevado naquel ent\u00f3n. O transporte da le\u00f1a e o granito producidos en Hoyo de Manzanares con destino a Madrid, constitu\u00eda a s\u00faa actividade econ\u00f3mica por excelencia.\nDurante este s\u00e9culo, prod\u00facese a desamortizaci\u00f3n de Madoz, ocasionando en Hoyo de Manzanares un importante impacto social, xa que foi un dos municipios con maior superficie vendida a mans privadas, en forma de grandes leiras destinadas ao esparexemento e \u00e1s actividades cinex\u00e9ticas.\nPor \u00faltimo, no s\u00e9culo XX; a partir de 1947 a poboaci\u00f3n experimenta un notable crecemento, debido en parte ao asentamento, no municipio, da Academia Militar de Enxe\u00f1eiros do Ex\u00e9rcito de Terra.\nNo edificio que hoxe forma parte das escolas municipais estableceuse tam\u00e9n un hospital destinado a enfermidades respiratorias.\nA poboaci\u00f3n segue aumentando, alimentada en gran medida pola chegada de novos veci\u00f1os que ocupan as numerosas urbanizaci\u00f3ns de nova construci\u00f3n.\nNo que o terreo econ\u00f3mico ref\u00edrese, as tradicionais actividades de cantar\u00eda desaparecen, debido \u00e1 prohibici\u00f3n de extraer pedra imposta polo Parque Rexional e na actualidade depende fundamentalmente do sector servizos.\nValores culturais.\nO patrimonio de Hoyo de Manzanares \u00e9 natural e arquitect\u00f3nico, este \u00faltimo dependente das casas de pedra que, a\u00ednda que reducidas debido ao crecemento urban\u00edstico, constit\u00faen a paisaxe urbana da vila. Varios edificios da Praza Cervantes (como a Casa de Cultura e as antigas escolas municipais, actualmente o centro de sa\u00fade) e da Praza Maior (o Concello, entre outros) est\u00e1n constru\u00eddos en granito, como o resto das casas tradicionais do pobo e de moitas vilas constru\u00eddas na primeira metade do s\u00e9culo XX. Alg\u00fans edificios da Colonia Vindel, fundada por Marcelo Usera, o mesmo que promoveu a barriada do seu nome en Madrid, te\u00f1en un valor urban\u00edstico.\nExisten unhas tumbas antropom\u00f3rficas probablemente visigodas, o cemiterio municipal, no que, ademais dos veci\u00f1os defuntos, xacen numerosos falecidos no antigo hospital e onde foron tam\u00e9n enterrados os \u00faltimos fusilados do r\u00e9xime franquista e, ademais, un cemiterio hebreo. O tres necr\u00f3pole at\u00f3panse lindeiras o que resulta unha peculiaridade \u00fanica.\nO antigo hospital de tuberculosos \u00e9 o escenario da novela \"Pabell\u00f3n de reposo\" (1943) de Camilo Jos\u00e9 Cela, que debeu reporse dunha afecci\u00f3n pulmonar en Hoyo de Manzanares entre 1931 e 1932.\nNo termo municipal de Hoyo de Manzanares existiron uns antigos decorados de cine, onde se rodaron, nas d\u00e9cadas do sesenta e setenta, numerosas pel\u00edculas, principalmente \"spaghetti westerns\" (entre eles, \"Por un pu\u00f1ado de d\u00f3lares\", \"Per qualche dollaro in pi\u00f9\", \"O bo, o feo e o malo\", e outras menos co\u00f1ecidas como \"Tres homes bos\", \"Antes llega la muerte\", \"\u00bfQui\u00e9n grita venganza?\", \"Garringo\", \"A furia dos sete magn\u00edficos\", \"Land Raiders\", \"Cando os rev\u00f3lveres mandan\", etc.). Tam\u00e9n se rodaron exteriores de \"Orgullo e Paix\u00f3n\" e en decorados representando Chicago rod\u00e1ronse \"Flamingo Bar\" ou Tempos de Chicago.\nNa leira do Pendolero, o director de cine Carlos Saura situou a acci\u00f3n de d\u00faas dos seus filmes m\u00e1is co\u00f1ecidos, \"Ana y los lobos\" (1972) e a s\u00faa continuaci\u00f3n \"Mam\u00e1 cumple cien a\u00f1os\" (1979). Algunhas secuencias dos 2 lados da cama tam\u00e9n te\u00f1en como escenario o centro urbano de Hoyo de Manzanares.\nM\u00e1is recentemente, os exteriores da serie de televisi\u00f3n \"El Internado\", r\u00f3danse neste termo municipal, concretamente nas dependencias da Universidade Antonio de Nebrija.\nDesde o ano 2003, toda a informaci\u00f3n pol\u00edtica, cultural, municipal e deportiva est\u00e1 recollida nun xornal local: La Voz de Torrelodones e Hoyo de Manzanares, que se edita mensualmente.\nPol\u00edtica.\nAt\u00e9 maio de 2009 o concello estaba constitu\u00eddo por 13 concelleiros de cinco grupos pol\u00edticos diferentes. Tras as elecci\u00f3ns de 2007 o alcalde foi Jos\u00e9 Antonio Antol\u00ednez Sousa, do Partido Popular, pero tras unha moci\u00f3n de censura e unha serie de vicisitudes xudiciais, a alcald\u00eda exerceuna Ram\u00f3n Regueiras, do PIPH.\nTras celebrarse as Elecci\u00f3ns Municipais do 22 de maio do 2011, a Alcald\u00eda pasou a mans do Partido Popular con 8 concelleiros, sendo nomeado Alcalde Jos\u00e9 Ram\u00f3n Regueiras Garc\u00eda. Este partido mant\u00edvose no poder tam\u00e9n en 2015, desde este ano a composici\u00f3n do pleno \u00e9 a seguinte:\nTransportes.\nHoyo de Manzanares est\u00e1 comunicado con Torrelodones e Madrid por d\u00faas li\u00f1as de autob\u00fas interurbanas, 611 e 611A que parten do centro urbano e en Madrid do intercambiador de Moncloa con frecuencias de entre 10 min e 1 h. Tam\u00e9n est\u00e1 conectado con Colmenar Viejo pola li\u00f1a 610. Todas estas li\u00f1as est\u00e1n operadas por Larrea S.A. por concesi\u00f3n do Consorcio Regional de Transportes de Madrid.\nCarece de estaci\u00f3n de tren, a\u00ednda que a uns 10 km at\u00f3pase a estaci\u00f3n de Torrelodones e a algo m\u00e1is a estaci\u00f3n de M\u00e1talas de proximidade Madrid. A segunda est\u00e1 comunicada co pobo grazas \u00e1 li\u00f1a 611A de autob\u00fas e algunhas expedici\u00f3ns da 611.\nEducaci\u00f3n.\nEn Hoyo de Manzanares hai 2 gardar\u00edas (1 privada que se chama \"babyplay\" e unha p\u00fablica, os \"tajetes\"), 1 colexio p\u00fablico de educaci\u00f3n infantil e primaria e 1 instituto de educaci\u00f3n secundaria.\nExiste as\u00ed mesmo unha instituci\u00f3n privada de ensino superior, a Universidade Antonio de Nebrija, e un Centro de Educaci\u00f3n Ambiental, a aula Ap\u00edcola Sierra de Hoyo.\nMedio Ambiente.\nO termo municipal at\u00f3pase, na s\u00faa totalidade, dentro do Parque Rexional da Conca Alta do Manzanares e da Reserva de Biosfera hom\u00f3nima.\nAs\u00ed mesmo, o municipio at\u00f3pase adscrito \u00e1 \"Rede de Municipios pola Aguia Imperial Ib\u00e9rica\".\nExiste unha organizaci\u00f3n ambientalista independente, o \"Grupo Ecoloxista \" \"El Alcornoque\", dedicado \u00e1 defensa do medio ambiente e a sensibilizaci\u00f3n.\nIgualmente, hai un centro municipal de informaci\u00f3n tur\u00edstica que realiza actividades no medio natural e un centro privado de educaci\u00f3n ambiental, o \"aula Ap\u00edcola Sierra de Hoyo \" centrado na interpretaci\u00f3n dos usos tradicionais, particularmente a apicultura.\nAcademia Militar e Campo de Tiro.\nEn Hoyo de Manzanares at\u00f3pase situada a Academia de Enxe\u00f1eiros e a Escola Militar de defensa NBQ as\u00ed como o campo de tiro 'El Palancar' que ocupa boa parte da Serra de Hoyo.\nDentro do recinto militar levaron a cabo as \u00faltimas execuci\u00f3ns do franquismo, sendo fusilados os membros do FRAP Jos\u00e9 Humberto Baena Alonso, Ram\u00f3n Garc\u00eda Sanz e Jos\u00e9 Lu\u00eds S\u00e1nchez-Bravo Sollas."}
{"id": "326851", "revid": "23204", "url": "https://gl.wikipedia.org/wiki?curid=326851", "title": "Gosn\u00e9", "text": "Gosn\u00e9 (en , e en gal\u00f3: \"Gosnae\") \u00e9 unha comuna francesa do departamento de Ille e Vilaine, na Breta\u00f1a."}
{"id": "326852", "revid": "85894", "url": "https://gl.wikipedia.org/wiki?curid=326852", "title": "Manu Trigueros", "text": "Manuel Trigueros Mu\u00f1oz, nado na Talavera de la Reina (Toledo, Castela-A Mancha) o 17 de outubro de 1991, \u00e9 un futbolista espa\u00f1ol. Xoga de centrocampista e o seu actual equipo \u00e9 o Villarreal Club de F\u00fatbol.\nTraxectoria.\nEmpezou a s\u00faa carreira nas categor\u00edas inferiores do Real Murcia. Xogou co filial, e tralo descenso do equipo da segunda divisi\u00f3n, en 2010 fichou polo Villarreal Club de F\u00fatbol. Comezou xogando co filial, que rematou descendendo a \u00b4Segunda divisi\u00f3n B tras descender tam\u00e9n o primeiro equipo. En 2012 comezou a xogar co primeiro equipo, e acadou o ascenso a Primeira divisi\u00f3n. \nTrigueros fixo a s\u00faa aparici\u00f3n de noiva no primeiro voo o 19 de agosto de 2013, chegando como substituto de 53 minutos para Tom\u00e1s Pina no 3-2 no UD Almer\u00eda. Como titular, marcou o seu primeiro gol na competici\u00f3n e marcou o segundo na vitoria de 3-1 ante CA Osasuna o 3 de febreiro de 2014."}
{"id": "326853", "revid": "23204", "url": "https://gl.wikipedia.org/wiki?curid=326853", "title": "Gosnae", "text": ""}
{"id": "326854", "revid": "23204", "url": "https://gl.wikipedia.org/wiki?curid=326854", "title": "Goneg", "text": ""}
{"id": "326855", "revid": "89787", "url": "https://gl.wikipedia.org/wiki?curid=326855", "title": "Aethelberht de Kent", "text": "Aethelberht (tam\u00e9n \"\u00c6thelberht\"), nado cara ao 560 e finado o 24 de febreiro de 616, foi rei de Kent desde arredor do ano 558 ou 560 (a data m\u00e1is temper\u00e1 segundo Sprott, a \u00faltima segundo William de Malmesbury) ata a s\u00faa morte.\nTraxectoria.\nBeda, o monxe do s\u00e9culo VIII, na s\u00faa \"Historia Eclesi\u00e1stica do pobo ingl\u00e9s\", lista a Aethelberht como o terceiro rei en exercer o \"imperium\" sobre outros reinos anglosax\u00f3ns. A \"Cr\u00f3nica anglosaxoa\" de finais do s\u00e9culo IX cualif\u00edcao de \"bretwalda\", ou \"gobernante de Breta\u00f1a\". Foi o primeiro rei ingl\u00e9s convertido ao cristianismo.\nAethelberht era fillo de Eormenric, e sucedeuno como rei, segundo a \"Cr\u00f3nica.\" Casou con Berta, a filla cristi\u00e1 de Cariberto, rei dos francos, facendo as\u00ed unha alianza co estado m\u00e1is poderoso da Europa Occidental de ent\u00f3n; o matrimonio probablemente constitu\u00eduse antes de Aethelberht ascender ao trono. A influencia de Berta puido facer que o papa Gregorio I decidise enviar a Agost\u00ed\u00f1o como misioneiro desde Roma. Agosti\u00f1o desembarcou na Illa de Thanet, na parte oriental de Kent, en 597. Pouco despois, Aethelberht converteuse ao cristianismo, establec\u00e9ronse igrexas, e comezou no reino unha conversi\u00f3n masiva. Aethelberht proporcionou terras en Canterbury \u00e1 nova misi\u00f3n non s\u00f3 para o que ser\u00eda co\u00f1ecido como a Catedral de Canterbury sen\u00f3n tam\u00e9n para o que finalmente ser\u00eda a Abad\u00eda de Santo Agosti\u00f1o (St. Augustin's Abbey).\nA lei de Aethelberht para Kent, o c\u00f3digo escrito m\u00e1is antigo nunha lingua xerm\u00e1nica, institu\u00eda un complexo sistema de multas. Este p\u00f3dese atopar no \"Textus Roffensis\" (c. 1120). Kent era rico, con fortes lazos comerciais co continente, e Aethelberht quizais instituira un control real sobre o comercio. Durante o seu reinado, por primeira vez despois da invasi\u00f3n anglosaxoa, as moedas empezaron a circular en Kent. Aethelberht foi canonizado polo seu papel no establecemento do cristianismo calced\u00f3nico entre os anglosax\u00f3ns, ao que adher\u00edan a s\u00faa muller e a s\u00faa filla. A s\u00faa festa na Igrexa Ortodoxa Oriental e na Igrexa Cat\u00f3lica Romana orixinalmente era o 24 de febreiro, mais foi mudada ao 25.\nContexto hist\u00f3rico.\nNo s\u00e9culo V, os ataques de pobos continentais \u00e1 illa de Gran Breta\u00f1a convert\u00e9ronse en migraci\u00f3n a grande escala. S\u00e1bese que os acabados de chegar inclu\u00edan anglos, sax\u00f3ns, xutos e frisios, e tam\u00e9n hai evidencia doutros grupos. Estes grupos tomaron territorios no leste e no sur de Inglaterra, mais sobre o final do s\u00e9culo V, unha vitoria brit\u00e1nica na batalla de Monte Badon (Mons Badonicus) parou o avance anglosax\u00f3n durante cincuenta anos. Con todo, a principios de 550, os brit\u00e1nicos comezaron a perder territorios novamente, e en vinte e cinco anos pareceu que o control de case todo o sur de Inglaterra estaba nas mans dos invasores.\nOs anglosax\u00f3ns conquistaron Kent probablemente antes da batalla de Mons Badonicus. Existe evidencia tanto documental como arqueol\u00f3xica sobre a colonizaci\u00f3n de xutos vidos do sur da pen\u00ednsula de Xutlandia. Segundo a lenda, os irm\u00e1ns Hengist e Horsa chegaron en 449 como mercenarios dun rei brit\u00e1nico, Vortigern. Despois dunha rebeli\u00f3n pola paga e a morte de Horsa en batalla, Hengist estableceu o reino de Kent. Alg\u00fans historiadores hoxe cren que a historia subxacente dunha forza de mercenarios que se rebela ser\u00eda m\u00e1is exacta; a maior\u00eda hoxe data a fundaci\u00f3n do reino de Kent a mediados do s\u00e9culo V, m\u00e1is de acordo coa lenda. Esta data temper\u00e1, s\u00f3 unhas cantas d\u00e9cadas ap\u00f3s a partida dos romanos, tam\u00e9n suxire que a civilizaci\u00f3n romana poder\u00eda perdurar nun goberno anglosax\u00f3n en Kent m\u00e1is que noutras \u00e1reas.\nA figura do soberano era unha cuesti\u00f3n central na pol\u00edtica anglosaxoa xa antes da \u00e9poca de Aethelberht; os reis eran descritos como soberanos xa no s\u00e9culo IX. A invasi\u00f3n anglosaxoa poder\u00eda implicar unha coordinaci\u00f3n militar de diferentes grupos invasores, cun caudillo que tivera autoridade sobre moitos grupos diferentes; \u00c6lle de Sussex poder\u00eda ser tal caudillo. Unha vez que os novos estados comez\u00e1ronse a formar, empezaron os conflitos entre eles. O tributo dos subordinados pod\u00eda levar \u00e1 riqueza. Un estado m\u00e1is d\u00e9bil tam\u00e9n poder\u00eda pedir ou pagar pola protecci\u00f3n dun veci\u00f1o m\u00e1is forte contra un terceiro estado belixerante.\nAs fontes para co\u00f1ecer este per\u00edodo da historia de Kent incl\u00faen a \"Historia eclesi\u00e1stica do pobo ingl\u00e9s\", escrita por Beda, un monxe de Northumbria, en 731. Beda interesouse principalmente na cristianizaci\u00f3n de Inglaterra. Como Aethelberht foi o primeiro rei anglosax\u00f3n convertido ao cristianismo, Beda proporciona informaci\u00f3n m\u00e1is substancial sobre el que sobre calquera rei anterior. Un dos informantes de Beda foi Albino, abade do mosteiro de San Pedro e San Paulo (despois renomeado Santo Agosti\u00f1o) en Canterbury. A \"Cr\u00f3nica anglosaxoa\", unha colecci\u00f3n de anais reunidos arredor de 890 no reino de Wessex, menciona varios acontecementos en Kent durante o reinado de Aethelberht. M\u00e1is menci\u00f3ns de acontecementos en Kent aparecen na historia dos francos escrita por Gregorio de Tours, de finais do s\u00e9culo XVI. Esta \u00e9 a fonte conservada m\u00e1is antiga entre as que mencionan un reino anglosax\u00f3n. Algunhas cartas do Papa Gregorio o Grande tratan a misi\u00f3n de Santo Agosti\u00f1o en Kent en 597; estas cartas tam\u00e9n mencionan o estado de Kent e as s\u00faas relaci\u00f3ns cos seus veci\u00f1os. Outras fontes incl\u00faen listas dos reis de Kent e estatutos m\u00e1is antigos (sesi\u00f3ns de terra de reis aos seus seguidores ou \u00e1 igrexa). A pesar de que non fica ning\u00fan orixinal do reinado de Etelbero, hai copias m\u00e1is tard\u00edas. Tam\u00e9n existe un c\u00f3digo legal do seu reinado.\nLi\u00f1axe, ascenso ao trono, e cronolox\u00eda.\nSegundo Beda, Aethelberht descend\u00eda directamente de Hengist. Beda da a seguinte li\u00f1axe: \"Aethelberht era fillo de Irminric, fillo de Octa, e despois do seu av\u00f3 Oeric, cuxo alcume era Oisc, os reis do pobo de Kent xeralmente co\u00f1ec\u00e9ronse como Oiscing. O pai de Oeric era Hengist.\" Unha xenealox\u00eda alternativa que se atopa na \"Historia Brittonum\" entre outras fontes, inverte a orde de Octa e Oisc na li\u00f1axe. O primeiro destes nomes que se pode localizar historicamente de xeito confiable \u00e9 o do pai de Aethelberht, que hoxe normalmente se escribe Eormenric. A \u00fanica referencia escrita de Eormenric est\u00e1 nas xenealox\u00edas de Kent, mais Gregorio de Tours si menciona que o pai de Aethelberht era o rei de Kent, a\u00ednda que non d\u00e1 ningunha data. O nome Eormenric proporciona pode establecer unha relaci\u00f3n coa outra beira do Canal da Mancha; o elemento \"Eormen\" era raro nos nomes da aristocracia anglosaxoa, mais moito m\u00e1is com\u00fan entre os nobres francos.\nTam\u00e9n se co\u00f1ece outro membro da familia de Aethelberht: a s\u00faa irm\u00e1, Ricole, rexistrada tanto por Beda como pola \"Cr\u00f3nica anglosaxoa\" como a nai de S\u00e6berht, rei dos sax\u00f3ns do leste.\nAs datas do nacemento de Aethelberht e o seu ascenso ao trono de Kent son debatidos. Crese que Beda, a fonte m\u00e1is antiga, toma os seus datos de Albino. Beda afirma que cando Aethelberht morreu en 616 reinaba hab\u00eda cincuenta e seis anos, datando o seu ascenso en 560. Beda tam\u00e9n di que Aethelberht morreu vinte e un anos ap\u00f3s o seu bautismo. S\u00e1bese que a misi\u00f3n de Agosti\u00f1o chegou de Roma en 597, e segundo Beda, foi a que converteu a Aethelberht. Por iso as datas de Beda son contraditorias. A \"Cr\u00f3nica anglosaxoa\", unha fonte importante para datas antigas, \u00e9 tan contraditoria coma Beda e tam\u00e9n hai inconsistencias entre versi\u00f3ns de diferentes manuscritos. Pondo xuntas as datas diferentes da \"Cr\u00f3nica\" para o nacemento, morte, e duraci\u00f3n do reinado, parece que se cr\u00eda que o reinado de Aethelberht trascorreu entre 560 e 616, ou entre 565 e 618, pero que as fontes confundiron as d\u00faas tradici\u00f3ns.\n\u00c9 posible que Aethelberht se convertera ao cristianismo antes da chegada de Agosti\u00f1o. A muller de Aethelberht era cristi\u00e1 e trouxera un bispo franco consigo para atendela na corte, ent\u00f3n Aethelberht ter\u00eda co\u00f1ecemento do cristianismo antes que a misi\u00f3n chegara a Kent. Tam\u00e9n \u00e9 posible que Beda tivera unha data errada da morte de Aethelberht; se, de feito, morreu en 618, isto ser\u00eda consistente cun bautismo en 597, o cal concorda coa tradici\u00f3n de que Agosti\u00f1o converteu o rei durante o primeiro ano desde a s\u00faa chegada.\nGregorio de Tours, na s\u00faa \"Historia Francorum\", escribe que Berta, filla de Cariberto, rei dos francos, casou co fillo do rei de Kent. Beda di que Aethelberht recibiu a Berta \"dos seus pais\". Se se interpreta literalmente a Beda, o matrimonio tivo que ter lugar antes de 567, cando Cariberto morreu. As tradici\u00f3ns sobre o reinado de Aethelberht, ent\u00f3n implicar\u00edan que o rei casou con Berta antes de 560 ou de 565.\nA gran duraci\u00f3n do reinado de Aethelberht tam\u00e9n foi vista con escepticismo polos historiadores; suxeriuse que morreu cando ti\u00f1a cincuenta e seis anos de idade, e non cincuenta e seis anos de reinado. Isto sinalar\u00eda o ano do seu nacemento arredor de 560, e ent\u00f3n non poder\u00edase casar ata mediados da d\u00e9cada de 570. Segundo Gregorio de Tours, Cariberto era rei cando casou con Ingoberg, a nai de Berta, o cal indica que o matrimonio no puido ser antes de 561. Polo tanto \u00e9 improbable que Berta casara moito antes de 580. Estas datas m\u00e1is tard\u00edas para Berta e Aethelberht tam\u00e9n solucionan outro posible problema: parece que a filla de Aethelberht, \u00c6thelburh, ser\u00eda filla de Berta, pero as datas m\u00e1is antigas far\u00edan a Berta duns sesenta anos cando \u00c6thelburh, de acordo coas datas probables, naceu.\nGregorio, por\u00e9n, tam\u00e9n di crer que Ingoberg ti\u00f1a setenta anos en 589; e isto far\u00edaa ter uns corenta cando casou con Cariberto. Isto \u00e9 posible, mais parece improbable, especialmente porque parece que Cariberto ti\u00f1a certa preferencia por mulleres m\u00e1is novas, sempre segundo o relato de Gregorio. Isto implicar\u00eda unha data de nacemento m\u00e1is temper\u00e1 para Berta. Doutra banda, Gregorio ref\u00edrese ao Aethelberht da \u00e9poca do seu matrimonio con Berta simplemente como \"un home de Kent\", e na pasaxe 589 respecto a morte de Ingoberg, o cal foi escrito entre 590 e 591, ref\u00edrese a Aethelberht como \"o fillo do rei de Kent\". Se isto non reflicta s\u00f3 a ignorancia de Gregorio sobre os asuntos de Kent, o cal parece improbable dado os lazos pr\u00f3ximos entre Kent e o francos, ent\u00f3n o reinado de Aethelberht, como afirman alg\u00fans, non poder\u00eda comezar antes de 589.\nMentres todas as devanditas contradici\u00f3ns non se poidan reconciliar, a datas mais probables que se poden esbozar a partir das que se disp\u00f3n, sinalan o ano do nacemento de Aethelberht arredor de 560 e, quizais, para o seu matrimonio con Berta, 580. O m\u00e1is probable \u00e9 que o seu reinado comezara en 589 ou 590.\nO reinado conxunto.\nA historia posterior de Kent mostra evidencia clara dun sistema de reis conxuntos, co reino dividido nun Kent oriental e un Kent occidental, a\u00ednda que parece que xeralmente hab\u00eda un rei dominante. Esta evidencia \u00e9 menos aclara respecto ao per\u00edodo anterior, mais hai estatutos antigos, que se saben falsificados, os cales, con todo, suxiren que Aethelberht gobernou como rei conxunto co seu fillo, Eadbald. Pode ser que Aethelberht fora rei de Kent oriental e Eadbald convert\u00e9rase en rei de Kent occidental; na historia posterior de Kent, o rei oriental parece ser xeralmente o gobernante dominante. Xa fose que Eadbald se convertera ou non nun rei conxunto, non hai d\u00fabida de que Aethelberht tivo autoridade sobre todo o reino.\nO m\u00e1is probable \u00e9 que a divisi\u00f3n en dous reinos date do s\u00e9culo VI; o Kent oriental poder\u00eda conquistar o occidental e preservar as instituci\u00f3ns do reino como un sub-reino. Isto era un patr\u00f3n com\u00fan na Inglaterra anglosaxoa, cando os reinos m\u00e1is poderosos absorb\u00edan os seus veci\u00f1os m\u00e1is d\u00e9biles. Unha caracter\u00edstica infrecuente do sistema de Kent era que s\u00f3 os fillos de reis parecer\u00edan ser aspirantes lex\u00edtimos ao trono, a pesar de que isto non eliminou todas as contendas sobre a sucesi\u00f3n.\nAs cidades principais dos dous reinos foron Rochester, no Kent occidental, e Canterbury, no Kent oriental. Beda non sost\u00e9n que Aethelberht tivera un pazo en Canterbury, mais ref\u00edrese a Canterbury como \"metr\u00f3pole\" de Aethelberht, e fica claro que era a s\u00faa sede.\nRelaci\u00f3ns cos francos.\nHai moitas probas de relaci\u00f3ns estreitas entre Kent e os francos. O matrimonio de Aethelberht e Berta certamente vinculou as d\u00faas cortes, a\u00ednda que non como iguais: os francos considerar\u00edan a Aethelberht un rei menor. Non hai ning\u00fan rexistro de que Aethelberht aceptara xamais a un rei continental como o seu soberano e, polo tanto, os historiadores est\u00e1n divididos sobre a natureza certa da relaci\u00f3n. As probas dunha soberan\u00eda expl\u00edcita dos francos sobre Kent v\u00e9n dunha carta escrita polo Papa Gregorio o Grande a Teoderico, rei de Orle\u00e1ns, e Teudeberto, rei de Metz. A carta trata a misi\u00f3n de Agosti\u00f1o en Kent de 597, e nela Gregorio di crer \"que vos desexades que os vosos s\u00fabditos en cada aspecto se convertan a aquela fe na que vos, os seus reis e se\u00f1ores, vos sostedes\". Pode ser que isto, m\u00e1is que unha descrici\u00f3n da relaci\u00f3n entre os reinos, fora un cumprimento papal. Tam\u00e9n se suxeriu que Liudhard, o capel\u00e1n de Berta, fora considerado un representante da igrexa franca en Kent, o que tam\u00e9n se pode interpretar como proba de soberan\u00eda.\nUnha posible raz\u00f3n para que os francos se quixesen vincular coa corte de Kent \u00e9 o rexistro de que un rei franco, Khilperico I a mediados do s\u00e9culo VI conquistara un pobo co\u00f1ecido como \"euti\u00f3ns\". Se, como parece probable polo nome, este pobo ser\u00eda o remanente continental dos xutos que invadiran Kent, ent\u00f3n quizais o matrimonio fora un intento de unificaci\u00f3n pol\u00edtica para volver a vincular diferentes ramas do mesmo pobo. Outra perspectiva sobre o matrimonio obtense se se considera que probablemente Aethelberht a\u00ednda non fora un soberano cando casou con Berta: quizais o apoio dos francos, conseguido a trav\u00e9s do matrimonio, era funcional para que el accendese o trono.\nIndependentemente da relaci\u00f3n pol\u00edtica entre Aethelberht e os francos, hai probas abundantes de fortes conexi\u00f3ns entre as d\u00faas beiras do Canal da Mancha. Hab\u00eda un comercio suntuario entre Kent e os francos, e os artefactos funerarios achados incl\u00faen roupa, bebida e armas que reflicten a influencia cultural franca. Os enterramentos de Kent te\u00f1en unha variedade m\u00e1is grande de bens importados que aqueles das rexi\u00f3ns anglosaxoas veci\u00f1as. Isto non sorprende dado o maior acceso ao comercio. Ademais, os obxectos das tumbas son tanto m\u00e1is ricos como numeroso nas de Kent que nas das rexi\u00f3ns anglosaxoas, o cal implica que a riqueza material exhibida en Kent se derivaba daquel comercio. A influencia dos francos tam\u00e9n p\u00f3dese detectar na organizaci\u00f3n social e agraria de Kent. Nos enterramentos tam\u00e9n pod\u00e9nse ver outras influencias culturais, as\u00ed que non \u00e9 necesario supor que houbera un asentamento directo de francos en Kent.\nA conquista do poder.\nBretwalda.\nNa s\u00faa \"Historia Eclesi\u00e1stica\", Beda incl\u00fae a s\u00faa lista de sete reis que exerceron o \"imperium\" sobre os outros reinos ao sur de Humber. Unha forma de traducir \"imperium\" e \"autoridade\" ou \"soberan\u00eda\". Beda nomea a Aethelberht como o terceiro na lista, despois de \u00c6lle de Sussex e Ceawlin de Wessex. O an\u00f3nimo confeccionador de anais que compuxo unha das versi\u00f3ns da \"Cr\u00f3nica anglosaxoa\" repetiu a lista de Beda, que ten sete reis, nunha c\u00e9lebre inscrici\u00f3n correspondente ao ano 827, cun rei adicional, Egbert de Wessex. A \"Cr\u00f3nica\" tam\u00e9n exp\u00f3n que estes reis tiveron o t\u00edtulo de \"bretwalda\", ou \"gobernante de Breta\u00f1a\". O significado exacto de \"bretwalda\" foi asunto de moito debate; foi descrito como un termo de \"de encomio po\u00e9tico\", mais tam\u00e9n hai probas de que implicou unha funci\u00f3n definida de liderado militar.\nA \"Cr\u00f3nica anglosaxoa \"rexistra que o \"bretwalda\" anotado antes, Ceawlin, loitou contra Aethelberht en 568. A inscrici\u00f3n sost\u00e9n que Aethelberht perdeu a batalla e foi devolto a Kent. Crese que a dataci\u00f3n das inscrici\u00f3ns sobre os sax\u00f3ns occidentais desta secci\u00f3n da \"Cr\u00f3nica\" non \u00e9 fiable e unha an\u00e1lise recente suxire que o m\u00e1is probable \u00e9 que o reinado de Ceawlin tivera lugar arredor dos anos 581 e 588, e non as datas 560 e 592 que d\u00e1 a \"Cr\u00f3nica.\" A batalla ocorreu en \"Wibbandun\", que se pode traducir como \"Monte de Wibba\"; non se sabe onde queda tal lugar.\nNalg\u00fan momento Ceawlin deixou de ter o t\u00edtulo de \"bretwalda\", quizais ap\u00f3s unha batalla en Stoke Lyne, en Oxfordshire, que a \"Cr\u00f3nica\" data en 584, uns oito anos antes de que casara en 592 (outra vez segundo a non fiable dataci\u00f3n da \"Cr\u00f3nica\"). Aethelberht era un gobernante supremo cara o ano 601, cando Gregorio o Grande lle escribiu: Gregorio insta a Aethelberht para estender o cristianismo entre os reis e pobos suxeitos a el, o que implica certo grao de poder. Se a batalla de Wibbandun aconteceu arredor de 590, como se suxire, ent\u00f3n Aethelberht ga\u00f1ar\u00eda a s\u00faa posici\u00f3n de se\u00f1or supremo nalg\u00fan momento da d\u00e9cada de 590. Esta data para Wibbandun \u00e9 lixeiramente contraditoria coas datas propostas para o reinado de Ceawlin (581 e 588), mais non se pensa que esas datas sexan exactas, sen\u00f3n simplemente as m\u00e1is plausibles das que se disp\u00f3n.\nRelaci\u00f3ns con outros reinos.\nAl\u00e9n da evidencia da \"Cr\u00f3nica\" de que Aethelberht tivo o t\u00edtulo de bretwalda, hai probas da s\u00faa autoridade en moitos dos reinos do sur. En Essex, Aethelberht parece que estar\u00eda en condici\u00f3n de exercitar o poder pouco despois de 604, cando a s\u00faa intervenci\u00f3n axudou na conversi\u00f3n ao cristianismo do rei Saebert de Essex e o seu sobri\u00f1o. Foi Aethelberht e non S\u00e6berht, quen constru\u00edu e enriqueceu San Paulo de Londres, onde agora er\u00edxese a Catedral de San Paulo. Beda proporciona a\u00ednda m\u00e1is evidencias, xa que explicitamente describe a Aethelberht como se\u00f1or de S\u00e6berht.\nBeda describe a relaci\u00f3n de Aethelberht con R\u00e6dwald, rei de Anglia oriental, nunha pasaxe ambigua. Parece suxerir que R\u00e6dwald mantivo o \"ducatus\", ou xefatura militar do seu pobo, mesmo mentres Aethelberht exerceu o \"imperium\", o goberno. Isto tam\u00e9n suxire que ser un \"bretwalda\" normalmente implicaba ter a xefatura militar doutros reinos e tam\u00e9n que era m\u00e1is que iso, xa que Aethelberht \u00e9 \"bretwalda\" a pesar de que R\u00e6dwald controlase as s\u00faas propias tropas. R\u00e6dwald converteuse ao cristianismo ao mesmo tempo que Kent, mais non abandonou as s\u00faas crenzas pag\u00e1s; isto, e o feito de que retivera a independencia militar ,suxire que a autoridade de Aethelberht sobre Anglia Oriental era moito m\u00e1is d\u00e9bil que a s\u00faa influencia sobre os sax\u00f3ns occidentais. Unha interpretaci\u00f3n alternativa, por\u00e9n, \u00e9 que a pasaxe en Beda ter\u00eda que ser traducido como \"R\u00e6dwald, rei dos anglos orientais, quen mentres Aethelberht viviu, concediulle mesmo o liderado militar do seu pobo\"; se isto \u00e9 o quere dicir Beda, ent\u00f3n Anglia Oriental estaba definitivamente baixo o poder de Aethelberht.\nNon hai probas de que a influencia de Aethelberht sobre outros reinos fora suficiente para converter ning\u00fan outro rei ao cristianismo, a\u00ednda que en parte esta interpretaci\u00f3n se debe \u00e1 falta de fontes, \u2014por exemplo, non se sabe nada da historia de Sussex durante case todo o s\u00e9culo VII e VIII. Con todo, Aethelberht foi capaz de organizar unha asemblea en 602 no val de Severn, sobre as fronteiras nordorientais de Wessex, e isto pode ser unha indicaci\u00f3n da extensi\u00f3n da s\u00faa influencia no oeste. Non se conserva ningunha proba que demostre a dominaci\u00f3n de Kent sobre Mercia, mais \u00e9 sabido que Mercia non depend\u00eda de Nortumbria, as\u00ed que \u00e9 bastante plausible que estivera baixo a soberan\u00eda de Kent.\nMisi\u00f3n de Agosti\u00f1o e comezos da cristianizaci\u00f3n.\nOs britanos nativos convert\u00e9ranse ao cristianismo baixo o goberno romano. As invasi\u00f3ns anglosaxoas separaron a igrexa brit\u00e1nica da cristiandade europea durante s\u00e9culos, as\u00ed que a igrexa de Roma non tivo ningunha presenza ou autoridade en Gran Breta\u00f1a, e de feito, Roma sab\u00eda tan pouco sobre a igrexa brit\u00e1nica que ignoraba calquera cisma nos costumes. Por\u00e9n, Aethelberht algo saber\u00eda da igrexa romana pola s\u00faa muller franca, Berta, quen trouxo consigo un bispo, Liudhard, da outra beira do Canal. Aethelberht renovara unha antiga igrexa romana para constru\u00edrlle unha capela real, a de San Marti\u00f1o (Saint Martin's), a\u00ednda en servizo como a igrexa m\u00e1is vella no mundo anglofalante.\nEn 596, o Papa Gregorio o Grande enviou como misioneiro a Inglaterra a Agosti\u00f1o, prior do mosteiro de Santo Andr\u00e9s de Roma, e en 597 un grupo de case corenta monxes, liderados por Agosti\u00f1o, arribou \u00e1 Illa de Thanet en Kent. Segundo Beda, Aethelberht foi o bastante desconfiado dos que acaban de chegar para insistir en co\u00f1ecelos baixo o ceo aberto, para evitar que fixesen bruxar\u00edas. Os monxes impresionaron a Aethelberht, mais non se converteu inmediatamente. Estivo de acordo en deixar que a misi\u00f3n se asentase en Canterbury e lles permitiu predicar.\nNon se sabe cando Aethelberht se fixo cristi\u00e1n. \u00c9 posible, a pesar do relato de Beda, que xa fora cristi\u00e1n antes da chegada da misi\u00f3n de Agosti\u00f1o. \u00c9 probablemente que Liudhard e Bertha o impulsaran a considerar a s\u00faa conversi\u00f1on antes da chegada da misi\u00f3n, e tam\u00e9n \u00e9 probable que unha condici\u00f3n para que Berta casara con Aethelberht fora que el considerase a conversi\u00f3n. A conversi\u00f3n por influencia da corte franca ser\u00eda vista como un reco\u00f1ecemento expl\u00edcito ao se\u00f1or\u00edo franco, con todo, tam\u00e9n \u00e9 posible que Aethelberht demorase a s\u00faa conversi\u00f3n ata que se cumprise por influencia romana, para afirmar a s\u00faa independencia do control franco. Tam\u00e9n sost\u00edvose que a vacilaci\u00f3n de Agosti\u00f1o \u2014volveu a Roma pedindo ser desafectado da misi\u00f3n\u2014 sexa indicio de que Aethelberht era pag\u00e1n cando foi enviado al\u00ed.\nO m\u00e1is tardar, a conversi\u00f3n de Aethelberht ocorrer\u00eda antes de 601, xa que aquel ano Gregorio lle escribiu como rei cristi\u00e1n. Unha antiga tradici\u00f3n di que Aethelberht se converteu o 1 de xu\u00f1o, no ver\u00e1n do ano que Agosti\u00f1o chegou. Aethelberht logo prestou apoio reconstru\u00edndo para Agosti\u00f1o unha igrexa romana en Canterbury, a cal pronto ser\u00eda a catedral, e fundando a igrexa de San Pedro e San Paulo ao leste dos muros da cidade para que al\u00ed fose sepultada a realeza de Kent, igrexa que m\u00e1is tarde ser\u00eda a Abad\u00eda de San Agosti\u00f1o (St. Augustin's Abbey).\nPor influencia de Aethelberht, S\u00e6berht, rei de Essex, tam\u00e9n se converteu, mais hab\u00eda l\u00edmites \u00e1 efectividade da misi\u00f3n. Non toda a corte de Kent se fixo cristi\u00e1: Eadbald, o fillo e herdeiro de Aethelberht, era pag\u00e1n cando ascendeu ao trono. R\u00e6dwald, rei de Anglia Oriental, converteuse s\u00f3 en parte (aparentemente mentres estivo na corte de Aethelberht) e conservou un santuario pag\u00e1n xunto ao novo altar cristi\u00e1n. Agosti\u00f1o tam\u00e9n fracasou en ga\u00f1ar como aliado ao clero brit\u00e1nico.\nC\u00f3digo legal.\nAlg\u00fan tempo ap\u00f3s a chegada da misi\u00f3n de Agosti\u00f1o, quizais en 602 ou 603, Aethelberht emitiu un conxunto de leis, en noventa secci\u00f3ns. Estas leis consideranse o c\u00f3digo preservado m\u00e1is antigo composto nun pa\u00eds xerm\u00e1nico, e case con certeza foi un dos primeiros documentos redactados en anglosax\u00f3n, cando a alfabetizaci\u00f3n chegar\u00eda a Inglaterra coa misi\u00f3n de Agosti\u00f1o. O \u00fanico manuscrito antigo que queda, o \"Textus Roffensis\", data do s\u00e9culo XII, e agora est\u00e1 no Medway Studies Centre, en Strood, Kent. O c\u00f3digo de Aethelberht fa referencia \u00e1 igrexa por primeira vez cando enumera a compensaci\u00f3n requirida para a propiedade dun bispo, un di\u00e1cono, un crego etc.; mais en xeral, as leis notablemente non parecen influenciadas polos principios cristi\u00e1ns. Beda afirmou que foron compostas \"segundo o xeito romano\", mais tampouco hai moita influencia romana discernible. Nalg\u00fans asuntos, as leis foron comparadas \u00e1 Lei s\u00e1lica dos francos, mais non se cre que Aethelberht baseara o seu novo c\u00f3digo en ning\u00fan modelo espec\u00edfico anterior.\nAs leis oc\u00fapanse de aplicar e reforzar penas para transgresi\u00f3ns en todos os niveis da sociedade; a severidade da multa depend\u00eda do rango social da v\u00edtima, e os delitos contra a igrexa eran os m\u00e1is penalizados, incluso m\u00e1is que aqueles contra o rei. Na execuci\u00f3n das penas o rei ti\u00f1a un interese financeiro, pois en moitos casos parte das multas vir\u00eda a el, pero o rei tam\u00e9n era responsable da lei e a orde, e evitar disputas de sangue aplicando regras de compensaci\u00f3n ante danos, foi unha maneira de que o rei mantivese o control. As leis de Aethelberht son mencionadas por Alfredo o Grande, quen compilou as s\u00faas propias leis, usando os c\u00f3digos previos que creou Aethelberht, as\u00ed como os de Offa de Mercia e Ine de Wessex.\nUnha das leis de Aethelberht parece preservar rastros dun costume moi vello: o terceiro \u00edtem do c\u00f3digo exp\u00f3n que \"Se o rei est\u00e1 a beber na casa dun home, e algu\u00e9n cometer calquera feito m\u00e1o al\u00ed, deber\u00e1 pagar dobre compensaci\u00f3n.\" Isto probablemente refire ao antigo costume de que o rei viaxase polo pa\u00eds, sendo aloxado e provisto de sustento al\u00ed onde chegaba. Os servos do rei mantiveron estes dereitos por s\u00e9culos ap\u00f3s a morte de Aethelberht.\nOs \u00edtem desde o 77 ao 81 do c\u00f3digo foron interpretados como a descrici\u00f3n dos dereitos financeiros dunha muller ap\u00f3s un divorcio ou separaci\u00f3n legal. Estas cl\u00e1usulas definen canto dos bens da casa unha muller poder\u00eda manter en diferentes circunstancias, dependendo de se manti\u00f1a a custodia dos fillos, por exemplo. Por\u00e9n, unha fonte recentemente suxeriu que ser\u00eda m\u00e1is correcto interpretar estas cl\u00e1usulas en referencia coas mulleres que enviuvaban, m\u00e1is que coas divorciadas.\nComercio e moeda.\nHai pouca evidencia documental sobre a natureza do comercio no Kent de Aethelberht. \u00c9 sabido que a finais do s\u00e9culo VII os reis de Kent establec\u00edan control real do comercio, mais non can cedo comezou este control. Hai evidencia arqueol\u00f3xica que suxire que a influencia real precede a calquera fonte escrita. Suxeriuse que un dos logros de Aethelberht foi quitar o control do comercio \u00e1 aristocracia para convertelo nun monopolio real. O comercio continental proporcionou a Kent acceso a bens de luxo que d\u00e9ronlle unha vantaxe ao comerciar coas outras naci\u00f3ns anglosaxoas, e os ingresos do comercio foron importantes en si mesmos.\nAs manufacturas de Kent anteriores ao ano 600 inclu\u00edan recipientes e xoias. Os xoieiros de Kent eran moi cualificados, e antes do final do s\u00e9culo VI tiveron acceso ao ouro. At\u00f3panse bens ori\u00fandos de Kent en cemiterios da outra beira do Canal e tan lonxe como na embocadura do Loira. Non se sabe o que Kent obti\u00f1a a cambio destes bens, pero parece probable que houbera un florecente comercio de escravos. E moi posible que esta riqueza fora o fundamento do poder de Aethelberht, a\u00ednda que a s\u00faa autoridade e os consecuentes dereitos de reclamar tributos, a s\u00faa vez traer\u00edan riquezas.\nQuizais fora durante o reinado de Aethelberht cando comezou a cu\u00f1axe de moedas en Inglaterra: ningunha ten o seu nome, mais p\u00e9nsase que \u00e9 probable que as primeiras moedas sexan de antes de finais do s\u00e9culo VI. Estas primeiras moedas eran de ouro, e probablemente fosen os xilins (\"scillingas\" en ingl\u00e9s antigo) que se mencionan nas leis de Aethelberht. As moedas tam\u00e9n se co\u00f1ecen en numism\u00e1tica como \"thrymsas\".\nMorte e sucesi\u00f3n.\nAethelberht morreu o 24 de febreiro de 616 e foi enterrado na igrexa de San Pedro e San Paulo (despois St. Augustin's Abbey) pero m\u00e1is tarde foi exhumado para que o seu santuario puidese ser colocado enriba do altar maior da igrexa normanda, onde Santo Aethelberht atraouxo peregrinos. Sucedeuno o seu fillo, Eadbald, quen non era cristi\u00e1n \u2014Beda di que se convertera mais que volveu \u00e1 s\u00faa fe pag\u00e1, pero que finalmente foi un rei cristi\u00e1n. Eadbald ofendeu a Igrexa cando casou coa s\u00faa madrasta e cando refusou o bautismo.\nS\u00e6berht, rey dos sax\u00f3ns orientais tam\u00e9n morreu aproximadamente na mesma \u00e9poca, e suced\u00e9rono os seus tres fillos, ning\u00fan deles cristi\u00e1ns. Unha subseguinte revolta anti-cristi\u00e1 e a expulsi\u00f3n do bispo Mellitus, ser\u00eda unha reacci\u00f3n contra a dominaci\u00f3n de Kent ap\u00f3s a morte de Aethelberht amais dunha oposici\u00f3n pag\u00e1 ao cristianismo.\n\u00c9 posible que Aethelberht, al\u00e9n de Eadbald, tivera outro fillo, \u00c6thelwald. A proba disto \u00e9 unha carta papal a Xusto, arcebispo de Canterbury de 619 a 625, que fala dun rei chamado Aduluald, quen aparentemente non era Audubald, que \u00e9 unha forma de Eadbald. Non hai acordo entre os eruditos modernos sobre como interpretar isto: \"Aduluald\" poder\u00eda ser unha forma de \"\u00c6thelwald\", e por iso indicio doutro rei, quizais un sub-rei do Kent occidental; ou tam\u00e9n pode ser unha transcrici\u00f3n errada de Eadbald.\nCelebraci\u00f3n lit\u00farxica.\nPosteriormente Aethelberht foi canonizado polo seu papel no establecemento do cristianismo entre os anglosax\u00f3ns. A s\u00faa festa orixinalmente era o 24 de febreiro mais despois foi mudada ao 25 do mesmo mes.\nA edici\u00f3n de 2004 do Martiroloxio Cristi\u00e1n l\u00edstao baixo a s\u00faa data de morte, 24 de febreiro, coa cita: 'Rei de Kent, convertido por Santo Agosti\u00f1o, bispo, o primeiro xefe do pobo ingl\u00e9s en selo'. A arquidiocese Cat\u00f3lica Romana de Southwark, que abarca Kent, conmem\u00f3rao o 25 de febreiro.\nAethelberht e Berta son honrados cun d\u00eda festivo no calendario lit\u00farxico da Igrexa Episcopal dos Estado Unidos o 27 de maio."}
{"id": "326858", "revid": "624", "url": "https://gl.wikipedia.org/wiki?curid=326858", "title": "\u00c6thelberht de Kent", "text": ""}
{"id": "326860", "revid": "23204", "url": "https://gl.wikipedia.org/wiki?curid=326860", "title": "La Gouesni\u00e8re", "text": "La Gouesni\u00e8re (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "326861", "revid": "23204", "url": "https://gl.wikipedia.org/wiki?curid=326861", "title": "Gouenaer", "text": ""}
{"id": "326862", "revid": "89787", "url": "https://gl.wikipedia.org/wiki?curid=326862", "title": "B. K. S. Iyengar", "text": "Bellur Krishnamachar Sundararaja Iyengar (en ), nado o 14 de decembro de 1918, e finado o 20 de agosto de 2014, foi un importante mestre de ioga m\u00e1is co\u00f1ecido como B.K.S. Iyengar. Foi o fundador dun estilo co\u00f1ecido como \"ioga Iyengar\" e est\u00e1 considerado un dos m\u00e1is senlleiros mestres de ioga do mundo. Foi o autor de varios libros sobre a pr\u00e1ctica e a filosof\u00eda do ioga como \"Light on Yoga\", \"Light on Pranayama\", \"Light on the Yoga Sutras of Patanjali\" e \"Light on Life\". Iyengar foi un dos primeiros estudantes de Tirumalai Krishnamacharya, quen \u00e9 considerado a mi\u00fado como \"o pai do ioga moderno\". Foi considerado como o principal embaixador do ioga, primeiro na India e despois arredor de todo o mundo."}
{"id": "326863", "revid": "23204", "url": "https://gl.wikipedia.org/wiki?curid=326863", "title": "Bellur Krishnamachar Sundararaja Iyengar", "text": ""}
{"id": "326865", "revid": "23204", "url": "https://gl.wikipedia.org/wiki?curid=326865", "title": "C\u00e1ndido Sanjurjo Fern\u00e1ndez", "text": "C\u00e1ndido Sanjurjo Fern\u00e1ndez, nado en Abres (A Veiga) o 13 de xaneiro de 1919 e finado o 19 de abril de 2010, foi un escritor, empresario e investigador asturiano.\nTraxectoria.\nFoi o quinto dos oito fillos de Pedro Sanjurjo Barrero-Sotomayor e Josefa Fern\u00e1ndez Rodr\u00edguez. O pai era capataz de conservaci\u00f3n na Sociedad Minera de Vilaodrid, nas minas de ferro de Vilaoudriz. A nai traballaba na Li\u00f1a Ribadeo - Vilaoudriz como garda no paso a nivel do Fornacho.\nEn 1928 comezou a ir co mestre Miguel D\u00edaz \u00c1lvarez \u00e1 escola parroquial fundada con cartos da emigraci\u00f3n na Arxentina. En xaneiro de 1938, durante a guerra civil espa\u00f1ola, incorporouse a filas co bando nacional e foi destinado ao Hospital da Nova Facultade de Medicina de Valencia. Xa rematada a guerra foi destinado a Ferrol.\nO pai iniciou a explotaci\u00f3n dun serradoiro, unha estaci\u00f3n hidroel\u00e9ctrica e mu\u00ed\u00f1os, nos que colaboraban os fillos. De regreso a casa trala guerra civil continuou cos seus irm\u00e1ns a explotaci\u00f3n madeireira. Dese\u00f1aron un veh\u00edculo de extracci\u00f3n, carga e remolque usado posteriormente polas empresas IPV e URO. Despois tivo un negocio de extracci\u00f3n de \u00e1ridos na r\u00eda de Ribadeo.\nEn 1929 participou como actor nunha representaci\u00f3n teatral na inauguraci\u00f3n do P\u00f3sito Mar\u00edtimo-Terrestre de Abres, co que colaborou durante corenta anos. Nesa \u00e9poca comezou a ler obras de poetas como Ram\u00f3n de Campoamor ou Manuel Curros Enr\u00edquez. Xunto cos seus irm\u00e1ns formou a Rondalla de Abres, e entre peza e peza fac\u00eda trucos de maxia. A finais da d\u00e9cada de 1940 comezou a colaborar no Club de Remo Santiago Ap\u00f3stol de Abres.\nEn 1981, a ra\u00edz da rodaxe dunha curtametraxe-documental sobre a r\u00eda na que participou como informante, comezou a colaborar con artigos no semanario \"La Comarca del Eo\" co t\u00edtulo de \"Apuntes sobre el R\u00edo Eo\", chegando aos case 200 artigos en 25 anos. Ao tempo, axudou a difundir o Cami\u00f1o do Norte. Nesa \u00e9poca frecuentou a amizade de \u00c1lvaro Fern\u00e1ndez Su\u00e1rez, Eustaquio Lago, C\u00e9sar Monta\u00f1a e Dionisio Gamallo .\nEn 1999 a asociaci\u00f3n Amigos de Vegadeo concedeulle o premio Vegadense del a\u00f1o. En 2006 foi pregoeiro da Semana Cultural de Santiso de Abres, de onde era o seu pai. Nese mesmo ano a Asociaci\u00f3n San Tirso del Eo concedeulle o premio Terra Viva. En galego escribiu poemas e contos breves que se publicaron esparexidos pola prensa local da zona.\nEstivo casado con Rosa Quintana Fern\u00e1ndez, con quen tivo tres fillos: Mar\u00eda del Carmen, Jos\u00e9 Pedro e Rosa Mar\u00eda Sanjurjo Quintana."}
{"id": "326866", "revid": "6425699", "url": "https://gl.wikipedia.org/wiki?curid=326866", "title": "Asunci\u00f3n Morgade", "text": "Josefa Asunci\u00f3n Morgade R\u00faa, nada en Rairiz de Veiga en 1986, \u00e9 unha pol\u00edtica e xestora sanitaria galega, alcaldesa de Rairiz de Veiga.\nTraxectoria.\nProfesionalmente \u00e9 enfermeira e psic\u00f3loga. Graduada en Psicolox\u00eda Cl\u00ednica, en paralelo \u00e1 s\u00faa carreira pol\u00edtica foi directora dunha residencia de anci\u00e1ns en Monterrei.\nFigurou como n\u00famero 2 da candidatura do PPdeG ao concello de Rairiz de Veiga nas elecci\u00f3ns de 2015. Neses comicios o PPdeG obtivo unha ampla maior\u00eda e Xoaqu\u00edn Rodr\u00edguez Ambrosio foi reelixido alcalde. Poucos meses despois, en decembro, Ambrosio viuse obrigado a dimitir tras ser condenado por prevaricaci\u00f3n a oito anos de inhabilitaci\u00f3n, polo que o pleno escolleu no seu canto a Asunci\u00f3n Morgade como alcaldesa. Con todo, Morgade non contou co apoio de dous concelleiros do PPdeG que foran do PPdeG antes de que os anteriores concelleiros do BNG, co exalcalde \u00e1 cabeza, se integrasen no seu grupo. No momento de converterse en alcaldesa foi a alcaldesa m\u00e1is nova da provincia de Ourense.\nNas elecci\u00f3ns de 2019 encabezou a candidatura do PPdeG e foi elixida con maior\u00eda absoluta. Para as elecci\u00f3ns de 2023 a direcci\u00f3n provincial do PPdeG designou outro candidato a alcalde, e Asunci\u00f3n Morgade incorporouse \u00e1 candidatura do PSdeG, \u00e1 fronte do cal revalidou a alcald\u00eda con maior\u00eda absoluta."}
{"id": "326867", "revid": "1093", "url": "https://gl.wikipedia.org/wiki?curid=326867", "title": "Xoaqu\u00edn Rodr\u00edguez Ambrosio", "text": ""}
{"id": "326868", "revid": "23204", "url": "https://gl.wikipedia.org/wiki?curid=326868", "title": "Dar\u00edo Barrio", "text": "Dar\u00edo Barrio Dom\u00ednguez, nado en Madrid o 11 de decembro de 1972 e finado en Segura de la Sierra, Xa\u00e9n o 6 de xu\u00f1o de 2014, foi un afamado coci\u00f1eiro dentro da coci\u00f1a espa\u00f1ola, co\u00f1ecido por realizar a primeira etapa do programa de televisi\u00f3n \"Todos contra el Chef\", de Cuatro. Faleceu mentres practicaba salto base na pedan\u00eda de Caser\u00edos Nuevos, en Segura de la Sierra, Xa\u00e9n.\nTraxectoria.\nO quinto de seis irm\u00e1ns, manifestaba a s\u00faa inquietude pola coci\u00f1a desde os 14 anos, nos que alternaba os estudos de Hostalar\u00eda (dous anos en Granada e tres anos en As Palmas de Gran Canaria) mentres realizaba pr\u00e1cticas de coci\u00f1a en diferentes restaurantes de Donostia, Santander, Xirona e Madrid (nesta \u00faltima cidade, traballou no Restaurante Hellen\u00b4s rexentado por uns amigos da familia). Tralos seus estudos en Espa\u00f1a viaxou por diferentes pa\u00edses de Europa e Estados Unidos durante un per\u00edodo de case 13 anos, coci\u00f1ando en Z\u00faric, Londres, Bordeos e Pensilvania.\nPosu\u00eda o restaurante \"Dassa Bassa\" en Madrid desde xu\u00f1o de 2004, no que ademais exerc\u00eda de coci\u00f1eiro.\nFaleceu en accidente o 6 de xu\u00f1o de 2014, no transcurso da primeira xornada da XV Edici\u00f3n do \u00abFestival Internacional de Cine del Aire El\u00a0Yelmo\u00bb de Casar\u00edos Nuevos, en Segura de la Sierra. Precisamente o acto era unha homenaxe a \u00c1lvaro Bult\u00f3, falecido nas mesmas circunstancias dez meses antes.\nEstaba separado de Itziar Ortega e ti\u00f1a dous fillos var\u00f3ns con ela, Telmo e Lucas."}
{"id": "326911", "revid": "1131", "url": "https://gl.wikipedia.org/wiki?curid=326911", "title": "R\u00edo Tur\u00eda", "text": "O r\u00edo Tur\u00eda \u00e9 un pequeno r\u00edo de 9 quil\u00f3metros a unha altitude de 250\u00a0m sobre o nivel do mar, que nace no municipio de Taramundi (Asturias) e desemboca no r\u00edo Eo no municipio da Pontenova (Lugo).\nDescrici\u00f3n.\nO r\u00edo Tur\u00eda d\u00e1lle nome ao val do Tur\u00eda, que cruza horizontalmente at\u00e9 desembocar no r\u00edo Eo. O r\u00edo Tur\u00eda alim\u00e9ntase de numerosos arroios e regatos provenientes das serras que limitan o val, e \u00e9 parte da Reserva da Biosfera do Eo.\nA\u00ednda que o r\u00edo nace en Asturias, a maior parte do seu caudal at\u00f3pase en Lugo.\nO r\u00edo Tur\u00eda \u00e9 fonte de traballo xa que as s\u00faas augas serven para xerar actividades socio-econ\u00f3micas baseadas en tradici\u00f3ns milenarias como son a artesan\u00eda da navalla e t\u00e9xtil, as\u00ed como a industria primaria coa cr\u00eda de salm\u00f3ns na piscifactor\u00eda da Pontenova."}
{"id": "326916", "revid": "89787", "url": "https://gl.wikipedia.org/wiki?curid=326916", "title": "Historia da Illa de Wight", "text": "A Illa de Wight \u00e9 rica en sitios hist\u00f3ricos e arqueol\u00f3xicos. Esta gama vai desde camas de f\u00f3sil prehist\u00f3ricos que incl\u00faen restos de dinosauro, a artefactos da Idade de Bronce, Idade de Ferro, per\u00edodo Romano e m\u00e1is al\u00f3.\nDurante o per\u00edodo Mesolit\u00edco, \"os niveis do mar no Mar do Norte e o Canal da Mancha eran preto 30 a 40 m m\u00e1is baixo que os de hoxe \u2013 Gran Breta\u00f1a era unha pen\u00ednsula de Europa do norte.\" A illa est\u00e1 xeoloxicamente vinculada a Arm\u00f3rica. A illa foi formada ao final da \u00faltima idade de Xeo. O R\u00edo Solent era o afluente m\u00e1is grande do R\u00edo da Canle que desaugou a Cunca de Hampshire desde o primeiro Plistoceno ou Plioceno tard\u00edo. Un aumento en nivel de mar global alagou o val de r\u00edo anterior do Solent ao do norte e a Canle inglesa futura ao do sur. Isto corta Wight de desde a illa de Gran Breta\u00f1a e a masa continental.\u00a0 A Canle inglesa alagada sobre hai 9 000 anos."}
{"id": "326918", "revid": "15490", "url": "https://gl.wikipedia.org/wiki?curid=326918", "title": "Padroeiro", "text": "Na Igrexa cat\u00f3lica e nas ortodoxas, nas cales se cre na intercesi\u00f3n dos santos, o patr\u00f3n, padr\u00f3n, padroeiro ou avogado \u00e9 un santo que ten unha afinidade especial cunha comunidade ou un grupo espec\u00edfico de persoas e a cuxa intercesi\u00f3n se acollen os membros deses colectivos. O termo (do lat\u00edn, \"patr\u014dnus\") \u00e9 sin\u00f3nimo de defensor e protector. Os santos patr\u00f3ns son considerados por moitos crentes como intercesores e avogados ante Deus, sexa dunha naci\u00f3n, un pobo, un lugar, unha naci\u00f3n, unha profesi\u00f3n, unha clase...\nA veneraci\u00f3n cara aos santos: os santos patr\u00f3ns.\nO Concilio Vaticano II expresou o v\u00ednculo de veneraci\u00f3n cara aos santos cuxos carismas os fac\u00edan recomendables \u00e1 devoci\u00f3n e imitaci\u00f3n dos fieis.\nEn Espa\u00f1a (mais sobre todo en Galiza) a maior parte das localidades te\u00f1en un patr\u00f3n e unha patroa, en cuxa honra se celebran as festas maiores da localidade. Os patr\u00f3ns son santos ou advocaci\u00f3ns de Cristo e as patroas santas ou advocaci\u00f3ns da Virxe Mar\u00eda.\nEn Galiza adoita ser moi importante, xa que as festas maiores honran o patr\u00f3n. Por exemplo, en San Lourenzo de Belesar as festas patronais honran a San Lourenzo; o Belesar de Chantada a San Bertomeu e o Belesar de Vilalba a San Marti\u00f1o.\nAdvocaci\u00f3ns das parroquias.\nAs parroquias cat\u00f3licas adoitan estar baixo a advocaci\u00f3n dun santo. Non debe confundirse haxiotop\u00f3nimo, pois son distintos en que:"}
{"id": "326919", "revid": "23204", "url": "https://gl.wikipedia.org/wiki?curid=326919", "title": "Ivo de Kermartin", "text": "Santo Ivo de Kermartin (en , e ), nado en Kermartin o 17 de outubro de 1253 e finado en Louannec o 19 de maio de 1303, foi un santo bret\u00f3n, e patr\u00f3n dos avogados e dos nenos abandonados na Breta\u00f1a (independente neses tempos) cando reinaba o duque Xo\u00e1n I da Breta\u00f1a. Santo Ivo \u00e9 tam\u00e9n o santo patr\u00f3n da Breta\u00f1a. A s\u00faa festa cel\u00e9brase o 19 de maio.\nTraxectoria.\nNaceu nunha aldea pr\u00f3xima a Tr\u00e9guier. Era fillo de Helori, se\u00f1or de Kermartin, e Azo de Kenquis. En 1267 Ivo foi enviado \u00e1 Universidade de Par\u00eds, onde se graduou en Dereito. De Par\u00eds pasou a Orle\u00e1ns en 1277 para estudar Dereito can\u00f3nico. Ao seu retorno \u00e1 Breta\u00f1a e recibindo as ordes menores foi designado \"oficial\", o t\u00edtulo dado a un xu\u00edz eclesi\u00e1stico, do archidecanato de Rennes (1280); mentres tanto estudou as Sacras Escrituras, e hai fortes raz\u00f3ns para crer que alg\u00fan tempo despois uniuse \u00e1 Terceira orde de San Francisco en Guingamp.\nFoi convidado do Bispo de Tr\u00e9guier para pasar a ser o seu oficial, aceptando o ofrecemento en 1284. Mostrou gran celo e rectitude no desempe\u00f1o dos seus deberes e non desistiu na resistencia \u00e1 inxusta fiscalidade do rei, que consideraba unha violaci\u00f3n dos dereitos da Santa Igrexa. Pola s\u00faa caridade, ga\u00f1ouse pronto o t\u00edtulo de \"avogado dos pobres.\" Sendo xa ordenado foi designado \u00e1 parroquia de Tredrez no ano 1285 e oito anos m\u00e1is tarde a Louannec, onde faleceu de morte natural, tras unha vida de traballo duro e constante xax\u00fan.\nVeneraci\u00f3n.\nFoi enterrado en Tr\u00e9guier, e foi canonizado en xu\u00f1o de 1347 por Clemente VI, a s\u00faa festa segue sendo celebrada o 19 de maio. \u00c9 un dos considerados patr\u00f3ns dos avogados. Na s\u00faa tumba foi inscrito en lat\u00edn:\nA s\u00faa traduci\u00f3n aproximada \u00e9: \"Santo Ivo era bret\u00f3n/ Avogado e non ladr\u00f3n/ Marabilla para o pobo\". A traduci\u00f3n literal, \u00e9 un chascarrillo que se refire ao feito de que naquela \u00e9poca os avogados ti\u00f1an fama de ladr\u00f3ns. A Igrexa de Sant'Ivo alla Sapienza en Roma est\u00e1 dedicada a el. Poeticamente co\u00f1\u00e9ceselle como \"o avogado dos pobres\".\nIconograf\u00eda.\nAd\u00f3itaselle representar cunha bolsa na s\u00faa man dereita (representando o di\u00f1eiro que repartiu entre os pobres en vida) e un rolo de papel na outra polo seu cargo de xu\u00edz. Outra representaci\u00f3n bastante com\u00fan \u00e9 a que lle mostra entre un home rico e un pobre."}
{"id": "326920", "revid": "54336", "url": "https://gl.wikipedia.org/wiki?curid=326920", "title": "Kateri Tekakwitha", "text": "Kateri Tekakwitha, nado en Ossessernon en 1656 e finado en Caughnawaga o 17 de abril de 1680, foi unha santa laica cat\u00f3lica iroquesa; filla dun xefe mohawk e dunha india algonquina cristi\u00e1. \nTraxectoria.\nNaceu en Ossessrnon, o que hoxe \u00e9 Auriesville, Nova York. O seu nome ind\u00edxena era Tekakwitha (que en iroqu\u00e9s significa \"a que tropeza\"), pero foi bautizada co nome de Kateri (en galego \"Catarina\"). No s\u00e9culo XVII a orde das xesu\u00edtas ti\u00f1an misi\u00f3ns entre os indios desde Am\u00e9rica do Norte at\u00e9 as rexi\u00f3ns de Paraguai e a Arxentina. Dous destes xesu\u00edtas son os santos Isaac Jogues e Jean de Lalande, quen sufriron o martirio en mans dos indios en 1646 en Ossessrneon.\nA s\u00faa nai, unha india algonquina, xa se convertera ao cristianismo cando foi raptada polos iroqueses e casada cun xefe mohawk pag\u00e1n. Aos catro anos de idade, Catalina perdeu aos seus pais e ao seu irm\u00e1n m\u00e1is novo, durante unha epidemia de vexigas que se estendeu en Ossernenon, Tekakwitha sobreviviu pero quedou con cicatrices no rostro e problemas de visi\u00f3n.\nAos 20 anos foi bautizada por misioneiros xesu\u00edtas franceses. Kateri pronto tivo que sufrir pola s\u00faa fe grandes abusos e rexeitamento por parte de familiares e os outros indios. A persecuci\u00f3n foi tal que en 1677 fuxiu da s\u00faa aldea, cami\u00f1ando uns 320\u00a0km polo bosque at\u00e9 chegar a Sault Ste. Marie, unha vila cristi\u00e1 preto de Montreal.\nEn 1679 tomou o voto de castidade, como na expresi\u00f3n cat\u00f3lica da virxindade consagrada. Un ano m\u00e1is tarde, o 17 de abril de 1680, Kateri morreu \u00e1 idade de 24 anos en Caughnawaga, preto de Montreal, Quebec. As s\u00faas \u00faltimas palabras dise que foron \"Xes\u00fas, \u00e1mote!\"\nKateri caracterizouse pola s\u00faa piedade, a s\u00faa incansable vida penitente en favor do seu pobo aborixe e polo seu amor \u00e1 Eucarist\u00eda. Despois da s\u00faa morte, Kateri empezou a ser moi venerada, especialmente no Canad\u00e1. Co\u00f1ecida popularmente como \"O lirio dos mohawks\".\nEn 1943, foi declarada venerable polo papa P\u00edo XII e beatificada o 22 de xu\u00f1o de 1980 polo papa Xo\u00e1n Paulo II. O 21 de outubro de 2012 foi proclamada santa polo papa Bieito XVI na Bas\u00edlica de San Pedro."}
{"id": "326927", "revid": "23204", "url": "https://gl.wikipedia.org/wiki?curid=326927", "title": "Xo\u00e1n o Anci\u00e1n", "text": "Xo\u00e1n o Anci\u00e1n (tam\u00e9n Xo\u00e1n o Presb\u00edtero; do helenismo \"presbyteros\", precisamente \"anci\u00e1n\") foi un escuro personaxe da Igrexa antiga que unhas veces se identifica co Ap\u00f3stolo Xo\u00e1n e outras con Xo\u00e1n de Patmos. Aparece en fragmentos do padre da Igrexa Pap\u00edas de Hier\u00e1polis como unha das fontes do autor, e sen ningunha d\u00fabida \u00e9 distinguido do Ap\u00f3stolo por Eusebio de Cesarea. A mi\u00fado se suxire que pode ser un autor alternativo dalg\u00fans dos libros que no Novo Testamento se atrib\u00faen a Xo\u00e1n .\nPap\u00edas.\n\"Xo\u00e1n o Presb\u00edtero\" aparece nun fragmento de Pap\u00edas, bispo de Hier\u00f3polis no s\u00e9culo II, quen publicara en cinco volumes unha \"Exposici\u00f3n sobre os ditos do Se\u00f1or\" (en grego \"\u03ba\u03c5\u03c1\u03b9\u03b1\u03ba\u1ff6\u03bd \u03bb\u03bf\u03b3\u03af\u03c9\u03bd \u1f10\u03be\u03b7\u03b3\u03ae\u03c3\u03b9\u03c2\", \"Kyriak\u00f4n logi\u00f4n ex\u00eag\u00easis\"). Esta obra perdeuse mais fican fragmentos citados por Ireneo de Li\u00f3n (202) e Eusebio de Cesarea (339).\nUn destes fragmentos citados por Eusebio na s\u00faa \"Historia da Igrexa\" (Libro III, cap\u00edtulo 39), di:\n \"Pero non me negarei a escribir, xunto coas mi\u00f1as interpretaci\u00f3ns, cantas instruci\u00f3ns recibira con coido dos anci\u00e1ns e que gardei con coido na memoria, \u00e1 vez asegur\u00e1ndoche a s\u00faa verdade. Porque eu non me comprac\u00eda, como a multitude, nos que falaban moito, sen\u00f3n nos que ensinaban a verdade; nin en aqueles que daban mandamentos estra\u00f1os, sen\u00f3n nos que repet\u00edan os que o Se\u00f1or dera para a nosa fe e que proceden da verdade mesma. Se, ent\u00f3n, vi\u00f1a calquera dos que seguiran aos anci\u00e1ns, eu inquir\u00eda minuciosamente nos ditos deles: que dixera Andr\u00e9s, que Pedro, que Filipe, que Tom\u00e9 ou Santiago, ou qu\u00e9 Xo\u00e1n ou Mateu ou calquera outro dos disc\u00edpulos do Se\u00f1or; o que din Aristi\u00f3n e o anci\u00e1n Xo\u00e1n, disc\u00edpulos do Se\u00f1or. Porque eu cr\u00eda que aquilo que se pode obter dos libros non me era tan proveitoso coma o que ven da voz viva e permanente.\"\nInterpretaci\u00f3n.\nA interpretaci\u00f3n deste texto ten basicamente d\u00faas perspectivas: a de que Eusebio de Cesarea distingue entre dous Xo\u00e1ns, o ap\u00f3stolo e o anci\u00e1n, e da que, como sost\u00e9n a tradici\u00f3n da Igrexa, identifica s\u00f3 a un.\nDistinci\u00f3n.\nEusebio, o historiador da Igrexa, mediante a devandita pasaxe, \u00e9 o primeiro en distinguir inequivocamente un Xo\u00e1n o Anci\u00e1n dun Xo\u00e1n o Ap\u00f3stolo. Presenta a cita coas seguintes palabras: \n\"Ademais, o propio Pap\u00edas, na introduci\u00f3n aos seus libros, manifesta que non era el mesmo un o\u00ednte e testemu\u00f1a ocular dos santos ap\u00f3stolos; sen\u00f3n que nos di que recibiu as verdades da nosa relixi\u00f3n dos que estaban familiarizados con eles [os ap\u00f3stolos]\".\nDespois de citar a Pap\u00edas, Eusebio continua:\n\" Paga a pena observar aqu\u00ed que el enumera d\u00faas veces o nome de Xo\u00e1n. O primeiro que menciona relaci\u00f3nao con Pedro, Santiago, Mateu e o resto dos ap\u00f3stolos, refer\u00edndose claramente o evanxelista; pero o outro Xo\u00e1n menci\u00f3nao despois dun intervalo, e col\u00f3cao fora do resto dos ap\u00f3stolos, pondo a Aristi\u00f3n diante del, e claramente ch\u00e1mao \u201canci\u00e1n\u201d. \"\n\" Isto amosa que a afirmaci\u00f3n de aqueles que din que \u00e9 o certo que hab\u00eda d\u00faas persoas en Asia que ti\u00f1an o mesmo nome, e que hab\u00eda d\u00faas tumbas en \u00c9feso, cada unha das cales, incluso hoxe, ch\u00e1manse de Xo\u00e1n. \u00c9 importante ter en conta isto. Pois \u00e9 probable que fora o segundo, se non se estiver disposto a admitir que era o primeiro, quen viu a revelaci\u00f3n, a quen se lle atrib\u00fae ao nome de Xo\u00e1n. \"\n\" E Pap\u00edas, de quen estamos falando agora, confesa que recibiu as palabras dos ap\u00f3stolos dos que os seguiron, pero di que el mesmo era un o\u00ednte de Aristi\u00f3n e do anci\u00e1n Xo\u00e1n. Polo menos el menci\u00f3naos con frecuencia polo nome, e d\u00e1 as tradici\u00f3ns deles nos seus escritos. Esas cousas, esperamos, non foran aducidas in\u00fatilmente por n\u00f3s. \"\nEusebio identifica a \"Xo\u00e1n o Anci\u00e1n\" como o autor do Libro da Apocalipse, cuxa canonicidade discute pois desacorda co seu contido, especialmente co milenarismo impl\u00edcito no \"reino do milenio\".\nO padre da Igrexa Xerome de Estrid\u00f3n toma o punto de vista de Eusebio no seu \"De Viris Illustribus\" (\"Sobre os homes ilustres\"). No cap\u00edtulo 9, que trata ao Ap\u00f3stolo Xo\u00e1n e os seus escritos, atrib\u00faelle tanto o Evanxeo de Xo\u00e1n como a Primeira Ep\u00edstola, e contin\u00faa a dicir:\n\"As outras d\u00faas [Ep\u00edtolas] das cales a primeira \u00e9 \"O anci\u00e1n \u00e1 se\u00f1ora elixida e aos seus fillos\" e a outra \"O anci\u00e1n a Gaio o amado, a quen amo na verdade,\" dise que son a obra de Xo\u00e1n o Anci\u00e1n a cuxa memoria hoxe se amosa outro sepulcro en \u00c9feso, a\u00ednda que alg\u00fans pensan que hai d\u00faas tumbas do mesmo Xo\u00e1n o Evanxelista.\"\nNo cap\u00edtulo XVIII, contradicindo a Pap\u00edas, Xerome repite a devandita pasaxe e contin\u00faa:\n\"Parece, segundo este cat\u00e1logo de nomes, que o Xo\u00e1n colocado entre os disc\u00edpulos non \u00e9 o mesmo que o anci\u00e1n Xo\u00e1n a quen na s\u00faa enumeraci\u00f3n pon despois de Aristi\u00f3n. Dicimos isto ademais debido \u00e1 opini\u00f3n mencionada enriba, onde rexistramos que moitos declaran que as \u00faltimas d\u00faas ep\u00edstolas de Xo\u00e1n son obra non do Ap\u00f3stolo, sen\u00f3n do Anci\u00e1n.\"\nA atribuci\u00f3n de Xerome da Segunda Ep\u00edtola de Xo\u00e1n e a Terceira Ep\u00edstola de Xo\u00e1n faise eco do texto destes libros, nos que o autor se auto-refire como \"ho presbyteros\", que pode ser traducido como \"o presb\u00edtero\", \"o maior\", \"o anci\u00e1n\", \"o vello\", a mesma palabra que usa Pap\u00edas.\nO \"Decretum Gelasianum\" asociado co Papa Xelasio I, a\u00ednda que posterior a el, segue a Xerome aceptando que unha carta \u00e9 de Xo\u00e1n o Ap\u00f3stolo e d\u00faas outras de Xo\u00e1n o Anci\u00e1n.\nEn tempos modernos, a distinci\u00f3n a mi\u00fado reviviu, sobre todo \u2013e contrastando claramente coa perspectiva de Eusebio\u2013 \"para apoiar a negaci\u00f3n da orixe apost\u00f3lica do Cuarto Evanxeo \",\ncuxa \"beleza e riqueza\" alg\u00fans estudosos achan dif\u00edcil de atribu\u00edr a un \"pescador de Galilea\".\nControversia pola s\u00faa identificaci\u00f3n.\nGran parte da tradici\u00f3n da Igrexa atribu\u00edu directamente todos os libros do Xo\u00e1n do Novo Testamento a un \u00fanico autor, o ap\u00f3stolo Xo\u00e1n. A opini\u00f3n exposta por Eusebio non permaneceu incontestada. A \"Enciclpedia Cat\u00f3lica\" dos anos '90, por exemplo, afirmaba que a distinci\u00f3n \"non ten base hist\u00f3rica\". Para apoiar esta opini\u00f3n, prop\u00f3n catro argumentos:\nNa s\u00faa \"Carta a Florino\", da que se conserva un fragmento, Ireneos fala de \"Policarpo que recibira as\u00ed [informaci\u00f3n] das testemu\u00f1as oculares da Palabra de vida \" e de Xo\u00e1n como \"aquel anci\u00e1n bendito e apost\u00f3lico \".\nRecentemente Richard Bauckham, no seu libro \"Jesus and the Eyewitnesses\" (\"Xes\u00fas e o testemu\u00f1o ocular\"), argumentou a favor de distinguir entre o Ap\u00f3stolo Xo\u00e1n e Xo\u00e1n o Anci\u00e1n mediante un novo compromiso coa evidencia que proporcionan Pap\u00edas, Eusebio, Ireneo, Pol\u00edcrates de \u00c9feso e o canon muratori.\nNotas.\nBibliograf\u00eda en ingl\u00e9s"}
{"id": "326929", "revid": "17467", "url": "https://gl.wikipedia.org/wiki?curid=326929", "title": "Chicago Fire", "text": ""}
{"id": "326930", "revid": "89787", "url": "https://gl.wikipedia.org/wiki?curid=326930", "title": "CF Montr\u00e9al", "text": "O Montreal Impact (Impact de Montr\u00e9al en franc\u00e9s) \u00e9 un equipo de f\u00fatbol profesional de Canad\u00e1 e xoga na Major League Soccer. O equipo exerce local\u00eda na cidade de Montreal, na provincia de Quebec. O equipo foi fundado no ano 1992 e xogou na North American Soccer League, a segunda divisi\u00f3n do f\u00fatbol profesional norteamericano, ata o ano 2011. No ano 2012 comezou a s\u00faa andadura na MLS.\nO \"Impact\" foi o primeiro equipo canadense en xogar unha final da Liga de Campi\u00f3ns da CONCACAF e o segundo da MLS. O estadio do Montreal Impact \u00e9 o Stade Saputo.\nHistoria.\nNASL.\nO primeiro ano na NASL non foi demasido bo xa que acabaron a tempada na \u00faltima posici\u00f3n. Sorprendentemente ao ano seguinte chegaron \u00e1 final dos playoffs e venceron \u00f3s Colorado Foxes alzando o seu primeiro t\u00edtulo. No ano 1995, seguiron os bos resultados o equipo ga\u00f1ou a tempada regular pero foi eliminado na primeira ronda dos playoff. Nos anos posteriores o equipo consolidouse como o mellor equipo canadense, e tam\u00e9n atraendo a moitos dos mellores xogadores da \u00e9poca. No ano 1999 co cambio de propietario decidiuse no participar nesa tempada para preparar a seguinte.\nTras ese par\u00f3n na seguinte tempada o equipo quedou fora dos playoffs por primeira vez dende o ano 1993. No ano 2002 o \"Impact\" volveu a clasificarse para os playoffs, pero cae en segunda ronda contra o Rochester Raging Rhinos por terceira vez na s\u00faa historia. Ao ano seguinte repetiuse a historia fronte \u00f3 Rochester Raging Rhinos pero esta vez en primeira ronda. No 2004 o equipo tivo que volver a enfrontarse \u00f3 Rochester Raging Rhinos na primeira ronda pero conseguiu eliminalo esta vez, os canadenses seguiron avanzando ata a final fronte \u00f3 Seattle Sounders que ga\u00f1aron por dous goles a cero conseguindo o seu segundo trofeo da NASL. No ano 2008 inaugar\u00e1base o novo estadio , Stade Saputo, e o equipo avanzou ata as semifinais, pero foi eliminado contra o que ser\u00eda o campi\u00f3n, o Vancouver Whitecaps. \u00d3 ano seguinte invert\u00edronse os papeis, e o equipo de Montreal apeou na final \u00f3s Vancouver Whitecaps. No ano 2010 anounciouse que o Montreal Impact xogar\u00eda na Major League Soccer a partir do ano 2012 . Na s\u00faa \u00faltima tempada na NASL o equipo quedouse a un punto dos playoffs. O Impact concluiu a s\u00faa historia na NASL con 265 vitorias, 155 derrotas e 71 empates, en 491 partidos de tempada regular, tres trofeos de liga e sete Canadian championship.\nMLS.\nO primeiro partido do Montreal Impact na Major League Soccer foi un derbi canadense contra o Vancouver Whitecaps e terminou con derrota por dous goles a cero para o equipo de Quebec . O primeiro partido na casa acabou co primeiro punto na historia do \"Impact\" na MLS . Na s\u00faa primeira tempada na m\u00e1xima competici\u00f3n do f\u00fatbol en norteam\u00e9rica o equipo finalizou na s\u00e9tima posici\u00f3n . No ano 2013 o equipo conseguiu a s\u00faa primeira clasificaci\u00f3n para os playoffs, a\u00ednda que foi eliminado na primeira ronda.\nO 27 de xullo de 2015 anunci\u00e1base a fichaxe do costamarfile\u00f1o Didier Drogba . A nova s\u00faper-estrela do equipo de Montreal debutou no Stade Saputo fronte o Chicago Fire, un partido loco que finalizou cun 4-3 onde o dianteiro de Costa do Marfil marcou tres goles cunha incre\u00edbel estrea . Por segunda tempada na s\u00faa historia conseguiron clasificarse para os playoffs, avanzaron ata as semifinais de conferencia por primeira vez . Enfront\u00e1banse \u00f3 Columbus Crew e venceron no partido de ida, pero no partido de volta os \"Black &amp; Gold\" conseguiron empatar a eliminatoria polo que tivo que xogarse unha fat\u00eddica pr\u00f3rroga na que no minuto 111 Kei Kamara marcou o gol que deu o pase para os de Columbus."}
{"id": "326940", "revid": "98629", "url": "https://gl.wikipedia.org/wiki?curid=326940", "title": "Owen Jones (escritor)", "text": "Owen Jones, nado en Sheffield o 8 de agosto de 1984, \u00e9 un autor, columnista e activista pol\u00edtico brit\u00e1nico. \u00c9 un columnista adoito de \"The Guardian\", e dende 2015 para \"New Statesman\".\nTraxectoria.\nJones naceu en Sheffield e criouse en Stockport, Gran Manchester, e brevemente en Falkirk, Escocia. \u00c9 fillo dun traballador da autoridade local e dunha mestra. Foi \u00e1 Bramhall High School e \u00f3 Cheadle and Marple Sixth Form College para m\u00e1is tarde asistir \u00e1 University College de Oxford, onde estudou historia e conseguiu un \"Master of Arts\" en historia dos Estados Unidos de Am\u00e9rica. Antes de converterse en xornalista e escritor desempe\u00f1ou labores de investigaci\u00f3n e exerceu como sindicalista. Jones decl\u00e1rase homosexual e reside en Londres. O autor, un dos m\u00e1is influentes da esquerda no Reino Unido, \u00e9 feminista e republicano. Jones cre que a monarqu\u00eda brit\u00e1nica debe ser abolida."}
{"id": "326952", "revid": "1131", "url": "https://gl.wikipedia.org/wiki?curid=326952", "title": "Hereward the Wake", "text": "Hereward the Wake: Last of the English (tam\u00e9n publicado como Hereward, the Last of English) \u00e9 unha novela de Charles Kingsley publicada en 1866. Conta a historia de Hereward, o \u00faltimo membro da resistencia anglosaxoa contra os normandos. Foi a \u00faltima novela hist\u00f3rica de Kingsley, e serviu para exaltar a Hereward como un heroe popular ingl\u00e9s e como unhas das figuras m\u00e1is rom\u00e1nticas de historia medieval inglesa.\nTrama.\nHereward \u00e9, na novela de Kingsley, fillo de Leofric, conde de Mercia, e de Lady Godiva. \u00c9 presentado como un mozo de dezaoito anos \"valent\u00f3n e rufi\u00e1n dos pantanos\" que foi proscrito por Eduardo o Confesor \u00e1 petici\u00f3n do seu pai. Sae a ver o mundo acompa\u00f1ado polo seu rapaz amigo Martin Lightfoot. Nunha aventura no norte de Inglaterra derrota el s\u00f3 un oso polar engaiolado. \u00c1brese cami\u00f1o ata Cornualla e finalmente acaba na corte de Baldu\u00edno de Flandres. Unha vez al\u00ed, demostra a s\u00faa coraxe contra os cabaleiros de Baldu\u00edno e ga\u00f1a o amor de Torfrida, con quen casa. Tres anos ap\u00f3s a conquista normanda, Hereward e Martin retornan a Inglaterra e descobren a brutalidade do r\u00e9xime normando. Hereward v\u00edngase dos normandos que mataran o seu irm\u00e1n. Nunha troula de borrachos mata quince deles, coa axuda de Martin Lightfoot.\nHereward ent\u00f3n re\u00fane unha forza de rebeldes ingleses e monta un campamento en Ely, nos Fens (terras pantanosas). Guillerme de Normand\u00eda conduce unha hoste de mercenarios contra Ely, mais son repelidos con grandes perdas cando os ingleses pegan lume os xuncos que os rodean. A pesar desta vitoria a resistencia de Hereward e derrubada polos invasores normandos e as intrigas da condesa Alftruda, que separa o heroe de Torfrida. Herward finalmente xura lealdade a Guillerme, reco\u00f1ecendo que o normando \u00e9 de feito rei de toda Inglaterra. Casado con Alftruda, Se\u00f1or de Bourne e no favor do rei, Hereward a\u00ednda \u00e9 odiado polos \"franceses\" (normandos) nobres, pois a maior\u00eda deles perderon parentes loitando contra el. Finalmente o principal inimigo de Hereward, Ivo Taillebois, sorpr\u00e9ndeo no seu fogar ancestral, onde pelexando case s\u00f3 \u00e9 matado ap\u00f3s unha loita brutal.\nTemas.\nA novela trata a resistencia anglosaxoa (ou como prefer\u00eda Kingsley \"anglo-danesa\") contra a conquista normanda, e isto reflicte a admiraci\u00f3n do propio Kingsley polo vigor xerm\u00e1nico (ou \"teut\u00f3nico\"). Kingsley admiraba a disciplina normanda e a cabalar\u00eda, mais deixa en claro que as virtudes e enerx\u00edas primitivas nunca te\u00f1en que ser enteiramente abandonadas.\nPublicaci\u00f3n.\nA novela primeiro publicouse en forma serial no peri\u00f3dico mensual \"Good Woords\" de xaneiro a decembro de 1865, e despois publicouse en dous volumes, en 1866.\nAdaptaci\u00f3ns.\nA BBC en 1965 fixo unha serie de televisi\u00f3n de 16 episodios titulado \"Hereward the Wake\", baseada na novela de Kingsley. Hereward era interpretado polo actor Alfred Lynch. Con todo, ning\u00fan dos episodios da serie da BBC sobreviviu, segundo os rexistros de arquivo."}
{"id": "326953", "revid": "1505", "url": "https://gl.wikipedia.org/wiki?curid=326953", "title": "Limassol", "text": ""}
{"id": "326955", "revid": "85894", "url": "https://gl.wikipedia.org/wiki?curid=326955", "title": "Famagusta", "text": "Famagusta (en , \"Amm\u00f3jostos\"; en ou \"Gazima\u011fusa\") \u00e9 unha cidade situada ao leste de Chipre, centro administrativo do distrito hom\u00f3nimo e baixo control da autoproclamada Rep\u00fablica Turca do Norte de Chipre. Ten 42,526 habitantes.\nComo porto mar\u00edtimo \u00e9 un lugar de exportaci\u00f3n de c\u00edtricos e outros produtos agr\u00edcolas-gandeiros. Nas s\u00faas proximidades at\u00f3panse as ru\u00ednas da antiga cidade de Salamina, destru\u00edda no ano 647.\nO seu nome derivar\u00edase do termo grego \"ammochostos\" (\u1f04\u03bc\u03bc\u03bf\u03c2, \u03c7\u03cc\u03c9) que significa \"metido na area\".\nHistoria.\nAlg\u00fans historiadores din que foi fundada polo rei de Exipto Tolomeo II Filadelfo en 285\u00a0a.\u00a0C. Pero da historia da cidade non se atopan restos m\u00e1is al\u00f3 do s\u00e9culo VIII. Non hai certeza total, como se relaciona co dito por Lequien (II, 1065) que a sede ocupase o sitio de Ars\u00ednoe.\nFamagusta prosperou no medio da destruci\u00f3n que se ti\u00f1a nas veci\u00f1anzas de Salamina, a anterior capital da illa. No s\u00e9culo XII a s\u00faa importancia era tal que Guy de Lusignan seleccionouna para que al\u00ed se coroase en 1191 ao Rei de Xerusal\u00e9n e Chipre.\nOs pr\u00edncipes franceses fortificaron a cidade e no s\u00e9culo XIII constru\u00edron a Catedral de San Nicol\u00e1s, que foi transformada nunha mesquita.\nFamagusta foi a sede da Diocese Latina do s\u00e9culo XII e tivo bispos residentes at\u00e9 o final do s\u00e9culo XVI.\nA prosperidade de Famagusta non se viu afectada pola ca\u00edda de Acre. En 1342, un escritor alem\u00e1n describiuna como unha da m\u00e1is ricas e fermosas cidades do mundo. A s\u00faa riqueza exced\u00eda a de Constantinopla e Venecia. Santa Br\u00edgida de Suecia, nas s\u00faas revelaci\u00f3ns, comp\u00e1raa con Sodoma e Gomorra.\nA cidade foi capturada polos genoveses en 1374 e caeu en 1389 en mans dos venecianos, quen a retiveron at\u00e9 1571. Estes transferiran a capital desde Nicosia en 1489.\nO uso da p\u00f3lvora e do can\u00f3n fixeron necesario aos venecianos remodelar totalmente as defensas para que puidesen enfrontarse \u00e1 artillar\u00eda. As torres medievais cadradas foron substitu\u00eddas por unhas redondas e ao redor da muralla instal\u00e1ronse unha serie de troneiras.\nFinalmente e logo dun asedio de dez meses (1570-1571), que custou aos turcos 50.000 homes, a cidade rendeuse ao Imperio otom\u00e1n.\nDesde a invasi\u00f3n turca ata o presente.\nDurante a segunda fase da invasi\u00f3n turca de Chipre o 14 de agosto de 1974 a chaira de Mesaoria foi invadida polos tanques turcos e Famagusta foi bombardeada por avi\u00f3ns turcos. Durou dous d\u00edas para que o ex\u00e9rcito turco ocupase a cidade, antes de que a totalidade da poboaci\u00f3n greco-chipriota de Famagusta fuxise aos campos circundantes. A maior\u00eda destes grecochipriotas creron que, unha vez que se calmase a violencia inicial, poder\u00edan regresar.\nComo consecuencia dos ataques a\u00e9reos turcos, morreron decenas de civ\u00eds, inclu\u00edndo turistas.\nA diferenza doutras partes das \u00e1reas controladas polos turcos de Chipre, o suburbio de Varosha, foi pechado inmediatamente despois de ser capturado e permanece pechado hoxe. Os grecochipriotas que fuxiron de Varosha non foron autorizados a regresar e os xornalistas est\u00e1n prohibidos. A cidade quedou conxelada no tempo, con casas, grandes almac\u00e9ns e hoteis baleiros e saqueados, incluso os azulexos dos ba\u00f1os."}
{"id": "326958", "revid": "5863", "url": "https://gl.wikipedia.org/wiki?curid=326958", "title": "San Lucas evanxelista", "text": ""}
{"id": "326961", "revid": "98629", "url": "https://gl.wikipedia.org/wiki?curid=326961", "title": "Beverly Crawford", "text": "Beverly Crawford, nada en Gainesville, Florida, o 31 de agosto de 1963, \u00e9 unha cantante afroamericana estadounidense de gospel, mellor co\u00f1ecida por cantar co grupo \"New Life Singers\" no programa \"Bobby Jones Gospel\" na cadea Black Entertainment Television (BET), e polas s\u00faas interpretaci\u00f3ns de temas como \"\"Praise Jehovah\", \"Run to the Water\", \"He's Done Enough\" e \"It's About Time For A Miracle\".\nInfancia e xuventude.\nBeverly Crawford \u00e9 un dos sete fillos do bispo Bishop Walter Camps e a s\u00faa muller. Comezou a cantar \u00e1 idade de tres anos e formou parte coas s\u00faas irm\u00e1s do conxunto Camp Sisters.\nCarreira musical.\nA finais da d\u00e9cada de 1980, o seu marido, Todd Crawford, gravou un v\u00eddeo caseiro con ela e as s\u00faas irm\u00e1s cantando e enviou copias a unhas cantas produtoras de gospel, respondendo unicamente \"Bobby Jones Gospel\". Estando impresionado coas irm\u00e1s, Bobby Jones invitounas a cantar no seu programa de entretemento e, despois dun par de visitas, invitou a Beverly a ingresar no seu grupo, \"New Life Singers\".\nBeverly permaneceu no programa durante seis anos, sendo a favorita do p\u00fablico cada semana. A c\u00faa carreira en solitario deu comezo en 1995 coa gravaci\u00f3n de \"Jesus, Precious King\" en \"Warner Alliance Records\" (un selo discogr\u00e1fico que xa non existe), ao que seguiu tres anos despois \"Now That I'm Here\", que inclu\u00edu o exitoso tema \"Just As Soon (I'll Be Shouting)\". Este \u00e1lbum foi nomeado aos Grammy de 1999.\nEn 2001, Crawford gravou o \u00e1lbum de estudio (excepto por un tema en directo) titulado \"Beverly\" en Dexterity Records (o selo discogr\u00e1fico do ministro o bispo T.D. Jakes) e en 2003 volveu ao directo gravado nunha igrexa con \"Live Family and Friends\", que inclu\u00edu os temas \"Higher in the Lord\" e \"Hold On\", nos que contou coa colaboraci\u00f3n nas voces de Bobby Jones, Shirley Murdock, Melvin Williams (dos The Williams Brothers) e a s\u00faa filla Latrina Crawford.\nEn 2007 gravou o seu quinto traballo, \"Live from Los Angeles\", no selo de Os \u00c1nxeles (California) \"JDI label\", que conti\u00f1a o \u00e9xito de n\u00famero un \"He's Done Enough\"\". A canci\u00f3n estivo no \"top ten\" das listaxes durante m\u00e1is dun ano.\nEn xaneiro de 2009, Crawford acadou o seu primeiro \"Stellar Gospel Music Award\", co premio \u00e1 \"Vocalista Feminina Tradicional do Ano\" pola s\u00faa \u00e1lbum do 2007.\nO 19 de setembro de 2009 gravou o seu segundo \u00e1lbum con \"JDI\", un directo gravado na igrexa de Faithful Central, nos \u00c1nxeles. Foi titulado \"\"Live from Los Angeles - Volume 2\" e contou con varias colaboraci\u00f3ns, inclu\u00edndo a de Shirley Murdock. Foi editado o 14 de setembro de 2010 e contivo o sinxelo de \u00e9xito \"It's About Time for a Miracle\"\". En 2012 ga\u00f1ou o seu segundo \"Stellar Gospel Music Award\" como \"Vocalista Feminina Tradicional do Ano\" por este traballo.\nEn maio de 2014 editou un novo \u00e1lbum, chamado \"\"Thank You For All You've Done\", outra vez con \"JDI\". Entrou co n\u00famero un na listaxe de \"Gospel Music Billboard Charts\", e cont\u00e9n o \u00e9xito \"Sweeping Through The City\"\".\nVida persoal.\nEst\u00e1 casada co pastor Todd Crawford, co que ten unha filla (Latrina) e un fillo (Todd Jr.). Os Crawford son co-pastores do \"Gainesville Family Worship Center\", en Gainesville, pertencentes \u00e1 Igrexa de Deus en Cristo, unha agrupaci\u00f3n pentecostalista."}
{"id": "326964", "revid": "89787", "url": "https://gl.wikipedia.org/wiki?curid=326964", "title": "Lyriothemis", "text": "Lyriothemis \u00e9 un x\u00e9nero de lib\u00e9lulas da familia Libellulidae, que est\u00e1 distribu\u00eddo no sueste asi\u00e1tico. Alg\u00fans membros deste x\u00e9nero po\u00f1en ovos en cavidades e buratos cheos de auga das \u00e1rbores e de troncos ca\u00eddos.\nEspecies.\nO x\u00e9nero cont\u00e9n as seguintes especies:"}
{"id": "326968", "revid": "56817", "url": "https://gl.wikipedia.org/wiki?curid=326968", "title": "A Head Full of Dreams", "text": "A Head Full of Dreams \u00e9 o s\u00e9timo \u00e1lbum de estudio do grupo de m\u00fasica ingl\u00e9s Coldplay. Foi lanzado o 4 de decembro de 2015 polos selos discogr\u00e1ficos Parlophone e Atlantic Records. \u00c9 o segundo \u00e1lbum da banda con Atlantic, despois de que Coldplay fosen transferidos dende Capitol Records America no 2013.\nPara varias canci\u00f3ns do \u00e1lbum, Coldplay colaborou con Beyonc\u00e9, Noel Gallagher, Tove Lo, Khatia Buniatishvili e Merry Clayton. Foi producido por Rik Simpson e Stargate."}
{"id": "326969", "revid": "98629", "url": "https://gl.wikipedia.org/wiki?curid=326969", "title": "Hudson Mohawke", "text": "Ross Birchard, nado en Glasgow o 11 de febreiro de 1986, \u00e9 un DJ e produtor musical escoc\u00e9s m\u00e1is co\u00f1ecido polo seu nome art\u00edstico Hudson Mohawke. Est\u00e1 asociado co colectivo LuckyMe. Asinou cos selos Warp Records e GOOD Music. Lanzou o seu primeiro \u00e1lbum con Warp, chamado \"Butter\", en outubro de 2009."}
{"id": "326970", "revid": "23204", "url": "https://gl.wikipedia.org/wiki?curid=326970", "title": "Ross Birchard", "text": ""}
{"id": "326971", "revid": "89787", "url": "https://gl.wikipedia.org/wiki?curid=326971", "title": "Agnes Obel", "text": "Agnes Caroline Thaarup Obel, nada en Gentofte, Copenhague, o 28 de outubro de 1980, \u00e9 unha m\u00fasico e cantante dinamarquesa. O seu primeiro \u00e1lbum, \"Philharmonics\", foi lanzado por PIAS Recordings o 4 de outubro de 2010 en Europa. \"Philharmonics\" acadou o disco de ouro en xu\u00f1o de 2011 pola BEA, por ter vendido 10\u00a0000 discos. Nos Premios das M\u00fasica de Dinamarca de novembro de 2011, Agnes Obel ga\u00f1ou cinco premios: Mellor \u00e1lbum, mellor lanzamento pop, mellor novo artista, mellor artista feminina e mellor cantautora."}
{"id": "326972", "revid": "23204", "url": "https://gl.wikipedia.org/wiki?curid=326972", "title": "Agnes Caroline Thaarup Obel", "text": ""}
{"id": "326977", "revid": "22570", "url": "https://gl.wikipedia.org/wiki?curid=326977", "title": "Le Divisament dou monde", "text": "Le Devisament dou Monde, segundo o seu t\u00edtulo orixinal en franc\u00e9s antigo, ou, como \u00e9 m\u00e1is co\u00f1ecido \"Libro das marabillas do mundo\" ou \"As viaxes de Marco Polo\", (Il Milione o \"Oriente Poliano\" en italiano), \u00e9 un libro de viaxes do s\u00e9culo XIII escrito por Rustichello da Pisa a partir de historias contadas por Marco Polo, que describen as viaxes de Polo por Asia entre 1276 e 1291, e as s\u00faas experiencias na corte de Kublai Khan.\nO libro foi escrito en franc\u00e9s antigo polo escritor Rustichello da Pisa, quen traballou a partir de relatos que ouvira de Marco Polo cando estiveron encarcerados xuntos en X\u00e9nova. Tanto na s\u00faa \u00e9poca como en tempos recentes houbo incredulidade sobre as historias \u00e1s veces fabulosas de Polo. Alg\u00fans dubidan de que Marco realmente viaxara \u00e1 China e suxiren que simplemente poder\u00eda repetir historias que ouvira doutros viaxeiros.\nOs defensores da veracidade do libro arg\u00faen a s\u00faa precisi\u00f3n b\u00e1sica. O historiador Mark Elvin concl\u00fae que xa ficou demostrado mediante moitos exemplos espec\u00edficos que o libro \u00e9 en esencia, aut\u00e9ntico.\"\nHistoria.\nA orixe do t\u00edtulo \"Il Milione\" \u00e9 debatido. Sostense que se orixina en que a familia Polo usaba o nome \"Emilione\" para distinguirse das moitas familias venecianas co mesmo apelido. Pero unha opini\u00f3n m\u00e1is comunmente aceptada \u00e9 que o nome se refire \u00e1 recepci\u00f3n medieval da obra, querendo dicir que conti\u00f1a \"un mill\u00f3n\" de mentiras.\nAs avaliaci\u00f3ns modernas do texto xeralmente consideran que \u00e9 o rexistro dun observador no canto dun viaxeiro anal\u00edtico ou imaxinativo. Marco Polo xorde como un home curioso e tolerante, fielmente dedicado a Kublai Khan e a dinast\u00eda \u00e1 que serviu por d\u00faas d\u00e9cadas. O libro \u00e9 o relato de Polo sobre as s\u00faas viaxes pola China, \u00e1 que chama Cathay (norte da China) e Manxi (sur da China). Os Polo deixaron Venecia en 1271. Deixaron \u00e1 China a finais de 1290 ou principios de 1291. Segundo a tradici\u00f3n Polo ditou o libro nunha prisi\u00f3n de X\u00e9nova a un escritor, Rustichello da Pisa, entre 1298 e 1299. Rustichello quizais elaborara a s\u00faa primeira versi\u00f3n franco-italiana a partir de notas de Marco. O libro despois chamouse en franc\u00e9s \"Devisement du Monde\" e \"Livres des Merveilles du Monde\", e \"De Mirabilibus Mundi\" en lat\u00edn.\nContidos.\nA obra div\u00eddese en catro libros. O primeiro describe as terras de Oriente Medio e Asia Central que Marco encontrara na s\u00faa viaxe cara \u00e1 China. O segundo describe China e a corte de Kublai Khan. O terceiro describe algunhas rexi\u00f3ns costeiras de Oriente: Xap\u00f3n, a India, Sri Lanka, Asia Suroriental, e a costa oriental de \u00c1frica. O cuarto libro describe o seu retorno a Italia. Este retorno involucrou moitos perigos, como unha banda de piratas que roubou a Marco miles de pezas de ouro e que o colleu como ref\u00e9n. Os piratas foron apresados por un barco que pasaba que pediu auxilio \u00e1 polic\u00eda chinesa. Tam\u00e9n relata que Marco sufriu un ataque de gota que durante alg\u00fans anos lle dificultou o cami\u00f1ar.\nLegado.\nA obra tivo un \u00e9xito popular inusitado nunha \u00e9poca anterior \u00e1 imprenta.\nO impacto da cartograf\u00eda do libro de Polo foi tard\u00edo: o primeiro mapa no cal alg\u00fans dos nomes mencionados por Polo aparecen, foi o \"Atlas catal\u00e1n de Carlos V\" (1375), que incl\u00fae trinta nomes da China e uns cantos outros top\u00f3nimos asi\u00e1ticos. A mediados do s\u00e9culo XV o cart\u00f3grafo de Murano, Fra Mauro, inclu\u00edu meticulosamente todos os top\u00f3nimos de Polo no seu mapa do mundo, de 1450.\nA descrici\u00f3n que fai Marco Polo do Extremo Oriente e das s\u00faas riquezas inspirou a decisi\u00f3n de Cristovo Col\u00f3n de tentar alcanzar Asia por mar, indo cara o oeste. Unha copia moi glosada do libro de Polo atop\u00e1base entre as pertenzas de Col\u00f3n. Os escritos de Polo incl\u00faen can\u00edbales e cultivadores de especias.\nVersi\u00f3ns posteriores.\nNas s\u00faas viaxes Marco Polo foi acompa\u00f1ado polo seu pai e o seu t\u00edo. Ambos os dous estiveran na China antes, a\u00ednda que ning\u00fan deles publicou ningunha obra co\u00f1ecida sobre as s\u00faas viaxes. O libro traduciuse a moitas linguas europeas xa no tempo do propio Marco Polo, mais o manuscrito perdeuse.\nO m\u00e1is antigo dos manuscritos conservados est\u00e1 en franc\u00e9s antigo e cheo de italianismos; para Luigi Foscolo Benedetto, este texto \"F\" \u00e9 o orixinal, que corrixiu compar\u00e1ndoo co texto italiano un pouco m\u00e1is detallado de Ramusio, e tam\u00e9n cun manuscrito en lat\u00edn da Biblioteca Ambrosiana. Outras fontes temper\u00e1s son R (a traduci\u00f3n italiana de Ramusio que se imprimiu en 1559) e Z (un manuscrito en lat\u00edn do s\u00e9culo XV conservado en Toledo). Outro antigo manuscrito franc\u00e9s, que data de arredor de 1350, cons\u00e9rvase na Biblioteca Nacional de Suecia.\nEn total co\u00f1\u00e9cense unhas 150 copias en diversas linguas. Comet\u00e9ronse moitos erros ao seren copiados e traducidos, polo tanto hai moitas diferenzas entre as diversas copias.. A primeira edici\u00f3n castel\u00e1 \u00e9 a de Santaella, de 1503, na cal se baseou a primeira traduci\u00f3n ao ingl\u00e9s, a versi\u00f3n isabelina de John Frampton, \"The most noble and famous travels of Marco Polo\".\nO primeiro intento de confrontar manuscritos e facer unha edici\u00f3n cr\u00edtica ocorreu nun volume de narraci\u00f3ns de viaxes que se imprimiu en Venecia en 1559.\nO corrector Giovan Battista Ramusio, confrontou manuscritos de comezos do s\u00e9culo XIV, que consideraba \"perfettamente corretto\". Opinaba, ao contrario dos estudosos modernos, que Marco primeiro escribira en lat\u00edn e que logo fora traducido ao italiano. Aparentemente, Ramusio puido usar unha versi\u00f3n latina moi antiga que lle prestara un amigo da familia Ghisi de Venecia.\nA edici\u00f3n de Benedetto, \"Marco Polo, Il Milione\", baixo o padro\u00e1dego do Comitato Geografico Nazionale Italiano (Florence: Olschki, 1928), confronta sesenta fontes manuscritas adicionais, amais dunhas oitenta que foran recollidas por Henry Yule para a s\u00faa edici\u00f3n de 1871. Foi Benedetto quen identificou a Rustichello da Pisa, como o compilador ou amanuense, e o seu texto establecido proprocionou a base de moitas traduci\u00f3ns modernas: a s\u00faa propia ao italiano (1932), e a de Aldo Ricci (Londres, 1931).\nA. C. Moule e Paul Pelliot publicaron unha traduci\u00f3n baixo o t\u00edtulo \"Description of the World\" que utiliza o manuscrito F como base e tenta combinar as varias versi\u00f3ns do texto nunha narraci\u00f3n continua mentres ao mesmo tempo sinala as fontes de cada secci\u00f3n (Londres, 1938). [ISBN 4-87187-308-0]\nOutros viaxeiros.\nA\u00ednda que Marco Polo sexa o m\u00e1is famoso, non foi nin o \u00fanico nin o primeiro viaxeiro europeo que foi ata o Imperio Mongol que despois escribiu un relato das s\u00faas experiencias. Outros que no s\u00e9culo XIII viaxaron ata a corte do Gran Khan foron Andr\u00e9 de Longjumeau, Guillerme de Rubruck e Giovanni da Pian del Carpine con Benedykt Polak. Por\u00e9n, ning\u00fan deles visitou a China, excepto Marco Polo.\nO mercador marroqu\u00ed Ibn Battuta viaxou atravesando a Horda Dourada (o ex\u00e9rcito t\u00e1rtaro e mongol chamado as\u00ed pola riqueza dos seus xefes) e a China a comezos do s\u00e9culo XIV. O autor ingl\u00e9s do mesmo s\u00e9culo Xo\u00e1n de Mandeville escribiu un relato da s\u00faa viaxe a Oriente, pero probablemente se baseara en informaci\u00f3n de segunda man e cont\u00e9n moitos datos ap\u00f3crifos."}
{"id": "326978", "revid": "89787", "url": "https://gl.wikipedia.org/wiki?curid=326978", "title": "Orientations of Proteins in Membranes", "text": "Orientations of Proteins in Membranes (OPM) database (base de datos Orientaci\u00f3ns de Prote\u00ednas en Membranas) \u00e9 unha base de datos que proporciona as posici\u00f3ns espaciais das estruturas das prote\u00ednas de membrana na bicapa lip\u00eddica. As posici\u00f3ns da prote\u00edna calc\u00falanse usando un modelo de solvataci\u00f3n impl\u00edcita da bicapa lip\u00eddica. Os resultados dos c\u00e1lculos foron verificados compar\u00e1ndoos con estudos experimentais da disposici\u00f3n espacial das prote\u00ednas transmembrana e perif\u00e9ricas de membrana.\nAs estruturas das prote\u00ednas t\u00f3manse de Protein Data Bank. OPM tam\u00e9n proporciona unha clasificaci\u00f3n estrutural de prote\u00ednas asociadas a membranas en familias e superfamilias, e a topolox\u00eda na membrana, a estruturas cuaternarias de prote\u00ednas no seu estado unido \u00e1 membrana, e o tipo de membrana de destino para cada prote\u00edna. Poden descargarse os ficheiros coordinados cos l\u00edmites de membrana calculados. O sitio permite a visualizaci\u00f3n de estruturas proteicas con l\u00edmites de membrana planos por medio de Jmol, MDL Chime, WebMol e Discovery Studio.\nEsta base de datos foi amplamente utilizada en estudos experimentais e te\u00f3ricos de prote\u00ednas asociadas \u00e1 membrana. Por\u00e9n, as estruturas de moitas prote\u00ednas asociadas a membrana non est\u00e1n inclu\u00eddas na base e datos se non se poden predicir computacionalmente. Este \u00e9 o caso cando todas as partes ancoradas na membrana das prote\u00ednas (h\u00e9lices alfa anfif\u00edlicas, residuos non polares expostos, ou residuos de amino\u00e1cidos lipidados) se perden nas estruturas experimentais."}
{"id": "326979", "revid": "27155", "url": "https://gl.wikipedia.org/wiki?curid=326979", "title": "Orientations of Proteins in Membranes (OPM) database", "text": ""}
{"id": "326980", "revid": "27155", "url": "https://gl.wikipedia.org/wiki?curid=326980", "title": "OPM", "text": ""}
{"id": "326981", "revid": "27155", "url": "https://gl.wikipedia.org/wiki?curid=326981", "title": "Orientations of Proteins in Membranes database", "text": ""}
{"id": "326982", "revid": "23204", "url": "https://gl.wikipedia.org/wiki?curid=326982", "title": "Ogham", "text": "O ogham \u00e9 un alfabeto empregado para escribir a lingua paleoirlandesa (nas chamadas inscrici\u00f3ns \"ortodoxas\", entre o s\u00e9culo IV e VI), e posteriormente a lingua irlandesa antiga (no chamado ogham escol\u00e1stico, entre os s\u00e9culo VI e IX). Cons\u00e9rvanse preto de 400 inscrici\u00f3ns ortodoxas en monumentos de pedra a trav\u00e9s de Irlanda e o oeste de Breta\u00f1a; a maior\u00eda delas no sur de Munster. O maior n\u00famero f\u00f3ra de Irlanda at\u00f3panse en Pembrokeshire, Gales."}
{"id": "326983", "revid": "23204", "url": "https://gl.wikipedia.org/wiki?curid=326983", "title": "Alfabeto ogham", "text": ""}
{"id": "326984", "revid": "23204", "url": "https://gl.wikipedia.org/wiki?curid=326984", "title": "Alfabeto ogh\u00e1mico", "text": ""}
{"id": "326987", "revid": "8529", "url": "https://gl.wikipedia.org/wiki?curid=326987", "title": "Imelda", "text": ""}
{"id": "326988", "revid": "98629", "url": "https://gl.wikipedia.org/wiki?curid=326988", "title": "Kerait", "text": "Os kerait ou keraitas (mongol \u041a\u044d\u0440\u044d\u0439\u0434/Kereid) foron unha confederaci\u00f3n de tribos mongois de Asia Central, anterior ao per\u00edodo do Imperio Mongol. Viviron na zona comprendida entre os r\u00edos Orkhon e Kherlen, ao leste dos naiman.\nXeralmente consid\u00e9rase que os kerait son un pobo turco, a\u00ednda que algunhas fontes os consideran mongois. Os nomes e t\u00edtulos dos seus gobernantes suxiren que falaban unha lingua t\u00farquica. Pero como coalici\u00f3n de subclans \u00e9 posible que neles concorresen influencias das d\u00faas orixes, o que dificulta asignarlles unha orixe inequ\u00edvoca.\nNestorianismo.\nOs Keraits convert\u00e9ronse ao cristianismo nestoriano a principios do s\u00e9culo X. Outros pobos total ou parcialmente cristianizados sos s\u00e9culos X e XI foron os naiman e os merkit.\nO xacobita sirio Gregorio Bar Hebraeus informa sobre o proselitismo misioneiro entre os keraitas no s\u00e9culo XIII. Segundo a s\u00faa informaci\u00f3n lendaria, a principios do s\u00e9culo XI, un l\u00edder kerait perdeuse nunhas monta\u00f1as afastadas. Cando xa perdera toda espeanza aparec\u00e9uselle unha vivi\u00f3n que lle dixo: \"Se credes en Cristo, ent\u00f3n levareivos para que non vos perdades\". E o home foi levado a salvo. Cando pouco despois se atopou cuns mercadores cristi\u00e1ns, lembrou a visi\u00f3n e consultounos sobre a fe deles. Finalmente, por consello dos mercadores, mandou unha petici\u00f3n \u00e1 cidade de Merv. Desde al\u00ed envi\u00e1ronlle sacerdotes e di\u00e1conos que o bautizaron, como tam\u00e9n \u00e1 s\u00faa tribo. Posteriores esforzos misioneiros levaron ao bautismo a 20.000 seguidores.\nA lenda do Preste Xo\u00e1n, que colocaba a sede deste rei sacerdote na India ou en Etiop\u00eda, por alg\u00fan tempo tam\u00e9n o identificou cos gobernantes nestorianos dos kerait. Incluso nalgunhas versi\u00f3ns o personaxe de Xo\u00e1n equiparouse co Khan Toghril (v\u00e9xase m\u00e1is abaixo).\nDominaci\u00f3n mongol.\nO gobernante kerait, Toghril, en 1183 recibiu do emperador Jin o t\u00edtulo de Wang-Khan.\nToghril \u00e9 mellor co\u00f1ecido como unha especie de padri\u00f1o de Temujin (m\u00e1is tarde Gengis Khan) e como un dos seus primeiros aliados. Mais cando Temujin ascendeu ao poder, pelex\u00e1ronse.\nTemujin derrotou os kerait en 1203, cando se atopaban debilitados por disputas internas. Toghril tentou fuxir para a terra dos naiman, pero matouno precisamente un guerreiro naiman, quen non o reco\u00f1eceu. O resto dos kerait somet\u00e9ronse completamente a Temujin, mais por desconfianza foron dispersados entre diferentes tribos mongois. Por\u00e9n, algunhas personalidades individuais alcanzaron posici\u00f3ns influentes no Imperio Mongol. As\u00ed correu coas princesas kerait nestorianas Dokuz-Khatun e Sorg Haghani Beki, fillas de Xenxis Kan. Esta \u00faltima tivo catro fillos, que oficiaron temporalmente como Grandes Khans e mesmo fundaron as s\u00faas propias dinast\u00edas. Entre estes, ademais de Kublai Khan, Ilkan H\u00fcleg\u00fc, cuxa esposa principal foi Doquz Khatun."}
{"id": "326990", "revid": "23204", "url": "https://gl.wikipedia.org/wiki?curid=326990", "title": "Erlangen", "text": "Erlangen \u00e9 unha cidade da rexi\u00f3n de Franconia, no estado de Baviera en Alema\u00f1a. At\u00f3pase ao noroeste de N\u00faremberg na confluencia do r\u00edo Regnitz co seu afluente principal, \"Untere Schwabach\". Segundo datos de 2014, a cidade ten 106\u00a0423 habitantes."}
{"id": "326991", "revid": "89787", "url": "https://gl.wikipedia.org/wiki?curid=326991", "title": "Distrito Residencial do Nord\u00e9s de Gainesville", "text": "O Distrito Residencial do Nord\u00e9s de Gainesville, tam\u00e9n co\u00f1ecido localmente polo nome de Duck Pond (trad., o \"estanque dos patos\"), \u00e9 un distrito hist\u00f3rico dos Estados Unidos (designado como tal o 12 de febreiro de 1980) localizado en Gainesville, Florida. Abarca aproximadamente 6,7\u00a0km\u00b2, estando delimitado polas \"1st Street\", \"9th Street\", \"10th Avenue\" e \"East University Avenue\". Cont\u00e9n dentro do per\u00edmetro un total de 229 edificios hist\u00f3ricos."}
{"id": "326995", "revid": "88628", "url": "https://gl.wikipedia.org/wiki?curid=326995", "title": "Dante e Virxilio", "text": "Dante e Virxilio (tam\u00e9n Dante e Virxilio no inferno) \u00e9 un cadro do pintor William-Adolphe Bouguereau, realizado en 1850, que se atopa no Museo de Orsay de Par\u00eds, Francia.\nO pintor emprega un episodio da \"Divina Comedia\", de Dante, que describe a entrada de Virxilio e o propio poeta no oitavo c\u00edrculo do inferno, onde se atopan os falsificadores. Al\u00ed se lles ve observando d\u00faas almas condenadas: o herexe alquimista Capocchio mentres \u00e9 mordido no colo por Gianni Schicci, personaxe real que viviu no s\u00e9culo XIII en Florencia, famoso pola s\u00faa capacidade de suplantaci\u00f3n de persoas, e enviado por iso ao inferno.\nBouguereau tomou a \"Divina Comedia\" como fonte de inspiraci\u00f3n doutra das s\u00faas obras, \"Alma conducida ao Para\u00edso polos anxos\".\nJean-L\u00e9on G\u00e9r\u00f4me ten unha obra hom\u00f3nima."}
{"id": "327009", "revid": "23204", "url": "https://gl.wikipedia.org/wiki?curid=327009", "title": "Goven", "text": "Goven (en , e en gal\u00f3: \"Govaen\") \u00e9 unha comuna francesa do departamento de Ille e Vilaine, na Breta\u00f1a."}
{"id": "327010", "revid": "23204", "url": "https://gl.wikipedia.org/wiki?curid=327010", "title": "Govaen", "text": ""}
{"id": "327011", "revid": "27155", "url": "https://gl.wikipedia.org/wiki?curid=327011", "title": "Biota de Ediacara", "text": ""}
{"id": "327012", "revid": "27155", "url": "https://gl.wikipedia.org/wiki?curid=327012", "title": "Transporter Classification Database", "text": "A Transporter Classification Database ou TCDB (Base de Datos de Clasificaci\u00f3n de Transportadores) \u00e9 un sistema de clasificaci\u00f3n aprobado pola International Union of Biochemistry and Molecular Biology (IUBMB) para as prote\u00ednas transportadoras de membrana inclu\u00edndo as canles i\u00f3nicas. Este sistema de clasificaci\u00f3n foi dese\u00f1ado para que fose an\u00e1logo ao sistema do n\u00famero EC para a clasificaci\u00f3n de encimas, pero utiliza tam\u00e9n informaci\u00f3n filoxen\u00e9tica.\nClasificaci\u00f3n.\nVelaqu\u00ed o nivel superior de clasificaci\u00f3n e alg\u00fans exemplos de prote\u00ednas con estrutura tridimensional co\u00f1ecida:\n6. Non utilizados.\nReservado para unha futura ampliaci\u00f3n.\n7. Non usados.\nReservado para unha futura ampliaci\u00f3n."}
{"id": "327013", "revid": "5863", "url": "https://gl.wikipedia.org/wiki?curid=327013", "title": "Mark Rylance", "text": "David Mark Rylance Waters, nado en Ashford (Kent) o 18 de xaneiro de 1960 \u00e9 un actor director e dramaturgo ingl\u00e9s co\u00f1ecido como Mark Rylance.\nTraxectoria.\nFillo de Anne Skinner e David Waters, profesores de ingl\u00e9s, mudouse con eles a Connecticut en 1962 e a Wisconsin en 1969. O seu pai era profesor na Escola Universitaria de Milwaukee, \u00e1 que asistiu Rylance. Traballou en moitas obras teatrais da escola co director Dale Gutzman, inclu\u00edndo o papel protagonista de \"Hamlet\" en 1976.\nElixiu como nome art\u00edstico o de Mark Rylance porque a s\u00faa elecci\u00f3n inicial, Mark Waters, xa estaba rexistrada. En 1982 e 1983 actuou coa Royal Shakespeare Company (RSC) en Stratford-upon-Avon e Londres. En 1990 fundou a s\u00faa propia compa\u00f1\u00eda teatral, \"Phoebus' Cart\", coa que se converteu na s\u00faa dona, Claire van Kampen\nComo actor de cinema destacou en filmes como \"Intimacy\" (2001). En outubro de 2015 estreou \"Bridge of Spies\", dirixido por Steven Spielberg, co que logrou boas cr\u00edticas e ga\u00f1ou varios premios.\nEn 1995 converteuse no primeiro director art\u00edstico do teatro Shakespeare's Globe, posto que mantivo ata 2005. En 2013 o teatro levou a Broadway d\u00faas produci\u00f3ns con elencos masculinos. Rylance ga\u00f1ou o Tony pola s\u00faa interpretaci\u00f3n de Olivia en \"Twelfth Night\" e foi candidato por interpretar a Ricardo III na obra hom\u00f3nima."}
{"id": "327016", "revid": "27155", "url": "https://gl.wikipedia.org/wiki?curid=327016", "title": "TCDB", "text": ""}
{"id": "327023", "revid": "23204", "url": "https://gl.wikipedia.org/wiki?curid=327023", "title": "Grand-Fougeray", "text": "Grand-Fougeray (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "327024", "revid": "23204", "url": "https://gl.wikipedia.org/wiki?curid=327024", "title": "Felgerieg-Veur", "text": ""}
{"id": "327025", "revid": "89787", "url": "https://gl.wikipedia.org/wiki?curid=327025", "title": "La Guerche-de-Bretagne", "text": "La Guerche-de-Bretagne (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "327026", "revid": "23204", "url": "https://gl.wikipedia.org/wiki?curid=327026", "title": "Gwerc'h-Breizh", "text": ""}
{"id": "327028", "revid": "23204", "url": "https://gl.wikipedia.org/wiki?curid=327028", "title": "Guichen", "text": "Guichen (en , e en gal\u00f3: \"Gischen\") \u00e9 unha comuna francesa do departamento de Ille e Vilaine, na Breta\u00f1a."}
{"id": "327029", "revid": "23204", "url": "https://gl.wikipedia.org/wiki?curid=327029", "title": "Gischen", "text": ""}
{"id": "327030", "revid": "23204", "url": "https://gl.wikipedia.org/wiki?curid=327030", "title": "Gwizien", "text": ""}
{"id": "327031", "revid": "23204", "url": "https://gl.wikipedia.org/wiki?curid=327031", "title": "Guignen", "text": "Guignen (en , e en gal\u00f3: \"Ginyen\") \u00e9 unha comuna francesa do departamento de Ille e Vilaine, na Breta\u00f1a."}
{"id": "327032", "revid": "23204", "url": "https://gl.wikipedia.org/wiki?curid=327032", "title": "Ginyen", "text": ""}
{"id": "327033", "revid": "23204", "url": "https://gl.wikipedia.org/wiki?curid=327033", "title": "Gwinien", "text": ""}
{"id": "327034", "revid": "34681", "url": "https://gl.wikipedia.org/wiki?curid=327034", "title": "Guipel", "text": "Guipel (en , e en gal\u00f3: \"Gip\u00e8u\") \u00e9 unha comuna francesa do departamento de Ille e Vilaine, na Breta\u00f1a.\nEst\u00e1 situada ao norte de Rennes, a 21,29 km a voo de paxaro."}
{"id": "327035", "revid": "23204", "url": "https://gl.wikipedia.org/wiki?curid=327035", "title": "Gip\u00e8u", "text": ""}
{"id": "327036", "revid": "23204", "url": "https://gl.wikipedia.org/wiki?curid=327036", "title": "Gwipedel", "text": ""}
{"id": "327037", "revid": "23204", "url": "https://gl.wikipedia.org/wiki?curid=327037", "title": "Guipry", "text": "Guipry (en , e en gal\u00f3: \"Gipri\") \u00e9 unha comuna francesa do departamento de Ille e Vilaine, na Breta\u00f1a."}
{"id": "327038", "revid": "23204", "url": "https://gl.wikipedia.org/wiki?curid=327038", "title": "Gipri", "text": ""}
{"id": "327039", "revid": "23204", "url": "https://gl.wikipedia.org/wiki?curid=327039", "title": "Gwipri", "text": ""}
{"id": "327040", "revid": "23204", "url": "https://gl.wikipedia.org/wiki?curid=327040", "title": "H\u00e9d\u00e9-Bazouges", "text": "H\u00e9d\u00e9-Bazouges (en , e en gal\u00f3: \"H\u00e9doe\") \u00e9 unha comuna francesa do departamento de Ille e Vilaine, na Breta\u00f1a. \u00c9 unha comuna creada pola fusi\u00f3n de Bazouges-sous-H\u00e9d\u00e9 e H\u00e9d\u00e9 no ano 2011."}
{"id": "327041", "revid": "1131", "url": "https://gl.wikipedia.org/wiki?curid=327041", "title": "Educaci\u00f3n Xeral B\u00e1sica", "text": "A Educaci\u00f3n Xeral B\u00e1sica (EXB) \u00e9 o nome que recibe o ciclo de estudos primarios obrigatorios en varios pa\u00edses (Arxentina, Chile, Costa Rica e Ecuador). Nalg\u00fans, como Espa\u00f1a, tr\u00e1tase dun sistema educativo antigo que xa foi substitu\u00eddo por outros.\nEspa\u00f1a.\nSegundo a Lei Xeral de Educaci\u00f3n de 1970, a Educaci\u00f3n Xeral B\u00e1sica consist\u00eda en oito cursos de escolarizaci\u00f3n obrigatoria divididos en d\u00faas etapas:\nA reforma curricular parcial de 1980-1982 dividiu a primeira etapa en dous ciclos diferenciados, pasando a EXB a dividirse en tres ciclos:\nLingua, Matem\u00e1ticas, Ciencias Naturais, Ciencias Sociais, Idioma estranxeiro (xeralmente franc\u00e9s ou ingl\u00e9s), Educaci\u00f3n Art\u00edstica, Relixi\u00f3n ou \u00c9tica e Educaci\u00f3n F\u00edsica eran as materias do terceiro ciclo de EXB que se iniciaba aos 12 anos e finalizaba aos 14. Unha vez finalizado o ensino b\u00e1sico exist\u00edan dous cami\u00f1os: FP e BUP. Quen non consegu\u00edan aprobar todas as materias, obtendo o Graduado escolar (herdeiro do antigo Certificado de estudos primarios \u2014a\u00ednda que este \u00faltimo non facultaba en principio para cursar o Bacharelato, cuxo exame de ingreso fac\u00edase aos 10 anos\u2014) recib\u00edan o Certificado de escolaridade, que permit\u00eda continuar estudos en Formaci\u00f3n Profesional (FP).\nO Bacharelato Unificado Polivalente (BUP), de tres anos de duraci\u00f3n, eran os estudos secundarios posteriores \u00e1 EXB. Posteriormente realiz\u00e1base o Curso de Orientaci\u00f3n Universitaria (COU) como \u00faltimo paso antes de comezar estudos universitarios.\nEn primeiro de BUP estud\u00e1base Lingua, Matem\u00e1ticas, Ciencias Naturais, Historia, Idioma estranxeiro, M\u00fasica, Debuxo T\u00e9cnico, Relixi\u00f3n ou \u00c9tica e Educaci\u00f3n F\u00edsica.\nEn segundo de BUP as materias eran Literatura, Matem\u00e1ticas, F\u00edsica e Qu\u00edmica, Xeograf\u00eda, Lat\u00edn, Idioma estranxeiro, Relixi\u00f3n ou \u00c9tica, Educaci\u00f3n F\u00edsica e EATP (elecci\u00f3n dunha materia entre as ofertadas por cada centro, algunhas das materias ofertadas eran electricidade, dese\u00f1o, teatro, inform\u00e1tica, segundo idioma estranxeiro, labores do fogar, fotograf\u00eda etc.).\nEn terceiro de BUP as materias obrigatorias eran Historia, Filosof\u00eda, Idioma estranxeiro, Relixi\u00f3n ou \u00c9tica, Educaci\u00f3n F\u00edsica e EATP. Os alumnos deb\u00edan elixir entre a opci\u00f3n de ciencias (descartando unha materia do seguintes catro: F\u00edsica e Qu\u00edmica, Ciencias Naturais, Matem\u00e1ticas e Literatura) ou letras (descartando unha das seguintes materias: Literatura, Lat\u00edn, Grego e Matem\u00e1ticas).\nXa no Curso de Orientaci\u00f3n Universitaria (C.O.U.) o alumno pod\u00eda elixir entre d\u00faas ramas de ciencias (opci\u00f3n Biosanitaria e T\u00e9cnica) e d\u00faas de letras (Ciencias Sociais e Humanidades).\nEn t\u00f3dolos cursos, tanto na EXB como no BUP, nas Comunidades Aut\u00f3nomas con m\u00e1is dunha lingua oficial estud\u00e1base, como materia obrigatoria, a lingua vern\u00e1cula (e, noutra materia \u00e1 parte a escoller entre as de letras de terceiro de BUP, a literatura en devandita lingua).\nEste sistema educativo foi derrogado e substitu\u00eddo progresivamente polo da LOGSE de 1990. O seis primeiros cursos de EXB corresponden \u00e1 Educaci\u00f3n Primaria e os dous \u00faltimos da EXB e os dous primeiros de BUP corresponden \u00e1 Educaci\u00f3n Secundaria Obrigatoria. A principal diferenza \u00e9 que co actual sistema os alumnos dos colexios p\u00fablicos pasan ao Instituto de Educaci\u00f3n Secundaria o ano en que cumpren 12 anos, con dous menos que no anterior sistema, ou ben permanecen no mesmo centro at\u00e9 os 14 ou os 16 anos, ao impartirse tam\u00e9n a secundaria obrigatoria ou as s\u00faas dous primeiros cursos en moitos centros rurais, deix\u00e1ndose para o Instituto o Bacharelato.\nO \u00faltimo ano que se cursou a EXB foi no curso escolar 1996/1997 (8\u00ba EXB).\nSistema educativo espa\u00f1ol (LOE).\nO sistema \u00e9 o seguinte:"}
{"id": "327042", "revid": "23204", "url": "https://gl.wikipedia.org/wiki?curid=327042", "title": "H\u00e9doe", "text": ""}
{"id": "327043", "revid": "23204", "url": "https://gl.wikipedia.org/wiki?curid=327043", "title": "Hazho\u00f9-Bazeleg", "text": ""}
{"id": "327044", "revid": "23204", "url": "https://gl.wikipedia.org/wiki?curid=327044", "title": "Bazouges-sous-H\u00e9d\u00e9", "text": ""}
{"id": "327045", "revid": "23204", "url": "https://gl.wikipedia.org/wiki?curid=327045", "title": "H\u00e9d\u00e9", "text": ""}
{"id": "327046", "revid": "98629", "url": "https://gl.wikipedia.org/wiki?curid=327046", "title": "The Associate (novela)", "text": "The Associate \u00e9 unha novela de suspense legal escrita por John Grisham. A s\u00faa novela n\u00famero vinte e un, foi publicada por Doubleday nos Estados Unidos o 27 de xaneiro de 2009.\nArgumento.\nKyle McAvoy medrou no pequeno estudio do seu pai, na tranquila cidade de York, Pensilvania. Sacou excelentes notas durante toda a carreira de Dereito e foi elixido editor xefe do \"Yale Law Journal\". Agard\u00e1balle un brillante futuro profesional, pero Kyle tam\u00e9n ten un segredo, un episodio da s\u00faa vida de estudante que lle gustar\u00eda esquecer. Un segredo que acaba en mans de xente que o chantaxea para que acepte un posto que non lle gusta, a\u00ednda que se trate dun traballo que far\u00eda so\u00f1ar \u00e1 maior\u00eda dos profesionais da s\u00faa idade."}
{"id": "327047", "revid": "23204", "url": "https://gl.wikipedia.org/wiki?curid=327047", "title": "L'Hermitage", "text": "L'Hermitage (en , e en gal\u00f3: \"L'Ermitaij\") \u00e9 unha comuna francesa do departamento de Ille e Vilaine, na Breta\u00f1a."}
{"id": "327049", "revid": "23204", "url": "https://gl.wikipedia.org/wiki?curid=327049", "title": "L'Ermitaij", "text": ""}
{"id": "327050", "revid": "23204", "url": "https://gl.wikipedia.org/wiki?curid=327050", "title": "Ar Peniti", "text": ""}
{"id": "327051", "revid": "23204", "url": "https://gl.wikipedia.org/wiki?curid=327051", "title": "Hirel", "text": "Hirel (en , e en gal\u00f3: \"Hira\u00e8u\") \u00e9 unha comuna francesa do departamento de Ille e Vilaine, na Breta\u00f1a."}
{"id": "327052", "revid": "23204", "url": "https://gl.wikipedia.org/wiki?curid=327052", "title": "Hira\u00e8u", "text": ""}
{"id": "327055", "revid": "23204", "url": "https://gl.wikipedia.org/wiki?curid=327055", "title": "Iffendic", "text": "Iffendic (en , e en gal\u00f3: \"Fendic\") \u00e9 unha comuna francesa do departamento de Ille e Vilaine, na Breta\u00f1a."}
{"id": "327056", "revid": "23204", "url": "https://gl.wikipedia.org/wiki?curid=327056", "title": "Ilfentig", "text": ""}
{"id": "327057", "revid": "23204", "url": "https://gl.wikipedia.org/wiki?curid=327057", "title": "Fendic", "text": ""}
{"id": "327058", "revid": "23204", "url": "https://gl.wikipedia.org/wiki?curid=327058", "title": "Les Iffs", "text": "Les Iffs (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "327059", "revid": "23204", "url": "https://gl.wikipedia.org/wiki?curid=327059", "title": "An Ivineg", "text": ""}
{"id": "327060", "revid": "23204", "url": "https://gl.wikipedia.org/wiki?curid=327060", "title": "Irodou\u00ebr", "text": "Irodou\u00ebr (en , e en gal\u00f3: \"Irodo\u00e8rr\") \u00e9 unha comuna francesa do departamento de Ille e Vilaine, na Breta\u00f1a."}
{"id": "327061", "revid": "23204", "url": "https://gl.wikipedia.org/wiki?curid=327061", "title": "Janz\u00e9", "text": "Janz\u00e9 (en , e en gal\u00f3: \"Janzae\") \u00e9 unha comuna francesa do departamento de Ille e Vilaine, na Breta\u00f1a."}
{"id": "327062", "revid": "23204", "url": "https://gl.wikipedia.org/wiki?curid=327062", "title": "Gentieg", "text": ""}
{"id": "327063", "revid": "23204", "url": "https://gl.wikipedia.org/wiki?curid=327063", "title": "Janzae", "text": ""}
{"id": "327064", "revid": "23204", "url": "https://gl.wikipedia.org/wiki?curid=327064", "title": "Javen\u00e9", "text": "Javen\u00e9 (en , e en gal\u00f3: \"Javena\u00e9\") \u00e9 unha comuna francesa do departamento de Ille e Vilaine, na Breta\u00f1a."}
{"id": "327065", "revid": "23204", "url": "https://gl.wikipedia.org/wiki?curid=327065", "title": "Javena\u00e9", "text": ""}
{"id": "327066", "revid": "23204", "url": "https://gl.wikipedia.org/wiki?curid=327066", "title": "Yaoueneg", "text": ""}
{"id": "327067", "revid": "23204", "url": "https://gl.wikipedia.org/wiki?curid=327067", "title": "Laignelet", "text": "Laignelet (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "327068", "revid": "23204", "url": "https://gl.wikipedia.org/wiki?curid=327068", "title": "Kernoanig", "text": ""}
{"id": "327069", "revid": "23204", "url": "https://gl.wikipedia.org/wiki?curid=327069", "title": "Laill\u00e9", "text": "Laill\u00e9 (en ) \u00e9 unha comuna francesa do departamento de Ille e Vilaine, na Breta\u00f1a."}
{"id": "327070", "revid": "23204", "url": "https://gl.wikipedia.org/wiki?curid=327070", "title": "Lalieg", "text": ""}
{"id": "327071", "revid": "865", "url": "https://gl.wikipedia.org/wiki?curid=327071", "title": "Airbus A380-800", "text": ""}
{"id": "327072", "revid": "865", "url": "https://gl.wikipedia.org/wiki?curid=327072", "title": "ATR 72-600", "text": ""}
{"id": "327074", "revid": "17467", "url": "https://gl.wikipedia.org/wiki?curid=327074", "title": "Bombardier CRJ200LR", "text": ""}
{"id": "327076", "revid": "5863", "url": "https://gl.wikipedia.org/wiki?curid=327076", "title": "EGB", "text": ""}
{"id": "327077", "revid": "5863", "url": "https://gl.wikipedia.org/wiki?curid=327077", "title": "EXB", "text": ""}
{"id": "327078", "revid": "89787", "url": "https://gl.wikipedia.org/wiki?curid=327078", "title": "Holina", "text": "As holinas son un grupo diverso de pequenas prote\u00ednas producidas por virus bacteri\u00f3fagos de ADN bicatenario que serven para desencadear e controlar a degradaci\u00f3n da parede celular da bacteria h\u00f3spede ao final do ciclo l\u00edtico da infecci\u00f3n viral. As holinas orixinan poros na membrana plasm\u00e1tica do h\u00f3spede, o que permite que os encimas lisinas (non confundir co amino\u00e1cido do mesmo nome) alcancen e degraden o peptidoglicano, que \u00e9 o compo\u00f1ente principal da parede celular bacteriana. As holinas regulan a temporalizaci\u00f3n da lise con gran precisi\u00f3n. O seu nome procede do ingl\u00e9s \"hole\", 'burato', polos buratos que producen na membrana. Existen unhas 50 familias de xenes non relacionadas que codifican holinas, polo que \u00e9 o grupo m\u00e1is diverso de prote\u00ednas cunha funci\u00f3n com\u00fan. Xunto cos encimas lisinas, as holinas est\u00e1n sendo estudadas polo seu uso potencial como axentes antibacterianos.\nA\u00ednda que as holinas can\u00f3nicas ac\u00faan formando poros, as pinholinas, como a prote\u00edna S do fago lambdoide 21, act\u00faan formando canais hept\u00e1meros que despolarizan a membrana bacteriana. Est\u00e1n asociados coas endolisinas SAR, que permanecen inactivas no periplasma antes da despolarizaci\u00f3n da membrana.\nOs virus que infectan c\u00e9lulas eucariotas poden usar pequenas prote\u00ednas chamadas viroporinas para permeabilizar a membrana do h\u00f3spede.\nClasificaci\u00f3n.\nEstrutura.\nSegundo a s\u00faa estrutura hai tres clases principais de holinas.\nHolinas de clase I.\nAs holinas de clase I te\u00f1en tres dominios transmembrana co extremo N-terminal situado no periplasma e o C-terminal no citoplasma. Xeralmente te\u00f1en uns 95 residuos de amino\u00e1cidos. Exemplos de holinas de clase I son a prote\u00edna S do bacteri\u00f3fago \u03bb (holina \u03bb) e a prote\u00edna hol15 do fago P68 de \"Staphylococcus aureus\".\nHolinas de clase II.\nAs holinas de clase II te\u00f1en dous dominios transmembrana, e te\u00f1en tanto o extremo N-terminal coma o C-teminal no citoplasma. O n\u00famero de residuos de que constan xeralmente est\u00e1 entre 65 e 95. Exemplos son a prote\u00edna S do fago 21 lambdoide e a prote\u00edna Hol3626 do bacteri\u00f3fago \u04243626 de \"Clostridium perfringens\".\nHolinas de clase III.\nA diferenza das holinas das clases I e II, que est\u00e1n compostas de h\u00e9lices transmembrana hirof\u00f3bicas, as holinas de clase III forman un dominio transmembrana \u00fanico moi hidr\u00f3filo, co seu extremo N-terminal no citoplasma e o C-terminal no periplasma. A primeira holina de clase III que foi caracterizada foi a prote\u00edna t codificada polo bacteri\u00f3fago T4 (holina T4). Outros exemplos son as holinas dos fagos \u0424CP39O e \u0424CP26F.\nFamilias x\u00e9nicas.\nSegundo a Transporter Classification Database, hai un total de sete superfamilias de holinas. Ademais, hai moitas familias que non est\u00e1n asignadas a ningunha das superfamilias."}
{"id": "327079", "revid": "27155", "url": "https://gl.wikipedia.org/wiki?curid=327079", "title": "Lisina (encima)", "text": "As lisinas, tam\u00e9n chamadas endolisinas ou mure\u00edna hidrolases, son encimas hidrol\u00edticos producidos polos virus bacteri\u00f3fagos para cortar a parede celular dos h\u00f3spedes durante a etapa final do ciclo l\u00edtico da infecci\u00f3n viral na bacteria. As lisinas son encimas moi evolucionados que te\u00f1en a capacidade de ter como diana espec\u00edfica un dos cinco enlaces do peptidoglicano (mure\u00edna), que \u00e9 o principal compo\u00f1ente da parede celular bacteriana, o que permite a liberaci\u00f3n da proxenie de viri\u00f3ns da c\u00e9lula lisada. Estes encimas est\u00e1n empezando a ser utilizados como axentes antibacterianos debido \u00e1 s\u00faa alta efectividade e especificidade en comparaci\u00f3n cos antibi\u00f3ticos, que son susceptibles \u00e1 resistencia bacteriana.\nAs lisinas non son sintetizadas por alg\u00fans pequenos fagos de ARN e de ADN monocatenario, que no seu lugar producen prote\u00ednas de membrana que activan os mecanismos de aut\u00f3lise do h\u00f3spede.\nEstrutura.\nAs lisinas dos fagos de ADN bicatenario adoitan ter tama\u00f1os entre os 25 e os 40 kDa. Unha notable excepci\u00f3n \u00e9 a endolisina PlyC estreptoc\u00f3cica, que ten 114 kDa. A PlyC non \u00e9 s\u00f3 a maior e m\u00e1is potente das lisinas, sen\u00f3n que tam\u00e9n \u00e9 estruturalmente \u00fanica, xa que est\u00e1 composta de dous produtos x\u00e9nicos distintos, PlyCA e PlyCB, cunha proporci\u00f3n de oito subunidades PlyCB por cada subunidade PlyCA na s\u00faa conformaci\u00f3n nativa. Todas as demais lisinas son monom\u00e9ricas e constan de dous dominios separados por unha curta rexi\u00f3n que os une. O dominio N-terminal cataliza a hidr\u00f3lise do peptidoglicano, mentres que o dominio C-terminal \u00fanese ao substrato da parede celular.\nDominio catal\u00edtico.\nO dominio catal\u00edtico \u00e9 responsable da clivaxe (corte) dos enlaces do peptidoglicano. Funcionalmente, poden distinguirse cinco tipos de dominios catal\u00edticos de lisina, que son:\nO peptidoglicano \u00e9 unha mol\u00e9cula formada por azucres que forman un polisac\u00e1rido, que leva unidos amino\u00e1cidos; estes \u00faltimos establecen entre eles enlaces cruzados. Os azucres son a N-acetilglicosamina (NAG) e o \u00e1cido N-acetilmur\u00e1mico (NAM). As lisinas do tipo endo-\u03b2-N-acetilglicosaminidase clivan os NAGs, mentres que as lisinas N-acetilmuramidases (lisinas similares a lisozima) clivan os NAMs. As lisinas endopeptidases clivan calquera dos enlaces pept\u00eddicos entre os amino\u00e1cidos. Pola s\u00faa parte, as lisinas N-acetilmuramoil-l-alanina amidase (ou simplemente lisinas amidases) hidrolizan os enlaces amida entre os azucres e os residuos de amino\u00e1cidos. Finalmente, as recentemente descubertas lisinas do tipo \u03b3-d-glutaminyl-L-lisina endopeptidase clivan o enlace gamma entre a D-glutamina e os residuos do amino\u00e1cido L-lisina.\nNormalmente, a un s\u00f3 dominio de uni\u00f3n \u00e1 c\u00e9lula est\u00e1n unidos dous ou m\u00e1is dominios catal\u00edticos. Isto \u00e9 o t\u00edpico en moitas lisinas estafiloc\u00f3cicas e tam\u00e9n no holoencima PlyC estreptoc\u00f3cico, que cont\u00e9n dous dominios catal\u00edticos. Os dominios catal\u00edticos est\u00e1n moi conservados nas lisinas de fagos da mesma clase.\nDominio de uni\u00f3n \u00e1 c\u00e9lula.\nO dominio de uni\u00f3n \u00e1 c\u00e9lula (CBD) \u00fanese a un substrto espec\u00edfico que se encontra na parede celular da bacteria h\u00f3spede, xeralmente un carbohidrato. A diferenza do dominio catal\u00edtico, o dominio de uni\u00f3n \u00e1 c\u00e9lula \u00e9 variable, o cal permite unha gran especificidade e dimin\u00fae a resistencia da bacteria. A afinidade de uni\u00f3n ao substrato da parede celular adoita ser alta, posiblemente para secuestrar nos fragmentos da parede celular calquera encima libre.\nEvoluci\u00f3n.\nProp\u00faxose que o principal mecanismo de evoluci\u00f3n en lisinas de fagos \u00e9 o intercambio de unidades modulares, un proceso polo cal distintos dominios catal\u00edticos e de uni\u00f3n \u00e1 c\u00e9lula foron intercambiados ente distintas lisinas, o que tivo como resultado novas combinaci\u00f3ns de especificidades cataliticas e de uni\u00f3n a bacterias.\nModo de acci\u00f3n.\nO dominio catal\u00edtico de lisina dixire o peptidoglicano localmente a gran velocidade, o que causa a formaci\u00f3n de buratos na parede celular. Como a parede celular de peptidoglicano cos seus enlaces cruzados \u00e9 o \u00fanico que impide que as bacterias estouren espontaneamente debido \u00e1 s\u00faa alta presi\u00f3n interna (de 3 a 5 atmosferas), a dixesti\u00f3n encim\u00e1tica feita polas lisinas causa unha irreversible lise hipot\u00f3nica. Teoricamente, debido \u00e1s propiedades catal\u00edticas das lisinas de fagos, un s\u00f3 encima ser\u00eda dabondo para matar \u00e1 bacteria h\u00f3spede ao clivar o n\u00famero necesario de enlaces, pero isto a\u00ednda non foi probado. Os traballos de Loessner \"et al\" suxiren que a clivaxe cons\u00e9guese normalmente pola acci\u00f3n conxunta de moitas mol\u00e9culas de lisina nunha rexi\u00f3n local da parede celular do h\u00f3spede. A alta afinidade de uni\u00f3n das lisinas ao substrato da parede celular (pr\u00f3ximo ao que te\u00f1en as IgG polo seu substrato) parece ser a raz\u00f3n pola que se requiren moitas mol\u00e9culas, xa que cada lisina se une tan fortemente \u00e1 paree celular que non pode romper enlaces suficientes para provocar a lise por si soa.\nPara alcanzar a parede celular, as lisinas de fagos te\u00f1en que cruzar a membrana plasm\u00e1tica. Por\u00e9n, carecen dun p\u00e9ptido sinal que lles permitir\u00eda facelo, polo que para resolver este problema, os virus bacteri\u00f3fagos sintetizan outra prote\u00edna chamada holina, que se une \u00e1 membrana plasm\u00e1tica e produce buratos (e de a\u00ed o seu nome, que v\u00e9n do ingl\u00e9s \"hole\" burato), a trav\u00e9s dos cales as lisinas poder\u00e1n alcanzar a matriz de peptidoglicano da parede. A holina protot\u00edpica \u00e9 a prote\u00edna S do fago lambda, que axuda \u00e1 prote\u00edna (lisina) R do fago lambda. Todas as holinas incr\u00fastanse na membrana plasm\u00e1tica e conte\u00f1en polo menos dous dominios helicoidais transmembrana. O proceso de facer estes buratos crese que comeza coa oligomerizaci\u00f3n da holina nun momento determinado cando a proxenie de viri\u00f3ns est\u00e1 xa preparada para ser liberada.\nEficacia.\nAs lisinas de fagos son xeralmente espec\u00edficas de especies ou subespecies, o que significa que son s\u00f3 efectivas contra aquelas bacterias desde o interior das cales son producidas. A\u00ednda que algunhas lisinas s\u00f3 act\u00faan sobre as paredes celulares de varios filotipos bacterianos, hai tam\u00e9n algunhas lisinas de amplo espectro. Tam\u00e9n se co\u00f1ecen algunhas lisinas termoestables, propiedade que asfai m\u00e1is axeitadas para o seu uso en biotecnolox\u00eda. En canto ao seu uso como axentes antibacterianos, as lisinas son efectivas exclusivamente contra bacterias grampositivas, xa que as gramnegativas pos\u00faen unha membrana externa adicional que impide a dixesti\u00f3n do peptidoglicano.\nResposta inmunitaria.\nUn dos aspectos m\u00e1is problem\u00e1ticos do uso de lisinas de fagos como axentes antimicrobianos \u00e9 a inmunoxenicidade potencial destes encimas. A diferenza da maior\u00eda dos antibi\u00f3ticos, as prote\u00ednas son en xeral facilmente reco\u00f1ecidas polos anticorpos producidos polo sistema inmunitario, o que significa que as lisinas, ao ser prote\u00ednas, poder\u00edan non ser efectivas para tratar infecci\u00f3ns bacterianas ou mesmo poder\u00edan ser perigosas e orixinar unha resposta inmunitaria sist\u00e9mica ou unha tormenta de citocinas. Non obstante, os datos experimentais obtidos en soro de coello rico inmunoloxicamente indican que o soro hiperinmune fai m\u00e1is lenta pero non bloquea a actividade da lisina Cpl-1 pneumoc\u00f3cica.\nUso antimicrobiano.\nAs lisinas de fagos foron probadas con \u00e9xito en modelos animais para controlar bacterias pat\u00f3xenas resistentes a antibi\u00f3ticos que se encontran nas mucosas e no sangue. A principal vantaxe das lisinas comparadas cos antibi\u00f3ticos non \u00e9 s\u00f3 a baixa resistencia bacteriana sen\u00f3n tam\u00e9n a alta especificidade cara ao pat\u00f3xeno diana, e a baixa actividade cara \u00e1 flora bacteriana normal do animal h\u00f3spede.\nAs lisinas us\u00e1ronse primeiramente en terap\u00e9utica en animais en 2001, nunha publicaci\u00f3n na cal ratos colonizados oralmente por \"Streptococcus pyogenes\" foron descolonizados aplic\u00e1ndolles unha soa dose de lisina PlyC administrada oralmente."}
{"id": "327080", "revid": "27155", "url": "https://gl.wikipedia.org/wiki?curid=327080", "title": "Endolisina", "text": ""}
{"id": "327081", "revid": "27155", "url": "https://gl.wikipedia.org/wiki?curid=327081", "title": "Mure\u00edna hidrolase", "text": ""}
{"id": "327082", "revid": "23204", "url": "https://gl.wikipedia.org/wiki?curid=327082", "title": "Langenbieber, Hofbieber", "text": "Langenbieber \u00e9 o segundo asentamento m\u00e1is poboado do concello alem\u00e1n de Hofbieber, que se atopa no distrito de Fulda, no estado de Hessen."}
