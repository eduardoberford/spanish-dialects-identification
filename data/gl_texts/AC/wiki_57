{"id": "313375", "revid": "89787", "url": "https://gl.wikipedia.org/wiki?curid=313375", "title": "Irlanda nos Xogos Europeos de 2015", "text": "Irlanda participa nos Xogos Europeos de Bak\u00fa 2015 cunha delegaci\u00f3n de 62 deportistas. O respons\u00e1bel do equipo nacional \u00e9 o Olympic Council of Ireland, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Irlanda obtivo as seguintes medallas \u00e1 data de \"15 de xu\u00f1o de 2015\":"}
{"id": "313376", "revid": "89787", "url": "https://gl.wikipedia.org/wiki?curid=313376", "title": "Letonia nos Xogos Europeos de 2015", "text": "Letonia participa nos Xogos Europeos de Bak\u00fa 2015 cunha delegaci\u00f3n de 67 deportistas. O respons\u00e1bel do equipo nacional \u00e9 o Latvijas Olimpisk\u0101 Komiteja, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Letonia obtivo as seguintes medallas \u00e1 data de \"15 de xu\u00f1o de 2015\":"}
{"id": "313377", "revid": "89787", "url": "https://gl.wikipedia.org/wiki?curid=313377", "title": "Lituania nos Xogos Europeos de 2015", "text": "Lituania participa nos Xogos Europeos de Bak\u00fa 2015 cunha delegaci\u00f3n de 74 deportistas. O respons\u00e1bel do equipo nacional \u00e9 o Lietuvos tautinis olimpinis komitetas, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Lituania obtivo as seguintes medallas \u00e1 data de \"15 de xu\u00f1o de 2015\":"}
{"id": "313378", "revid": "89787", "url": "https://gl.wikipedia.org/wiki?curid=313378", "title": "Islandia nos Xogos Europeos de 2015", "text": "Islandia participa nos Xogos Europeos de Bak\u00fa 2015 cunha delegaci\u00f3n de 19 deportistas. O respons\u00e1bel do equipo nacional \u00e9 o \u00cd\u00fer\u00f3tta- og \u00d3lymp\u00edusamband \u00cdslands, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Islandia obtivo as seguintes medallas \u00e1 data de \"15 de xu\u00f1o de 2015\":"}
{"id": "313379", "revid": "89787", "url": "https://gl.wikipedia.org/wiki?curid=313379", "title": "Grecia nos Xogos Europeos de 2015", "text": "Grecia participa nos Xogos Europeos de Bak\u00fa 2015 cunha delegaci\u00f3n de 138 deportistas. O respons\u00e1bel do equipo nacional \u00e9 o Comit\u00e9 Ol\u00edmpico Hel\u00e9nico, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Grecia obtivo as seguintes medallas \u00e1 data de \"15 de xu\u00f1o de 2015\":"}
{"id": "313380", "revid": "89787", "url": "https://gl.wikipedia.org/wiki?curid=313380", "title": "Hungr\u00eda nos Xogos Europeos de 2015", "text": "Hungr\u00eda participa nos Xogos Europeos de Bak\u00fa 2015 cunha delegaci\u00f3n de 200 deportistas. O respons\u00e1bel do equipo nacional \u00e9 o Comit\u00e9 Ol\u00edmpico H\u00fangaro, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Hungr\u00eda obtivo as seguintes medallas \u00e1 data de \"15 de xu\u00f1o de 2015\":"}
{"id": "313382", "revid": "89787", "url": "https://gl.wikipedia.org/wiki?curid=313382", "title": "Montenegro nos Xogos Europeos de 2015", "text": "Montenegro participa nos Xogos Europeos de Bak\u00fa 2015 cunha delegaci\u00f3n de 55 deportistas. O respons\u00e1bel do equipo nacional \u00e9 o Crnogorski olimpijski komitet, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Montenegro obtivo as seguintes medallas \u00e1 data de \"15 de xu\u00f1o de 2015\":"}
{"id": "313383", "revid": "22795", "url": "https://gl.wikipedia.org/wiki?curid=313383", "title": "Psetta", "text": ""}
{"id": "313384", "revid": "89787", "url": "https://gl.wikipedia.org/wiki?curid=313384", "title": "Bulgaria nos Xogos Europeos de 2015", "text": "Bulgaria participa nos Xogos Europeos de Bak\u00fa 2015 cunha delegaci\u00f3n de 127 deportistas. O respons\u00e1bel do equipo nacional \u00e9 o Comit\u00e9 Ol\u00edmpico B\u00falgaro, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Bulgaria obtivo as seguintes medallas \u00e1 data de \"15 de xu\u00f1o de 2015\":"}
{"id": "313385", "revid": "89787", "url": "https://gl.wikipedia.org/wiki?curid=313385", "title": "Belar\u00fas nos Xogos Europeos de 2015", "text": "Belar\u00fas participa nos Xogos Europeos de Bak\u00fa 2015 cunha delegaci\u00f3n de 152 deportistas. O respons\u00e1bel do equipo nacional \u00e9 o Comit\u00e9 Ol\u00edmpico de Belar\u00fas, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Belar\u00fas obtivo as seguintes medallas \u00e1 data de \"15 de xu\u00f1o de 2015\":"}
{"id": "313386", "revid": "89787", "url": "https://gl.wikipedia.org/wiki?curid=313386", "title": "Austria nos Xogos Europeos de 2015", "text": "Austria participa nos Xogos Europeos de Bak\u00fa 2015 cunha delegaci\u00f3n de 143 deportistas. O respons\u00e1bel do equipo nacional \u00e9 o \u00d6sterreichisches Olympisches Comit\u00e9, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Austria obtivo as seguintes medallas \u00e1 data de \"15 de xu\u00f1o de 2015\":"}
{"id": "313387", "revid": "89787", "url": "https://gl.wikipedia.org/wiki?curid=313387", "title": "Estonia nos Xogos Europeos de 2015", "text": "Estonia participa nos Xogos Europeos de Bak\u00fa 2015 cunha delegaci\u00f3n de 58 deportistas. O respons\u00e1bel do equipo nacional \u00e9 o Eesti Ol\u00fcmpiakomitee, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Estonia obtivo as seguintes medallas \u00e1 data de \"15 de xu\u00f1o de 2015\":"}
{"id": "313388", "revid": "89787", "url": "https://gl.wikipedia.org/wiki?curid=313388", "title": "Tatum O'Neal", "text": "Tatum Beatrice O'Neal, nada nos \u00c1nxeles o 5 de novembro de 1963 \u00e9 unha actriz e escritora estadounidense. \u00c9 a persoa m\u00e1is nova que ga\u00f1ou un Oscar nunha categor\u00eda competitiva, ao ga\u00f1ar con dez anos o Oscar \u00e1 mellor actriz secundaria por \"L\u00faa de papel\", protagonizada polo seu pai, Ryan O'Neal.\nTraxectoria.\nO\u2019Neal naceu nos \u00c1nxeles, filla dos actores Ryan O'Neal (1941\u2013) e Joanna Moore (1934\u20131997), cos que apareceu en varios filmes e programas de televisi\u00f3n. O seu irm\u00e1n Griffin naceu en 1964 e en 1967 divorci\u00e1ronse os seus pais. Tatum ten outros dous medio irm\u00e1ns.\nEn 1974, aos dez anos, Tatum O\u2019Neal ga\u00f1ou o Oscar \u00e1 mellor actriz secundaria pola s\u00faa interpretaci\u00f3n en \"L\u00faa de papel,\" estreada en maio de 1973, e converteuse na persoa m\u00e1is nova en ga\u00f1ar un Oscar en categor\u00eda competitiva. Tam\u00e9n apareceu despois en filmes coma \"International Velvet\" (1978) con Christopher Plummer e Anthony Hopkins ou \"Nickelodeon\" (1976) de novo co seu pai.\nEntre 1984 e 1999 s\u00f3 apareceu en cinco filmes. A partir dos principios da d\u00e9cada do 2000 comezou a actuar de novo, aparecendo en series de televisi\u00f3n como \"Sex and the City\" e \"8 Simple Rules for Dating My Teenage Daughter\". En 2006 participou na segunda temporada do reality show \"Dancing with the Stars\".\nVida privada.\nUn dos primeiros noivos p\u00fablicos de O\u2019Neal foi Michael Jackson, con quen sa\u00edu na d\u00e9cada de 1970.\nEn 1984 comezou unha relaci\u00f3n co tenista John McEnroe, co que casou en 1986. Separ\u00e1ronse en 1992. Tralo divorcio, en 1994, O\u2019Neal volveu a ter problemas coas drogas e f\u00edxose adicta \u00e1 hero\u00edna. Como resultado, McEnroe logrou a custodia dos tres fillos en 1998.\nO 1 de xu\u00f1o de 2008 foi arrestada por comprar crack preto do seu piso en Manhattan. Cando a polic\u00eda foi buscala atopou outras d\u00faas bolsas con drogas. Foi acusada dun delito menor e liberada sen fianza.\nEn 2011 Tatum e o seu pai reiniciaron a s\u00faa rota relaci\u00f3n pai-filla tras vinte e cinco anos. A reuni\u00f3n e reconciliaci\u00f3n foi recollida na serie \"\"."}
{"id": "313389", "revid": "89787", "url": "https://gl.wikipedia.org/wiki?curid=313389", "title": "Serbia nos Xogos Europeos de 2015", "text": "Serbia participa nos Xogos Europeos de Bak\u00fa 2015 cunha delegaci\u00f3n de 134 deportistas. O respons\u00e1bel do equipo nacional \u00e9 o Olimpijski komitet Srbije, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Serbia obtivo as seguintes medallas \u00e1 data de \"15 de xu\u00f1o de 2015\":"}
{"id": "313390", "revid": "89787", "url": "https://gl.wikipedia.org/wiki?curid=313390", "title": "B\u00e9lxica nos Xogos Europeos de 2015", "text": "B\u00e9lxica participa nos Xogos Europeos de Bak\u00fa 2015 cunha delegaci\u00f3n de 117 deportistas. O respons\u00e1bel do equipo nacional \u00e9 o Comit\u00e9 Olympique et Interf\u00e9d\u00e9rale Belge, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de B\u00e9lxica obtivo as seguintes medallas \u00e1 data de \"15 de xu\u00f1o de 2015\":"}
{"id": "313391", "revid": "89787", "url": "https://gl.wikipedia.org/wiki?curid=313391", "title": "Croacia nos Xogos Europeos de 2015", "text": "Croacia participa nos Xogos Europeos de Bak\u00fa 2015 cunha delegaci\u00f3n de 109 deportistas. O respons\u00e1bel do equipo nacional \u00e9 o Hrvatski olimpijski odbor, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Croacia obtivo as seguintes medallas \u00e1 data de \"15 de xu\u00f1o de 2015\":"}
{"id": "313393", "revid": "98629", "url": "https://gl.wikipedia.org/wiki?curid=313393", "title": "Eopsetta", "text": "Eopsetta \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia do pleuronectinos, propios do oc\u00e9ano Pac\u00edfico norte.\nPor\u00e9n, alg\u00fans autores, como no ITIS, consideran que este x\u00e9nero constit\u00fae, por si s\u00f3, a subfamilia dos eopsetinos (\"Eopsettinae\").\nComo todos os peixes da familia dos pleuron\u00e9ctidos, as especies deste x\u00e9nero te\u00f1en o corpo aplanado, asim\u00e9trico, e cos dous ollos situados no lado pigmentado do corpo.\nTaxonom\u00eda.\nO x\u00e9nero foi descrito en 1885 polos naturalistas David Starr Jordan (estadounidense) e Philip Henry Gosse (ingl\u00e9s).\nEtimolox\u00eda.\nO nome \"Eospsetta\" est\u00e1 formado pola ra\u00edz do lat\u00edn cient\u00edfico \"eo-\" derivada do termo do grego antigo \u1f20\u03ce\u03c2 \"e\u00f3s\", \"alba\", unido ao nome do x\u00e9nero \"Psetta\", derivado do grego antigo \u03c8\u1fc6\u03c4\u03c4\u03b1 \"ps\u1e17tta\", un peixe plano, quizais a solla ou o rodaballo (\"Psetta\" \u00e9 un sin\u00f3nimo de \"Scophthalmus\", ao que pertence o rodaballo (\"Scophthalmus maximus\" = \"Psetta maxima\"). Literalmente: \"os primeiros peixes planos\".\nEspecies.\nSegundo o WoRMS, e case todas as bases de datos ictiol\u00f3xicas, o x\u00e9nero abrangue tan s\u00f3 d\u00faas especies:\nPor\u00e9n, alg\u00fans autores admiten unha terceira, \"Eopsetta exilis\" , que a maior\u00eda dos autores non consideran v\u00e1lida, e a identifican con \"Lyopsetta exilis\" ."}
{"id": "313394", "revid": "89787", "url": "https://gl.wikipedia.org/wiki?curid=313394", "title": "Chipre nos Xogos Europeos de 2015", "text": "Chipre participa nos Xogos Europeos de Bak\u00fa 2015 cunha delegaci\u00f3n de 23 deportistas. O respons\u00e1bel do equipo nacional \u00e9 o Comit\u00e9 Ol\u00edmpico de Chipre, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico da Rep\u00fablica de Chipre obtivo as seguintes medallas \u00e1 data de \"15 de xu\u00f1o de 2015\":"}
{"id": "313395", "revid": "22795", "url": "https://gl.wikipedia.org/wiki?curid=313395", "title": "Eopsettinae", "text": ""}
{"id": "313396", "revid": "22795", "url": "https://gl.wikipedia.org/wiki?curid=313396", "title": "Eopsetinos", "text": ""}
{"id": "313397", "revid": "89787", "url": "https://gl.wikipedia.org/wiki?curid=313397", "title": "Dinamarca nos Xogos Europeos de 2015", "text": "Dinamarca participa nos Xogos Europeos de Bak\u00fa 2015 cunha delegaci\u00f3n de 65 deportistas. O respons\u00e1bel do equipo nacional \u00e9 o Danmarks Idr\u00e6tsforbund, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Dinamarca obtivo as seguintes medallas \u00e1 data de \"15 de xu\u00f1o de 2015\":"}
{"id": "313398", "revid": "89787", "url": "https://gl.wikipedia.org/wiki?curid=313398", "title": "Finlandia nos Xogos Europeos de 2015", "text": "Finlandia participa nos Xogos Europeos de Bak\u00fa 2015 cunha delegaci\u00f3n de 106 deportistas. O respons\u00e1bel do equipo nacional \u00e9 o Suomen Olympiakomitea, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Finlandia obtivo as seguintes medallas \u00e1 data de \"15 de xu\u00f1o de 2015\":"}
{"id": "313399", "revid": "89787", "url": "https://gl.wikipedia.org/wiki?curid=313399", "title": "Francia nos Xogos Europeos de 2015", "text": "Francia participa nos Xogos Europeos de Bak\u00fa 2015 cunha delegaci\u00f3n de 250 deportistas. O respons\u00e1bel do equipo nacional \u00e9 o Comit\u00e9 national olympique et sportif fran\u00e7ais, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Francia obtivo as seguintes medallas \u00e1 data de \"15 de xu\u00f1o de 2015\":"}
{"id": "313401", "revid": "89787", "url": "https://gl.wikipedia.org/wiki?curid=313401", "title": "Israel nos Xogos Europeos de 2015", "text": "Israel participa nos Xogos Europeos de Bak\u00fa 2015 cunha delegaci\u00f3n de 141 deportistas. O respons\u00e1bel do equipo nacional \u00e9 o Comit\u00e9 Ol\u00edmpico de Israel, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Israel obtivo as seguintes medallas \u00e1 data de \"15 de xu\u00f1o de 2015\":"}
{"id": "313403", "revid": "89787", "url": "https://gl.wikipedia.org/wiki?curid=313403", "title": "Italia nos Xogos Europeos de 2015", "text": "Italia participa nos Xogos Europeos de Bak\u00fa 2015 cunha delegaci\u00f3n de 295 deportistas (168 homes e 127 mulleres). O respons\u00e1bel do equipo nacional \u00e9 o Comitato Olimpico Nazionale Italiano, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Italia obtivo as seguintes medallas \u00e1 data de \"15 de xu\u00f1o de 2015\":"}
{"id": "313405", "revid": "89787", "url": "https://gl.wikipedia.org/wiki?curid=313405", "title": "Noruega nos Xogos Europeos de 2015", "text": "Noruega participa nos Xogos Europeos de Bak\u00fa 2015 cunha delegaci\u00f3n de 57 deportistas. O respons\u00e1bel do equipo nacional \u00e9 o Norges idrettsforbund og olympiske og paralympiske komit\u00e9, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Noruega obtivo as seguintes medallas \u00e1 data de \"15 de xu\u00f1o de 2015\":"}
{"id": "313406", "revid": "98629", "url": "https://gl.wikipedia.org/wiki?curid=313406", "title": "Pa\u00edses Baixos nos Xogos Europeos de 2015", "text": "Os Pa\u00edses Baixos participaron nos Xogos Europeos de Bak\u00fa 2015 cunha delegaci\u00f3n de 120 deportistas. O respons\u00e1bel do equipo nacional \u00e9 o NOC*NSF, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico dos Pa\u00edses Baixos obtivo as seguintes medallas \u00e1 data de \"15 de xu\u00f1o de 2015\":"}
{"id": "313408", "revid": "89787", "url": "https://gl.wikipedia.org/wiki?curid=313408", "title": "Polonia nos Xogos Europeos de 2015", "text": "Polonia participa nos Xogos Europeos de Bak\u00fa 2015 cunha delegaci\u00f3n de 31 deportistas. O respons\u00e1bel do equipo nacional \u00e9 o Polski Komitet Olimpijski, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Polonia obtivo as seguintes medallas \u00e1 data de \"15 de xu\u00f1o de 2015\":"}
{"id": "313410", "revid": "89787", "url": "https://gl.wikipedia.org/wiki?curid=313410", "title": "Reino Unido nos Xogos Europeos de 2015", "text": "Reino Unido participa nos Xogos Europeos de Bak\u00fa 2015 cunha delegaci\u00f3n de 160 deportistas. O respons\u00e1bel do equipo nacional \u00e9 o British Olympic Association, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico do Reino Unido obtivo as seguintes medallas \u00e1 data de \"15 de xu\u00f1o de 2015\":"}
{"id": "313412", "revid": "89787", "url": "https://gl.wikipedia.org/wiki?curid=313412", "title": "Rep\u00fablica Checa nos Xogos Europeos de 2015", "text": "A Rep\u00fablica Checa participa nos Xogos Europeos de Bak\u00fa 2015 cunha delegaci\u00f3n de 130 deportistas. O respons\u00e1bel do equipo nacional \u00e9 o \u010cesk\u00fd olympijsk\u00fd v\u00fdbor, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico da Rep\u00fablica Checa obtivo as seguintes medallas \u00e1 data de \"15 de xu\u00f1o de 2015\":"}
{"id": "313414", "revid": "89787", "url": "https://gl.wikipedia.org/wiki?curid=313414", "title": "Roman\u00eda nos Xogos Europeos de 2015", "text": "Roman\u00eda participa nos Xogos Europeos de Bak\u00fa 2015 cunha delegaci\u00f3n de 147 deportistas. O respons\u00e1bel do equipo nacional \u00e9 o Comitetul Olimpic \u0219i Sportiv Rom\u00e2n, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico da Roman\u00eda obtivo as seguintes medallas \u00e1 data de \"15 de xu\u00f1o de 2015\":"}
{"id": "313415", "revid": "89787", "url": "https://gl.wikipedia.org/wiki?curid=313415", "title": "Rusia nos Xogos Europeos de 2015", "text": "Rusia participa nos Xogos Europeos de Bak\u00fa 2015 cunha delegaci\u00f3n de 359 deportistas. O respons\u00e1bel do equipo nacional \u00e9 o Comit\u00e9 Ol\u00edmpico de Rusia, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Rusia obtivo as seguintes medallas \u00e1 data de \"15 de xu\u00f1o de 2015\":"}
{"id": "313417", "revid": "1888", "url": "https://gl.wikipedia.org/wiki?curid=313417", "title": "Mar\u00eda Xos\u00e9 Alfonso", "text": "Mar\u00eda Xos\u00e9 Alfonso Torres, nada en Esteiro (Muros) en 1967, \u00e9 unha pol\u00edtica galega de Compromiso por Galicia.\nTraxectoria.\nLicenciada en Matem\u00e1ticas pola Universidade de Santiago de Compostela. \u00c9 profesora de ensino secundario no IES Poeta A\u00f1\u00f3n de Outes. Formou parte do Bloque Nacionalista Galego dende 2003, sendo concelleira en Muros. En 2012 cos outros 2 concelleiros electos do BNG, entre outros, deixaron o partido para integrarse en Compromiso por Galicia. \u00c9 coordinadora territorial da Coru\u00f1a de CxG. Nas elecci\u00f3ns municipais de 2015 encabezaou a candidatura de CxG en Muros e foi investida alcaldesa, ao acadar a s\u00faa formaci\u00f3n 3 concelleiros e contar co apoio dos 4 concelleiros do PSdeG-PSOE.\nNas elecci\u00f3ns municipais de 2019 non acadou a alcald\u00eda e foi sucedida por In\u00e9s Monteagudo Romero do PPdeG."}
{"id": "313418", "revid": "89787", "url": "https://gl.wikipedia.org/wiki?curid=313418", "title": "Suecia nos Xogos Europeos de 2015", "text": "Suecia participa nos Xogos Europeos de Bak\u00fa 2015 cunha delegaci\u00f3n de 75 deportistas. O respons\u00e1bel do equipo nacional \u00e9 o Sveriges Olympiska Kommitt\u00e9, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Suecia obtivo as seguintes medallas \u00e1 data de \"15 de xu\u00f1o de 2015\":"}
{"id": "313421", "revid": "98629", "url": "https://gl.wikipedia.org/wiki?curid=313421", "title": "Su\u00edza nos Xogos Europeos de 2015", "text": "Su\u00edza participa nos Xogos Europeos de Bak\u00fa 2015 cunha delegaci\u00f3n de 130 deportistas. O respons\u00e1bel do equipo nacional \u00e9 o Swiss Olympic, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Su\u00edza obtivo as seguintes medallas \u00e1 data de \"15 de xu\u00f1o de 2015\":"}
{"id": "313422", "revid": "89787", "url": "https://gl.wikipedia.org/wiki?curid=313422", "title": "Turqu\u00eda nos Xogos Europeos de 2015", "text": "Turqu\u00eda participa nos Xogos Europeos de Bak\u00fa 2015 cunha delegaci\u00f3n de 191 deportistas. O respons\u00e1bel do equipo nacional \u00e9 o T\u00fcrkiye Milli Olimpiyat Komitesi, as\u00ed como as federaci\u00f3ns deportivas nacionais respons\u00e1beis de cada deporte con participaci\u00f3n nos xogos.\nMedalleiro.\nO equ\u00edpo ol\u00edmpico de Turqu\u00eda obtivo as seguintes medallas \u00e1 data de \"15 de xu\u00f1o de 2015\":"}
{"id": "313427", "revid": "56817", "url": "https://gl.wikipedia.org/wiki?curid=313427", "title": "Gran Premio de Italia de 1984", "text": "O Gran Premio de Italia de 1984 foi unha carreira de F\u00f3rmula 1 celebrada no circu\u00edto de Monza o 9 de setembro de 1984. A carreira, que se disputou sobre 51 voltas, foi a d\u00e9cimo cuarta proba da tempada de . A carreira foi o 54\u00ba Gran Premio de Italia.\nNiki Lauda ga\u00f1ou no seu McLaren - TAG, aumentando a s\u00faa vantaxe no campionato sobre o seu compa\u00f1eiro de equipo Alain Prost (cuxo motor TAG rebentou na volta 3) a 10\u00b45 puntos. Michele Alboreto e Riccardo Patrese deu a multitude partidaria do italiano algo que celebrar ao lograr en casa cos seus Ferrari e Alfa Romeo o segundo e terceiro lugar respectivamente.\nO sueco Stefan Johansson terminou cuarto no seu Toleman - Hart, mentres que os austr\u00edacos Jo Gartner (Osella - Alfa Romeo) e Gerhard Berger (ATS - BMW) terminaron quinto e sexto, respectivamente, a\u00ednda que como os seus equipos s\u00f3 presentaran un coche para a tempada e ambos participaban en segundos coches na carreira, nin Gartner ou Berger anotaron puntos no campionato.\nO terceiro posto de Patrese foi o \u00faltimo podio na F\u00f3rmula Un de Alfa Romeo, xa sexa como construtor ou como fornecedor de motores. O Gran Premio de Italia de 1984 foi a \u00fanica carreira na historia de F\u00f3rmula Un en ter tres pilotos austr\u00edacos acabando nas seis primeiras posici\u00f3ns.\nAntes da carreira, o piloto de Lotus Elio de Angelis era o \u00fanico piloto capaz de disputar matematicamente o campionato de pilotos a Lauda ou Prost. As s\u00faas posibilidades de converterse no primeiro campi\u00f3n do mundo italiano desde Alberto Ascari en evapor\u00e1ronse cando a caixa de cambios do seu Lotus - Renault rompeuse na volta 14 qued\u00e1ndoo, como Prost, retirado da carreira.\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "313429", "revid": "98629", "url": "https://gl.wikipedia.org/wiki?curid=313429", "title": "Gran Premio de Europa de 1984", "text": "O Gran Premio de Europa de 1984 foi unha carreira de F\u00f3rmula 1 celebrada no circu\u00edto de N\u00fcrburgring o 7 de outubro de 1984. Foi d\u00e9cimo quinta carreira da tempada . Esta foi a primeira vez que unha carreira de F\u00f3rmula Un disputouse no novo circu\u00edto de 4\u00b454 quil\u00f3metros de N\u00fcrburgring GP-Strecke e a primeira vez que a F1 regresaba ao circu\u00edto desde o Gran Premio de Alema\u00f1a de 1976 que se celebrou na antiga pista de 22\u00b4835 quil\u00f3metros do circu\u00edto Nordschleife.\nResumo da carreira.\nDurante a sesi\u00f3n de quecemento da ma\u00f1\u00e1 , Alain Prost trompeou co seu McLaren - TAG e bateu cun coche estacionado nun lado da pista.\nO novo piloto brasileiro Ayrton Senna desencadeou un accidente na primeira curva, que deixou fora os coches de Rosberg, Marc Surer, Gerhard Berger e Piercarlo Ghinzani. O Toleman de Senna (que comezara 12\u00ba) marchaba detr\u00e1s do Williams de Rosberg na freada ao final da recta principal, que causou o accidente. Rosberg comezara cuarto (logo de estoupar o seu motor Honda sa\u00edndo da \u00faltima curva da s\u00faa volta de cualificaci\u00f3n), pero era lento logo de que o seu motor desenvolvera repentinamente un fallo de encendido.\nLogo de cualificar na segunda posici\u00f3n da grella, Alain Prost ga\u00f1ou a carreira no seu McLaren por diante do Ferrari de Michele Alboreto e o Brabham - BMW do campi\u00f3n do mundo Nelson Piquet, tanto o Ferrari como o Brabham quedaron sen combustible mentres cruzaban a li\u00f1a de meta. Cando sa\u00edron dos seus coches, que se detiveron na sa\u00edda de boxes, Alboreto e Piquet levantaron os seus brazos o un ao outro nun xesto de frustraci\u00f3n polo l\u00edmite da FISA de 220 litros de combustible para os turbos.\nNiki Lauda, que case perdera a vida a causa do lume nun accidente cando pilotaba un Ferrari 312T2 durante o Gran Premio de Alema\u00f1a de 1976, comezou 15\u00ba e terminou cuarto no seu McLaren, e poder\u00eda ser terceiro se non fose por un trompo, cando boqueou os seus freos mentres atacaba a Mauro Baldi na volta 21. En marcado contraste coa falta de seguridade de Nordschleife, Lauda deu o visto e prace ao novo circu\u00edto de Strecke como un circu\u00edto de Gran Premio moi seguro, dicindo que era \"o lugar perfecto para celebrar un Gran Premio\".\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "313433", "revid": "1131", "url": "https://gl.wikipedia.org/wiki?curid=313433", "title": "Castelo de Inveraray", "text": "O castelo de Inveraray (; , que se pronuncia ) \u00e9 unha fortaleza residencial situada \u00e1 beira do Loch Fyne, na vila de Inveraray, situada no concello de Argyll e Bute). \u00c9 o soar e asentamento do duque de Argyll, xefe do clan dos Campbell.\nHistoria.\nSemella que, orixinalmente, o asentamento do Clan Campbell estivo situado no Castelo de Innis Chonnel, nunha illa do Loch Awe, cando menos desde o s\u00e9culo XI. Aqu\u00ed permanecer\u00eda longos s\u00e9culos, nos que o clan foi medrando no seu poder en detrimento do Clan MacDonald.\nEn 1450 foi mandado constru\u00edr o primeiro Castelo de Inveraray polo primeiro Lord Campbell, Duncan Campbell."}
{"id": "313434", "revid": "23204", "url": "https://gl.wikipedia.org/wiki?curid=313434", "title": "Leticia Santos Paz", "text": "Leticia Santos Paz, nada en Moa\u00f1a o 1 de marzo de 1985, \u00e9 unha pol\u00edtica galega do BNG. \nTraxectoria.\nPrimeiros anos e formaci\u00f3n.\nViviu en Moa\u00f1a ata os tres anos, cando se trasladou coa s\u00faa familia a Cacheiro (A Canicouva, Pontevedra). Estudou na EEI de Paredes, no CPI do Toural e no CEIP de Reib\u00f3n, ao regresar en 1992 a Moa\u00f1a. Despois estudou no IES As Barxas e avadou o grao en Administraci\u00f3n e Direcci\u00f3n de Empresas pola Universidade de Vigo. A seguir, traballou varios anos na empresa privada.\nDeporte.\nPracticou taekwondo e, logo de ga\u00f1ar o campionato galego con 16 anos e quedar subcampioa de Espa\u00f1a, chegou a formar parte do equipo da Universidade de Vigo que se proclamou campi\u00f3n estatal universitario. No 2006 acadou a nivel individual o campionato estatal e participou no Campionato do Mundo Universitario de Valencia, chegando at\u00e9 cuartos de final.\nCarreira pol\u00edtica.\nEntrou na pol\u00edtica da man de Diego Riob\u00f3, concelleiro de Cultura en Moa\u00f1a, quen a animou a ir na candidatura \u00e1s elecci\u00f3ns municipais de 2011, no posto n\u00famero 12. Tras a morte de Diego en setembro de 2011 tivo un maior achegamento \u00e1 formaci\u00f3n pol\u00edtica, na que milita desde o 2013. Nas municipais de 2015 encabezou a candidatura do BNG \u00e1 alcald\u00eda de Moa\u00f1a, obtendo 6 concelleiros, e foi elixida alcaldesa co apoio dos 3 concelleiros do PSdeG-PSOE. Nas elecci\u00f3ns de 2023, conseguiu a maior\u00eda absoluta."}
{"id": "313436", "revid": "624", "url": "https://gl.wikipedia.org/wiki?curid=313436", "title": "Ebronanto", "text": ""}
{"id": "313437", "revid": "1888", "url": "https://gl.wikipedia.org/wiki?curid=313437", "title": "Elena Candia", "text": "Elena Candia L\u00f3pez, nada en Mondo\u00f1edo o 3 de febreiro de 1978, \u00e9 unha avogada e pol\u00edtica galega do PPdeG.\nTraxectoria.\nLicenciada en Dereito. Traballou en seguros. Nas elecci\u00f3ns municipais de 2003 foi elixida concelleira de Mondo\u00f1edo. Foi deputada provincial. Nas municipais de 2015 encabezou a candidatura do PPdeG \u00e1 alcald\u00eda de Mondo\u00f1edo e foi elixida alcaldesa de Mondo\u00f1edo como candidata do partido m\u00e1is votado. As\u00ed mesmo foi elixida Presidenta da Deputaci\u00f3n Provincial de Lugo, logo dunha sesi\u00f3n de investidura na que Manuel Mart\u00ednez, alcalde de Becerre\u00e1 (do PSdeG-PSOE) rebelouse contra Dar\u00edo Campos, alcalde da Pontenova e candidato imposto polo PSdeG-PSOE tras ser el vetado a petici\u00f3n do BNG por estar imputado, rompendo a disciplina do partido vot\u00e1ndose a si mesmo en vez de a Dar\u00edo Campos. En outubro unha moci\u00f3n de censura de PSdeG e BNG apartouna do cargo. En xullo de 2020 foi elixida parlamentaria no Parlamento de Galicia como cabeza de lista por Lugo. \nDende o 24 de maio de 2022 \u00e9 a vicepresidenta primeiro da c\u00e1mara galega. A nivel org\u00e1nico \u00e9 a presidenta do PPdeG na provincia de Lugo dende marzo do 2016. Nas elecci\u00f3ns municipais de 2023 o seu partido elixiuna como a candidata \u00e1 alcald\u00eda de Lugo, sendo elixida concelleira de Lugo."}
{"id": "313439", "revid": "1888", "url": "https://gl.wikipedia.org/wiki?curid=313439", "title": "Jos\u00e9 Carlos L\u00f3pez Campos", "text": ""}
{"id": "313441", "revid": "15490", "url": "https://gl.wikipedia.org/wiki?curid=313441", "title": "Lara M\u00e9ndez", "text": "Lara M\u00e9ndez L\u00f3pez, nada en M\u00e4nnedorf (Su\u00edza) o 17 de setembro de 1972, \u00e9 unha pol\u00edtica galega do PSdeG-PSOE.\nTraxectoria.\nEnxe\u00f1eira T\u00e9cnica Agr\u00edcola. Impartiu cursos de formaci\u00f3n a traballadores e emprendedores. Foi Secretaria das Xuventudes Socialistas de Cervo e dende 2003 tam\u00e9n concelleira nesa localidade, sendo cabeza de lista en 2007 e 2011. Nesas d\u00faas \u00faltimas convocatorias foi elixida deputada provincial e Vicepresidenta Segunda da Deputaci\u00f3n de Lugo, baixo o goberno de Xos\u00e9 Ram\u00f3n G\u00f3mez Besteiro. \nNas elecci\u00f3ns municipais de 2015 foi a n\u00famero dous da lista do PSdeG-PSOE ao concello de Lugo, con vistas a sela candidata socialista \u00e1 presidencia da Deputaci\u00f3n, pero despois da renuncia do hist\u00f3rico alcalde Xos\u00e9 L\u00f3pez Orozco \u00e1 s\u00faa acta de concelleiro, pasou a ser cabeza de lista do partido e foi elixida alcaldesa cos apoios da marea Lugonovo, BNG e Esquerda Unida, sendo a primeira muller en ocupar este cargo e gobernando en minor\u00eda.\nNo ano 2019 pres\u00e9ntase por vez primeira como candidata \u00e1 alcald\u00eda, logra manter os apoios (8 concelleiros) e revalida o cargo de alcaldesa grazas a un pacto co BNG, establecendo un goberno en coalici\u00f3n. Tralo Congreso Nacional do PSdeG de decembro de 2021 foi elixida Vicesecretaria Xeral da Executiva encabezada por Valent\u00edn Gonz\u00e1lez Formoso."}
{"id": "313442", "revid": "89787", "url": "https://gl.wikipedia.org/wiki?curid=313442", "title": "Estatuto de Autonom\u00eda de Cantabria", "text": "O Estatuto de Autonom\u00eda de Cantabria \u00e9 a norma institucional b\u00e1sica da comunidade aut\u00f3noma de Cantabria, en Espa\u00f1a. Determina as competencias, \u00f3rganos e instituci\u00f3ns de autogoberno da comunidade c\u00e1ntabra. Legalmente, tr\u00e1tase da Lei Org\u00e1nica 8/1981, do 30 de decembro de 1981, aprobada o 15 de decembro do mesmo ano no Congreso, publicada no BOE dende o 11 de xaneiro de 1982 e entrou en vigor o 1 de febreiro de 1982 (20 d\u00edas despois dende a s\u00faa publicaci\u00f3n). Posteriormente foi modificado para ampliar competencias e definir artigos provisionais.\nCantabria foi unha das primeiras Comunidades Aut\u00f3nomas en ter Estatuto de Autonom\u00eda, pois foi aprobado o 30 de decembro de 1981 (xunto con Andaluc\u00eda e Asturias que o aprobaron o mesmo d\u00eda) e s\u00f3 por detr\u00e1s do Pa\u00eds Vasco, Catalu\u00f1a e Galicia."}
{"id": "313443", "revid": "5312", "url": "https://gl.wikipedia.org/wiki?curid=313443", "title": "Aukera Guztiak", "text": "Aukera Guztiak (AG) (en \u00e9uscaro significa \"Todas as opci\u00f3ns\") foi unha agrupaci\u00f3n electoral xurdida en 2005 para presentarse \u00e1s elecci\u00f3ns auton\u00f3micas do 17 de abril no Pa\u00eds Vasco.\nOs seus promotores defin\u00edronse como unha agrupaci\u00f3n de cidad\u00e1ns cr\u00edtica coa ilegalizaci\u00f3n de Batasuna, grupo pol\u00edtico que, en virtude da Lei de Partidos de Espa\u00f1a foi ilegalizado pola s\u00faa relaci\u00f3n coa banda terrorista ETA.\nHistoria.\nAukera Guztiak era partidaria de que todos os cidad\u00e1ns vascos tivesen posibilidade de votar \u00e1 opci\u00f3n pol\u00edtica que desexasen, inclusive aquelas que non condenaban o terrorismo. As\u00ed, consideraban que a non presenza de Batasuna nas elecci\u00f3ns supo\u00f1\u00eda un d\u00e9ficit democr\u00e1tico ao deixar sen opci\u00f3n pol\u00edtica miles de cidad\u00e1ns vascos e se prestaban como unha plataforma pol\u00edtica a trav\u00e9s da cal a voz de Batasuna e dos seus votantes puidese ser o\u00edda no Parlamento Vasco. De a\u00ed prov\u00e9n o seu nome de \"Todas as opci\u00f3ns\".\nDende que a candidatura foi anunciada, moitas voces cr\u00edticas xurdiron acusando a Aukera Guztiak de ser unha candidatura branca de Batasuna, formada por simpatizantes desta organizaci\u00f3n non queimados ao non ter militado nesta organizaci\u00f3n nin ter sido candidatos dela; e de estar dirixida dende a sombra por esta organizaci\u00f3n ilegal. Tam\u00e9n recibiu cr\u00edticas por non condenar explicitamente a violencia de ETA. As cabezas visibles de AG eran as s\u00faas tres candidatas; Ana Arbulu, Lurdes Agirrezabal e Marije Rodr\u00edguez de Lera.\nAG logrou as firmas necesarias para presentarse \u00e1s elecci\u00f3ns en marzo de 2005 e unha vez foi feita formalmente a s\u00faa proclamaci\u00f3n como candidatura, esta foi impugnada pola avogac\u00eda do estado. O dereito ou non a presentarse de Aukera Guztiak foi tema principal da precampa\u00f1a vasca e de enfrontamentos dial\u00e9cticos entre os partidos de \u00e1mbito estatal e os nacionalistas vascos.\nO Tribunal Supremo admitiu a impugnaci\u00f3n por unanimidade considerando probado que Aukera Guztiak estaba dirixida por Batasuna e que supo\u00f1\u00eda unha continuadora do labor pol\u00edtico desta formaci\u00f3n, consideraci\u00f3n esta que permit\u00eda a s\u00faa ilegalizaci\u00f3n. Un dos argumentos para mostrar eses supostos v\u00ednculos base\u00e1base nas persoas que asinaron para que esa agrupaci\u00f3n de electores puidese presentarse; outro dos argumentos utilizados foron as conversaci\u00f3ns telef\u00f3nicas. O feito de que se utilizase como argumento para a s\u00faa ilegalizaci\u00f3n as firmas que apoiaban esta agrupaci\u00f3n de electores xerou cr\u00edticas en determinados sectores, que consideraron que iso supo\u00f1\u00eda un retroceso na democracia.\nPoucos d\u00edas despois do anuncio da ilegalizaci\u00f3n de Aukera Guztiak, a menos de d\u00faas semanas das elecci\u00f3ns e xa oficialmente en campa\u00f1a electoral, o partido comunista Euskal Herrialdeetako Alderdi Komunista (EHAK) ofreceuse a recoller a testemu\u00f1a de AG e servir como representante dos votantes de Batasuna no Parlamento Vasco.\nAo presentarse o EHAK \u00e1s elecci\u00f3ns, Aukera Guztiak declinou realizar m\u00e1is aparici\u00f3ns p\u00fablicas e pediu o voto para esta formaci\u00f3n ao entender que continuaba coas s\u00faas d\u00faas premisas b\u00e1sicas: democracia e paz. O EHAK, ao que non se lle encontraron relaci\u00f3ns coa banda terrorista, puido presentarse \u00e1s elecci\u00f3ns e obtivo 9 parlamentarios, mais foi ilegalizado en 2008."}
{"id": "313444", "revid": "56817", "url": "https://gl.wikipedia.org/wiki?curid=313444", "title": "Reino de Pamplona", "text": "Reino de Pamplona \u00e9 a denominaci\u00f3n historiogr\u00e1fica, de acordo cos \"Annales Regni Francorum\", para referirse \u00e1 entidade pol\u00edtica creada no Pireneo occidental en torno \u00e1 cidade de Pamplona nos primeiros s\u00e9culos da Reconquista, un de n\u00facleos cristi\u00e1ns xurdidos tras a conquista musulm\u00e1. A expresi\u00f3n seguiuse utilizando ata que Sancho VI cambiou o seu t\u00edtulo de \"Pampilonensium Rex\" (\u00abRei dos pamploneses\u00bb) polo de \"Rex Navarrae\" (Rei de Navarra). Historiogr\u00e1ficamente tam\u00e9n se empregan as expresi\u00f3ns Condado de Pamplona (durante a \u00e9poca dos reis navarro-aragoneses), Reino de N\u00e1jera (tras a conquista de N\u00e1jera e o reinado de Garc\u00eda IV) e Reino de Pamplona-N\u00e1jera (mesma raz\u00f3n que o anterior).\nHistoria.\nA \"civites\" romana de \"Pompaelo\" fora a principal cidade do impreciso territorio atribu\u00edble ao pobo dos vasc\u00f3ns, ata a fundaci\u00f3n de \"Victoriacum\" polos visigodos (581). Durante o \u00faltimo terzo do s\u00e9culo VIII, Carlomagno, o rei dos francos, levou a cabo expedici\u00f3ns para crear unha marca fronteiriza meridional (a posteriormente denominada Marca Hisp\u00e1nica) fronte ao Emirato de C\u00f3rdoba, no territorio entre os Pireneos e o Ebro. Tras o fracaso inicial de tales intentos de expansi\u00f3n, na parte occidental dos Pireneos logrouse a creaci\u00f3n dun condado a principios do s\u00e9culo IX, que subsistir\u00eda uns dez anos. A partir de ent\u00f3n, de novo baixo submisi\u00f3n \u00e1s autoridades cordobesas (xa coa denominaci\u00f3n de Califato de C\u00f3rdoba), organizouse cara a 824 o reino de Pamplona en torno ao considerado primeiro rei, \u00cd\u00f1igo Arista, co apoio dos seus aliados da familia mulad\u00ed dos Banu Qasi, se\u00f1ores de Tudela, e do bispado de Pamplona.\nO reino de Pamplona no s\u00e9culo X rompeu con C\u00f3rdoba e iniciou a s\u00faa expansi\u00f3n tanto militar como con alianzas seladas con matrimonios dos monarcas e nobres. Desta forma ti\u00f1a lazos familiares moi pr\u00f3ximos co veci\u00f1o reino de Le\u00f3n. A dinast\u00eda \u00cd\u00f1iguez rematou con Fort\u00fan Garc\u00e9s (870-905) quen (segundo a tradici\u00f3n, que o co\u00f1ece como Fort\u00fan o Monxe) abdicou e retirouse ao mosteiro de Leyre. Foi substitu\u00edda pola dinast\u00eda Ximena, que comezou con Sancho Garc\u00e9s I (905-925) e cuxo reino \u00e9 denominado tanto \"Reino de Pamplona\" coma \"reino de Navarra\". Sancho Garc\u00e9s I e o seu fillo Garc\u00eda S\u00e1nchez I desenvolveron un labor de repoboaci\u00f3n e favorecemento das novas terras e dos mosteiros al\u00ed existentes. Sancho Garc\u00e9s II e Garc\u00eda S\u00e1nchez II o Tembl\u00f3n v\u00edronse obrigados a capitular ante Almanzor e a pagar tributos ao Califato de C\u00f3rdoba.\nCon Sancho III o Maior (1004-1035), o reino de Pamplona alcanza a s\u00faa maior extensi\u00f3n territorial, a\u00ednda que nunha gran proporci\u00f3n non estaba adscrita ao reino de Pamplona propiamente, abranguendo case todo o terzo norte peninsular. Antes de morrer (1035) dividiu os seus territorios entre os seus fillos: o seu primox\u00e9nito, Garc\u00eda S\u00e1nchez, reinou en Pamplona e herdou algunhas terras en Arag\u00f3n e Castela; Fernando obtivo gran parte do condado de Castela; Ramiro recibiu terras en Arag\u00f3n e en Navarra, e Gonzalo no Sobrarbe e outros puntos distantes de Arag\u00f3n. Desta repartici\u00f3n xorde a nova estrutura pol\u00edtica do s\u00e9culo XII cos reinos de Navarra, Arag\u00f3n e Castela.\nO reino de Pamplona incorporouse entre 1076 e 1134 aos territorios aragoneses, segreg\u00e1ndose no reinado de Garc\u00eda Ram\u00edrez. No de Sancho VI o Sabio (1150-1194) pasa a chamarse Reino de Navarra."}
{"id": "313445", "revid": "10599", "url": "https://gl.wikipedia.org/wiki?curid=313445", "title": "Condado de Pamplona", "text": ""}
{"id": "313446", "revid": "10599", "url": "https://gl.wikipedia.org/wiki?curid=313446", "title": "Reino de Pamplona-N\u00e1jera", "text": ""}
{"id": "313447", "revid": "10599", "url": "https://gl.wikipedia.org/wiki?curid=313447", "title": "Reino de N\u00e1jera", "text": ""}
{"id": "313448", "revid": "1131", "url": "https://gl.wikipedia.org/wiki?curid=313448", "title": "Macizo de Revolcadores", "text": "O Macizo de Revolcadores, que se encontra en Serra Seca, \u00e9 o cume m\u00e1is elevado da Rexi\u00f3n de Murcia, en Espa\u00f1a. At\u00f3pase no extremo oeste do municipio de Moratalla, xusto antes da Cuerda de la Gitana, cuxa divisoria -con cume na Pe\u00f1a de Moratalla, de 1.974 m- marca o l\u00edmite co municipio de Nerpio e a provincia de Albacete. Ao sur enc\u00f3ntrase a pedan\u00eda de Ca\u00f1ada de la Cruz (1.290 m sobre o nivel do mar); ao leste, a de Inazares; e ao norte, o val da Rogativa e a serra de Villafuerte. Est\u00e1 declarado como lugar de importancia comunitaria (LIC).\nTradicionalmente considerouse que o pico de Revolcadores era o m\u00e1is alto, con 2.027 metros de altura; pero nas medici\u00f3ns dos \u00faltimos mapas do SNIG (Servizo Nacional de Informaci\u00f3n Xeogr\u00e1fica de Espa\u00f1a) Revolcadores figura con 1.999 m e \u00e9 un cumio do mesmo macizo, lixeiramente m\u00e1is setentrional, o m\u00e1is elevado: Los Obispos, con 2.015 m de altitude. Algo m\u00e1is oriental, no mesmo macizo, at\u00f3pase o pico de Los Odres, de 1.876 m."}
{"id": "313449", "revid": "10599", "url": "https://gl.wikipedia.org/wiki?curid=313449", "title": "Revolcadores", "text": ""}
{"id": "313450", "revid": "89787", "url": "https://gl.wikipedia.org/wiki?curid=313450", "title": "Jorge Su\u00e1rez", "text": "Jorge Juan Su\u00e1rez Fern\u00e1ndez, nado en Vigo o 27 de decembro de 1975, \u00e9 un pol\u00edtico galego.\nTraxectoria.\nNado en Vigo, \u00e9 o quinto de oito irm\u00e1ns. A s\u00faa familia partiu de Ferrol pola crise do naval en 1973 cando seu pai, que traballara en Astano, marchara a buscar traballo en Vulcano. Est\u00e1 casado cunha ferrol\u00e1 e ten dous rapaces. Volveu a Ferrol en 2009, licenciado en Dereito pola Universidade de Santiago de Compostela.\nFoi coordinador da \u00e1rea de Traballo, Econom\u00eda e Social de Esquerda Unida en Ferrol, funcionario xudicial en varias cidades de Espa\u00f1a ata que foi destinado ao Ministerio de Xustiza adscrito \u00e1 Fiscal\u00eda de Menores da Coru\u00f1a e delegado sindical de CCOO.\nAlcalde de Ferrol.\nNas elecci\u00f3ns municipais de 2015 encabezou a candidatura de Ferrol en Com\u00fan e foi elixido alcalde co apoio de PSdeG-PSOE e BNG.\nDef\u00ednese como un home de paz que reivindica os seus ideais comunistas dende o respecto nun estado laico. Declarou que non financiar\u00eda con cartos do Concello a Semana Santa ferrol\u00e1. Unha das s\u00faa primeiras decisi\u00f3ns foi baixar o soldo do alcalde por baixo dos 40 000 euros.\nRecibiu m\u00faltiples cr\u00edticas polo seu xeito descoidado e informal no seu vestir, tanto de xeito privado como en actos oficiais.\nNas elecci\u00f3ns municipais de 2019 repetiu como candidato de Ferrol en Com\u00fan. O seu partido foi a terceira forza m\u00e1is votada, ao pasar de 6 a 3 concelleiros, e deu o seu apoio na investidura ao candidato do PSdeG \u00c1ngel Mato, que se converteu no novo alcalde de Ferrol."}
{"id": "313451", "revid": "1131", "url": "https://gl.wikipedia.org/wiki?curid=313451", "title": "Bullas", "text": "Bullas \u00e9 un concello espa\u00f1ol da Rexi\u00f3n de Murcia, situado na Comarca do Noroeste. Ti\u00f1a unha poboaci\u00f3n de 12.061 habitantes en 2014, divididos entre o casco urbano e a s\u00faa \u00fanica pedan\u00eda, La Copa de Bullas.\nO motor da s\u00faa econom\u00eda son os seus vi\u00f1os con denominaci\u00f3n de orixe."}
{"id": "313452", "revid": "1888", "url": "https://gl.wikipedia.org/wiki?curid=313452", "title": "Jorge Su\u00e1rez Fern\u00e1ndez", "text": ""}
{"id": "313453", "revid": "25871", "url": "https://gl.wikipedia.org/wiki?curid=313453", "title": "Mar\u00eda Dolores de Cospedal", "text": "Mar\u00eda Dolores de Cospedal Garc\u00eda, nada en Madrid o 13 de decembro de 1965, \u00e9 unha xurista e pol\u00edtica espa\u00f1ola, secretaria xeral do Partido Popular e presidenta do Partido Popular de Castela-A Mancha. Foi presidenta da Xunta de Comunidades de Castela-A Mancha entre 2011 e 2015, e ministra de Defensa entre 2016 e 2018.\nTraxectoria.\nCon 26 anos, ingresou por oposici\u00f3n no\u00a0corpo de avogados do Estado. Foi a avogada do Estado m\u00e1is xove.\nMar\u00eda Dolores de Cospedal foi a candidata polo Partido Popular (PP) nas elecci\u00f3ns de 2007 \u00e1 presidencia da comunidade aut\u00f3noma de Castela-A Mancha, quedando o seu grupo parlamentario na oposici\u00f3n tras os referidos comicios auton\u00f3micos e locais, a\u00ednda que despois de lograr unha mellora considerable con respecto aos anteriores comicios.\nPosteriormente, nas elecci\u00f3ns de 2011, conseguiu o 48,13% dos votos, levando o Partido Popular de Castela-A Mancha \u00e1 maior\u00eda absoluta. Por primeira vez na historia da democracia, o PP lograba gobernar a Xunta de Comunidades de Castela-A Mancha da que foi presidente Jos\u00e9 Bono dende 1983 ata 2004 e Jos\u00e9 Mar\u00eda Barreda ata 2011.\nNas elecci\u00f3ns de 2015, volveu ser a forza m\u00e1is votada co 37,49% dos votos, qued\u00e1ndose a un escano da maior\u00eda absoluta. A pesar da vitoria, un pacto entre o Partido Socialista e Podemos desbancouna do goberno rexional.\nO 3 de novembro de 2016 foi nomeada ministra de Defensa por Mariano Rajoy. Ocupou o cargo ata o 7 de xu\u00f1o de 2018, logo de prosperar a moci\u00f3n de censura contra Mariano Rajoy."}
{"id": "313456", "revid": "10599", "url": "https://gl.wikipedia.org/wiki?curid=313456", "title": "Mar\u00eda Dolores de Cospedal Garc\u00eda", "text": ""}
{"id": "313457", "revid": "51078", "url": "https://gl.wikipedia.org/wiki?curid=313457", "title": "MCG", "text": ""}
{"id": "313459", "revid": "98629", "url": "https://gl.wikipedia.org/wiki?curid=313459", "title": "Estadio Nacional de Bac\u00fa", "text": "O Estadio Nacional de Bac\u00fa (en ) tam\u00e9n chamado Estadio Ol\u00edmpico de Bac\u00fa \u00e9 un estadio multi\u00fasos situado en Bac\u00fa, a capital de Acerbaix\u00e1n. O estadio inaugurouse o 6 de marzo de 2015 e conta cunha capacidade de 69.870 espectadores. Est\u00e1 dese\u00f1ado para albergar grandes competici\u00f3ns de federaci\u00f3ns como a UEFA, a FIFA e a IAAF. Neste estadio \u00e9 no que xoga como local a selecci\u00f3n de f\u00fatbol de Acerbaix\u00e1n e albergar\u00e1 os Xogos Europeos de 2015 e a Eurocopa de F\u00fatbol Europa 2020."}
{"id": "313460", "revid": "98629", "url": "https://gl.wikipedia.org/wiki?curid=313460", "title": "Cabido de Lanzarote", "text": "O Cabido de Lanzarote (en castel\u00e1n: \"Cabildo de Lanzarote\") \u00e9 o \u00f3rgano de goberno da illa de Lanzarote, nas Canarias. Como todos os cabidos, foi formado a partir da Lei de Cabidos de 1912, e \u00e9 a forma gobernativa e administrativa propia das Illas Canarias, que cumpre d\u00faas funci\u00f3ns principalmente: por unha parte, presta servizos e exerce competencias propias da Comunidade Aut\u00f3noma e por outra, \u00e9 a entidade local que goberna a illa. A xurisdici\u00f3n do cabido tam\u00e9n incl\u00fae \u00e1 illa de La Graciosa.\nO seu presidente dende o 17 de outubro de 2009 \u00e9 Pedro San Gin\u00e9s Guti\u00e9rrez, de Coalici\u00f3n Canaria."}
{"id": "313462", "revid": "51078", "url": "https://gl.wikipedia.org/wiki?curid=313462", "title": "Estadio Ol\u00edmpico de Bac\u00fa", "text": ""}
{"id": "313463", "revid": "10599", "url": "https://gl.wikipedia.org/wiki?curid=313463", "title": "Cabildo de Lanzarote", "text": ""}
{"id": "313464", "revid": "98629", "url": "https://gl.wikipedia.org/wiki?curid=313464", "title": "Cabido de Fuerteventura", "text": "O Cabido de Fuerteventura (en castel\u00e1n: \"Cabildo de Fuerteventura\") \u00e9 o \u00f3rgano de goberno da illa de Fuerteventura, nas Canarias. Como todos os cabidos, foi formado a partir da Lei de Cabidos de 1912, e \u00e9 a forma gobernativa e administrativa propia das Illas Canarias, que cumpre d\u00faas funci\u00f3ns principalmente: por unha parte, presta servizos e exerce competencias propias da Comunidade Aut\u00f3noma e por outra, \u00e9 a entidade local que goberna a illa. A xurisdici\u00f3n do cabido tam\u00e9n incl\u00fae \u00e1 illa de Lobos.\nO seu presidente dende 2003 \u00e9 Mario Cabrera Gonz\u00e1lez, de Coalici\u00f3n Canaria.\nConsellar\u00edas.\nNa actualidade, para desempe\u00f1ar as s\u00faas funci\u00f3ns, o Cabido de Fuerteventura conta coas seguintes consellar\u00edas (\"consejer\u00edas\"):"}
{"id": "313465", "revid": "10599", "url": "https://gl.wikipedia.org/wiki?curid=313465", "title": "Cabildo de Fuerteventura", "text": ""}
{"id": "313467", "revid": "1888", "url": "https://gl.wikipedia.org/wiki?curid=313467", "title": "Mar\u00eda Xos\u00e9 Alfonso Torres", "text": ""}
{"id": "313468", "revid": "1410", "url": "https://gl.wikipedia.org/wiki?curid=313468", "title": "Rif", "text": "O Rif (en \u00e1rabe: \u0627\u0644\u0631\u064a\u0641; en b\u00e9rber: \"Arif\") \u00e9 unha rexi\u00f3n monta\u00f1osa do norte de Marrocos, na costa do mar Mediterr\u00e1neo, entre as cidades de Tetu\u00e1n e Nador. Era unha das cinco divisi\u00f3ns administrativas nas que se divid\u00eda o Protectorado Espa\u00f1ol de Marrocos, con capital en Al-Hoceima (antiga Villa Sanjurjo).\nTr\u00e1tase dunha rexi\u00f3n tradicionalmente illada e desfavorecida. Os seus habitantes son b\u00e9rberes, e o idioma materno da maior\u00eda da poboaci\u00f3n \u00e9 o rife\u00f1o ou tarifit, a\u00ednda que a maior\u00eda tam\u00e9n fala o \u00e1rabe, que \u00e9 a lingua oficial. As principais linguas estranxeiras son o castel\u00e1n e o franc\u00e9s."}
{"id": "313469", "revid": "1131", "url": "https://gl.wikipedia.org/wiki?curid=313469", "title": "Cabo de Tres Forcas", "text": "O cabo de Tres Forcas (en \u00e1rabe: \"Ras Tileta Madari\") \u00e9 un destacado cabo da costa norteafricana, ao norte do Rif, o extremo dunha pequena pen\u00ednsula situada en augas do mar Mediterr\u00e1neo. Administrativamente, a maior parte do cabo pertence a Marrocos, ag\u00e1s a cidade aut\u00f3noma de Melilla, que pertence a Espa\u00f1a.\nAs principais cidades do cabo son Nador e Melilla."}
{"id": "313470", "revid": "89787", "url": "https://gl.wikipedia.org/wiki?curid=313470", "title": "Baku Crystal Hall", "text": "O Baku Crystal Hall (en azar\u00ed: Bak\u0131 Kristal Zal\u0131) \u00e9 un pavill\u00f3n multifuncional que est\u00e1 situado na cidade de Bac\u00fa, Acerbaix\u00e1n.\nHistoria.\nO Baku Crystal Hall foi constru\u00eddo entre agosto do ano 2011 e abril do 2012 co fin de albergar o Festival de Eurovisi\u00f3n 2012. O 2 de agosto de 2011 comezou a construci\u00f3n. O 5 de setembro do mesmo ano anunciouse que o futuro estadio contar\u00eda cunha capacidade para 25.000 persoas. O final da obra anunciouse para o 31 de marzo de 2012, pero por problemas meteorol\u00f3xicos atrasouse ao 16 de abril.\nUsos.\nConcertos.\nO evento m\u00e1is importante da historia do pavill\u00f3n deuse en maio de 2012 ao se celebrar aqu\u00ed o Festival de Eurovisi\u00f3n 2012. Nese mesmo ano, Jennifer Lopez, Shakira e Rihanna tam\u00e9n celebraron concertos. En marzo de 2013, Beyonc\u00e9 celebrou tam\u00e9n un concerto.\nCultura.\nO Baku Crystal Hall acolleu o 6\u00ba Campionato do Mundo de e-Sports en novembro de 2014.\nDeporte.\nO Baku Crystal Hall albergar\u00e1 os Xogos Europeos de 2015. Neste evento ser\u00e1 anfitri\u00f3n das competici\u00f3ns de boxeo, karate, taekwondo, esgrima e voleibol."}
{"id": "313471", "revid": "72012", "url": "https://gl.wikipedia.org/wiki?curid=313471", "title": "Xos\u00e9 Represas", "text": "Xos\u00e9 Represas Gir\u00e1ldez, nado en Xinzo (Ponteareas) o 20 de maio de 1956 e finado o 24 de maio de 2021, foi un pol\u00edtico galego, alcalde de Ponteareas.\nTraxectoria.\nDiplomado en Empresariais pola Universidade de Vigo, traballou nunha entidade financeira en Ponteareas. Foi directivo da Comunidade de Montes de Xinzo e presidente da Asociaci\u00f3n Forestal de Galicia. Afiliado ao BNG, concorreu \u00e1s elecci\u00f3ns municipais e entrou como concelleiro do BNG en Ponteareas en xu\u00f1o de 2007, en substituci\u00f3n de Roberto Mera. Nas elecci\u00f3ns municipais de 2015 encabezou a lista do BNG en Ponteareas e foi elixido alcalde co apoio do PSdeG-PSOE, A Riada do Tea e EU-Son. Nas seguintes elecci\u00f3ns, en 2019, volveu sa\u00edr elixido alcalde.\nO 29 de abril de 2021 renunciou \u00e1 alcald\u00eda por enfermidade, e faleceu o 24 de maio dese ano."}
{"id": "313472", "revid": "624", "url": "https://gl.wikipedia.org/wiki?curid=313472", "title": "Abu al-Qasim", "text": ""}
{"id": "313475", "revid": "7523", "url": "https://gl.wikipedia.org/wiki?curid=313475", "title": "Club de F\u00fatbol Trival Valderas Alcorc\u00f3n", "text": "A Club de F\u00fatbol Trival Valderas Alcorc\u00f3n \u00e9 un club de f\u00fatbol espa\u00f1ol de Alcorc\u00f3n. Foi fundado en 2004 e actualmente xoga na Terceira Divisi\u00f3n Espa\u00f1ola, categor\u00eda \u00e1 que descendeu na tempada 2014/15."}
{"id": "313476", "revid": "7523", "url": "https://gl.wikipedia.org/wiki?curid=313476", "title": "Club de F\u00fatbol Trival Valderas", "text": ""}
{"id": "313477", "revid": "7523", "url": "https://gl.wikipedia.org/wiki?curid=313477", "title": "CF Trival Valderas", "text": ""}
{"id": "313478", "revid": "5312", "url": "https://gl.wikipedia.org/wiki?curid=313478", "title": "Bamb\u00e1n", "text": "Un bamb\u00e1n, tam\u00e9n chamado acaneadoiro, arrandeadoiro, carrandiola, carriola, cinch\u00f3n, dind\u00e1n ou randeeira, \u00e9 un aparello formado por un asento que pende dunha estrutura e que se usa para divertimentos dos nenos, nos circos para espect\u00e1culos acrob\u00e1ticos, ou nun soportal para relaxarse. O asento do bamb\u00e1n pode estar sostido por cadeas ou cordas. Unha vez que o bamb\u00e1n est\u00e1 en movemento, contin\u00faa a oscilar coma un p\u00e9ndulo at\u00e9 que unha interferencia externa o dete\u00f1a.\nNos parques infant\u00eds, son com\u00fans os bamb\u00e1ns de metal ou madeira, tendo gran variedade de tama\u00f1os e formas. Para os m\u00e1is cativos, adoitan ter ocos para as pernas que terman do neno en posici\u00f3n ergueita namentres os seus pais empurran o bamb\u00e1n para facer o balanceo."}
{"id": "313479", "revid": "23204", "url": "https://gl.wikipedia.org/wiki?curid=313479", "title": "Acaneadoiro", "text": ""}
{"id": "313480", "revid": "98629", "url": "https://gl.wikipedia.org/wiki?curid=313480", "title": "Glyptocephalus", "text": "Glyptocephalus \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia dos pleuronectinos. propios das costas do norte dos oc\u00e9anos Atl\u00e1ntico e Pac\u00edfico.\nComo todos os peixes da familia dos pleuron\u00e9ctidos, as especies deste x\u00e9nero te\u00f1en o corpo aplanado, asim\u00e9trico, e cos dous ollos situados no lado pigmentado do corpo.\nTaxonom\u00eda.\nO x\u00e9nero foi descrito en 1854 polo bot\u00e1nico alem\u00e1n Carl Moritz Gottsche.\nEtimolox\u00eda.\nO nome \"Glyptocephalus\" deriva dos elementos do lat\u00edn cient\u00edfico \"glypto-\" derivado do grego antigo \u03b3\u03bb\u03cd\u03c6\u03b5\u03b9\u03bd \"gl\u00fdphein\", \"tallar\", \"esculpir\", \"gravar\" (aqu\u00ed co significado de \"escarvar\"), e \"-cephalus\", forma masculinizada derivada do grego \u03ba\u03b5\u03c6\u03b1\u03bb\u03ae \"kephal\u00e9\", \"cabeza\".\nSin\u00f3nimo.\nAo longo do tempo este x\u00e9nero foi co\u00f1ecido polo sin\u00f3nimo \"Errex\" .\nEspecies.\nSegundo o WoRMS, e FishBase o x\u00e9nero abrangue tan s\u00f3 tres especies:"}
{"id": "313481", "revid": "23204", "url": "https://gl.wikipedia.org/wiki?curid=313481", "title": "Arrandeadoiro", "text": ""}
{"id": "313482", "revid": "23204", "url": "https://gl.wikipedia.org/wiki?curid=313482", "title": "Carrandiola", "text": ""}
{"id": "313483", "revid": "23204", "url": "https://gl.wikipedia.org/wiki?curid=313483", "title": "Dind\u00e1n", "text": ""}
{"id": "313484", "revid": "127505", "url": "https://gl.wikipedia.org/wiki?curid=313484", "title": "Randeeira", "text": "Unha randeeira ou arrandeadoiro \u00e9 unha cadeira cuxos p\u00e9s est\u00e1n unidos a barras en forma de arco que permiten que a persoa sentada poida arrandear cara atr\u00e1s e cara adiante.\nMoitas persoas experimentan unha sensaci\u00f3n de relaxaci\u00f3n producida pola acci\u00f3n de balance. Ademais, a randeeira resulta c\u00f3moda porque o asento col\u00f3case automaticamente nunha posici\u00f3n na que o centro de gravidade da persoa est\u00e1 ali\u00f1ado cos puntos de contacto, permitindo limitar os esforzos musculares do movemento corporal.\nHistoria.\nSegundo un mito estadounidense, a randeeira ser\u00eda inventada por Benjamin Franklin, a\u00ednda que ningunha nota da s\u00faa biograf\u00eda o acredita. A orixe m\u00e1is ben procede de Inglaterra no transcurso do\u00a0s\u00e9culo XVIII (arredor de 1725). A partir do\u00a0s\u00e9culo XIX, a randeeira comezou a ser fabricada por empresas de mobles, especialmente o taller de Duncan Phyfe, pioneiro en mobles de estilo Imperio en Nova York."}
{"id": "313486", "revid": "89787", "url": "https://gl.wikipedia.org/wiki?curid=313486", "title": "Tempada 2014/15 do Club Deportivo Lugo", "text": "Durante a tempada 2014\u201315 o Club Deportivo Lugo competiu na Segunda Divisi\u00f3n, logrando manter a categor\u00eda tres anos seguidos por primeira vez na s\u00faa historia ao acadar o 15\u00ba posto ao remate do campionato.\nFichaxes.\nMercado de ver\u00e1n.\n&lt;br&gt;\nMercado de inverno.\n&lt;br&gt;"}
{"id": "313489", "revid": "23204", "url": "https://gl.wikipedia.org/wiki?curid=313489", "title": "Hu Jun", "text": "Hu Jun, nado en Pequ\u00edn o 18 de marzo de 1968, \u00e9 un actor chin\u00e9s co\u00f1ecido polas s\u00faas aparici\u00f3ns no cine e na televisi\u00f3n."}
{"id": "313491", "revid": "5863", "url": "https://gl.wikipedia.org/wiki?curid=313491", "title": "Javier Alfaya", "text": "Javier Alfaya Bula, nado na Ramallosa (Baiona) o 6 de agosto de 1939 e finado en Madrid o 29 de xaneiro de 2018, foi un xornalista, escritor e tradutor galego.\nTraxectoria.\nFillo de notario, criouse en Reboreda (Redondela) ata que, cando ti\u00f1a sete anos, o seu pai foi destinado a Le\u00f3n.\nDesenvolveu a s\u00faa carreira xornal\u00edstica en revistas progresistas ou de esquerda como \"Triunfo\", \"Mundo Obrero\" ou \"La Calle\", e colaborou en diarios como \"El Pa\u00eds\", \"El Mundo\", \"Le Monde diplomatique\" ou \"El Independiente\". Tam\u00e9n traballou en publicaci\u00f3ns culturais como \"Cuadernos para el Di\u00e1logo\", \"Letra Internacional\", \"\u00cdnsula\", \"A Nosa Terra\" e \"Revista de Occidente\". En 1985 cofundou a revista de m\u00fasica cl\u00e1sica \"Scherzo\", da que foi presidente at\u00e9 o seu falecemento.\nComo tradutor, e en colaboraci\u00f3n coa s\u00faa compa\u00f1eira B\u00e1rbara McShane e co seu fillo Javier Alfaya McShane, traduciron ao castel\u00e1n obras de Joseph Conrad, Graham Greene, Nadine Gordimer, Ernest Hemingway, Gerald Durrell, Iris Murdoch, Isak Dinesen, Isaac Asimov, George Steiner ou Salman Rushdie.\nEn outono de 2011 doou \u00e1 Biblioteca Nacional de Espa\u00f1a un legado de correspondencia con escritores como Vicente Aleixandre, Manuel And\u00fajar, Paul Preston, Manuel Tu\u00f1\u00f3n de Lara ou Juan Goytisolo, as\u00ed como con compositores e music\u00f3logos como Hans Werner Henze ou Henri Dutilleux."}
{"id": "313493", "revid": "1131", "url": "https://gl.wikipedia.org/wiki?curid=313493", "title": "Javier Alfaya Bula", "text": ""}
{"id": "313496", "revid": "56817", "url": "https://gl.wikipedia.org/wiki?curid=313496", "title": "Lin Chi-ling", "text": "Lin Chi-ling, nada en Taipei o 29 de novembro de 1974, \u00e9 unha actriz e modelo taiwanesa."}
{"id": "313497", "revid": "1131", "url": "https://gl.wikipedia.org/wiki?curid=313497", "title": "Malvido", "text": "O fit\u00f3nimo galego Malvido fai referencia a un terreo con malvas, a partir do lat\u00edn m\u00e1is o sufixo . Pode referirse a:\nComo apelido, pode referirse a:"}
{"id": "313501", "revid": "23204", "url": "https://gl.wikipedia.org/wiki?curid=313501", "title": "Zhao Wei", "text": "Zhao Wei, nada en Wuhu o 12 de marzo de 1976, tam\u00e9n co\u00f1ecida como Vicki Zhao, \u00e9 unha actriz, cantante e directora de cine chinesa."}
{"id": "313502", "revid": "23204", "url": "https://gl.wikipedia.org/wiki?curid=313502", "title": "Vicki Zhao", "text": ""}
{"id": "313512", "revid": "1576", "url": "https://gl.wikipedia.org/wiki?curid=313512", "title": "Lesbiana", "text": ""}
{"id": "313513", "revid": "121921", "url": "https://gl.wikipedia.org/wiki?curid=313513", "title": "Safismo", "text": ""}
{"id": "313516", "revid": "23204", "url": "https://gl.wikipedia.org/wiki?curid=313516", "title": "Kepa Junkera Urraza", "text": ""}
{"id": "313517", "revid": "98629", "url": "https://gl.wikipedia.org/wiki?curid=313517", "title": "Cabido de Gran Canaria", "text": "O Cabido de Gran Canaria (en castel\u00e1n: \"Cabildo de Gran Canaria\") \u00e9 o \u00f3rgano de goberno da illa de Gran Canaria, nas Canarias. Como todos os cabidos, foi formado a partir da Lei de Cabidos de 1912, e \u00e9 a forma gobernativa e administrativa propia das Illas Canarias, que cumpre d\u00faas funci\u00f3ns principalmente: por unha parte, presta servizos e exerce competencias propias da Comunidade Aut\u00f3noma e por outra, \u00e9 a entidade local que goberna a illa.\nO seu presidente \u00e9 Antonio Morales M\u00e9ndez."}
{"id": "313518", "revid": "10599", "url": "https://gl.wikipedia.org/wiki?curid=313518", "title": "Cabildo de Gran Canaria", "text": ""}
{"id": "313519", "revid": "98629", "url": "https://gl.wikipedia.org/wiki?curid=313519", "title": "Cabido de Tenerife", "text": "O Cabido de Tenerife (en castel\u00e1n: \"Cabildo de Tenerife\") \u00e9 o \u00f3rgano de goberno da illa de Tenerife, nas Canarias. Como todos os cabidos, foi formado a partir da Lei de Cabidos de 1912, e \u00e9 a forma gobernativa e administrativa propia das Illas Canarias, que cumpre d\u00faas funci\u00f3ns principalmente: por unha parte, presta servizos e exerce competencias propias da Comunidade Aut\u00f3noma e por outra, \u00e9 a entidade local que goberna a illa.\nO seu presidente dende o 16 de setembro de 2013 \u00e9 Carlos Enrique Alonso Rodr\u00edguez, de Coalici\u00f3n Canaria.\nOrganizaci\u00f3n interna.\nO Cabido componse dos seguintes \u00f3rganos:"}
{"id": "313520", "revid": "10599", "url": "https://gl.wikipedia.org/wiki?curid=313520", "title": "Cabildo de Tenerife", "text": ""}
{"id": "313521", "revid": "98629", "url": "https://gl.wikipedia.org/wiki?curid=313521", "title": "Cabido de La Gomera", "text": "O Cabido de La Gomera (en castel\u00e1n: \"Cabildo de La Gomera\") \u00e9 o \u00f3rgano de goberno da illa de La Gomera, nas Canarias. Como todos os cabidos, foi formado a partir da Lei de Cabidos de 1912, e \u00e9 a forma gobernativa e administrativa propia das Illas Canarias, que cumpre d\u00faas funci\u00f3ns principalmente: por unha parte, presta servizos e exerce competencias propias da Comunidade Aut\u00f3noma e por outra, \u00e9 a entidade local que goberna a illa.\nO seu presidente dende 1991 \u00e9 Casimiro Curbelo Curbelo, da ASG."}
{"id": "313522", "revid": "10599", "url": "https://gl.wikipedia.org/wiki?curid=313522", "title": "Cabildo de La Gomera", "text": ""}
{"id": "313523", "revid": "98629", "url": "https://gl.wikipedia.org/wiki?curid=313523", "title": "Cabido de La Palma", "text": "O Cabido de La Palma (en castel\u00e1n: \"Cabildo de La Palma\") \u00e9 o \u00f3rgano de goberno da illa de La Palma, nas Canarias. Como todos os cabidos, foi formado a partir da Lei de Cabidos de 1912, e \u00e9 a forma gobernativa e administrativa propia das Illas Canarias, que cumpre d\u00faas funci\u00f3ns principalmente: por unha parte, presta servizos e exerce competencias propias da Comunidade Aut\u00f3noma e por outra, \u00e9 a entidade local que goberna a illa."}
{"id": "313524", "revid": "10599", "url": "https://gl.wikipedia.org/wiki?curid=313524", "title": "Cabildo de La Palma", "text": ""}
{"id": "313525", "revid": "98629", "url": "https://gl.wikipedia.org/wiki?curid=313525", "title": "Cabido de El Hierro", "text": "O Cabido de El Hierro (en castel\u00e1n: \"Cabildo de El Hierro\") \u00e9 o \u00f3rgano de goberno da illa de El Hierro, nas Canarias. Como todos os cabidos, foi formado a partir da Lei de Cabidos de 1912, e \u00e9 a forma gobernativa e administrativa propia das Illas Canarias, que cumpre d\u00faas funci\u00f3ns principalmente: por unha parte, presta servizos e exerce competencias propias da Comunidade Aut\u00f3noma e por outra, \u00e9 a entidade local que goberna a illa.\nO seu presidente dende setembro de 2013 \u00e9 Alpidio Armas Gonz\u00e1lez, do PSOE."}
{"id": "313526", "revid": "10599", "url": "https://gl.wikipedia.org/wiki?curid=313526", "title": "Cabildo de El Hierro", "text": ""}
{"id": "313528", "revid": "10599", "url": "https://gl.wikipedia.org/wiki?curid=313528", "title": "Li\u00f1a Palencia - A Coru\u00f1a", "text": ""}
{"id": "313533", "revid": "1131", "url": "https://gl.wikipedia.org/wiki?curid=313533", "title": "Seixal", "text": "O Seixal \u00e9 unha cidade portuguesa pertencente ao Distrito de Set\u00fabal, rexi\u00f3n de Lisboa e subrexi\u00f3n da Pen\u00ednsula de Set\u00fabal, con cerca de 31,600 habitantes.\n\u00c9 sede dun concello con 95,50\u00a0km\u00b2 de \u00e1rea, subdividido en 4 fregues\u00edas. Con 184,269 habitantes (2011), \u00e9 un dos oito concellos m\u00e1is populosos de Portugal. O concello est\u00e1 limitado ao este polo concello do Barreiro, ao sur por Sesimbra, ao oeste por Almada e ao norte polo esteiro do r\u00edo Texo, a trav\u00e9s do cal ten ligaz\u00f3n a Lisboa.\nHistoria.\nDa historia remota da sede do concello pouco se sabe. A\u00ednda as\u00ed, a cidade ten orixe, prob\u00e1belmente, nun pequeno n\u00facleo de pescadores e o seu nome pode estar asociado a unha gran cantidade de seixos existentes nas praias ribeir\u00edas que ser\u00edan utilizados como lastre nas embarcaci\u00f3ns.\nFregues\u00edas.\nO concello do Seixal est\u00e1 dividido en 4 fregues\u00edas:\nInformaci\u00f3n tur\u00edstica.\n\u00c9 unha cidade plana que motiva o cicloturismo e, como tal, conta cun carril bici ao longo da ba\u00eda ligando as cidades de Amora e Seixal, pasando polas localidades do Seixal, Arrentela e Amora.\nFoi o lugar onde Paulo e Vasco da Gama constru\u00edron a s\u00faa frota mar\u00edtima para viaxar ata a India e ten numerosas quintas se\u00f1orais, cun patrimonio riqu\u00edsimo testemu\u00f1o desta \u00e9poca.\nTerra de pescadores e viveiro de m\u00fasicos, o Seixal e a Amora te\u00f1en presente a cualidade art\u00edstica das mellores bandas filharm\u00f3nicas nacionais, tales como a \"Sociedade Filarm\u00f3nica Uni\u00e3o Arrentelense\", a \"Sociedade Filarm\u00f3nica Oper\u00e1ria Amorense\", a \"Sociedade Filarm\u00f3nia Uni\u00e3o Seixalense\" e a \"Sociedade Filarm\u00f3nica Democr\u00e1tica Timbre Seixalense\".\nAo pasear polo Seixal por terra, do n\u00facleo hist\u00f3rico destaca a Pra\u00e7a Lu\u00eds de Cam\u00f5es, o Patio do Genov\u00eas, o Largo da Igreja, a praza dos M\u00e1rtires da Liberdade e a r\u00faa Paiva Coelho, sen esquecer a magn\u00edfica gastronom\u00eda. Na beira do r\u00edo destacan as embarcaci\u00f3ns t\u00edpicas do r\u00edo Texo e a vista de Lisboa.\nEconom\u00eda.\nO 11 de xaneiro de 2007 o Seixal recibiu a primeira reuni\u00f3n da Comisi\u00f3n Executiva da Ratecork. Esta entidade ten como base a defensa e a promoci\u00f3n da cortiza europea, e o Seixal reitera a vicepresidencia xuntamente con Vendas Novas. Da asociaci\u00f3n forman parte outros concellos portugueses, espa\u00f1ois, italianos e franceses, o que fai que Portugal estea na vicepresidencia da liga europea de concellos corticeiros, composta por comunidades tradicionalmente vinculadas \u00e1 produci\u00f3n, transformaci\u00f3n e exportaci\u00f3n de cortiza.\nSa\u00fade.\nSa\u00fade privada e farmacias.\nNo sector privado, existe unha ampla oferta de empresas que prestan coidados de sa\u00fade.\nO concello do Seixal ten 33 farmacias, das cales trinta efect\u00faan servizos permanentes e tres prestan servizo de reforzo."}
{"id": "313535", "revid": "51821", "url": "https://gl.wikipedia.org/wiki?curid=313535", "title": "Cavaquinho", "text": ""}
{"id": "313537", "revid": "25871", "url": "https://gl.wikipedia.org/wiki?curid=313537", "title": "Cristina Casta\u00f1o G\u00f3mez", "text": ""}
{"id": "313538", "revid": "27155", "url": "https://gl.wikipedia.org/wiki?curid=313538", "title": "Onda de radio", "text": ""}
{"id": "313539", "revid": "1888", "url": "https://gl.wikipedia.org/wiki?curid=313539", "title": "Juventino Trigo Rey", "text": "Juventino Jos\u00e9 Trigo Rey, nado en Fene en 1962, \u00e9 un pol\u00edtico galego do BNG e alcalde de Fene.\nTraxectoria.\nFoi aprendiz en Astano. Rexenta unha asesor\u00eda en Perl\u00edo. Nas elecci\u00f3ns municipais de 2011 encabezou a candidatura do BNG \u00e1 alcald\u00eda de Fene e foi elixido concelleiro. Nas municipais de 2015 volveu encabezar a candidatura do BNG e foi elixido alcalde co apoio do PSdeG-PSOE, Somos Fene e EU. O 6 de abril de 2018, prosperou unha moci\u00f3n de censura proposta polo PP que fixo recuperar o posto a Gumersindo Galego Feal. \nNas elecci\u00f3ns municipais de 2019 a s\u00faa candidatura obtivo o mesmo n\u00famero de concelleiros que o PP, a\u00ednda que a alcald\u00eda continuou en mans de Gumersindo Galego, ata que, por unha moci\u00f3n de censura apoiada polo BNG, o PSdeG-PSOE e EU no 7 de febreiro de 2020, foi novamente elixido alcalde de Fene."}
{"id": "313540", "revid": "22570", "url": "https://gl.wikipedia.org/wiki?curid=313540", "title": "Ivo Mozart (\u00e1lbum)", "text": "Ivo Mozart \u00e9 o primeiro \u00e1lbum do cantante brasileiro Ivo Mozart. O \u00e1lbum foi gravado e publicado no ano 2013.\nA canci\u00f3n \"Vagalumes\" que se pode atopar no \u00e1lbum chegou \u00e1 posici\u00f3n 4\u00aa do \"Brazil Top 20\"."}
{"id": "313541", "revid": "1888", "url": "https://gl.wikipedia.org/wiki?curid=313541", "title": "Francisco Fumega", "text": "Francisco Xos\u00e9 Fumega Pi\u00f1eiro, nado no Carballi\u00f1o en 1961, \u00e9 un pol\u00edtico galego do PSdeG-PSOE e dende 2015, alcalde do concello do Carballi\u00f1o.\nTraxectoria.\nFoi delegado da Conseller\u00eda de Medio Ambiente na provincia de Ourense (2007-2009). \u00c9 o l\u00edder do Grupo Municipal Socialista do Carballi\u00f1o desde a marcha de Carlos Montes Marqu\u00e9s. Nas elecci\u00f3ns municipais de 2015 foi o candidato do PSdeG \u00e1 alcald\u00eda do Carballi\u00f1o e foi elixido alcalde co apoio do BNG e SON. Nas municipais de 2019 volveu repetir como cabeza de lista do PSdeG-PSOE e foi elixido alcalde con maior\u00eda absoluta. Nas municipais de 2023 volveu ser elicido alcalde como candidato da lista m\u00e1is votada."}
{"id": "313542", "revid": "89787", "url": "https://gl.wikipedia.org/wiki?curid=313542", "title": "Gerardo Seoane Fidalgo", "text": "Gerardo Seoane Fidalgo, nado en Ver\u00edn cara a 1962, \u00e9 un arquitecto e pol\u00edtico galego do PSdeG-PSOE.\nTraxectoria.\nLicenciado en arquitectura pola Escola T\u00e9cnica Superior de Arquitectura de Madrid. Nas elecci\u00f3ns municipais de 2015 foi candidato independente nas listas do PSdeG \u00e1 alcald\u00eda de Ver\u00edn e foi elixido alcalde co apoio do BNG."}
{"id": "313543", "revid": "1131", "url": "https://gl.wikipedia.org/wiki?curid=313543", "title": "Estadio Tofiq Bahramov", "text": "O Estadio Tofiq Bahramov (en azar\u00ed: Tofiq B\u0259hramov ad\u0131na Respublika Stadionu) \u00e9 un estadio multisusos situado na cidade de Bac\u00fa, a capital de Acerbaix\u00e1n. \u00c9 un estadio dese\u00f1ado para albergar moitos tipos de eventos diferentes, pero case s\u00f3 se utiliza para partidos de f\u00fatbol. Este estadio acolle os partidos como local do FK Qaraba\u011f e anteriormente tam\u00e9n da selecci\u00f3n de f\u00fatbol de Acerbaix\u00e1n, que posteriormente se mudou ao novo Estadio Nacional de Bac\u00fa. O estadio conta cunha capacidade de 31.200 espectadores.\nHistoria.\nO estadio foi constru\u00eddo no ano 1951 usando man de obra dos prisioneiros de guerra alem\u00e1ns. Dende o ano 1993, o estadio leva o nome de Tofiq Bahramov, un \u00e1rbitro azar\u00ed da \u00e9poca da URSS que se fixo famoso na final do Mundial de F\u00fatbol Inglaterra 1966 no estadio de Wembley (na que foi o xu\u00edz de li\u00f1a) por conceder ao ingl\u00e9s Geoff Hurst o 3-2 no minuto 11 da pr\u00f3rroga ante Alema\u00f1a Federal."}
{"id": "313545", "revid": "23204", "url": "https://gl.wikipedia.org/wiki?curid=313545", "title": "Justin Doellman", "text": "Justin Joseph Doellman, nado o 3 de febreiro de 1985 en Cincinnati, Ohio, \u00e9 un ex-xogador de baloncesto profesional estadounidense con pasaporte kosovar. Mide 2,08 metros e xogaba na posici\u00f3n de ala-pivote.\nTraxectoria.\nDoellman xogou durante catro anos \u00f3 baloncesto universitario cos Musketeers da Universidade de Xavier, nos que acadou 10.6 puntos e 5.4 rebotes por encontro na NCAA. A s\u00faa carreira coma profesional comezou en Francia, onde estivo tres anos en tres equipos diferentes da LNB Pro A. En 2010, asinou co Lucentum Alicante da Liga ACB, onde fixo 13.1 puntos e 6.2 rebotes por partido, e para a tempada seguinte fichou polo B\u00e0squet Manresa, onde se converteu no segundo m\u00e1ximo anotador da liga con 16.8 puntos por encontro. Ademais, levouse o premio \u00f3 mellor xogador do mes de xaneiro.\nEn 2012, tras unha gran tempada en Manresa, Doellman chegou \u00f3 Valencia Basket, onde asinou un contrato para as d\u00faas seguintes tempadas. Foi inclu\u00eddo no mellor equipo da tempada da Eurocup en 2013 e en 2014. Nesa segunda ocasi\u00f3n, conseguiu ademais o t\u00edtulo da Eurocup co Valencia, e foi elixido coma o mellor xogador das finais. Foi tam\u00e9n elixido mellor xogador da tempada da Liga ACB na tempada 2013-14.\nO 1 de xullo de 2014, Valencia anunciou a decisi\u00f3n de Doellman de non renovar o seu contrato co equipo, e o 9 de xullo asinou un contrato co FC Barcelona. En xu\u00f1o de 2017 anunciou a s\u00faa non renovaci\u00f3n por FC Barcelona. O 18 de xullo de 2018, anunciouse a s\u00faa volta \u00f3 B\u00e0squet Manresa, recentemente ascendido \u00e1 Liga ACB."}
{"id": "313547", "revid": "1131", "url": "https://gl.wikipedia.org/wiki?curid=313547", "title": "Mar\u00eda Gonz\u00e1lez Albert", "text": "Mar\u00eda Gonz\u00e1lez Albert, nada na R\u00faa en 1977, \u00e9 unha pol\u00edtica galega do BNG.\nTraxectoria.\nNatural da R\u00faa, \u00e9 licenciada en Ciencias da Informaci\u00f3n pola Universidade de Santiago de Compostela. Iniciou a s\u00faa andaina institucional como concelleira do BNG no Concello de Ourense entre 2003 e 2006.\nFoi candidata do BNG na R\u00faa nas elecci\u00f3ns municipais de 2007 a\u00ednda que non foi elixida. En 2012 entrou como concelleira para substitu\u00edr a Xaqu\u00edn P\u00e9rez. Nas elecci\u00f3ns municipais de 2015 encabezou a candidatura do BNG \u00e1 alcald\u00eda da R\u00faa e foi elixida alcaldesa grazas a un pacto co PSdeG-PSOE. Nas auton\u00f3micas de 2020 foi a n\u00famero 3 da candidatura do BNG pola provincia de Ourense e foi elixida deputada do Parlamento de Galicia.\nEn xu\u00f1o de 2023 presenta a s\u00faa renuncia como deputada do Parlamento por incompatibilidade de cargos ao ser reelixida alcaldesa da R\u00faa por un pacto co PSdeG-PSOE e o RUA."}
{"id": "313548", "revid": "7523", "url": "https://gl.wikipedia.org/wiki?curid=313548", "title": "Kyle Anderson", "text": "Kyle Forman Anderson, nado o 20 de setembro de 1993 en Nova York, \u00e9 un xogador estadounidense de baloncesto profesional que xoga nos Minnesota Timberwolves da National Basketball Association (NBA).\nTraxectoria.\nO 26 de xu\u00f1o de 2014, Anderson foi seleccionado na 30\u00aa posici\u00f3n do Draft da NBA de 2014 polos San Antonio Spurs. O 12 de xullo de 2014, asinou cos Spurs. Durante a s\u00faa tempada coma rookie, foi asignado en varias ocasi\u00f3ns \u00f3s Austin Spurs da NBA Development League.\nTras a tempada 2017-18, Anderson converteuse en axente libre restrinxido. O 9 de xullo de 2018, Anderson asinou un contrato de catro anos e 37.2 mill\u00f3ns de d\u00f3lares cos Memphis Grizzlies despois de que os Spurs rexeitaran igualar a oferta dos Grizzlies.\nO 8 de xullo de 2022, Anderson asinou cos Minnesota Timberwolves."}
{"id": "313549", "revid": "98629", "url": "https://gl.wikipedia.org/wiki?curid=313549", "title": "Quimioterapia", "text": "A quimioterapia (\u00e1s veces abreviada como quimio) \u00e9 un tipo de tratamento do cancro que utiliza substancias qu\u00edmicas, especialmente un ou m\u00e1is f\u00e1rmacos anticancro (axentes quimioter\u00e1picos) que se administran como parte dun r\u00e9xime de tratamento estandarizado (r\u00e9xime de quimioterapia). A quimioterapia pode administrarse con intenci\u00f3n curativa, ou pode ter o obxectivo de prolongar a vida ou de reducir os s\u00edntomas (quimioterapia paliativa). Xunto coa terapia hormonal e a terapia dirixida a diana (\"targeted therapy\"), \u00e9 unha das principais ramas da oncolox\u00eda m\u00e9dica (farmacoterapia contra o cancro). Estas modalidades \u00fasanse a mi\u00fado en conxunci\u00f3n con outros tratamentos, como a radioterapia, cirurx\u00eda, ou terapia de hipertermia. Alg\u00fans f\u00e1rmacos quimioter\u00e1picos util\u00edzanse tam\u00e9n para tratar outras condici\u00f3ns, como a amiloidose primaria, espondilite anquilosante, esclerose m\u00faltiple, enfermidade de Crohn, psor\u00edase, artrite psori\u00e1trica, lupus eritematoso sist\u00e9mico, artrite reumatoide e escleroderma.\nOs axentes quimioter\u00e1picos tradicionais son citot\u00f3xicos, \u00e9 dicir, act\u00faan matando as c\u00e9lulas que se dividen rapidamente, que \u00e9 unha das principais propiedades da maior\u00eda das c\u00e9lulas cancerosas. Isto significa que a quimioterapia tam\u00e9n dana a outras c\u00e9lulas que se dividen rapidamente en circunstancias normais: c\u00e9lulas da medula \u00f3sea, do tracto dixestivo, e fol\u00edculos pilosos. Isto ten como resultado os efectos laterais m\u00e1is com\u00fans da quimioterapia, que son: mielosupresi\u00f3n (diminuci\u00f3n da produci\u00f3n de c\u00e9lulas sangu\u00edneas, e, por tanto, tam\u00e9n inmunosupresi\u00f3n), mucosite (inflamaci\u00f3n da mucosa que tapiza o tracto dixestivo), e alopecia (ca\u00edda do cabelo).\nAlg\u00fans f\u00e1rmacos anticancro novos (por exemplo, varios anticorpos monoclonais) non son citot\u00f3xicos indiscriminadamente, sen\u00f3n que afectan s\u00f3 a prote\u00ednas diana que se expresan anormalmente en c\u00e9lulas cancerosas e que son esenciais para o seu crecemento. Estes tratamentos denom\u00ednanse xeralmente terapia dirixida a diana (diferente da quimioterapia cl\u00e1sica) e \u00fasanse xeralmente xunto con axentes quimioter\u00e1picos tradicionais en r\u00e9ximes de tratamento antineopl\u00e1sticos.\nA quimioterapia pode utilizar un f\u00e1rmaco de cada vez (quimioterapia dun axente) ou varios f\u00e1rmacos \u00e1 vez (quimioterapia de combinaci\u00f3n ou poliquimioterapia). A combinaci\u00f3n de quimioterapia e radioterapia denom\u00ednase quimiorradioterapia. A quimioterapia que usa f\u00e1rmacos que s\u00f3 adquiren actividade citot\u00f3xica coa exposici\u00f3n \u00e1 luz ch\u00e1mase fotoquimioterapia ou terapia fotodin\u00e1mica.\nOutros usos do termo.\nA palabra quimioterapia, sen m\u00e1is cualificativos, util\u00edzase hoxe maioritariamente para os tratamentos do cancro, e este \u00e9 o sentido no que se tratar\u00e1 neste artigo, pero o significado do termo tanto historicamente coma actualmente \u00e9 m\u00e1is amplo. No seu sentido m\u00e1is simple, quimioterapia \u00e9 o tratamento dunha doenza mediante o uso de substancias qu\u00edmicas, especialmente para matar microorganismos. Util\u00edzase o termo para referirse aos tratamentos con antibi\u00f3ticos e compostos antimicrobianos (\"quimioterapia antimicrobiana\"). Con este significado amplo tam\u00e9n se usa o termo farmacoterapia. Neste sentido, o primeiro axente quimioterap\u00e9utico moderno foi a arsfenamina, un composto de ars\u00e9nico descuberto en 1909 e usado para tratar a s\u00edfilis, despois substitu\u00eddo polas sulfamidas e a penicilina. Outros usos denominados tam\u00e9n quimioterapia son a utilizaci\u00f3n de axentes qu\u00edmicos para o tratamento de doenzas autoinmunes e a supresi\u00f3n do rexeitamento de transplantes (inmunosupresi\u00f3n).\nEstratexias de tratamento.\nHai varias estratexias de administraci\u00f3n de f\u00e1rmacos quimioterap\u00e9uticos contra o cancro. A quimioterapia pode administrarse como un intento de curar ou pode tratar de prolongar a vida ou de paliar os s\u00edntomas.\nTodos os r\u00e9ximes de quimioterapia requiren que o paciente sexa quen de soportar o tratamento. A mi\u00fado determ\u00ednase mediante a escala KPS se un paciente pode recibir quimioterapia, ou se c\u00f3mpre unha reduci\u00f3n da dose. Como s\u00f3 unha fracci\u00f3n das c\u00e9lulas dun tumor morren con cada tratamento, deben administrarse repetidas doses para continuar reducindo o tama\u00f1o do tumor. Os r\u00e9ximes de quimioterapia actuais aplican o tratamento co f\u00e1rmaco en ciclos, e a frecuencia e duraci\u00f3n dos tratamentos est\u00e1 limitada pola toxicidade no paciente.\nEficacia.\nA eficacia da quimioterapia depende do tipo de cancro e do seu estadio. A efectividade global vai desde ter efectos curativos nalg\u00fans cancros, como algunhas leucemias, a ser ineficaz, como nalg\u00fans tumores cerebrais, e ser innecesaria noutros, como na maior\u00eda dos cancros de pel non melanomas.\nUnha investigaci\u00f3n publicada en 2004 atopou unha baixa eficiacia da contribuci\u00f3n da quimioterapia citot\u00f3xica \u00e1 supervivencia en 5 anos en certos tipos de cancros, pero son necesarios m\u00e1is estudos.\nDose.\nA dosificaci\u00f3n da quimioterapia pode ser dif\u00edcil de decidir. Se a dose \u00e9 demasiado baixa, ser\u00e1 ineficaz contra o tumor, mentres que se a dose \u00e9 excesiva, a toxicidade (efectos adversos) ser\u00e1 intolerable para o paciente. O m\u00e9todo est\u00e1ndar para determinar a dose da quimioterapia est\u00e1 baseado na \u00e1rea de superficie corporal calculada (ASC ou, en ingl\u00e9s, BSA, \"Body Surface Area\"). Esta \u00e1rea non se calcula xeralmente por unha medida directa da masa corporal, sen\u00f3n cunha f\u00f3rmula matem\u00e1tica ou un nomograma, usando o peso e altura do paciente. Esta f\u00f3rmula derivouse orixinalmente dun estudo de 1916 e intentaba traducir as doses medicinais que foran establecidas con animais de laboratorio a doses equivalentes para os humanos. O estudo s\u00f3 inclu\u00eda 9 suxeitos humanos. Cando se introduciu a quimioterapia na d\u00e9cada de 1950, adoptouse a f\u00f3rmula da \u00e1rea de superfice corporal como o est\u00e1ndar oficial para a dosificaci\u00f3n da quimioterapia a falta dunha mellor opci\u00f3n.\nRecentemente, a validez deste m\u00e9todo para calcular doses uniformes foi cuestionada. A raz\u00f3n disto \u00e9 que a f\u00f3rmula s\u00f3 ten en conta o peso e altura do individuo. Pero a absorci\u00f3n e eliminaci\u00f3n do f\u00e1rmaco est\u00e1n influ\u00eddas por m\u00faltiples factores, como a idade, sexo, metabolismo, estado da enfermidade, funcionamento dos \u00f3rganos, interacci\u00f3ns f\u00e1rmaco-f\u00e1rmaco, xen\u00e9tica, e obesidade, o cal ten un importante impacto na concentraci\u00f3n real do f\u00e1rmaco no torrente sangu\u00edneo do paciente. Como resultado, hai unha gran variabilidade na concentraci\u00f3n de f\u00e1rmacos quimioterap\u00e9uticos sist\u00e9micos entre pacientes nos que a dosificaci\u00f3n se fixo base\u00e1ndose na \u00e1rea de superficie corporal, e demostrouse que esta variabilidade pode ser unha diferenza de m\u00e1is de 10 veces para moitos destes f\u00e1rmacos. Noutras palabras, se dous pacientes reciben a mesma dose dun determinado f\u00e1rmaco base\u00e1ndose na \u00e1rea de superfice corporal, a concentraci\u00f3n desa droga no sangue dun paciente pode ser 10 veces maior ou 10 veces menor do que noutro paciente. Isto foi demostrado nun estudo sobre 14 f\u00e1rmacos quimioterap\u00e9uticos com\u00fans dosificados desa maneira, como se mostra m\u00e1is adiante.\nOs resultados desta variabilidade farmacocin\u00e9tica entre pacientes \u00e9 que moitos pacientes non reciben a dose correcta para acadar unha efectividade de tratamento \u00f3ptima con efectos t\u00f3xicos laterais minimizados. Alg\u00fans pacientes reciben unha dose excesiva mentres que noutros a dose \u00e9 demasiado baixa. Por exemplo, nun ensaio cl\u00ednico aleatorizado, os investigadores atoparon que un 85% dos pacientes con cancro colorrectal con met\u00e1stases tratados con 5-fluorouracilo (5-FU) non estaban recibindo a dose terap\u00e9utica \u00f3ptima cando se dosificaban base\u00e1ndose nos est\u00e1ndares da \u00e1rea de superficie corporal; deles, o 68% estaba dosificado insuficientemente e o 17% estaba sobredosificado.\nHoubo unha controversia recente sobre o uso da \u00e1rea de superficie corporal para calcular as doses de quimioterapia para pacientes obesos. Debido \u00e1 maior \u00e1rea de superficie corporal destas persoas, os m\u00e9dicos a mi\u00fado reducen a dose prescrita pola f\u00f3rmula da \u00e1rea de superficie corporal para evitar unha posible sobredose. En moitos casos isto pode ter como resultado un tratamento sub-\u00f3ptimo.\nVarios estudos cl\u00ednicos demostraron que cando a dose de quimioterapia se individualiza para alcanzar unha exposici\u00f3n ao f\u00e1rmaco sist\u00e9mica \u00f3ptima, os resultados do tratamento melloran e os efectos t\u00f3xicos red\u00facense. No estudo cl\u00ednico sobre o 5-FU citado antes, os pacientes con doses axustadas para alcanzar unha exposici\u00f3n da diana predeterminada obtiveron unha mellora do 84% na taxa de resposta ao tratamento e unha mellora de seis meses na supervivencia global en comparaci\u00f3n cos que foron dosificados pola \u00e1rea de superficie corporal.\nNo mesmo estudo, comparouse a incidencia das toxicidades de grao 3/4 asociadas ao 5-FU entre os pacientes con doses axustadas e os dosificados por \u00e1rea de superficie corporal. A incidencia de graos debilitantes de diarrea reduciuse desde o 18% no grupo de pacientes dosificado por \u00e1rea de superficie corporal ao 4% no grupo con dose axustada e os graves efectos hematol\u00f3xicos foron eliminados. Debido \u00e1 reduci\u00f3n da toxicidade, os pacientes con dose axustada puideron ser tratados durante per\u00edodos m\u00e1is prolongados. Os pacientes con dosificaci\u00f3n por \u00e1rea de superficie corporal foron tratados durante un total de 680 meses mentres que os pacientes con dose axustada f\u00f3rono durante un total de 791 meses. Un importante factor para conseguir mellorar os resultados do tratamento \u00e9 completar o curso do tratamento.\nResultados similares atop\u00e1ronse nun estudo sobre pacientes de cancro colorrectal tratados co r\u00e9xime FOLFOX. A incidencia de diarreas graves reduciuse desde o 12% no grupo con dosificaci\u00f3n por \u00e1rea de superficie corporal ao 1,7% no grupo con dose axustada, e a incidencia de mucosite grave reduciuse desde o 15% ao 0,8%.\nO estudo FOLFOX mencionado tam\u00e9n demostrou unha mellora no resultado dos tratamentos. A resposta positiva incrementouse desde o 46% nos pacientes dosificados por \u00e1rea superficial ao 70% no grupo de dose axustada. Os \u00edndices de \"progresi\u00f3n media da supervivencia libre\" (PFS) e \"supervivencia global\" (OS) melloraron ambos en seis meses no grupo con dose axustada.\nUnha estratexia que pode axudar aos m\u00e9dicos a individualizaren as doses de quimioterapia \u00e9 medir os niveis de f\u00e1rmacos no plasma sangu\u00edneo no tempo e axustar a dose de acordo cunha f\u00f3rmula ou algoritmo para alcanzar unha exposici\u00f3n \u00f3ptima. Cunha exposici\u00f3n da diana estabilizada para a efectividade do tratamento optimizada con toxicidades minimizadas, a dosificaci\u00f3n pode personalizarse para conseguir exposici\u00f3ns \u00e1 diana e \u00f3ptimos resultados para cada paciente. Ditos algoritmos utiliz\u00e1ronse nos ensaios cl\u00ednicos citados antes e deron lugar a uns resultados dos tratamentos significativamente optimizados.\nOs onc\u00f3logos est\u00e1n xa individualizando as doses dalg\u00fans f\u00e1rmacos para o cancro base\u00e1ndose na exposici\u00f3n. A dosificaci\u00f3n de carboplatino e busulf\u00e1n depende dos resultados de probas sangu\u00edneas para calcular a dose \u00f3ptima para cada paciente. Tam\u00e9n se disp\u00f3n de probas sangu\u00edneas sinxelas para a optimizaci\u00f3n de dose do metotrexato, 5-FU, paclitaxel, e docetaxel.\nTipos.\nAxentes alquilantes.\nOs axentes alquilantes son o grupo m\u00e1is antigo de quimioter\u00e1picos que seguen en uso hoxe. Derivaron orixinalmente do gas mostaza usado na primeira guerra mundial, e hoxe hai en uso moitos tipos de axentes alquilantes. Ch\u00e1manse as\u00ed pola s\u00faa capacidade de alquilar moitas mol\u00e9culas, como prote\u00ednas, ARN e ADN. Esta capacidade de unirse covalentemente ao ADN por medio do seu grupo alquilo \u00e9 a principal causa dos seus efectos anticancerosos. O ADN est\u00e1 feito de d\u00faas febras e as mol\u00e9culas poden unirse d\u00faas veces a unha das febras do ADN (enlaces cruzados intrafebra) ou pode unirse unha vez a cada febra (enlaces cruzados interfebra). Se a c\u00e9lula trata de replicar un ADN que ten enlaces cruzados durante a divisi\u00f3n celular, ou trata de reparalo, as febras do ADN poden romper. Isto leva a unha forma de morte celular programada chamada apoptose. Os axentes alquilantes funcionan en calquera punto do cilco celular e por iso se denominan f\u00e1rmacos independentes do ciclo. Por esta raz\u00f3n o efecto sobre a c\u00e9lula \u00e9 dependente da dose; a fracci\u00f3n de c\u00e9lulas que morren \u00e9 directamente proporcional \u00e1 dose do f\u00e1rmaco.\nOs subtipos de axentes alquilantes on as mostazas nitroxenadas, nitrosoureas, tetrazinas, aziridinas, cisplatinos e derivados, e os axentes alquilantes non cl\u00e1sicos. Entre as mostazas nitroxenadas est\u00e1n a mecloretamina, ciclofosfamida, melfal\u00e1n, clorambucil, ifosfamida e busulf\u00e1n. Entre as nitrosoureas est\u00e1n a N-nitroso-N-metilurea (MNU), carmustina (BCNU), lomustina (CCNU) e semustina (MeCCNU), fotemustina e streptozotocina. Exemplos de tetrazinas son a dacarbazina, mitozolomida e temozolomida. As aziridinas incl\u00faen a tiotepa, mitomicina e diaziquona (AZQ). O cisplatino e derivados incl\u00faen o cisplatino, carboplatino e oxaliplatino. Afectan ao funcionamento celular ao formaren enlaces covalentes cos grupos amino, carboxilo, sulfhidrilo, e fosfato en mol\u00e9culas bioloxicamente importantes. Os axentes alquilantes non cl\u00e1sicos son compostos como a procarbazina e a hexametilmelamina.\nAntimetabolitos.\nOs antimetabolitos son un grupo de mol\u00e9culas que impiden a s\u00edntese de ADN e ARN. Moitos deles te\u00f1en unha estrutura similar \u00e1 das mol\u00e9culas coas que se constr\u00fae o ADN e ARN. Ditas mol\u00e9culas son os nucle\u00f3tidos, os cales constan dunha base nitroxenada (nucleobase), un azucre e un grupo fosfato. As nucleobases div\u00eddense en purinas (guanina e adenina) e pirimidinas (citosina, timina e uracilo). Os anitimetabolitos son semellantes a nucleobases ou nucle\u00f3sidos (nucle\u00f3tidos sen o grupo fosfato), pero te\u00f1en grupos qu\u00edmicos alterados. Estes f\u00e1rmacos exercen os seus efectos ao bloquear encimas necesarios para a s\u00edntese de ADN ou son incorporados ao ADN ou ARN. Ao inhibiren os encimas implicados na s\u00edntese de ADN, impiden a mitose porque o ADN non pode duplicarse. Ademais, despois de que se produce unha incorporaci\u00f3n incorrecta de mol\u00e9culas no ADN, poden producirse danos no ADN e ind\u00facese a morte celular programada (apoptose). A diferenza dos axentes alquilantes, os antimetabolitos son dependentes do ciclo celular. Isto significa que s\u00f3 funcionan durante unha parte espec\u00edfica do ciclo celular, neste caso a fase S (a fase de s\u00edntese do ADN). Por esa raz\u00f3n, a unha certa dose, o efecto faise plano e proporcionalmente non ocorren m\u00e1is mortes celulares ao incrementarse a dose. Os subtipos de antimetabolitos son os an\u00e1logos de desoxinucle\u00f3sidos antifolatos, fluoropirimidinas, e tiopurinas.\nEntre os antifolatos est\u00e1n o metotrexato e o pemetrexed. O metotrexato inhibe a dihidrofolato redutase (DHFR), un encima que rexenera o tetrahidrofolato a partir do dihidrofolato. Cando o metotrexato inhibe o encima, os niveis celulares de coencimas folato dimin\u00faen. Estes son necesarios para a produci\u00f3n de timidilato e purina, que son ambos esenciais para a s\u00edntese de ADN e a divisi\u00f3n celular. Pemetrexed \u00e9 outro antimetabolito que afecta \u00e1 produci\u00f3n de purinas e pirimidinas, e, por tanto, tam\u00e9n inhibe a s\u00edntese de ADN. Inhibe principalmente o encima timidilato sintase, pero tam\u00e9n ten efectos sobre a DHFR, a aminoimidazol carboxamida ribonucle\u00f3tido formiltransferase e a glicinamida ribonucle\u00f3tido formiltransferase. As fluoropirimidinas incl\u00faen o fluorouracilo e a capecitabina. O fluorouracilo \u00e9 un an\u00e1logo de nucleobase que se metaboliza nas c\u00e9lulas para formar polo menos dous produtos activos, a 5-fluourouridina monofosfato (FUMP) e a 5-fluoro-2'-desoxiuridina 5'-fosfato (fdUMP). A FUMP \u00e9 incorporada no ARN e a fdUMP inhibe o encima timidilato sintase; e ambas as cousas levan \u00e1 morte celular. A capecitabina \u00e9 unha prodroga ou prof\u00e1rmaco do 5-fluorouracilo que se degrada nas c\u00e9lulas para producir o f\u00e1rmaco activo. Os an\u00e1logos de desoxinucle\u00f3sidos incl\u00faen a citarabina, gemcitabina, decitabina, Vidaza, fludarabina, nelarabina, cladribina, clofarabina e pentostatina. Entre as tiopurinas est\u00e1n a tioguanina e a mercaptopurina.\nAxentes antimicrot\u00fabulos.\nOs axentes anitimicrot\u00fabulos son compostos derivados de plantas que bloquean a divisi\u00f3n celular ao impediren o funcionamento dos microt\u00fabulos da c\u00e9lula. Os microt\u00fabulos son unha importante estrutura celular composta por d\u00faas prote\u00ednas, \u03b1-tubulina e \u03b2-tubulina. Son necesarios para a divisi\u00f3n celular entre outras funci\u00f3ns. Os microt\u00fabulos son estruturas din\u00e1micas, o que significa que est\u00e1n permanentemente ensambl\u00e1ndose e desensambl\u00e1ndoe. Os alcaloides de Vinca e os taxanos son os dous principais grupos de axentes antimicrot\u00fabulos, e, a\u00ednda que ambos poden causar disfunci\u00f3n dos microt\u00fabulos, os seus mecanismos de acci\u00f3n son completamente opostos. Os alcaloides de Vinca impiden a formaci\u00f3n dos microt\u00fabulos, mentres que os taxanos impiden a desemsamblaxe dos microt\u00fabulos. Ao faceren iso, impiden que as c\u00e9lulas cancerosas completen a mitose, polo que se det\u00e9n o ciclo celular e ind\u00facese a morte celular programada (apoptose). Ademais, estes f\u00e1rmacos poden afectar ao crecemento dos vasos sangu\u00edneos, un proceso esencial para que os tumores crezan e se metastasicen.\nOs alcaloides de Vinca derivan da planta end\u00e9mica de Madagascar \"Catharanthus roseus\" (anteriormente chamada \"Vinca rosea\"). \u00danense a sitios espec\u00edficos da tubulina, inhibindo a ensamblaxe da tubulina en microt\u00fabulos. Os alcaloides de Vinca orixinais son compostos completamente naturais entre os que est\u00e1n a vincristina e a vinblastina. Despois do \u00e9xito obtido con estas drogas, produc\u00edronse outros alcaloides de Vinca semisint\u00e9ticos: vinorelbina, vindesina, e vinflunina. Estes f\u00e1rmacos son espec\u00edficos do ciclo celular. \u00danense \u00e1s mol\u00e9culas de tubulina na fase S e impiden a formaci\u00f3n correcta dos microt\u00fabulos necesaria para pasar \u00e1 fase M.\nOs taxanos son f\u00e1rmacos naturais e semisint\u00e9ticos. O primeiro deles foi o paclitaxel, que se extra\u00eda orixinalmente da \u00e1rbore \"Taxus brevifolia\" (un tipo de teixo do noroeste de Norteam\u00e9rica). Agora esta droga e outra deste tipo, o docetaxel, prod\u00facense semisinteticamente a partir dun composto que se encontra na codia do teixo com\u00fan, o \"Taxus baccata\". Estes f\u00e1rmacos promoven a estabilidade dos microt\u00fabulos, de modo que impiden a s\u00faa desensamblaxe. O paclitaxel det\u00e9n o ciclo celular na fronteira entre as fases G2-M, mentres que o docetaxel exerce o seu efecto durante a fase S. Os taxanos presentan certas dificultades na s\u00faa formulaci\u00f3n como medicinas porque son pouco solubles en auga.\nA podofilotoxina \u00e9 un lignano antineopl\u00e1stico obtido principalmente das plantas \"Podophyllum peltatum\", \"Podophyllum hexandrum\" e \"Podophyllum emodi\". Ten unha actividade antimicrot\u00fabulos, e o seu mecanismo \u00e9 similar ao dos alcaloides de Vinca no feito de que se une \u00e1 tubulina, inhibindo a formaci\u00f3n de microt\u00fabulos. A podofilotoxina util\u00edzase para producir outros dous f\u00e1rmacos con diferentes mecanismos de acci\u00f3n, que son: etoposide e teniposide.\nInhibidores da topoisomerase.\nOs inhibidores da topoisomerase son f\u00e1rmacos que afectan a actividade de dous encimas topoisomerases: topoisomerase I e topoisomerase II. Cando se desenrola a dobre h\u00e9lice do ADN, durante a replicaci\u00f3n do ADN ou a transcrici\u00f3n, por exemplo, o ADN adxacente que non se abriu enr\u00f3lase m\u00e1is apertadamente (superenrolamento), como cando se abre a parte do medio dunha corda enroscada. Para aliviar o estr\u00e9s causado por este efecto colaboran en parte as encimas topoisomerases. Estas producen roturas de dobre febra ou de febra sinxela no ADN, reducindo a tensi\u00f3n na febra de ADN. Isto permite que te\u00f1a lugar o desenrolamento normal do ADN durante a replicaci\u00f3n ou transcrici\u00f3n. A inhibici\u00f3n das topoisomerases I ou II interfire con estes dous procesos.\nDous inhibidores da topoisomerase I chamados irinotec\u00e1n e topotec\u00e1n deriv\u00e1ronse semisinteticamente da camptotecina, que se obt\u00e9n da \u00e1rbore chinesa ornamental \"Camptotheca acuminata\". Os f\u00e1rmacos que se unen \u00e1 topoisomerase II poden dividirse en dous grupos. Os velenos da topoisomerase II causan un incremento do nivel de encimas unidos ao ADN. Isto impide a replicaci\u00f3n do ADN e a transcrici\u00f3n, causa roturas nas febras de ADN, e leva a unha morte celular programada (apoptose). Entre estes axentes est\u00e1n o etoposide, doxorrubicina, mitoxantrona e teniposide. O segundo grupo son os inhibidores catal\u00edticos, que son f\u00e1rmacos que bloquean a actividade da topoisomerase II, e as\u00ed impiden a s\u00edntese de ADN e a traduci\u00f3n porque o ADN non pode enrolarse debidamente. Neste grupo est\u00e1n a novobiocina, merbarona, e aclarrubicina, que tam\u00e9n te\u00f1en outros mecansimos de acci\u00f3n significativos.\nAntibi\u00f3ticos citot\u00f3xicos.\nOs antibi\u00f3ticos citot\u00f3xicos son un variado grupo de f\u00e1rmacos que te\u00f1en varios mecanismos de acci\u00f3n mediante os cales interrompen a divisi\u00f3n celular. Neste grupo est\u00e1n as antraciclinas e outros f\u00e1rmacos como a actinomicina, bleomicina, plicamicina, e mitomicina. A doxorrubicina e a daunorrubicina foron as d\u00faas primeiras antraciclinas co\u00f1ecidas, que se obtiveron de cepas da bacteria \"Streptomyces peucetius\". Derivados destes compostos son a epirrubicina e a idarrubicina. Outros f\u00e1rmacos usados clinicamente do grupo das antraciclinas son a pirarrubicina, aclarrubicina, e mitoxantrona. Os mecanismos das antraciclinas incl\u00faen a intercalaci\u00f3n do ADN (as mol\u00e9culas ins\u00edrense entre as d\u00faas febras do ADN), xeraci\u00f3n de radicais libres moi reactivos que danas mol\u00e9culas intracelulares e a inhibici\u00f3n das topoisomerases. A actinomicina \u00e9 unha mol\u00e9cula complexa que se intercala no ADN e impide a s\u00edntese de ARN. A bleomicina, un glicop\u00e9ptido illado de \"Streptomyces verticillus\", tam\u00e9n se intercala no ADN, pero produce radicais libres que danan o ADN. Isto ocorre cando a bleomicina se une a un i\u00f3n met\u00e1lico, sofre reduci\u00f3n qu\u00edmica e reacciona co ox\u00edxeno. A mitomicina \u00e9 un antibi\u00f3tico citot\u00f3xico con capacidade de alquilar o ADN.\nAdministraci\u00f3n do f\u00e1rmaco.\nA maior\u00eda da quimioterapia admin\u00edstrase por v\u00eda intravenosa, a\u00ednda que varios axentes poden administrarse por v\u00eda oral (por exemplo, melfal\u00e1n, busulf\u00e1n, capecitabina).\nHai moitos m\u00e9todos intravenosos para a administraci\u00f3n de f\u00e1rmacos, como distintos tipos de cat\u00e9teres e mesmo portos implantables. Estes aparellos te\u00f1en diferentes aplicaci\u00f3ns en canto \u00e1 duraci\u00f3n do tratamento de quimioterapia, m\u00e9todo de administraci\u00f3n e tipos de axentes quimioter\u00e1picos.\nDependendo do paciente, do cancro, do estado do cancro, do tipo de quimioterapia, e da dose, a terapia intravenosa pode administrarse en pacientes internados no hospital ou non internados. Para a administraci\u00f3n de quimioterapia intravenosa prolongada, frecuente ou continua, hai varios sistemas que poden implantarse cirurxicamente na vasculatura para manter un acceso continuo. Os sistemas usados comunmente son a li\u00f1a Hickman, o Port-a-Cath, e a li\u00f1a PICC (cat\u00e9ter central inserido perifericamente). Te\u00f1en un baixo risco de infecci\u00f3n, son moito menos proclives a xerar flebite ou extravasaci\u00f3n, e evitan a necesidade de facer repetidas inserci\u00f3ns de c\u00e1nulas perif\u00e9ricas.\nA perfusi\u00f3n de membros illados (usado a mi\u00fado no melanoma), ou a infusi\u00f3n localizada da quimioterapia no f\u00edgado ou nos pulm\u00f3ns utilizouse para tratar alg\u00fans tumores. O principal prop\u00f3sito destas estratexias \u00e9 administrar unha dose moi alta de quimioterapia nos sitios do tumor sen causar un dano sist\u00e9mico abafador. Estas estratexias poden axudar a controlar as met\u00e1stases solitarias ou limitadas, pero son por definici\u00f3n non sist\u00e9micas, e, por tanto, non serven para tratar met\u00e1stases distribu\u00eddas ou micrometastases.\nAs quimioterapias t\u00f3picas, como o de 5-fluorouracilo, util\u00edzanse para tratar alg\u00fans casos de cancro de pel non melanoma.\nSe o cancro afecta ao sistema nervioso central, ou implica enfermidade men\u00ednxea, pode administrarse quimioterapia intratecal.\nEfectos adversos.\nAs t\u00e9nicas quimioterap\u00e9uticas presentan unha gama de efectos secundarios que dependen do tipo de medicaci\u00f3n usada. Os medicamentos m\u00e1is com\u00fans afectan principalmente \u00e1s c\u00e9lulas do corpo que se dividen rapidamente, como as c\u00e9lulas sangu\u00edneas, e as que tapizan o interior da boca, est\u00f3mago e intestinos. As toxicidades relacionadas coa quimioterapia poden presentarse de forma aguda despois da administraci\u00f3n, en cuesti\u00f3n de horas ou d\u00edas, ou cronicamente, desde semanas a anos.\nInmunosupresi\u00f3n e mielosupresi\u00f3n.\nVirtualmente todos os r\u00e9ximes de quimioterapia poden causar unha depresi\u00f3n do sistema inmunitario, xeralmente porque paralizan a actividade da medula \u00f3sea e orixinan unha diminuci\u00f3n de gl\u00f3bulos brancos, vermellos e plaquetas no sangue.\nCando se produce anemia e trombocitopenia, estas poden mellorar cunha transfusi\u00f3n de sangue. A neutropenia (unha diminuci\u00f3n do reconto de granulocitos neutr\u00f3filos por debaixo do 0,5 x 109/litro) pode melorar con factores estimulantes das colonias de granulocitos (G-CSF) sint\u00e9ticos, como por exemplo filgrastim ou lenograstim.\nEn casos moi graves de mielosupresi\u00f3n, que ocorren nalg\u00fans r\u00e9ximes, case todas as c\u00e9lulas nai da medula \u00f3sea (a partir das que se producen as c\u00e9lulas sangu\u00edneas brancas e vermellas) son destru\u00eddas, o que significa que ser\u00e1n necesarios transplantes de medula \u00f3sea \"alox\u00e9nicos\" ou \"aut\u00f3logos\". (Nos transplantes aut\u00f3logos de medula \u00f3sea, \u00e9xtr\u00e1ense c\u00e9lulas dun paciente antes do tratamento, faise que se multipliquen e despois son reinxectadas; nos transplantes \"alox\u00e9nicos\", a fonte \u00e9 un doante.) Por\u00e9n, alg\u00fans pacientes poden seguir tendo doenzsas debido a esta interferencia coa medula \u00f3sea.\nMalia que se lle recomenda aos pacientes que laven as mans, eviten as persoas doentes, e tomen outras medidas para reducir as infecci\u00f3ns, aproximadamente o 85% das infecci\u00f3ns que adquiren d\u00e9bense a microorganismos que aparecen de forma natural no propio tracto gastrointestinal dos pacientes (inclu\u00edndo a cavidade oral) e na pel. Poden manifestarse como infecci\u00f3ns sist\u00e9micas, como sepses, ou como gromos localizados, como os do Herpes simplex, herpes z\u00f3ster, ou outros herpesvirus. \u00c1s veces, os tratamentos de quimioterapia deben pospo\u00f1erse porque o sistema inmunitario est\u00e1 a un nivel baixo cr\u00edtico.\nNo Xap\u00f3n, o goberno aprobou o uso dalg\u00fans fungos medicinais como \"Trametes versicolor\", para contrarrestar a depresi\u00f3n do sistema inmunitario en pacientes sometidos a quimioterapia.\nTiflite.\nDebido \u00e1 supresi\u00f3n do sistema inmunitario, a tiflite (unha infecci\u00f3n intestinal) \u00e9 unha \"complicaci\u00f3n gastroientestinal da quimioterapia que pode ser mortal\" A tiflite \u00e9 unha infecci\u00f3n intestinal que se pode manifestar con s\u00edntomas como n\u00e1useas, v\u00f3mitos, diarrea, e abdome distendido, febre, escalafr\u00edos, ou dor abdominal e sensibilidade.\nA tiflite \u00e9 unha urxencia m\u00e9dica. Ten un progn\u00f3stico moi desfavorable e a mi\u00fado \u00e9 mortal a non ser que sexa detectada rapidamente e tratada agresivamente. O tratamento exitoso depende do diagn\u00f3stico temper\u00e1n cando hai moitos s\u00edntomas sospeitosos e o uso de escaneos de tomograf\u00eda computadorizada, un tratamento inoperativo en certos casos complicados, e \u00e1s veces pode decidirse unha hemicolectom\u00eda para impedir a recorrencia.\nTrastornos gastrointestinais.\nEfectos secundarios com\u00fans da medicaci\u00f3n quimioterap\u00e9utica son a n\u00e1usea, v\u00f3mito, anorexia, diarrea, cambras abdominais, e estrinximento, que matan as c\u00e9lulas que se dividen rapidamente. A malnutrici\u00f3n e a deshidrataci\u00f3n poden producirse cando o paciente non come ou bebe dabondo, ou vomita frecuentemente, debido aos danos gastrointestinais. Isto pode causar unha r\u00e1pida perda de peso, ou ocasionalmente un aumento de peso, se o paciente come de m\u00e1is nun esforzo por calmar as n\u00e1useas ou ardores de est\u00f3mago. O aumento de peso pode tam\u00e9n ser causado por algunhas medicaci\u00f3ns con esteroides. Estes efectos secundarios poden con frecuencia reducirse ou eliminarse con f\u00e1rmacos antiem\u00e9ticos. Xeralmente recom\u00e9ndanse medidas como comer con frecuencia pequenas cantidades de alimentos e beber l\u00edquidos claros ou infusi\u00f3ns de xenxibre. En xeral, este \u00e9 un efecto temporal, e desaparece xeralmente nunha semana unha vez rematado o tratamento. Por\u00e9n, \u00e9 conveniente ter moita precauci\u00f3n, xa que a diarrea e o inchamento son tam\u00e9n s\u00edntomas da tiflite, que pode ser mortal e requite un tratamento urxente.\nAnemia.\nA anemia en pacientes de cancro pode ser un resultado combinado causado pola quimioterapia mielosupresora, e outras causas relacionadas co cancro como as hemorraxias, destruci\u00f3n de c\u00e9lulas sangu\u00edneas (hem\u00f3lise), doenzas hereditarias, disfunci\u00f3ns renais, deficiencias nutricionais e anemia asociada a enfermidades cr\u00f3nicas. Entre os tratamentos para mitigar a anemia est\u00e1n o uso de hormonas para impulsar a produci\u00f3n de sangue (eritropoetina), suplementos de ferro, e transfusi\u00f3ns de sangue. A terapia mielosupresora pode causar unha propensi\u00f3n a sangrar facilmente, que leve a unha anemia. Os medicamentos que matan as c\u00e9lulas que se dividen rapidamente ou c\u00e9lulas sangu\u00edneas poden reducir o n\u00famero de plaquetas no sangue, o cal pode ter como resultado hematomas e hemorraxias. Uns recontos extremadamente baixos de plaquetas poden ser mellorados temporalmente por medio de transfusi\u00f3ns de plaquetas e estanse a desenvolver novos f\u00e1rmacos que incrementan os recontos de plaquetas durante a quimioterapia. \u00c1s veces, os tratamentos de quimioterapia te\u00f1en que adiarse para permitir que se recuperen os recontos plaquetarios.\nFatiga.\nA fatiga pode ser consecuencia do cancro ou do seu tratamento, e pode durar meses ou anos despois do tratamento. Unha causa fisiol\u00f3xica desta fatiga \u00e9 a anemia, que pode ser causada pola quimioterapia, cirurx\u00eda, radioterapia, enfermidades metast\u00e1ticas ou primarias e depleci\u00f3n nutricional. O exercicio anaer\u00f3bico \u00e9 beneficioso para reducir a fatiga en persoas con tumores s\u00f3lidos.\nN\u00e1useas e v\u00f3mitos.\nAs n\u00e1useas e os v\u00f3mitos son dous dos efectos secundarios m\u00e1is temidos do tratamento do cancro polos pacientes e as s\u00faas familias. En 1983, Coates et al. atoparon que os pacientes que recib\u00edan quimioterapia po\u00f1\u00edan as n\u00e1useas e v\u00f3mitos como o primeiro e segundo efecto secundario m\u00e1is grave, respectivamente. Ata o 20% dos pacientes que daquela recib\u00edan axentes fortemente emetox\u00e9nicos pospo\u00f1\u00edan ou mesmo rexeitaban seguir tratamentos que eran potencialmente curativos. As n\u00e1useas e v\u00f3mitos inducidos pola quimioterapia son com\u00fans en moitos tratamentos e algunhas formas de cancro. Desde a d\u00e9cada de 1990, apareceron varios tipos novos de antiem\u00e9ticos, que se converteron nun est\u00e1ndar case universal para os r\u00e9ximes de quimioterapia, e axudaron a xestionar satisfactoriamente estes s\u00edntomas nunha gran proporci\u00f3n de pacientes. A medicaci\u00f3n efectiva destes s\u00edntomas desagradables e \u00e1s veces incapacitantes ten como resultado un incremento na calidade de vida dos pacientes e ciclos de tratamento m\u00e1is eficientes, debido a un menor n\u00famero de paradas no tratamento debido \u00e1 mellor tolerancia polo paciente, e debido tam\u00e9n a que este ten unha mellor sa\u00fade global.\nPerda de pelo.\nA quimioterapia pode causar ca\u00edda dos cabelos (alopecia) ao matar as c\u00e9lulas que se dividen rapidamente; outros medicamentos poden causar un adelgazamento dos cabelos. Xeralmente son efctos temporais: os cabelos xeralmente empezar a volver a crecer en poucas semanas despois do \u00faltimo tratamento, e poden \u00e1s veces cambiar de cor, textura, grosor e tipo. \u00c1s veces o cabelo ten unha tendencia a rizarse cando volve a medrar, orixinando \"rizos de quimio\". As ca\u00eddas de cabelo graves ocorren as m\u00e1is das veces cando se usan f\u00e1rmacos como a doxorrubicina, daunorrubicina, paclitaxel, docetaxel, ciclofosfamida, ifosfamida e etoposide. O adelgazamento permanente do cabelo pode ser o resultado dalg\u00fans r\u00e9ximes de quimioterapia est\u00e1ndar.\nA ca\u00edda dos cabelos producida pola quimioterapia ocorre por un mecanismo non androx\u00e9nico, e pode manifestarse como unha alopecia total (\"totalis\"), efluvio tel\u00f3xeno ou menos a mi\u00fado como unha alopecia en determinadas \u00e1reas ou \"calvas\" (\"alopecia areata\"). Est\u00e1 xeralmente asociada co tratamento sist\u00e9mico debido \u00e1 alta taxa mit\u00f3tica dos fol\u00edculos pilosos, e \u00e9 m\u00e1is reversible que a perda de cabelo androx\u00e9nica, a\u00ednda que tam\u00e9n se poden dar casos permanentes. A quimioterapia induce a ca\u00edda dos cabelos nas mulleres m\u00e1is a mi\u00fado que en homes.\nO arrefriamento do coiro cabeludo ofrece un medio de previr a ca\u00edda do pelo tanto temporal coma permanente; por\u00e9n, sinal\u00e1ronse alg\u00fans posibles perigos no uso deste m\u00e9todo (ver gorra hipot\u00e9rmica).\nNeoplasma secundario.\nPode desenvolverse unha neoplasia secundaria despois dunha quimioterapia exitosa ou tratamento de radioterapia. A neoplasia secundaria m\u00e1is com\u00fan \u00e9 a leucemia aguda secundaria mieloide, que se desenvolve principalmente despois do tratamento con axentes alquilantes ou inhibidores da topoisomerase. Os superviventes dun cancro que tiveron na s\u00faa infancia te\u00f1en 13 veces m\u00e1is posibilidade de ter despois un neoplasma secundario durante os 30 anos posteriores ao tratamento que a poboaci\u00f3n xeral. Pero non todo este incremento pode atribu\u00edrse \u00e1 quimioterapia.\nInfertilidade.\nAlg\u00fans tipos de quimioterapia son gonadot\u00f3xicos e poden causar infertilidade. Entre as quimioterapias cun alto gro de risco a este respecto est\u00e1n o uso de procarbazina e outros f\u00e1rmacos alquilantes como a ciclofosfamida, ifosfamida, busulf\u00e1n, melfal\u00e1n, clorambucil, e clormetino. Entre os f\u00e1rmacos cun risco medio est\u00e1n a doxorrubicina e os an\u00e1logos do platino como o cisplatino e o carboplatino. As terapias con baixo risco de gonadotoxicidade son o uso de derivados de plantas como a vincristina e a vinblastina, antibi\u00f3ticos como a bleomicina e a dactinomicina, e antimetabolitos como o metotrexato, a mercaptopurina, e o 5-fluorouracilo.\nA infertilidade feminina por causa da quimioterapia parece ser secundaria dunha insuficiencia ov\u00e1rica prematura por perda de fol\u00edculos primordias no ovario. Esta perda non \u00e9 necesariamente un efecto directo dos axentes quimioterap\u00e9uticos, pero poder\u00eda deberse a unha taxa incrementada da iniciaci\u00f3n do crecemento de fol\u00edculos para repo\u00f1er os fol\u00edculos en desenvolvemento danados.\nOs pacientes poden elixir entre varios m\u00e9todos de preservaci\u00f3n da fertilidade antes de someterse \u00e1 quimioterapia, como a criopreservaci\u00f3n de seme, de tecidos ov\u00e1ricos, ovocitos, ou embri\u00f3ns. Dado que a metade dos pacientes de cancro son vellos, estes efectos adversos son s\u00f3 relevantes para unha minor\u00eda dos pacientes. Un estudo en Francia realizado entre 1999 e 2011 chegou \u00e1 conclusi\u00f3n que a conxelaci\u00f3n de embri\u00f3ns antes da administraci\u00f3n de axentes gonadot\u00f3xicos a mulleres causaba un atraso no tratamento no 34% dos casos, e produc\u00edase un nacemento dun fillo vivo no 27% das mulleres sobreviventes que quer\u00edan quedar pre\u00f1adas, cun tempo de seguimento do estudo de entre 1 e 13 anos.\nEntre os axentes potencialmente protectores ou atenuantes est\u00e1n os an\u00e1logos de GnRH (hormona liberadora da gonadotropina), que en varios estudos se comprobou que te\u00f1en un efecto protector \"in vivo\" en humanos, pero alg\u00fans estudos non mostraron dito efecto. A esfingosina-1-fosfato (S1P) mostrou un efecto similar, pero o seu mecanismo de inhibici\u00f3n da v\u00eda apopt\u00f3tica da esfingomielina pode tam\u00e9n interferir coa acci\u00f3n apopt\u00f3tica dos f\u00e1rmacos quimioter\u00e1picos.\nNa quimioterapia aplicada como un r\u00e9xime acondicionante en transplantes de c\u00e9lulas nai hematopo\u00e9ticas, un estudo de pacientes acondicionados s\u00f3 con ciclofosfamida para a anemia apl\u00e1stica grave obtivo o resultado de que se produc\u00eda a recuperaci\u00f3n do ovario en todas as mulleres menores de 26 anos no momento do transplante, pero s\u00f3 en 5 das 16 mulleres maiores de 26 anos.\nTeratoxenicidade.\nA quimioterapia \u00e9 potencialmente teratox\u00e9nica durante o embarazo, especialmente durante o primeiro trimestre, ata o punto que \u00e1s veces se formula a posibilidade de considerar o aborto en mulleres xestantes sometidas a quimioterapia. A exposici\u00f3n no segundo e terceiro trimestres xeralmente non incrementa o risco teratox\u00e9nico e os efectos adversos sobre o desenvolvemento cognitivo, pero pode incrementar o risco de diversas complicaci\u00f3ns no embarazo e mielosupresi\u00f3n fetal.\nNos homes que foron sometidos a quimioterapia ou radioterapia, estas parecen non incrementar os defectos xen\u00e9ticos ou as malformaci\u00f3ns conx\u00e9nitas dos seus fillos concibidos durante a terapia. O uso de tecnolox\u00edas de reproduci\u00f3n asistida e t\u00e9cnicas de micromanipulaci\u00f3n poder\u00edan incrementar este risco. En mulleres que foron sometidas a quimioterapia, non se incrementan os abortos espont\u00e1neos e as malformaci\u00f3ns conx\u00e9nitas en poteriores concepci\u00f3ns. Por\u00e9n, cando se practican a fertilizaci\u00f3n in vitro e a criopreservaci\u00f3n de embri\u00f3ns durante ou pouco despois do tratamento, hai posibles riscos xen\u00e9ticos para os ovocitos en crecemento, e, por tanto, recom\u00e9ndase un exame dos meni\u00f1os.\nNeuropat\u00eda perif\u00e9rica.\nEntre o 30 e o 40 % dos pacientes sometidos a quimioterapia experimentan neuropat\u00eda perif\u00e9rica inducida por quimioterapia, unha condici\u00f3n resistente e progresiva a mi\u00fado irreversible, que causa dor, formigo, membros durmidos e sensibilidade ao fr\u00edo, que empeza en mans e p\u00e9s e progresa \u00e1s veces aos brazos e pernas. Entre os f\u00e1rmacos quimioter\u00e1picos asociados con neuropat\u00eda perif\u00e9rica est\u00e1n a talidomida, epotilonas, alcaloides de Vinca, taxanos, inhibidores do proteasoma, e os f\u00e1rmacos baseados no platino. Se aparece ou non a neuropat\u00eda perif\u00e9rica inducida por quimioterapia, e o grao desta, dependen do f\u00e1rmaco utilizado, a duraci\u00f3n do seu uso, a cantidade total consumida e de se o paciente ti\u00f1a xa unha neuropat\u00eda perif\u00e9rica. A\u00ednda que os s\u00edntomas son principalmente sensoriais, nalg\u00fans casos afecta aos nervios motores e ao sistema nervioso aut\u00f3nomo. A mi\u00fado esta neuropat\u00eda aparece despois da primeira dose de quimioterapia e aumenta a s\u00faa gravidade se o tratamento contin\u00faa, pero esta progresi\u00f3n normalmente estabil\u00edzase ao completar o tratamento. Os f\u00e1rmacos baseados no platino son a excepci\u00f3n; con eles a sensaci\u00f3n pode continuar empeorando varios meses despois de rematar o tratamento. Algunhas neuropat\u00edas perif\u00e9ricas inducidas pola quimioterapia parecen ser irreversibles. A dor pode xeralmente tratarse con f\u00e1rmacos ou outros tratamentos pero o adormecemento dos membros xeralmente \u00e9 resistente ao tratamento.\nTrastornos cognitivos.\nAlg\u00fans pacientes padecen fatiga ou problemas neurocognitivos non espec\u00edficos, como incapacidade de concentrarse; isto denom\u00ednase \u00e1s veces trastorno cognitivo posquimioterapia.\nS\u00edndorme de lise de tumores.\nEspecialmente en casos de tumores grandes e cancros con altos recontos de gl\u00f3bulos brancos, como linfomas, teratomas, e algunhas leucemias, alg\u00fans pacientes desenvolven s\u00edndrome de lise de tumores. A rotura r\u00e1pida de c\u00e9lulas cancerosas causa a liberaci\u00f3n de compostos qu\u00edmicos do interior das c\u00e9lulas. Despois diso, aparecen altos niveis de \u00e1cido \u00farico, potasio e fosfato no sangue. Os altos niveis de fosfato inducen un hipoparatiroidismo secundario, que d\u00e1 lugar a baixos niveis de calcio no sangue. Isto causa danos nos riles e os altos niveis de potasio poden orixinar arritmia card\u00edaca. A\u00ednda que \u00e9 posible a profilaxe e esta se inicia en pacientes con tumores grandes, este \u00e9 un efecto secundario perigoso que pode causar a morte se non se trata.\nDanos org\u00e1nicos.\nA cardiotoxicidade (danos ao coraz\u00f3n) \u00e9 especialmente com\u00fan co uso de antraciclinas (doxorrubicina, epirrubicina, idarrubicina, e doxorrubicina lipos\u00f3mica). A causa disto \u00e9 moi probablemente a produci\u00f3n de radicais libres na c\u00e9lula e os conseguintes danos no ADN. Outros axentes quimioterap\u00e9uticos que poden causar cardiotoxicidade, pero cunha incidencia m\u00e1is baixa, son a ciclofosfamida, docetaxel e clofarabina.\nA hepatotoxicidade (danos no f\u00edgado) poden causala moitos f\u00e1rmacos citot\u00f3xicos. A susceptibilidade dun individuo a sufrir danos no f\u00edgado pode ser alterada por outros factores como o propio cancro, hepatite viral, inmunosupresi\u00f3n e deficiencia nutricional. Os danos hep\u00e1ticos poden consistir en danos nas c\u00e9lulas hep\u00e1ticas, s\u00edndrome sinusoidal hep\u00e1tica (obstruci\u00f3n das veas do f\u00edgado), colestase (na que a bile non fl\u00fae desde o f\u00edgado ao intestino) e fibrose hep\u00e1tica.\nA nefrotoxicidade (danos nos riles) pode causala a s\u00edndrome de lise de tumores e tam\u00e9n se pode deber a efectos directos da eliminaci\u00f3n de f\u00e1rmacos nos riles. Os diferentes f\u00e1rmacos afectan distintas partes dos riles e a toxicidade pode ser asintom\u00e1tica (s\u00f3 se detecta en an\u00e1lises de sangue e urina) ou pode causar insuficiencia renal aguda.\nA ototoxicidade (danos no o\u00eddo interno) \u00e9 un efecto secundario com\u00fan dos f\u00e1rmacos baseados no platino que pode producir s\u00edntomas como mareos e vertixe.\nOutros efectos secundarios.\nEfectos secundarios menos com\u00fans son eritemas na pel, pel seca, danos nas u\u00f1as, boca seca (xerostomia), retenci\u00f3n de auga, e impotencia sexual. Alg\u00fans medicamentos poden desencadear reacci\u00f3ns al\u00e9rxicas ou pseudoal\u00e9rxicas.\nAxentes quimioterap\u00e9uticos espec\u00edficos est\u00e1n asociados con toxicidades espec\u00edficas de \u00f3rgano, como enfermidades cardiovasculares (por exemplo, a doxorrubicina), enfermidade pulmonar intersticial (por exemplo, a bleomicina) e ocasionalmente neoplasmas secundarios (por exemplo, a terapia MOPP para a enfermidade de Hodgkin).\nLimitaci\u00f3ns.\nA quimioterapia non sempre funciona, e mesmo cando \u00e9 \u00fatil, pode non destru\u00edr completamente o cancro, especialmente en cancros avanzados. Os pacientes frecuentemente non comprenden as s\u00faas limitaci\u00f3ns. Nun estudo de pacientes que foran diagnosticados como incurables, con cancro en estado 4, m\u00e1is de dous terzos dos pacientes con cancro de pulm\u00f3n e m\u00e1is de catro quintos dos que ti\u00f1an cancro colorrectal a\u00ednda pensaban que a quimioterapia probablemetne curar\u00eda o seu cancro.\nAlgunhas barreiras do noso organismo dificultan a acci\u00f3n da quimioterapia. A barreira hematoencef\u00e1lica sup\u00f3n un dif\u00edcil obst\u00e1culo que hai que superar para que os axentes quimioterap\u00e9uticos cheguen ao cerebro. Isto d\u00e9bese a que o cerebro ten un extenso sistema situado para protexelo de compostos qu\u00edmicos nocivos. Os transportadores de f\u00e1rmacos poden bombear os f\u00e1rmacos f\u00f3ra do cerebro e das c\u00e9lulas dos vasos sangu\u00edneos cerebrais cara ao l\u00edquido cefalorraqu\u00eddeo e a circulaci\u00f3n sangu\u00ednea. Estes transportadores bombean cara a f\u00f3ra a maior\u00eda dos f\u00e1rmacos quimioterap\u00e9uticos, o cal reduce a s\u00faa eficacia no tratamento de tumores cerebrais. S\u00f3 os axentes alquilantes pequenos lip\u00f3filos como a lomustina ou a temozolomida poden cruzar a barreira hematoencef\u00e1lica.\nOutra dificultade \u00e9 que os vasos sangu\u00edneos que forman parte dun tumor son moi diferentes dos que aparecen en tecidos normais. Un tumor crece, e as c\u00e9lulas tumorais que est\u00e1n lonxe dos vasos sangu\u00edneos quedan nun ambiente baixo en ox\u00edxeno (hip\u00f3xicos). Para contrarrestar isto env\u00edan sinais para que crezan novos vasos sangu\u00edneos. A vasculatura de nova formaci\u00f3n do tumor non est\u00e1 ben formada e non leva unha cantidade suficiente de rego sangu\u00edneo a todas as \u00e1reas do tumor. Isto sup\u00f3n problemas para facer chegar os f\u00e1rmacos ao tumor, xa que moitos f\u00e1rmacos deben chegar ao tumor por v\u00eda sangu\u00ednea.\nResistencia.\nA resistencia do tumor aos f\u00e1rmacos \u00e9 unha importante causa do fracaso do tratamento con quimioterapia. Hai varias causas posibles de resistencia ao cancro, unha das cales \u00e9 a presenza de pequenas prote\u00ednas que funcionan como bombas na superficie das c\u00e9lulas cancerosas que activamente fan sa\u00edr a quimioterapia f\u00f3ra da c\u00e9lula. As c\u00e9lulas cancerosas producen grandes cantidades destas bombas, co\u00f1ecidas como p-glicoprote\u00ednas, coas que se protexen dos quimioter\u00e1picos. Est\u00e1n en marcha investigaci\u00f3ns sobre estas p-glicoprote\u00ednas e outras bombas de efluxo que afectan \u00e1 quimioterapia. Tam\u00e9n se investiga sobre medicamentos que inhiban o funcionamento das p-glicoprote\u00ednas, pero debido \u00e1s toxicidades e interacci\u00f3ns con f\u00e1rmacos anticancro o seu desenvolvemento est\u00e1 sendo dif\u00edcil. Outro mecanismo de resistencia \u00e9 a amplificaci\u00f3n x\u00e9nica, un proceso no cal as c\u00e9lulas cancerosas producen m\u00faltiples copias dun xene. Isto supera o efecto que poidan ter os f\u00e1rmacos que reducen a expresi\u00f3n de xenes implicados na replicaci\u00f3n. Ao haber m\u00e1is copias do xene, o f\u00e1rmaco non pode impedir de todo a expresi\u00f3n de dito xene e, por tanto, a c\u00e9lula pode recuperar a s\u00faa capacidade proliferativa. As c\u00e9lulas cancerosas poden tam\u00e9n causar defectos nas v\u00edas celulares da apoptose (morte celular programada). Como moitos f\u00e1rmacos quimioter\u00e1picos matan as c\u00e9lulas cancerosas desta maneira, unha apoptose deficiente permite que estas c\u00e9lulas sobrevivan, fac\u00e9ndoas resistentes. Moitos f\u00e1rmacos quimioter\u00e1picos tam\u00e9n causan danos no ADN, os cales poden repararse pola acci\u00f3n de encimas da c\u00e9lula que se encargan da reparaci\u00f3n do ADN. A regulaci\u00f3n \u00e1 alza destes xenes pode superar os efectos dos danos sufridos no ADN e impedir a induci\u00f3n da apoptose. As mutaci\u00f3ns que se poden producir en xenes que producen prote\u00ednas que son dianas dos f\u00e1rmacos, como a tubulina, impiden que o f\u00e1rmaco se una \u00e1 prote\u00edna, o que orixina unha resistencia a este tipo de f\u00e1rmacos.\nCitot\u00f3xicos e terapias dirixidas a diana.\nAs terapias dirixidas a diana (\"targeted therapies\") son un tipo relativamente novo de f\u00e1rmacos para o cancro que poden superar moitos dos problemas que ten o uso de citot\u00f3xicos. Div\u00eddense en dous grupos: pequenas mol\u00e9culas e anticorpos. A toxicidade masiva observada co uso de citot\u00f3xicos d\u00e9bese \u00e1 falta de especificidade celular do f\u00e1rmaco. Matan calquera c\u00e9lula que se divida rapidamente, tanto normal coma tumoral. As terapias dirixidas a diana est\u00e1n dese\u00f1adas para afectar a prote\u00ednas celulares ou procesos que son utilizados polas c\u00e9lulas cancerosas. Isto permite aplicar unha alta dose de f\u00e1rmacos aos tecidos cancerosos e unha dose relativamente baixa a outros tecidos. Como se poden utilizar diferentes prote\u00ednas para distintos tipos de cancro, os f\u00e1rmacos usados nesta terapia act\u00faan sobre tipos espec\u00edficos de cancro, ou mesmo en pacientes espec\u00edficos segundo as caracter\u00edsticas deste. A\u00ednda que os efectos adversos son normalmente menos graves que os dos quimioter\u00e1picos citot\u00f3xicos, tam\u00e9n poden darse efectos que poden chegar a ser mortais. Inicialmente, as terapeuticas dirixidas a diana supo\u00f1\u00edase que eran selectivas s\u00f3 para unha prote\u00edna. Agora est\u00e1 claro que hai a mi\u00fado unha gama de dianas proteicas \u00e1s que se pode unir o f\u00e1rmaco. Un exemplo de diana para este tipo de terapia \u00e9 a prote\u00edna producida polo cromosoma Filadelfia, que \u00e9 unha lesi\u00f3n xen\u00e9tica que se d\u00e1 comunmente na leucemia mielomonoc\u00edtica cr\u00f3nica. Esta prote\u00edna de fusi\u00f3n ten unha actividade encim\u00e1tica que pode ser inhibida polo imatinib, unha pequena mol\u00e9cula farmacol\u00f3xica.\nMecanismo de acci\u00f3n.\nO cancro consiste no crecemento incontrolado de c\u00e9lulas unido ao seu comportamento maligno: invasi\u00f3n e met\u00e1stases (entre outras caracter\u00edsticas). \u00c9 causada pola interacci\u00f3n entre a susceptibilidade xen\u00e9tica e factores ambientais. Estes factores fan que se acumulen mutaci\u00f3ns xen\u00e9ticas en oncoxenes (xenes que controlan a velocidade de crecemento das c\u00e9lulas) e xenes supresores de tumores (xenes que axudan a impedir o cancro), que lle dan \u00e1s c\u00e9lulas cancerosas o seu car\u00e1cter maligno, como o crecemento incontrolado.\nNun sentido amplo, a maior\u00eda dos f\u00e1rmas quimioter\u00e1picos funcionan impedindo a mitose, afectando de forma efectiva \u00e1s c\u00e9lulas que se dividen rapidamente. Como estes f\u00e1rmacos causan danos \u00e1s c\u00e9lulas, denom\u00ednanse \"citot\u00f3xicos\". Impiden a mitose por varios mecanismos como danar o ADN e inhibir a maquinaria celular implicada na divisi\u00f3n celular. Unha teor\u00eda que explica por que estes f\u00e1rmacos matan as c\u00e9lulas cancerosas \u00e9 que inducen unha forma programada de morte celular chamada apoptose.\nComo a quimioterapia afecta \u00e1 divisi\u00f3n celular, os tumores con alto \u00edndice proliferativo (como os de leucemia miel\u00f3xena aguda e os linfomas agresivos, como a enfermidade de Hodgkin) son m\u00e1is sensibles \u00e1 quimioterapia, xa que hai unha maior proporci\u00f3n das c\u00e9lulas diana que est\u00e1n realizando a divisi\u00f3n celular en todo momento. Os tumores malignos con taxas de crecemento menores, como outros linfomas, tenden a responder \u00e1 quimioterapia moito m\u00e1is modestamente. Os tumores heterox\u00e9nicos poden tam\u00e9n presentar variadas sensibilidades aos axentes quimioter\u00e1picos, dependendo das poboaci\u00f3ns subclonais que haxa dentro do tumor.\nOutros usos.\nAlg\u00fans f\u00e1rmacos quimioter\u00e1picos util\u00edzanse noutras doenzas distintas das cancerosas, como os trastornos autoinmunes, e a discrasia de c\u00e9lula do plasma non cancerosa. Nalg\u00fans casos util\u00edzanse a doses baixas, o que significa que os seus efectos secundarios van ser minimizados. O metotrexato util\u00edzase no tratamento da artrite reumatoide, psor\u00edase, espondilite anquilosante e esclerose m\u00faltiple. A resposta antiinflamatoria que se observa na artrite reumatoide crese que se debe ao incremento da adenosina, que causa inmunosupresi\u00f3n; os efectos sobre as v\u00edas do encima ciclooxixenase 2 inmunorregulatoria; reduci\u00f3n de citocinas proinflamatorias; e propiedades antiproliferativas. A\u00ednda que o metotrexato se utiliza para tratar tanto a esclerose m\u00faltiple coma a espondilite anquilosante, a s\u00faa eficacia nestas doenzas a\u00ednda non \u00e9 segura. A ciclofosfamida util\u00edzase \u00e1s veces para tratar a nefropat\u00eda l\u00fapica, un s\u00edntoma com\u00fan do lupus eritematoso sist\u00e9mico. A dexametasona xunto co bortezomib ou o melfal\u00e1n util\u00edzase comunmente como tratamento para a amiloidose de cadea lixeira amiloide (\"AL amyloidosis\"). Recentemente, o bortezomid en combinaci\u00f3n con ciclofosfamida e dexametasona tam\u00e9n mostrou ser prometedor como tratamento para a amiloidose de cadea lixeira amiloide. Outros f\u00e1rmacos usados para tratar o mieloma, como a lenalidomida tam\u00e9n parecen prometedores no tratamento deste tipo de amiloidose.\nOs f\u00e1rmacos quimioter\u00e1picos tam\u00e9n se usan en r\u00e9ximes acondicionantes antes dun transplante de medula \u00f3sea (transplante de c\u00e9lulas nai hematopo\u00e9ticas). Os r\u00e9ximes de acondicionamento util\u00edzanse para suprimir o sistema inmunitario do receptor para permitir que o transplante se enxerte ben. A ciclofosfamida \u00e9 un f\u00e1rmaco citot\u00f3xico com\u00fan que se usa desta maneira, con frecuencia conxuntamente con irradaci\u00f3n corporal total. Os f\u00e1rmacos quimioterap\u00e9uticos poden utilizarse a altas doses para eliminar permanentemente as c\u00e9lulas da medula \u00f3sea do receptor (acondicionamento mieloablativo) ou a doses baixas que evitan a perda permanente da medula \u00f3sea (acondicionamento de intensidade reducida e non mieloablativo).\nPrecauci\u00f3ns laborais.\nOs traballadores sanitarios expostos a axentes anineopl\u00e1sticos toman precauci\u00f3ns para que a s\u00faa exposici\u00f3n sexa a m\u00ednima. Os farmac\u00e9uticos que preparan estes f\u00e1rmacos ou as enfermeiras que os preparan ou administran son dous dos grupos laborais con maior potencial de exposici\u00f3n a estes axentes. Ademais, os m\u00e9dicos e o persoal de quir\u00f3fano poden tam\u00e9n estar expostos por medio do tratamento de pacientes. O persoal dun hospital, como o persoal de recepci\u00f3n e transporte, traballadores de asistencia ao paciente, traballadores da lavandar\u00eda, e os que manexan o lixo, te\u00f1en tam\u00e9n unha exposici\u00f3n potencial a estes f\u00e1rmacos durante o seu traballo. O incremento do uso de axentes antineopl\u00e1sticos en oncolox\u00eda veterinaria tam\u00e9n pon aos traballadores dese campo en risco de exposici\u00f3n. As rutas de entrada no corpo dos traballadores son a absorci\u00f3n pola pel, inhalaci\u00f3n, e inxesti\u00f3n por v\u00eda man-boca. Os efectos da exposici\u00f3n a longo prazo incl\u00faen anormalidades cromos\u00f3micas e infertilidade.\nHistoria.\nO termo quimioterapia foi acu\u00f1ado por Paul Ehrlich a inicios da d\u00e9cada de 1900 e ti\u00f1a un significado amplo equivalente ao uso de compostos con propiedades antibi\u00f3ticas para loitar contra infecci\u00f3ns (\"quimioterapia antibacteriana\"). Ehrlich non era optimista sobre que estes compostos fosen efectivos para o tratamento do cancro.\nO primeiro uso de f\u00e1rmacos para tratar o cancro f\u00edxose a inicios do s\u00e9culo XX, a\u00ednda que en principio non era ese o seu prop\u00f3sito. O gas mostaza utilizouse como un axente de guerra qu\u00edmica durante a primeira guerra mundial e descubriuse que era un potente suppresor da hematopoese (produci\u00f3n de sangue). Durante a segunda guerra mundial estudouse m\u00e1is a fondo unha familia similar de compostos chamados mostazas nitroxenadas na Escola de Medicina de Yale. Considerouse que un axente que danaba as c\u00e9lulas sangu\u00edneas brancas en r\u00e1pido crecemento poder\u00eda ter un efecto similar sobre o cancro. Por tanto, en decembro de 1942, administrouse por v\u00eda venosa a varios pacientes con linfomas avanzados (cancros do sistema linf\u00e1tico e gandlios linf\u00e1ticos) o f\u00e1rmaco, en lugar de facelos respirar o gas irritante. Esta mellora, a\u00ednda que temporal, foi notable. Ao mesmo tempo, durante unha operaci\u00f3n militar na segunda guerra mundial, despois dun bombardeo alem\u00e1n sobre o porto italiano de Bari, varios centos de persoas foron expostas accidentalmente ao gas mostaza, que fora transportado ata al\u00ed polas forzas Aliadas para prepararse para realizar unha posible represalia en caso de que os alem\u00e1ns usasen armas qu\u00edmicas. Observouse despois que os sobreviventes ti\u00f1an uns recontos de gl\u00f3bulos brancos moi baixos. Despois de acabada a segunda guerra mundial e de que os informes fosen desclasificados, as experiencias converxeron e levaron aos investigadores a buscar outras substancias que poder\u00edan ter efectos similares contra o cancro. O primeiro f\u00e1rmaco quimioter\u00e1pico que se desenvolveu a partir desta li\u00f1a de investigaci\u00f3n foi a mustina. Desde ent\u00f3n, desenvolv\u00e9ronse moitos outros f\u00e1rmacos para tratar o cancro, e o desenvolvemento de f\u00e1rmacos converteuse nunha industria que move miles de mill\u00f3ns de euros, a\u00ednda que os principios e as limitaci\u00f3ns da quimioterapia descubertos polos primeiros investigadores contin\u00faan aplic\u00e1ndose.\nVendas.\nLista dos 10 f\u00e1rmacos anticancer\u00edxenos m\u00e1is vendidos no conxunto do mundo en 2013:\nInvestigaci\u00f3n.\nTerapias dirixidas a diana.\nInvest\u00edgase en veh\u00edculos para a entrega do f\u00e1rmaco especialmente dirixidos a unha diana, que tratan de incrementar os niveis de efectividade da quimioterapia sobre c\u00e9ulas tumorais \u00e1 vez que redcuen os niveis de efectividade sobre outras c\u00e9lulas. Isto deber\u00eda ter como resultado un aumento da morte das c\u00e9lulas do tumor e unha toxicidade reducida.\nConxugados f\u00e1rmaco-anticorpo.\nOs conxugados f\u00e1rmaco-anticorpo est\u00e1n formados por un anticorpo, un f\u00e1rmaco e un enlazador ou \"linker\" situado entre eles. O anticorpo ser\u00e1 dirixido contra unha diana como pode ser unha prote\u00edna expresada preferencialmente polas c\u00e9lulas tumorais (co\u00f1ecida como ant\u00edxeno de tumor) ou expresada en c\u00e9lulas que o tumor pode utilizar, como as c\u00e9lulas endoteliais dos vasos sangu\u00edneos. \u00danense ao ant\u00edxeno do tumor e entran na c\u00e9lula, e despois o enlazador (\"linker\") libera o f\u00e1rmaco na c\u00e9lula. Estes veh\u00edculos para a entrega do f\u00e1rmaco especialmente dirixidos a diana var\u00edan en canto \u00e1 s\u00faa estabilidade, selectividade, e elecci\u00f3n de diana, mais, en esencia, todos tratan de incrementar a dose efectiva m\u00e1xima que se pode enviar \u00e1s c\u00e9lulas tumorais. A reduci\u00f3n da toxicidade sist\u00e9mica que se consegue as\u00ed significa que poden utilizarse en pacientes que est\u00e1n enfermos de m\u00e1is gravidade, e que poden transportar axentes que ser\u00edan moi t\u00f3xicos pola forma de administraci\u00f3n tradicional.\nO primeiro f\u00e1rmaco deste tipo que foi aprobado foi o gemtuzumab ozogamicin (Mylotarg), da compa\u00f1\u00eda Wyeth (hoxe Pfizer). O f\u00e1rmaco foi aprobado para o tratamento de leucemia mieloide aguda, pero agora foi retirado do mercado porque non consegu\u00eda chegar a dianas eficaces, o que se demostrou en ensaios cl\u00ednicos. Outros dous f\u00e1rmacos, trastuzumab emtansine e brentuximab vedotin, est\u00e1n ambos en ensaios cl\u00ednicos en fase final, e o segundo deles recibiu unha \"aprobaci\u00f3n acelerada\" para o tratamento do linfoma de Hodgkin refractario e o linfoma de c\u00e9lulas grandes anapl\u00e1stico sist\u00e9mico.\nNanopart\u00edculas.\nAs nanopart\u00edculas son part\u00edculas de tama\u00f1os de 1-1000 nan\u00f3metros (nm) que poden promover a selectividade tumoral e axudan \u00e1 entrega de f\u00e1rmacos de baixa solubilidade. As nanopart\u00edculas poden ser dirixidas \u00e1 diana pasivamente ou activamente. A forma pasiva aproveita as difeenzas entre os vasos sangu\u00edneos tumorais e os vasos sangu\u00edneos normais. Os vasos sangu\u00edneos en tumores son permeables porque te\u00f1en separaci\u00f3ns entre as c\u00e9lulas de 200-2000\u00a0nm, polas que as nanopart\u00edculas poden escapar do vaso e chegar ao tumor. A procura activa da diana faise utilizando mol\u00e9culas biol\u00f3xicas (anticorpos, prote\u00ednas, ADN e ligandos de receptores) que transportan preferencialmente as nanopart\u00edculas \u00e1s c\u00e9lulas tumorais. Hai moitos tipos de sistemas de entrega de nanopart\u00edculas, como o s\u00edlice mesoporo, pol\u00edmeros, liposomas e part\u00edculas magn\u00e9ticas. As nanopart\u00edculas feitas de material magn\u00e9tico poden tam\u00e9n utilizarse para concentrar axentes nos sitios do tumor usando un campo magn\u00e9tico aplicado externamente. Convert\u00e9ronse nun \u00fatil veh\u00edculo para axentes pouco solubles como o paclitaxel.\nElectroquimioterapia.\nA electroquimioterapia \u00e9 o tratamento combinado no cal a inxecci\u00f3n dun f\u00e1rmaco quimioter\u00e1pico vai seguida da aplicaci\u00f3n de pulsos el\u00e9ctricos de alta voltaxe localmente sobre o tumor. O tratamento permite que o f\u00e1rmaco quimioter\u00e1pico, que doutro modo non poder\u00eda ou dificilmente poder\u00eda atravesar a membrana das c\u00e9lulas (como ocorre coa bleomicina e o cisplatino), poida entrar nas c\u00e9lulas cancerosas. Por tanto, cons\u00e9guese unha maior efectividade no tratamento antitumoral.\nA electroquimioterapia foi utilizada con \u00e9xito para o tratamento de tumores cut\u00e1neos e subcut\u00e1neos independentemente da s\u00faa orixe histol\u00f3xica. En todos os informes do uso cl\u00ednico da electroquimioterapia o m\u00e9todo consid\u00e9rase seguro, simple e moi efectivo. Segundo o proxecto ESOPE (\"European Standard Operating Procedures of Electrochemotherapy\"), os procedementos est\u00e1ndar de operaci\u00f3n (SOP) para a electroquimioterapia foron preparados base\u00e1ndose na experiencia dos principais centros do cancro Europeos sobre electroquimioterapia. Recentemente, desenvolv\u00e9ronse novas modalidades de electroquimioterapia para o tratamento de tumores internos usando procedementos cir\u00farxicos, rutas endosc\u00f3picas ou percut\u00e1neas para ter acceso \u00e1 \u00e1rea de tratamento.\nTerapia de hipertermia.\nA terapia de hipertermia \u00e9 o tratamento por calor para o cancro que pode ser unha poderosa ferramenta cando se usa en combinaci\u00f3n coa quimioterapia (termoquimioterapia) ou radiaci\u00f3n para o control de varios cancros. Pode aplicarse calor localmente no sitio do tumor, que far\u00e1 dilatarse aos vasos sangu\u00edneos do tumor, o que permite que entre m\u00e1is medicaci\u00f3n quimioterap\u00e9utica no tumor. Ademais, a bicapa lip\u00eddica da membrana plasm\u00e1tica da c\u00e9lula tumoral faise m\u00e1is porosa, o que tam\u00e9n facilita a entrada de m\u00e1is f\u00e1rmaco.\nA hipertermia tam\u00e9n axuda a impedir ou reverter a \"quimiorresistencia\". A resistencia \u00e1 quimioterapia \u00e1s veces desenv\u00f3lvese ao longo do tempo a medida que o tumor se adapta e pode vencer a toxicidade da quimiomedicaci\u00f3n. \"Vencer a quimiorresistencia foi extensamente estudado no pasado, especialmente usando c\u00e9lulas resistentes a CDDP. En canto ao beneficio potencial de que as c\u00e9lulas resistentes ao f\u00e1rmaco poidan ser recrutadas para unha terapia efectiva combinando a quimioterapia con hipertermia, \u00e9 importante mostrar que a quimiorresistencia contra varios f\u00e1rmacos aniticancro (por exemplo, a mitomicina C, antraciclinas, BCNU, melfal\u00e1n) inclu\u00edndo a CDDP poder\u00eda ser revertida polo menos parcialmente pola adici\u00f3n de calor.\nOutros animais.\nA quimioterapia util\u00edzase en veterinaria de modo similar a como se usa na medicina humana."}
{"id": "313550", "revid": "1131", "url": "https://gl.wikipedia.org/wiki?curid=313550", "title": "Syrah", "text": "Syrah (en franc\u00e9s) ou Shiraz (en ingl\u00e9s) \u00e9 unha caste de uva tinta da familia da \"Vitis vinifera\" (videira com\u00fan) orixinaria de Francia, de pequeno tama\u00f1o, forma esf\u00e9rica e pel de grosor medio de cor negra azulada, de cultivo moi estendido e utilizada especialmente no val do R\u00f3dano. \u00c9 moi utilizada na produci\u00f3n de vi\u00f1os. Outros nomes cos que se co\u00f1ece son \"candive noir, entournerein, hermitage, hignin noir, petite syrah, plan de la biaune, schiraz, serine, ser\u00e4ne, shiraz, sirac, sirah\" e \"syra\". \u00c9 un dato importante saber que o nome de Syrah prov\u00e9n das zonas fr\u00edas de Francia e a denominaci\u00f3n de Shiraz prov\u00e9n das zonas c\u00e1lidas de Australia.\nOrixe.\nA orixe desta cepa est\u00e1 arrodeado de controversias e d\u00fabidas. Unha das hip\u00f3tese \u00e9 que prov\u00e9n da cidade persiana de Shiraz, dende onde ben os fenicios ou s\u00e9culos despois os cruzados ter\u00edana levado \u00e1 Galia. Segundo outros, vir\u00eda de Siracusa, en Sicilia. Ten unha importante implantaci\u00f3n no centro e sur de Francia, o que deu lugar a que se considere que pode ser orixinaria do R\u00f3dano, rexi\u00f3n onde se elaboran vi\u00f1os monovarietais con este bago, en particular os de Hermitage.\nExpansi\u00f3n.\nHoxe cult\u00edvase en pa\u00edses coma Australia (onde \u00e9 chamada Shiraz) e Francia (onde \u00e9 chamada Syrah). Outros pa\u00edses onde \u00e9 pos\u00edbel encontrala son Arxentina, Estados Unidos, Chile (onde \u00e9 chamada Shiraz), Espa\u00f1a (non en Galiza), Portugal ou no Brasil (rexi\u00f3ns vin\u00edcolas do Vale do S\u00e3o Francisco, e sur de Minas Gerais).\nNo norte do R\u00f3dano, en Francia, todos os vi\u00f1os tintos prove\u00f1en da syrah.\nO vi\u00f1o syrah.\nO vi\u00f1o syrah \u00e9 un vi\u00f1o am\u00e1bel e saboroso, de recendo profundo a froitas silvestres e a violetas. A cor \u00e9 intensa, profunda. En boca adoitan ser vi\u00f1os robustos, estruturados. \u00c9 ideal para compartilo en reuni\u00f3ns combinado con queixos maduros e chacinas fortes, tam\u00e9n \u00e9 excelente acompa\u00f1ante para pastas con mollos vermellos e carnes xeralmente adubadas, asadas ou guisadas. O a\u00f1o tam\u00e9n \u00e9 unha boa raz\u00f3n para tirar a rolla dun vi\u00f1o Syrah, as\u00ed como as carnes de porco.\nOs Syrah de Am\u00e9rica acompa\u00f1an ben as carnes asadas; os syrah europeos, m\u00e1is escuros e de corpo m\u00e1is intenso, son ideais para animais de caza coma o veado, o porco bravo e aves. Os mellores vi\u00f1os son C\u00f4te-Rotie e Hermitage."}
{"id": "313551", "revid": "98629", "url": "https://gl.wikipedia.org/wiki?curid=313551", "title": "Solla de pintas do Xap\u00f3n", "text": "A solla de pintas do Xap\u00f3n (Eopsetta grigorjewi) \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia dos pleuronectinos.\nTaxonom\u00eda.\nO x\u00e9nero foi descrito en 1890 polos zo\u00f3logo ruso Solomon Herzenstein, baixo o nome de \"Hippoglossus grigorjewi\".\nSin\u00f3nimo.\nAdemais de polo nome orixinario \"Hippoglossus grigorjewi\" , a especie foi co\u00f1ecida polo sin\u00f3nimo \"Verasper otakii\" .\nDescrici\u00f3n, h\u00e1bitat, biolox\u00eda e usos.\nTen a forma t\u00edpica dos peixes planos, co corpo deprimido, ovalado, de at\u00e9 60\u00a0cm de lonxitude.\n\u00c9 un peixe mari\u00f1o, demersal, que pode vivir a profundidades de entre os 60 e os 1.325 m \nen augas subtropicais, no noroeste do Pac\u00edfico, nas costas do Xap\u00f3n, do mar do Xap\u00f3n, do mar Amarelo e do mar da China Meridional, e nas da illa de Taiw\u00e1n.\nVive na zona sublitoral, en fondos areosos ou lamacentos duns 200 m de profundidade.\n\u00c9 unha especie comest\u00edbel de interese pesqueiro que se captura nas zonas de pesca 61 e 77 (Pac\u00edfico noroeste e centro-leste, resplectivamente), sendo tam\u00e9n obxecto de cr\u00eda en acuicultura no Xap\u00f3n."}
{"id": "313554", "revid": "23204", "url": "https://gl.wikipedia.org/wiki?curid=313554", "title": "Solla de California", "text": "A solla de California (Eopsetta grigorjewi) \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia dos pleuronectinos, unha das d\u00faas reco\u00f1ecidas actualmente no x\u00e9nero \"Eopsetta\".\nTr\u00e1tase dunha especie de grande importancia comercial, que se captura ao longo da costa oeste dos Estados Unidos e o Canad\u00e1, e no mar de Bering, fundamentalmente con artes de arrastre.\nTaxonom\u00eda.\nA especie foi descrita en 1879 polo zo\u00f3logo ingl\u00e9s residente en California (Estados Unidos) William Neale Lockington, baixo o nome de \"Hippoglossoides jordani\", quen a dediou ao seu colega David Starr Jordan, iniciador dos estudos da ictiolox\u00eda nos Estados Unidos.\nDescrici\u00f3n.\nEsta especie \u00e9 un peixe plano cos dous ollos situados no lado dereito do seu corpo ovalado. A cara superior, pigmentada, \u00e9 e coloraci\u00f3n uniforme parda escura, e a inferior \u00e9 branca, \u00e1s veces con tonalidades rosadas. Ten unha gran boca con d\u00faas fileiras de dentes pequenos, en forma de frecha, na mand\u00edbula superior, e unha soa fileira na inferior.\nPode alcanzar unha lonxitude m\u00e1xima de 53\u00a0cm nos machos e de at\u00e9 os 70\u00a0cm nas femias. O tama\u00f1o medio dos esp\u00e9cimes capturados \u00e9 de 42,5\u00a0cm. O peso m\u00e1ximo rexistrado foi de 3,7\u00a0kg .\nA s\u00faa columna vertebral est\u00e1 formada por de 41 a 44 v\u00e9rtebras. A aleta dosal presenta de 87 a 101 raios, e a anal de 67 a 79. A orixe da aleta dorsal sit\u00faase \u00e1 altura do medio do ollo. A aleta caudal remata nunha ampla 'V'.\nH\u00e1bitat, biolox\u00eda e usos.\n\u00c9 un peixe mari\u00f1o, demersal, que vive en fondos de entre os 0 e os 550 m de profundidade, nas costas do oc\u00e9ano Pac\u00edfico norte, entre os 67\u00b0 N e os 31\u00b0 N, desde o mar de Bering e Alasca at\u00e9 as illas Coronado, ao norte da Baixa California (M\u00e9xico).\nOs adultos viven sobre fondos de area, xeralmente en augas profundas.\nPoden vivir at\u00e9 os 35 anos.\nAlim\u00e9ntanse de invertebrados e peixes bent\u00f3nicos.\n\"Eopsetta jordani\" \u00e9 unha especie comest\u00edbel e moi apreciada gastronomicamente que se pesca activamente con artes de arrastre, nas zonas 67 e 77 (Pac\u00edfico leste e ac\u00edficoi centro-leste, respectivamente).\nComercial\u00edzase en fresco ou como filetes conxelados, e cons\u00f3mese cocido ao vapor, frito, asado no forno ou en fornos microondas.\nO f\u00edgado dos exemplares grandes son unha boa fonte de vitamina A.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN) declarou en 2010 o status da especie como \"LC\" (pouco preocupante), debido a que, a pesar da pesca comercial de que \u00e9 obxecto, e das flutuaci\u00f3ns naturais das s\u00faas poboaci\u00f3ns, non hai evidencias para suxerir que se cualifique a especie en ningunha das categor\u00edas de ameaza. Na actualidade, as poboaci\u00f3ns est\u00e1n recuper\u00e1ndose. Por\u00e9n, c\u00f3mpre facer un seguimento dos niveis de poboaci\u00f3n e das capturas para asegurar que as medidas actuais de axuda \u00e1 recuperaci\u00f3n do \"stock\" son suficientes para reconstru\u00edr a poboaci\u00f3n da especie."}
{"id": "313556", "revid": "88215", "url": "https://gl.wikipedia.org/wiki?curid=313556", "title": "Toni Otero", "text": "Jos\u00e9 Antonio Otero Fern\u00e1ndez, m\u00e1is co\u00f1ecido como Toni Otero, nado o 19 de outubro de 1974 en Vigo, \u00e9 un adestrador e exfutbolista galego. Durante a temporada 2015-16 exerceu como director deportivo do Club Deportivo Lugo. Como futbolista xogaba de centrocampista."}
{"id": "313557", "revid": "1131", "url": "https://gl.wikipedia.org/wiki?curid=313557", "title": "Tino Saqu\u00e9s", "text": "Constantino Saqu\u00e9s Pereira, m\u00e1is co\u00f1ecido como Tino Saqu\u00e9s, nado o 22 de decembro de 1961 en Lugo, \u00e9 un empresario galego.\nTraxectoria.\nAdministrador da empresa Frisaqu\u00e9s S.L. M\u00e1ximo accionista do Club Deportivo Lugo, \u00e9 o vix\u00e9simo terceiro presidente do club, cargo que exerce desde o 2015 tras substitu\u00edr no cargo a Jos\u00e9 Bouso."}
{"id": "313558", "revid": "5132", "url": "https://gl.wikipedia.org/wiki?curid=313558", "title": "Constantino Saqu\u00e9s Pereira", "text": ""}
{"id": "313560", "revid": "56817", "url": "https://gl.wikipedia.org/wiki?curid=313560", "title": "Revlon", "text": "Revlon \u00e9 unha empresa estadounidense de cosm\u00e9tica, coidado da pel, perfumar\u00eda e coidado persoal fundada en 1932."}
{"id": "313561", "revid": "1576", "url": "https://gl.wikipedia.org/wiki?curid=313561", "title": "Praha (hom\u00f3nimos)", "text": ""}
{"id": "313563", "revid": "124656", "url": "https://gl.wikipedia.org/wiki?curid=313563", "title": "Alberto Varela Paz", "text": "Alberto Varela Paz, nado en Vilagarc\u00eda de Arousa en 1975, \u00e9 un avogado e pol\u00edtico galego do PSdeG-PSOE.\nTraxectoria.\n\u00c9 licenciado en Dereito. Traballou como asesor xur\u00eddico de Urbanismo no Concello de Vilagarc\u00eda desde 2006. Tras ga\u00f1ar unhas primarias en novembro de 2014 foi candidato do PSdeG \u00e1 alcald\u00eda de Vilagarc\u00eda nas elecci\u00f3ns municipais de 2015, obtendo 8 concelleiros e sendo elixido alcalde como candidato da lista m\u00e1is votada, gobernando en minor\u00eda con apoios puntuais. Nas elecci\u00f3ns de 2019 foi reelixido alcalde cunha maior\u00eda absoluta de 12 concelleiros. En novembro dese mesmo ano converteuse en presidente da Federaci\u00f3n Galega de Municipios e Provincias. Nas municipais de 2023 perdeu a maior\u00eda absoluta ao baixar a 9 concelleiros e foi reelixido alcalde co apoio do BNG."}
{"id": "313568", "revid": "85894", "url": "https://gl.wikipedia.org/wiki?curid=313568", "title": "Juan Somoza Rebollido", "text": "Juan Somoza Rebollido, nado en Boiro en 1898 e finado no mesmo concello o 14 de outubro de 1985, foi un sindicalista e pol\u00edtico galego.\nTraxectoria.\nFerreiro e comerciante. Militante socialista. Foi correspondente de \"El Pueblo Gallego\" en Boiro. Con motivo duns incidentes durante as elecci\u00f3ns de novembro de 1933 foi detido, xulgado en consello de guerra foi condenado a catro anos de prisi\u00f3n correccional, e internado no penal de El Dueso. Logo do triunfo do Frente Popular en febreiro de 1936 foi amnistiado. Foi nomeado alcalde de Boiro en marzo de 1936. Cando se produciu o golpe de Estado do 18 de xullo de 1936 estaba en Madrid. Instalouse en Valencia onde participou con outros correlixionarios na creaci\u00f3n do Grupo de Socialistas Galegos. Exiliouse na Arxentina. Retornou a Galicia despois da morte de Franco e finou en Boiro con 87 anos.\nVida persoal.\nCasou con Consuelo Outeiral Outeiral, irm\u00e1 de Juan Outeiral."}
{"id": "313571", "revid": "1888", "url": "https://gl.wikipedia.org/wiki?curid=313571", "title": "Hermenegildo Losada Loureiro", "text": "Hermenegildo Losada Loureiro, nado en Maceira (Covelo) en 1899 e finado en M\u00e9xico en 1985, foi un m\u00e9dico e pol\u00edtico galego.\nTraxectoria.\nLicenciado en Medicina pola Universidade de Santiago de Compostela en 1925. Instalouse en Tui, onde dirixiu o o Sanatario Losada. Foi fundador do C\u00edrculo Socialista de Tui. Co golpe de Estado do 18 de xullo de 1936 logrou fuxir a Portugal co farmac\u00e9utico Ulpiano Pi\u00f1a. Logo pasou a Francia e dende al\u00ed \u00e1 zona republicana. Instalouse en Valencia onde participou con outros correlixionarios na creaci\u00f3n do Grupo de Socialistas Galegos. Foi xefe de sanidade da 11\u00aa Brigada Mixta. Foi xulgado en dous procesos militares, sendo declarado en rebeld\u00eda. Abr\u00edronlle expediente de responsabilidade civil en 1938. Pasou a Francia, onde estivo internado nos campos de concentraci\u00f3n de Le Barcar\u00e9s e Bram. Logo puido exiliarse co seu irm\u00e1n Marcelino en M\u00e9xico, chegando a Veracruz no buque Ipanema en xullo de 1939. En M\u00e9xico exerceu a s\u00faa profesi\u00f3n co seu irm\u00e1n e abriron unha cl\u00ednica m\u00e9dico-cir\u00farxica na cidade de M\u00e9xico. Tam\u00e9n foi profesor no Instituto Hispano-Mexicano Ruiz de Alarc\u00f3n, dirixido por Pedro Martul Rey. En M\u00e9xico estivo en contacto co grupo dos socialistas galegos no exilio. Regresou varias veces a Galicia."}
{"id": "313572", "revid": "56817", "url": "https://gl.wikipedia.org/wiki?curid=313572", "title": "Tambores met\u00e1licos de Trinidad e Tobago", "text": "Os tambores met\u00e1licos de Trinidad e Tobago, tam\u00e9n co\u00f1ecidos como steelpan, pan ou steeldrums, son varios instrumentos musicais e un x\u00e9nero da m\u00fasica de Trinidad e Tobago. Cando os trinitenses se refiren ao conxunto que executa m\u00fasica cos tambores met\u00e1licos, empregan o termo \"steelband\", que en galego se traduce como \"banda de aceiro\".\nOs steelpan son instrumentos de percusi\u00f3n que pos\u00faen unha afinaci\u00f3n nunha escala pentat\u00f3nica, a\u00ednda que existen alg\u00fans deles que son afinados nunha escala diat\u00f3nica ou escala crom\u00e1tica. Para fabricar un destes tambores, empr\u00e9ganse contedores de aceiro de cincuenta e cinco gal\u00f3ns (aproximadamente 200 litros) dos que se empregan nos repartimentos de petr\u00f3leo. De feito, un dos nomes nativos de Trinidad para este instrumento, \"drum\", deriva do termo ingl\u00e9s co que se designan os tanques que se empregan na confecci\u00f3n do tambor. O tambor met\u00e1lico \u00e9 correctamente chamado steelpan ou pan, en tanto que \u00e9 un instrumento da familia dos idi\u00f3fonos, e non se trata propiamente dun tambor, que \u00e9 un membran\u00f3fono.\nO son do tambor met\u00e1lico de Trinidad e Tobago \u00e9 moi reco\u00f1ec\u00edbel en m\u00fasicas caribe\u00f1as tropicais e no x\u00e9nero calipso."}
{"id": "313574", "revid": "1131", "url": "https://gl.wikipedia.org/wiki?curid=313574", "title": "Eloxio da loucura", "text": "Eloxio da loucura (en lat\u00edn \"Stultitiae Laus\" e en grego \"Morias Enkomium\") \u00e9 un ensaio escrito en lat\u00edn en 1509 por Erasmo de Rotterdam e impreso por primeira vez en 1511. Foi traducida ao galego por Manuel Enrique V\u00e1zquez Buj\u00e1n, e editado pola Universidade de Santiago de Compostela con pr\u00f3logo de Ofelia Rey Castelao. Est\u00e1 considerada unha das obras m\u00e1is notables do Renacemento e desempe\u00f1ou un papel moi importante nos inicios da Reforma protestante.\nHistoria e caracter\u00edsticas.\nEst\u00e1 inspirado en \"De Triunfo Stultitiae\" polo humanista italiano Perisauli Faustino, nacido en Tredozio, preto de Forl\u00ec. Despois de escribir o ensaio nunha semana, Erasmo revisou e estendeu o traballo durante unha estancia na casa que ti\u00f1a Thomas More en Bucklersbury.\nContido.\nComeza cunha loa sat\u00edrica (un fragmento da virtuosa loucura) ao xeito de Luciano de Samosata autor grego cuxo traballo fora recentemente traducido ao lat\u00edn polo propio Erasmus e Thomas More. Despois diso, o ton escurece cunha serie de discursos solemnes, onde a loucura fai un eloxio da cegueira e da demencia, e nos cales se realiza un exame sat\u00edrico de superstici\u00f3ns e pr\u00e1cticas piadosas e corruptas da Igrexa cat\u00f3lica, as\u00ed como a loucura de pedantes (inclu\u00edndo ao propio Erasmus). O autor retornara recentemente de Roma profundamente decepcionado onde se ti\u00f1a queixado da evoluci\u00f3n que viu na Curia Romana.\nO ensaio est\u00e1 cheo de alusi\u00f3ns cl\u00e1sicas, nun estilo t\u00edpico dos eruditos humanistas do Renacemento. A loucura pres\u00e9ntase como unha deusa, filla de Plut\u00f3n e da Xuventude (Hebe), creado por embriaguez e ignorancia; entre os seus compa\u00f1eiros fieis at\u00f3panse: Philautia (o narcisismo), Kolakia (a adulaci\u00f3n), Leteo (o esquecemento), Misoponia (a preguiza), Hedone (o pracer), Anoia (a loucura), Tryphe (a irreflexi\u00f3n), Komos (a intemperanza) e Eegretos Hypnos (o sono profundo).\nErasmo foi un bo amigo de More, con quen compartiu un gusto para o humor e outras actividades intelectuais. O t\u00edtulo \"Morias Encomium\", pode ser entendido como un \"eloxio de More\". No texto abundan dobres e ata triplos significados.\nRecepci\u00f3n.\nO \"Eloxio da loucura\" co\u00f1eceu un enorme \u00e9xito popular, para a sorpresa de Erasmo e, \u00e1s veces, para o seu desgusto. O papa Le\u00f3n X encontrouna divertida. Antes da morte de Erasmo xa fora traducida ao franc\u00e9s e ao alem\u00e1n, e pronto se seguir\u00eda unha edici\u00f3n ao ingl\u00e9s. Unha edici\u00f3n de 1511 que foi ilustrada con xilogravuras de Hans Holbein, que se converteron nas ilustraci\u00f3ns m\u00e1is difundidas da obra.\nInfluenciou na esperanza da ret\u00f3rica durante o s\u00e9culo XVI, e a arte da adoxograf\u00eda (o eloxio de cousas sen valor) converteuse nun exercicio popular entre os estudantes isabelinos."}
{"id": "313575", "revid": "6279", "url": "https://gl.wikipedia.org/wiki?curid=313575", "title": "C 21", "text": ""}
{"id": "313577", "revid": "5749", "url": "https://gl.wikipedia.org/wiki?curid=313577", "title": "Genco Ecer", "text": "Genco Ecer (pronunciaci\u00f3n turca: [\u02c8\u0261end\u0292o \u02c8ed\u0292e\u027e]; nado o 13 de decembro de 1985 en Ancara, Turqu\u00eda) \u00e9 un cantante e atleta turcochipriota. Antes da s\u00faa carreira musical, Ecer representou \u00e1 Rep\u00fablica Turca do Norte de Chipre no equipo de nataci\u00f3n e na selecci\u00f3n de baloncesto. No 2009, Eccer lanzou o seu \u00e1lbum debut \"Kand\u0131ramazs\u0131n\". O \u00e1lbum conti\u00f1a canci\u00f3ns de R&amp;B, funky house e pop. O principal sinxelo foi \"U D\u00f6n\u00fc\u015f\u00fc\".\nBiograf\u00eda.\nEcer naceu en Ancara, Turqu\u00eda de nai turca e pai turcochipriota. A unha idade pequena, el mudouse coa s\u00faa familia \u00e1 Rep\u00fablica Turca do Norte de Chipre. El estudou a secundaria no \"Bayraktar T\u00fcrk Marif College\" e logo no \"T\u00fcrk Marif Lisesi\". Ecer estudou arquitectura na Universidade do Oriente Pr\u00f3ximo."}
{"id": "313580", "revid": "89787", "url": "https://gl.wikipedia.org/wiki?curid=313580", "title": "Patty Duke", "text": "Anna Marie \"Patty\" Duke, nada en Nova York o 14 de decembro de 1946 e finada nos \u00c1nxeles o 29 de marzo de 2016 foi unha actriz estadounidense.\nTraxectoria.\nDuke naceu en Queens, filla m\u00e1is nova de Frances McMahon e John Brock Duke. A s\u00faa infancia cos seus irm\u00e1ns Raymond e Carol foi dura. O seu pai era alcoh\u00f3lico e a s\u00faa nai sufriu depresi\u00f3n cl\u00ednica. Cando Duke ti\u00f1a seis anos a s\u00faa nai botou o seu pai da casa e con seis deixouna ao coidado de John e Ethel Ross, que se converter\u00edan nos seus representantes, promov\u00e9ndoa como actriz infantil.\nOs m\u00e9todos dos Ross eran en ocasi\u00f3ns explotadores e sen escr\u00fapulos; dic\u00edan que Duke era dous anos m\u00e1is novas do que realmente era e inchaban o seu curr\u00edculo con cr\u00e9ditos falsos. Foi Ethel Ross quen ordenou o cambio de nome: \"Anna Marie morreu; agora es Patty\". Esperaban que \"Patty Duke\" duplicar\u00eda o \u00e9xito da actriz Patty McCormack. Esta acci\u00f3n ter\u00eda dolorosas repercusi\u00f3ns no futuro.\nUn dos primeiros traballos interpretativos de Duke foi na telenovela \"The Brighter Day\", a finais da d\u00e9cada de 1950. Tam\u00e9n apareceu en anuncios. Aos doce anos ga\u00f1ou 32 000 d\u00f3lares no programa \"The $64,000 Question\".\nO primeiro papel protagonista foi o de Helen Keller, con Anne Bancroft como Annie Sullivan na obra de Broadway \"The Miracle Worker\", que durou dous anos. A obra foi adaptada no filme \"O milagre de Anna Sullivan\", polo que Duke recibiu o Oscar \u00e1 mellor actriz secundaria. Nese momento foi a persoa m\u00e1is nova en ga\u00f1ar un Oscar nunha categor\u00eda competitiva.\nEn 1963 recibiu a s\u00faa propia serie, \"The Patty Duke Show\", creado especialmente para ela por Sidney Sheldon. Sheldon pediu a Duke pasar unha semana coa s\u00faa familia para conseguir ideas. Nese momento non se sab\u00eda que Duke ti\u00f1a desorde bipolar, mais Sheldon notou que a s\u00faa personalidade ti\u00f1a distintas facetas, desenvolvendo o concepto das primas id\u00e9nticas con personalidades opostas. A serie durou tres temporadas e foi revisitada en 1999 en \"The Patty Duke Show: Still Rockin' In Brooklyn Heights\". Durante esta d\u00e9cada tam\u00e9n tivo unha carreira de \u00e9xito como cantante.\nA pesar do \u00e9xito na s\u00faa carreira, Duke pasou os anos de adolescencia triste. Os Ross esforz\u00e1banse en mostrala como unha rapaza normal, mais ela indicou no seu libro de memorias \"Call Me Anna\" que era unha prisioneira deles e ti\u00f1a pouco control sobre as s\u00faas ganancias. Os Ross control\u00e1bana a ela e a s\u00faa nai d\u00e9ixandolle s\u00f3 unha pequena cantidade de di\u00f1eiro para sobrevivir. Tam\u00e9n comezaron a dar a Duke alcohol e drogras legais cando ti\u00f1a trece anos; isto, xunto co seu trastorno bipolar sen diagnosticar contribu\u00edu aos seus problemas de abuso de substancias. De adulta tam\u00e9n acusou os Ross de abuso sexual. Cando cumpriu dezaoito anos quedou libre deles, descubrindo que gastaran a maior parte das s\u00faas ganancias, violando a Coogan Act.\nEn 1967 Duke intentou comezar a s\u00faa carreira como actriz adulta interpretando a Neely O'Hara en \"Valley of the Dolls\". O filme foi un \u00e9xito, pero o p\u00fablico e a cr\u00edtica tiveron dificultades para aceptar a adolescente Duke como cantante alcoh\u00f3lica e drogadicta. O filme case arruinou a s\u00faa carreira.\nVolveu \u00e1 televisi\u00f3n en 1970 e traballou especialmente no medio desde mediados da d\u00e9cada de 1970 ata principios dos 2000. En 1990 interpretouse a ela mesma na versi\u00f3n televisia da s\u00faa autobiograf\u00eda \"Call Me Anna\".\nNa d\u00e9cada seguinte reduciu o seu traballo. En 2002 volveu ao teatro en Nova York e en 2007 apareceu en \"The Oprah Winfrey Show\" para falar do trastorno bipolar.\nEn maio de 2011 dirixiu unha versi\u00f3n teatral de \"The Miracle Worker\" en Interplayers Theater en Spokane, Washington."}
{"id": "313583", "revid": "89787", "url": "https://gl.wikipedia.org/wiki?curid=313583", "title": "Universidade do Oriente Pr\u00f3ximo", "text": "A Universidade do Oriente Pr\u00f3ximo (en turco: \"Yak\u0131n Do\u011fu \u00dcniversitesi\", tam\u00e9n co\u00f1ecida por YD\u00dc) \u00e9 unha universidade privada, onde m\u00e1is de 25,000 estudandes da Rep\u00fablica Turca do Norte de Chipre e de 55 pa\u00edses estranxeiros levan a cabo estudos de grao e posgraduado. Foi fundada en Lefko\u015fa no ano 1988. A linguaxe de instruci\u00f3n na zona leste da universidade \u00e9 o ingl\u00e9s na maior\u00eda de departamentos. A Universidade do Oriente Pr\u00f3ximo conta na actualidade con 16 facultades con 90 departamentos e escolas que ofertan cursos a nivel de pregraduado e posgraduado. A universidade oferta programas de posgraduado baixo \u00e1 direcci\u00f3n e coordinaci\u00f3n da \"Escola de Graduados de Ciencias Sociais e Aplicadas\". A \"Escola Preparatioria en Ingl\u00e9s\" est\u00e1 dispo\u00f1\u00edbel para aqueles que precisan mellorar o seu ingl\u00e9s antes de comezar a estudar nos programas especializados das facultades.\nFacultades.\nA universidade conta coas seguintes facultades:"}
{"id": "313588", "revid": "85894", "url": "https://gl.wikipedia.org/wiki?curid=313588", "title": "Prizren", "text": "Prizren (en alban\u00e9s: \"Prizren\" / \"Prizreni\"; bosn\u00edaco: \"Prizren\"; serbio: \"\u041f\u0440\u0438\u0437\u0440\u0435\u043d\"; turco: \"Prizren\", \"P\u00fcrzeyn\", \"Perzerrin\") \u00e9 unha cidade hist\u00f3rica de Kosovo. \u00c9 a capital administrativa do concello e do distrito de Prizren. A cidade ten unha poboaci\u00f3n de 178,000 (censo de 2011), facendo a segunda cidade m\u00e1is grande de Kosovo. Os residentes de PRizren son maiormente de etnia albanesa. Prizren fica situada nos Monta\u00f1as do \u0160ar (\"Malet e Sharrit\") no sur de Kosovo, preto da fronteira con Albania e Macedonia do Norte.\nServizos p\u00fablicos.\nSanidade.\nA sanidade en Prizren consta cun sistema de 14 centros de sa\u00fade e 26 casas de sa\u00fade. O sector da sanidade ten 475 empregados, inclu\u00edndo doutores e enfermeiras, 264 mulleres e 211 homes. O hospital rexional de Prizren oferta servizos a aproximadamente 250,000 persoas. O hospital ten contratadas a 778 traballadores.\nEducaci\u00f3n.\nHai 48 escolas de primaria con 28,205 alumnos e 1,599 profesores, seis instituto con 9,608 estudantes e 503 profesores; tam\u00e9n hai garder\u00edas privadas. Hai unha universidade p\u00fablica en Prizren, ofertando cursos en bosn\u00edaco, alban\u00e9s e turco.\nLinguas oficiais.\nNo concello de Prizren, o alban\u00e9s, o serbio, o bosn\u00edaco e o turco son linguas oficiais.\nCultura e monumentos.\nPrizren alberga cada ano o festival de documentais Dokufest.\nA cidade ten numersoas mesquitas, igrexas cat\u00f3licas e ordoxas e outros monumentos, entre os que destacan:"}
{"id": "313590", "revid": "88215", "url": "https://gl.wikipedia.org/wiki?curid=313590", "title": "Campionato Nacional de F\u00fatbol de Cuba", "text": "O Campionato Nacional de F\u00fatbol de Cuba \u00e9 a m\u00e1xima categor\u00eda do f\u00fatbol de Cuba. Est\u00e1 regulado pola Asociaci\u00f3n de F\u00fatbol de Cuba (AFC).\nFormato.\nDende 1963 as 16 unidades territoriais de Cuba participan a trav\u00e9s de selecci\u00f3ns rexionais no torneo, ata 1977 pod\u00edan facelo utilizando un alcume."}
{"id": "313591", "revid": "89787", "url": "https://gl.wikipedia.org/wiki?curid=313591", "title": "Subdivisi\u00f3ns de Kosovo", "text": "Kosovo est\u00e1 administrativamente subdividida en sete distritos (en alban\u00e9s: \"Rajone\"; en serbio: \u041e\u043a\u0440\u0443\u0437\u0438, Okruzi). E estes divididos en 38 concellos."}
{"id": "313596", "revid": "98629", "url": "https://gl.wikipedia.org/wiki?curid=313596", "title": "Bioinform\u00e1tica", "text": "A bioinform\u00e1tica, segundo unha das s\u00faas definici\u00f3ns m\u00e1is sinxelas, \u00e9 a aplicaci\u00f3n de tecnolox\u00eda de computadores \u00e1 xesti\u00f3n e an\u00e1lise de datos biol\u00f3xicos. Os termos bioinform\u00e1tica, biolox\u00eda computacional e, \u00e1s veces, biocomputaci\u00f3n, util\u00edzanse en moitas situaci\u00f3ns practicamente como sin\u00f3nimos, e fan referencia a campos de estudo interdisciplinares moi vinculados que requiren o uso ou o desenvolvemento de diferentes t\u00e9cnicas estudadas na Universidade na Enxe\u00f1ar\u00eda Inform\u00e1tica como ciencia aplicada da disciplina inform\u00e1tica. Entre estas poden salientarse as seguintes: matem\u00e1tica aplicada, estat\u00edstica, ciencias da computaci\u00f3n, intelixencia artificial, qu\u00edmica e bioqu\u00edmica coas que o enxe\u00f1eiro inform\u00e1tico soluciona problemas ao analizar datos, ou simular sistemas ou mecanismos, todos eles de tipo biol\u00f3xico, e usualmente (pero non de forma exclusiva) no nivel molecular. O n\u00facleo principal destas t\u00e9cnicas est\u00e1 na utilizaci\u00f3n de recursos computacionais para solucionar ou investigar problemas sobre escalas dunha magnitude que superan a comprensi\u00f3n humana. A investigaci\u00f3n en biolox\u00eda computacional sol\u00e1pase a mi\u00fado coa biolox\u00eda de sistemas.\nOs principais esforzos de investigaci\u00f3n nestes campos incl\u00faen o ali\u00f1amento de secuencias, a predici\u00f3n de xenes, montaxe do xenoma, ali\u00f1amento estrutural de prote\u00ednas, predici\u00f3n da estrutura de prote\u00ednas, predici\u00f3n da expresi\u00f3n x\u00e9nica, interacci\u00f3ns prote\u00edna-prote\u00edna, e modelizaci\u00f3n da evoluci\u00f3n biol\u00f3xica.\nUnha constante en proxectos de bioinform\u00e1tica e biolox\u00eda computacional \u00e9 o uso de ferramentas matem\u00e1ticas para extraer informaci\u00f3n \u00fatil de datos producidos por t\u00e9cnicas biol\u00f3xicas de alta produtividade, como a secuenciaci\u00f3n do xenoma. En especial, a montaxe ou ensamblaxe de secuencias xen\u00f3micas de alta calidade a partir de fragmentos obtidos trala secuenciaci\u00f3n do ADN a grande escala \u00e9 unha \u00e1rea de grande interese. Outros obxectivos son o estudo da regulaci\u00f3n xen\u00e9tica para interpretar perf\u00eds de expresi\u00f3n x\u00e9nica utilizando datos de chips de ADN ou espectrometr\u00eda de masas.\nConceptos e alcance.\nOs termos bioinform\u00e1tica, biolox\u00eda computacional e biocomputaci\u00f3n son utilizados a mi\u00fado como sin\u00f3nimos, e aparecen con frecuencia na literatura b\u00e1sica de forma indiferenciada nos seus usos com\u00fans. Con todo, hai \u00e1reas de aplicaci\u00f3n propias para cada termo. Os NIH (\"National Institutes of Health\", Institutos Nacionais da Sa\u00fade dos Estados Unidos), por exemplo, a\u00ednda reco\u00f1ecendo previamente que ningunha definici\u00f3n poder\u00eda eliminar completamente o solapamento entre actividades das diferentes t\u00e9cnicas, define explicitamente os termos bioinform\u00e1tica e biolox\u00eda computacional:\nDeste xeito, a bioinform\u00e1tica ter\u00eda m\u00e1is que ver coa informaci\u00f3n, mentres que a biolox\u00eda computacional o far\u00eda coas hip\u00f3teses. Por outra parte, o termo biocomputaci\u00f3n adoita enmarcarse nas actuais investigaci\u00f3ns con biocomputadoras e, por exemplo, T. Kaminuma def\u00ednea da seguinte forma:\n\u00c1 parte das definici\u00f3ns \"formais\" de organismos ou instituci\u00f3ns de referencia, os manuais desta materia achegan as s\u00faas propias definici\u00f3ns operativas, loxicamente vinculadas en maior ou menor medida coas xa vistas. Como exemplo, David W. Mount, no seu difundido texto sobre bioinform\u00e1tica, precisa que:\nPor outra parte, e segundo o mesmo autor:\nPor \u00faltimo, enc\u00f3ntrase en ocasi\u00f3ns unha categorizaci\u00f3n expl\u00edcita destes conceptos segundo a cal a bioinform\u00e1tica \u00e9 unha subcategor\u00eda da biolox\u00eda computacional. Por exemplo, a bi\u00f3loga Cynthia Gibas anota que:\nPor\u00e9n, e refir\u00edndose ao seu propio texto (\"Developing Bioinformatics Computer Skills\", Desenvolvemento de habilidades computacionais para bioinform\u00e1tica), axi\u00f1a aclara que:\nEn moitas ocasi\u00f3ns, por tanto, os termos ser\u00e1n intercambiables e, ag\u00e1s en contextos de certa especializaci\u00f3n, o significado \u00faltimo manterase claro utilizando calquera deles.\nHistoria.\nNeste cap\u00edtulo, ademais dos feitos relevantes directamente relacionados co desenvolvemento da bioinform\u00e1tica, mencionaranse alg\u00fans fitos cient\u00edficos e tecnol\u00f3xicos que servir\u00e1n para po\u00f1er nun contexto axeitado dito desenvolvemento.\nIn\u00edciase esta breve historia na d\u00e9cada de 1950, anos nos que Watson e Crick propo\u00f1en a estrutura de dobre h\u00e9lice do ADN (1953), F. Sanger secuencia a primeira prote\u00edna (insulina bovina) (1955), e constr\u00faese o primeiro circu\u00edto integrado grazas aos traballos de Jack Kilby nos laboratorios de Texas Instruments (1958).\nAs primeiras d\u00e9cadas de 1960 e 1970.\nNa d\u00e9cada de 1960, L. Pauling elabora a s\u00faa teor\u00eda sobre a evoluci\u00f3n molecular (1962), e Margaret Dayhoff, unha das pioneiras da bioinform\u00e1tica, publica o primeiro dos \"Atlas de Secuencias de Prote\u00ednas\" (1965), que ter\u00e1 continuidade en anos posteriores, e converterase nunha obra b\u00e1sica no desenvolvemento estat\u00edstico feito alg\u00fans anos m\u00e1is tarde, das matrices de substituci\u00f3n PAM, e ser\u00e1 precursor das actuais bases de datos de prote\u00ednas. Na \u00e1rea da tecnolox\u00eda de computadoras, present\u00e1ronse no ARPA (\"Advanced Research Projects Agency\", Axencia de proxectos de investigaci\u00f3n avanzados) os protocolos de conmutaci\u00f3n de paquetes de datos sobre redes de computadoras (1968), que permitir\u00e1n enlazar pouco despois varios computadores de diferentes universidades nos Estados Unidos.: nacera as\u00ed ARPANET (1969), embri\u00f3n do que posteriormente ser\u00e1 Internet.\nEn 1970 publ\u00edcase o algoritmo Needleman-Wunsch para ali\u00f1amento de secuencias; establ\u00e9cese o Brookhaven Protein Data Bank (1971), cr\u00e9ase a primeira mol\u00e9cula de ADN recombinante (Paul Berg, 1972), E. M. Southern desenvolve a t\u00e9cnica do Southern blot de localizaci\u00f3n de secuencias espec\u00edficas de ADN (1976), comeza a secuenciaci\u00f3n de ADN e o desenvolvemento de software para analizalo (F. Sanger, software de R. Staden, 1977), e publ\u00edcase en 1978 a primeira secuencia de xenes completa dun organismo, o fago \u03a6X174 (5.386 pares de bases que codifican 9 prote\u00ednas). En \u00e1mbitos tecnol\u00f3xicos vinculados, neses anos as\u00edstese ao nacemento do correo electr\u00f3nico (Ray Tomlinson, BBN, 1971), ao desenvolvemento de Ethernet (protocolo de comunicaci\u00f3ns que facilitar\u00e1 a interconexi\u00f3n entre computadoras, principalmente en redes de \u00e1mbito local) feito por Robert Metcalfe (1973), e ao desenvolvemento do protocolo TCP (\"Transmission Control Protocol\", Protocolo de control de transmisi\u00f3n) feito por Vinton Cerf e Robert Kahn (1974), un dos protocolos b\u00e1sicos para Internet.\nD\u00e9cada de 1980.\nNesta d\u00e9cada prod\u00facense en diversas \u00e1reas importantes avances: \nNos primeiros anos da d\u00e9cada de 1980 publ\u00edcase como investigar a estrutura terciaria mediante RMN; na seguinte d\u00e9cada desenv\u00f3lvense m\u00e9todos para predicir \"de novo\" algunhas estruturas secundarias.\nD\u00e9cada de 1990.\nNesta d\u00e9cada produc\u00edronse os seguintes avances:\nNo s\u00e9culo XXI.\nHai que salientar que na d\u00e9cada do 2000 culminaron moitos proxectos de secuenciaci\u00f3n de xenomas de diferentes organismos: en 2000 publ\u00edcanse, entre outros, o xenoma da planta \"Arabidopsis thaliana\" (100 Mb) e o da mosca \"Drosophila melanogaster\" (180 Mbp). Despois do borrador operativo da secuencia de ADN do xenoma humano feita en 2000, en 2001 aparece publicado o xenoma humano (3 Gbp). Pouco despois, en 2003, e con dous anos de adianto sobre o previsto, compl\u00e9tase o \"Human Genome Project\". Alg\u00fans dos xenomas analizados nos anos seguintes, foron, en 2004, o borrador do xenoma de \"Rattus norvegicus\" (rata), en 2005 o do chimpanc\u00e9, en 2006 o do macaco rhesus, en 2007 o do gato dom\u00e9stico, e en 2008 secu\u00e9nciase por primeira vez o xenoma dunha muller. Grazas ao desenvolvemento das t\u00e9cnicas axeitadas, produciuse despois un aluvi\u00f3n de secuenciaci\u00f3ns de xenomas de todo tipo de organismos.\nEn 2003 f\u00fandase no Estado espa\u00f1ol o Instituto Nacional de Bioinform\u00e1tica, sostido pola \"Fundaci\u00f3n Genoma Espa\u00f1a\" (fundada un ano antes, que pretende constitu\u00edrse en instrumento do estado para potenciar a investigaci\u00f3n neste eido). En 2004, a FDA estadounidense (\"Food and Drug Administration\", Axencia para os alimentos e f\u00e1rmacos) autoriza o uso dun chip de ADN por primeira vez. En 2005 compl\u00e9tase o proxecto HapMap (catalogaci\u00f3n de variaci\u00f3ns xen\u00e9ticas no ser humano). En 2008 UniProt presenta o primeiro borrador do proteoma completo humano, con m\u00e1is de vinte mil entradas.\nPouco a pouco, vanse perfeccionando os primeiros programas bioinform\u00e1ticos, e vemos versi\u00f3ns m\u00e1is completas como a 2.0 de ClustalW (reescrito en C++ en 2007).\nPrincipais \u00e1reas de investigaci\u00f3n.\nAn\u00e1lise de secuencias.\nDesde que o fago \u03a6X174 foi secuenciado en 1977 (secuencia provisoria: un ano m\u00e1is tarde publicar\u00edase a secuencia completa definitiva), foron descodificadas as secuencias de ADN de centos de organismos e gardadas en bases de datos. Eses datos son analizados para determinar os xenes que codifican certas prote\u00ednas, e tam\u00e9n secuencias reguladoras. Unha comparaci\u00f3n de xenes nunha especie ou entre especies pode mostrar similitudes entre funci\u00f3ns de prote\u00ednas, ou relaci\u00f3ns entre especies (uso da filoxen\u00e9tica molecular para constru\u00edr \u00e1rbores filoxen\u00e9ticas).\nCoa crecente cantidade de datos que se obte\u00f1en, desde hai moito f\u00edxose pouco pr\u00e1ctico analizar secuencias de ADN manualmente. Hoxe util\u00edzanse programas de computadora para estudar o xenoma de miles de organismos, que conte\u00f1en miles de mill\u00f3ns de nucle\u00f3tidos. Estes programas poden compensar mutaci\u00f3ns (con bases intercambiadas, eliminadas ou inseridas) na secuencia de ADN, para identificar secuencias que est\u00e1n relacionadas, pero que non son id\u00e9nticas. Unha variante deste ali\u00f1amento de secuencias \u00fasase no proceso de secuenciaci\u00f3n.\nA secuenciaci\u00f3n co\u00f1ecida como \"shotgun\" (ou \"de escopeta\") foi usada, por exemplo, polo Instituto de Investigaci\u00f3n Xen\u00f3mica (\"The Institute for Genomic Research\", TIGR, hoxe \"J. Craig Venter Institute\") para secuenciar o primeiro xenoma bacteriano, o de \"Haemophilus influenzae\") non d\u00e1 unha lista secuencial de nucle\u00f3tidos, pero a cambio ofrece as secuencias de miles de pequenos fragmentos de ADN (cada un de aproximadamente 600 a 800 nucle\u00f3tidos de longo). Os extremos destes fragmentos superp\u00f3\u00f1ense (montaxe de secuencias) e, cando son ali\u00f1ados da maneira correcta, constit\u00faen o xenoma completo do organismo en cuesti\u00f3n.\nA secuenciaci\u00f3n \"shotgun\" proporciona datos de secuencia rapidamente, pero a tarefa de ensamblar os fragmentos pode ser bastante complicada para xenomas moi grandes. No caso do Proxecto Xenoma Humano, tard\u00e1ronse varios meses de tempo de procesador (nunha estaci\u00f3n DEC Alpha de arredor do 2000) para ensamblar os fragmentos. A secuenciaci\u00f3n \"shotgun\" \u00e9 o m\u00e9todo de elecci\u00f3n para todos os xenomas secuenciados hoxe en d\u00eda e os algoritmos de ensamblaxe xen\u00f3mica son unha \u00e1rea cr\u00edtica da investigaci\u00f3n en bioinform\u00e1tica.\nOutro aspecto da bioinform\u00e1tica en an\u00e1lises de secuencias \u00e9 a busca autom\u00e1tica de xenes e secuencias reguladoras dentro dun xenoma. Non todos os nucle\u00f3tidos dun xenoma son xenes. No xenoma de organismos m\u00e1is avanzados, unha parte do ADN non serve a ning\u00fan prop\u00f3sito claro. Este ADN, co\u00f1ecido como ADN non codificante (ou \u00e1s veces ADN \"lixo\"), pode, con todo, conter elementos funcionais a\u00ednda non reco\u00f1ecidos. A bioinform\u00e1tica serve para estreitar a fenda entre os proxectos de xenoma e proteoma (por exemplo, no uso de secuencias de ADN para identificaci\u00f3n de prote\u00ednas).\nAnotaci\u00f3n de xenomas.\nEn xen\u00f3mica, ent\u00e9ndese por anotaci\u00f3n o proceso de marcado dos xenes e outras caracter\u00edsticas biol\u00f3xicas da secuencia de ADN. O primeiro sistema de software de anotaci\u00f3n de xenomas foi o dese\u00f1ado en 1995 por Owen White, que foi membro do equipo que secuenciou e analizou o primeiro xenoma en ser descodificado dun organismo independente, a bacteria \"Haemophilus influenzae\". White constru\u00edu un software para localizar os xenes (lugares na secuencia de ADN que codifican unha prote\u00edna), o ARN de transferencia, e outras caracter\u00edsticas, e para realizar as primeiras atribuci\u00f3ns de funci\u00f3n a eses xenes. A maior\u00eda dos actuais sistemas de anotaci\u00f3n xen\u00f3mica traballan de forma similar, pero os programas dispo\u00f1ibles para a an\u00e1lise do xenoma enc\u00f3ntranse en continuo cambio e mellora.\nBiolox\u00eda evolutiva computacional.\nA biolox\u00eda evolutiva \u00e9 o estudo da orixe ancestral das especies, e do seu cambio ao longo do tempo. A inform\u00e1tica serviu de apoio aos bi\u00f3logos evolutivos en diferentes campos clave. Permitiu aos investigadores:\nOs esforzos futuros centraranse en reconstru\u00edr a cada vez m\u00e1is complexa \u00e1rbore filoxen\u00e9tica da vida.\nA \u00e1rea de investigaci\u00f3n das ciencias da computaci\u00f3n denominada computaci\u00f3n evolutiva conf\u00fandese ocasionalmente coa biolox\u00eda evolutiva computacional, pero ambas as \u00e1reas non te\u00f1en relaci\u00f3n. Dito campo c\u00e9ntrase no desenvolvemento de algoritmos xen\u00e9ticos e outras estratexias de resoluci\u00f3n de problemas cunha marcada inspiraci\u00f3n evolutiva e xen\u00e9tica.\nMedici\u00f3n da biodiversidade.\nA biodiversidade dun ecosistema pode definirse como o conxunto xen\u00f3mico completo de todas as especies presentes nun medio ambiente particular, sexa este unha biopel\u00edcula nunha mina abandonada, unha pinga de auga de mar, unha manchea de terra, ou a biosfera enteira do planeta Terra. Util\u00edzanse bases de datos para recoller os nomes das especies, e das s\u00faas descrici\u00f3ns, distribuci\u00f3ns, informaci\u00f3n xen\u00e9tica, estado e tama\u00f1os das poboaci\u00f3ns, necesidades do seu h\u00e1bitat, e de como interacciona cada organismo con outras especies. \u00dasase software especializado para encontrar, visualizar e analizar a informaci\u00f3n; e, o que \u00e9 m\u00e1is importante, para compartila con outros interesados. A simulaci\u00f3n computacional pode modelar cousas tales como a din\u00e1mica poboacional, ou calcular a mellora do acervo xen\u00e9tico dunha variedade (en agricultura), ou a poboaci\u00f3n ameazada (en biolox\u00eda da conservaci\u00f3n). Un potencial moi excitante neste campo \u00e9 a posibilidade de preservar as secuencias completas do ADN, ou xenomas, de especies ameazadas de extinci\u00f3n, o que permite rexistrar os resultados da experimentaci\u00f3n xen\u00e9tica da Natureza \"in silico\" para a s\u00faa posible reutilizaci\u00f3n futura, a\u00ednda no caso de que tales especies acabaran finalmente por desaparecer.\nPoden citarse, como exemplos significativos, os proxectos Species 2000 ou uBio.\nAn\u00e1lise da expresi\u00f3n x\u00e9nica.\nA expresi\u00f3n x\u00e9nica de moitos xenes pode determinarse pola medici\u00f3n de niveis de ARNm mediante m\u00faltiples t\u00e9cnicas, como as micromatrices de ADN, secuenciaci\u00f3n de EST (\"Expressed sequence tag\", Marcador de secuencia expresada), SAGE (\"Serial Analysis of Gene Expression\", An\u00e1lise en serie da expresi\u00f3n x\u00e9nica), MPSS (\"Massively Parallel Signature Sequencing\", Secuenciaci\u00f3n de sinaturas masivamente paralela), ou diversas aplicaci\u00f3ns de hibridaci\u00f3n in situ. Todas estas t\u00e9cnicas son extremadamente propensas ao ru\u00eddo e/ou suxeitas a nesgos na medici\u00f3n biol\u00f3xica, e unha das principais \u00e1reas de investigaci\u00f3n na biolox\u00eda computacional trata do desenvolvemento de ferramentas estat\u00edsticas para separar o sinal do ru\u00eddo nos estudos de expresi\u00f3n x\u00e9nica con alto volume de procesamento. Estes estudos \u00fasanse a mi\u00fado para determinar os xenes implicados nun trastorno: poder\u00edan, por exemplo, compararse datos de micromatrices de c\u00e9lulas epiteliais cancerosas con datos de c\u00e9lulas non cancerosas para determinar as transcrici\u00f3ns que son activadas ou reprimidas nunha poboaci\u00f3n particular de c\u00e9lulas cancerosas.\nAn\u00e1lise da regulaci\u00f3n.\nA regulaci\u00f3n x\u00e9nica \u00e9 a complexa orquestaci\u00f3n de eventos que comezan cun sinal extracelular como pode ser unha hormona, que dan lugar a un incremento ou diminuci\u00f3n na actividade dunha ou m\u00e1is prote\u00ednas. Aplic\u00e1ronse t\u00e9cnicas bioinform\u00e1ticas para explorar varios pasos deste proceso. Por exemplo, a an\u00e1lise do promotor dun xene implica a identificaci\u00f3n e estudo das secuencias motivo no ADN nos arredores da rexi\u00f3n codificante dun xene. Estes motivos infl\u00faen na medida en que esa rexi\u00f3n se vai transcribir a ARNm. Os datos de expresi\u00f3n poden usarse para inferir a regulaci\u00f3n x\u00e9nica: poder\u00edan compararse datos de micromatrices procedentes dunha ampla variedade de estados dun organismo para formular hip\u00f3teses sobre os xenes implicados en cada estado. Nun organismo unicelular, poder\u00edan compararse etapas do ciclo celular en variadas condici\u00f3ns de estr\u00e9s (choque de calor, inanici\u00f3n etc.). Poder\u00edan aplicarse, ent\u00f3n, algoritmos de agrupamento (algoritmos de \"clustering\", ou an\u00e1lises de \"cluster\") a esa informaci\u00f3n de expresi\u00f3n para determinar que xenes se expresan simultaneamente. Por exemplo, os promotores destes xenes p\u00f3dense buscar segundo a abundancia de secuencias ou elementos reguladores.\nAn\u00e1lise da expresi\u00f3n de prote\u00ednas.\nAs micromatrices de prote\u00ednas e a espectrometr\u00eda de masas de alto rendemento poden proporcionar unha instant\u00e1nea das prote\u00ednas presentes nunha mostra biol\u00f3xica. A bioinform\u00e1tica \u00e9 moi importante para darlle soporte a ambos os procedementos. A aproximaci\u00f3n \u00e1s micromatices de prote\u00ednas ten que enfrontarse a problemas similares aos existentes para micromatrices destinadas a ARNm, mentres que para a espectrometr\u00eda de masas o problema \u00e9 casar grandes cantidades de datos de masa coas masas preditas por bases datos de secuencias de prote\u00ednas, ademais da complicada an\u00e1lise estat\u00edstica de mostras onde se detectan m\u00faltiples, pero incompletos, p\u00e9ptidos de cada prote\u00edna.\nAn\u00e1lise de mutaci\u00f3ns no cancro.\nNo cancro, os xenomas das c\u00e9lulas afectadas son reordenados en complexas e a\u00ednda impredicibles maneiras. Real\u00edzanse esforzos masivos de secuenciaci\u00f3n para identificar substituci\u00f3ns individuais de bases (ou mutaci\u00f3ns puntuais de nucle\u00f3tidos) a\u00ednda desco\u00f1ecidos nunha variedade de xenes no cancro. Os bioinform\u00e1ticos seguen producindo sistemas automatizados para xestionar o importante volume de datos de secuencias obtido, e crean novos algoritmos e software para compararen os resultados de secuenciaci\u00f3n coa crecente colecci\u00f3n de secuencias do xenoma humano e dos polimorfismos da li\u00f1a xerminal. Estanse a utilizar novas tecnolox\u00edas de detecci\u00f3n f\u00edsica, como as micromatrices de oligonucle\u00f3tidos para identificar perdas e ganancias cromos\u00f3micas (t\u00e9cnica denominada hibridaci\u00f3n xen\u00f3mica comparativa), e os arrays de polimorfismos de nucle\u00f3tido simple para detectar \"puntos de mutaci\u00f3n\" co\u00f1ecidos. Estes m\u00e9todos de detecci\u00f3n miden simultaneamente bastantes centos de miles de posici\u00f3ns ao longo do xenoma, e cando se usan cunha alta produtividade para analizar miles de mostras, xeran terabytes de datos en cada experimento. Deste xeito, as masivas cantidades e novos tipos de datos proporcionan novas oportunidades para os bioinform\u00e1ticos. Con frecuencia enc\u00f3ntrase nos datos unha considerable variabilidade, ou ru\u00eddo, polo que est\u00e1n en desenvolvemento m\u00e9todos como o dos modelos ocultos de Markov e a an\u00e1lise de puntos de cambio para inferir cambios reais no n\u00famero de copias dos xenes (n\u00famero de copias dun xene particular no xenotipo dun individuo, cuxa magnitude pode ser elevada en c\u00e9lulas cancer\u00edxenas).\nOutro tipo de datos que require novidosos desenvolvementos inform\u00e1ticos \u00e9 a an\u00e1lise das lesi\u00f3ns atopadas de forma recorrente nun bo n\u00famero de tumores, principalmente por an\u00e1lise automatizada de imaxe cl\u00ednica.\nPredici\u00f3n da estrutura das prote\u00ednas.\nA predici\u00f3n da estrutura de prote\u00ednas \u00e9 outra importante aplicaci\u00f3n da bioinform\u00e1tica. A secuencia de amino\u00e1cidos dunha prote\u00edna, tam\u00e9n chamada estrutura primaria, pode determinarse doadamente a partir da secuencia de nucle\u00f3tidos indicada no xene que a codifica. Na inmensa maior\u00eda dos casos, esta estrutura primaria determina unicamente unha estrutura da prote\u00edna no seu ambiente nativo. (Hai, por suposto, excepci\u00f3ns, como a encefalopat\u00eda esponxiforme bovina, ou \"mal das vacas tolas\"; ver, tam\u00e9n, pri\u00f3n.) O co\u00f1ecemento desta estrutura \u00e9 vital para entender a funci\u00f3n da prote\u00edna. En ausencia de mellores termos, a informaci\u00f3n estrutural das prote\u00ednas clasif\u00edcase xeralmente como estrutura secundaria, terciaria e cuaternaria. Unha soluci\u00f3n xeral viable para a predici\u00f3n de tales estruturas \u00e9 a\u00ednda un problema non resolto. Polo de agora, a maior\u00eda dos esforzos foron dirixidos cara a heur\u00edsticas que funcionan ben a maior\u00eda das veces.\nUnha das ideas clave en bioinform\u00e1tica \u00e9 a noci\u00f3n de homolox\u00eda. Na rama xen\u00f3mica da bioinform\u00e1tica, \u00fasase a homolox\u00eda para predicir a funci\u00f3n dun xene: se a secuencia do xene \"A\", de funci\u00f3n co\u00f1ecida, \u00e9 hom\u00f3loga \u00e1 secuencia do xene \"B\", de funci\u00f3n desco\u00f1eda, pode inferirse que B poder\u00eda compartir a funci\u00f3n de A. Na rama estrutural da bioinform\u00e1tica, a homolox\u00eda \u00fasase para determinar que partes dunha prote\u00edna son importantes na formaci\u00f3n da estrutura e na interacci\u00f3n con outras prote\u00ednas. Na t\u00e9cnica denominada modelaxe por homolox\u00eda, esta informaci\u00f3n \u00fasase para predicir a estrutura dunha prote\u00edna unha vez co\u00f1ecida a estrutura dunha prote\u00edna hom\u00f3loga. Esta \u00e9, actualmente, a \u00fanica v\u00eda para predicir estruturas de prote\u00ednas dunha maneira fiable.\nUn exemplo do anterior \u00e9 a homolox\u00eda proteica similar entre a hemoglobina en humanos e o equivalente nos legumes (leghemoglobina). Ambas as d\u00faas serven ao mesmo prop\u00f3sito de transportar ox\u00edxeno no organismo. A\u00ednda que as d\u00faas te\u00f1en unha secuencia de amino\u00e1cidos completamente diferente, as s\u00faas estruturas son virtualmente id\u00e9nticas, o que reflicte os seus prop\u00f3sitos practicamente id\u00e9nticos.\nOutras t\u00e9cnicas para predicir a estrutura das prote\u00ednas son o enfiado de prote\u00ednas (\"protein threading\") e a modelaxe \"de novo\" (desde cero), baseado nas caracter\u00edsticas f\u00edsicas e qu\u00edmicas.\nAo respecto, poden verse tam\u00e9n as p\u00e1xinas motivo estrutural e dominio estrutural.\nXen\u00f3mica comparada.\nO n\u00facleo da an\u00e1lise comparada do xenoma \u00e9 o establecemento da correspondencia entre xenes (an\u00e1lise ort\u00f3logo) ou entre outras caracter\u00edsticas xen\u00f3micas de diferentes organismos. Estes mapas interxen\u00f3micos son os que fan posible rastrexar os procesos evolutivos responsables da diverxencia entre dous xenomas. Unha multitude de eventos evolutivos actuando a diferentes niveis organizativos conforman a evoluci\u00f3n do xenoma. Ao nivel m\u00e1is baixo, as mutaci\u00f3ns puntuais afectan a nucle\u00f3tidos individuais. Ao maior nivel, amplos segmentos cromos\u00f3micos experimentan duplicaci\u00f3n, transferencia horizontal, inversi\u00f3n, transposici\u00f3n, deleci\u00f3n e inserci\u00f3n. Finalmente, os xenomas enteiros est\u00e1n involucrados en procesos de hibridaci\u00f3n, poliploid\u00eda e endosimbiose, o que orixina a mi\u00fado unha s\u00fabita especiaci\u00f3n.\nA complexidade da evoluci\u00f3n do xenoma formula moitos desaf\u00edos excitantes aos desenvolvedores de modelos matem\u00e1ticos e algoritmos, quen deben recorrer a un espectro de t\u00e9cnicas algor\u00edtmicas, estat\u00edsticas e matem\u00e1ticas que van desde exactas, heur\u00edsticas, con par\u00e1metros fixados, e mediante algoritmos de aproximaci\u00f3n para problemas baseados en modelos de parsimonia, ata algoritmos \"Markov Chain Monte Carlo\" para an\u00e1lise bayesiano de problemas baseados en modelos probabil\u00edsticos.\nMoitos destes estudos est\u00e1n baseados na detecci\u00f3n de homolox\u00eda e a computaci\u00f3n de familias de prote\u00ednas.\nModelaxe de sistemas biol\u00f3xicos.\nNa biolox\u00eda de sistemas util\u00edzanse simulaci\u00f3ns por computadora de subsistemas celulares (tales como redes de metabolitos e encimas que constit\u00faen o metabolismo, v\u00edas de transduci\u00f3n de sinais, e redes de regulaci\u00f3n xen\u00e9tica), tanto para analizar coma para visualizar as complexas conexi\u00f3ns destes procesos celulares. A vida artificial ou a evoluci\u00f3n virtual tratan de entender os procesos evolutivos por medio da simulaci\u00f3n por computadora de formas sinxelas de vida (artificial).\nAn\u00e1lise de imaxe de alto rendemento.\nEstanse usando tecnolox\u00edas de computaci\u00f3n para acelerar ou automatizar completamente o procesamento, a cuantificaci\u00f3n e a an\u00e1lise de grandes cantidades de imaxes biom\u00e9dicas con alto contido de informaci\u00f3n. Os modernos sistemas de an\u00e1lise de imaxes incrementan a habilidade do observador para realizar an\u00e1lises sobre un amplo ou complexo conxunto de imaxes, mellorando a precisi\u00f3n, a obxectividade (independencia dos resultados segundo o observador), ou a rapidez. Un sistema de an\u00e1lise totalmente desenvolvido poder\u00eda substitu\u00edr completamente ao observador. A\u00ednda que estes sistemas non son exclusivos do campo das imaxes biom\u00e9dicas, cada vez son m\u00e1is importantes tanto para o diagn\u00f3stico coma para a investigaci\u00f3n. Alg\u00fans exemplos:\nAcoplamento prote\u00edna-prote\u00edna.\nNas \u00faltimas d\u00faas d\u00e9cadas, determin\u00e1ronse decenas de miles de estruturas tridimensionais de prote\u00ednas por cristalograf\u00eda de raios X e espectroscopia de resonancia magn\u00e9tica nuclear de prote\u00ednas (RMN de prote\u00ednas). Unha cuesti\u00f3n central para os cient\u00edficos \u00e9 se \u00e9 viable a predici\u00f3n de posibles interacci\u00f3ns prote\u00edna-prote\u00edna base\u00e1ndose soamente nesas formas 3D, sen realizar experimentos identificativos destas interacci\u00f3ns. Desenvolveuse toda unha variedade de m\u00e9todos para enfrontarse ao problema do acoplamento prote\u00edna-prote\u00edna, mais parece que queda a\u00ednda moito traballo por facer nese campo.\nFerramentas de software.\nAs ferramentas de software para bioinform\u00e1tica van desde simples ferramentas de li\u00f1a de comandos ata programas gr\u00e1ficos moito m\u00e1is complexos e servizos web aut\u00f3nomos situados en compa\u00f1\u00edas de bioinform\u00e1tica ou instituci\u00f3ns p\u00fablicas. A ferramenta m\u00e1is co\u00f1ecida de biolox\u00eda computacional entre os bi\u00f3logos \u00e9, probablemente, BLAST, un algoritmo para determinar a similitude de secuencias arbitrarias con outras secuencias, probablemente residentes en bases de datos de prote\u00ednas ou de secuencias de ADN. O NCBI (\"National Center for Biotechnology Information\", dos Estados Unidos), por exemplo, proporciona unha aplicaci\u00f3n moi utilizada, baseada en web, que traballa sobre as s\u00faas bases de datos.\nPara o ali\u00f1amento m\u00faltiple de secuencias, o cl\u00e1sico ClustalW, actualmente na s\u00faa versi\u00f3n 2, \u00e9 o software de referencia. Pode traballarse cunha aplicaci\u00f3n do mesmo no EBI (Instituto Europeo de Bioinform\u00e1tica).\nBLAST e ClustalW son s\u00f3 dous exemplos dos moitos programas de ali\u00f1amento de secuencias dispo\u00f1ibles. Existe, por outra parte, multitude de software bioinform\u00e1tico con outros obxectivos: ali\u00f1amento estrutural de prote\u00ednas, predici\u00f3n de xenes e outros motivos, predici\u00f3n da estrutura de prote\u00ednas, predici\u00f3n de acoplamento prote\u00edna-prote\u00edna, ou modelaxe de sistemas biol\u00f3xicos, entre outros.\nServizos web en bioinform\u00e1tica.\nDesenvolv\u00e9ronse interfaces baseadas en SOAP e REST (\"Representational State Transfer\", transferencia de estado representacional) para unha ampla variedade de aplicaci\u00f3ns bioinform\u00e1ticas, permitindo que unha aplicaci\u00f3n, que est\u00e1 funcionando nunha computadora de calquera parte do mundo, poida usar algoritmos, datos e recursos de computaci\u00f3n aloxados en servidores en calquera outra parte do planeta. As principais vantaxes son que o usuario final pode despreocuparse de actualizaci\u00f3ns e modificaci\u00f3ns no software ou nas bases de datos. Os servizos bioinform\u00e1ticos b\u00e1sicos, de acordo coa clasificaci\u00f3n impl\u00edcita do EBI, poden clasificarse en:\nA dispo\u00f1ibilidade destes servizos web baseados en SOAP a trav\u00e9s de sistemas tales como os servizos de rexistro, (servizos de distribuci\u00f3n e descubrimento de datos a trav\u00e9s de servizos web) demostra a aplicabilidade de soluci\u00f3ns bioinform\u00e1ticas baseadas en web. Estas ferramentas var\u00edan desde unha colecci\u00f3n de ferramentas aut\u00f3nomas cun formato de datos com\u00fan, e baixo unha \u00fanica interface aut\u00f3noma ou baseada en web, deica sistemas integradores e extensibles para a xesti\u00f3n do fluxo de traballo bioinform\u00e1tico."}
{"id": "313597", "revid": "88215", "url": "https://gl.wikipedia.org/wiki?curid=313597", "title": "Yuri de Souza", "text": "Yuri de Souza Fonseca, nado en Macei\u00f3 (Alagoas) o 8 de agosto de 1982, \u00e9 un futbolista brasileiro que xoga na demarcaci\u00f3n de dianteiro centro. Milita na SD Ponferradina, club do que \u00e9 o m\u00e1ximo goleador hist\u00f3rico e o terceiro xogador con m\u00e1is partidos disputados, s\u00f3 por detr\u00e1s de Eduardo e Tyrone.\n\u00c9 irm\u00e1n do tam\u00e9n futbolista Igor de Souza e curm\u00e1n do ex xogador do Celta de Vigo Charles Dias, cos que coincidiu no mesmo equipo na s\u00faa \u00e9poca no Pontevedra CF.\nTraxectoria.\nComezou a xogar ao f\u00fatbol en Portugal, onde viviu dende os cinco anos de idade. Formouse nas categor\u00edas inferiores do FC Maia, debutando co primeiro equipo no ano 2000. Xa comezada a tempada 2002/03 foi traspasado ao Boavista FC, co que rematar\u00eda o curso, e nos dous seguintes anos foi cedido ao Gil Vicente FC e ao Estoril Praia.\nFalt\u00e1ndolle un ano de contrato co equipo portugu\u00e9s, decidiu rescindilo e buscar equipo na liga espa\u00f1ola. As\u00ed no ver\u00e1n de 2005 fichou polo Pontevedra CF, no que militou ata 2009 na Segunda Divisi\u00f3n B Espa\u00f1ola salvo un ano que estivo cedido no UD Las Palmas na categor\u00eda de prata. No club galego coincidiu co seu irm\u00e1n Igor e o seu curm\u00e1n Charles, formando un hist\u00f3rico tridente ofensivo que marcou 89 goles en dous anos.\nDe cara \u00e1 tempada 2009\u201310 fichou pola SD Ponferradina, en Segunda Divisi\u00f3n B. Durante os seguintes anos converteuse nun dos futbolistas m\u00e1is importantes da historia do club berciano, disputando m\u00e1is de 400 partidos e superando a Marcos Tyrone como o m\u00e1ximo goleador hist\u00f3rico do equipo."}
{"id": "313599", "revid": "89787", "url": "https://gl.wikipedia.org/wiki?curid=313599", "title": "Merlot", "text": "Merlot \u00e9 unha caste de uva tinta, froito da videira com\u00fan (\"Vitis vinifera\") orixinaria de Francia, de pequeno tama\u00f1o, forma esf\u00e9rica e pel grosa de cor negra azulada, de cultivo moi estendido. \u00c9 unha das respons\u00e1beis das caracter\u00edsticas dos vi\u00f1os tintos de Saint \u00c9million, na rexi\u00f3n de Bordeos, en Francia. Malia ser unha caste xeralmente utilizada en vi\u00f1os para seren consumidos novos, as vin\u00edcolas de Saint \u00c9million garanten r\u00f3tulos de lonxevidade.\nHoxe cult\u00edvase en Francia, nos Estados Unidos, en Italia, no Brasil, en Bulgaria, en Australia, en Moldavia, en Sur\u00e1frica, en Roman\u00eda, en Chile, en Nova Zelandia, en Espa\u00f1a, en Su\u00edza, en Alema\u00f1a, no Canad\u00e1, en Grecia e en Austria\nVi\u00f1o.\nO vi\u00f1o merlot \u00e9 encorpado, intensamente afroitado, complexo, cunha harm\u00f3nica estrutura e con perfecto equilibrio. Presenta unha cor vermello-p\u00farpura, os seus aromas son densos e afroitados, tendo unha boa evoluci\u00f3n, deixando as\u00ed o seu aroma con moita complexidade. O padal \u00e9 rico, lene, perfectamente equilibrado, sedoso e de gran clase.\n\"Sideways\".\nEste vi\u00f1o volveuse moi famoso pola s\u00faa aparici\u00f3n no filme estadounidense de 2004 \"Sideways\" (en Galiza estreado en castel\u00e1n co t\u00edtulo \"Entre copas\"). No filme, o protagonista rexeita unha copa deste vi\u00f1o nunha cea en California. A pesar diso, cando o filme se aproxima ao final, os personaxes del\u00e9itanse cunha botella de P\u00e9trus, que \u00e9, basicamente, un merlot.\nMesmo as\u00ed, ap\u00f3s o filme, as vendas da variedade decreceron nos Estados Unidos."}
{"id": "313600", "revid": "18868", "url": "https://gl.wikipedia.org/wiki?curid=313600", "title": "Albari\u00f1o (hom\u00f3nimos)", "text": "O termo albari\u00f1o (de cor alba: branca) p\u00f3dese referir a:"}
{"id": "313601", "revid": "23204", "url": "https://gl.wikipedia.org/wiki?curid=313601", "title": "Renny Harlin", "text": "Renny Harlin, nado como Lauri Mauritz Harjola o 15 de marzo de 1959, \u00e9 un director de cine e produtor fin\u00e9s. Entre os seus filmes est\u00e1n \"\", \"Die Hard 2\", \"Cliffhanger\", \"Memoria letal\" e \"Deep Blue Sea\".\nO seu filme \"A illa das cabezas cortadas\" ten o R\u00e9cord Guiness como o \"Meirande fracaso de recadaci\u00f3n de t\u00f3dolos tempos\"."}
{"id": "313602", "revid": "23204", "url": "https://gl.wikipedia.org/wiki?curid=313602", "title": "Lauri Mauritz Harjola", "text": ""}
{"id": "313608", "revid": "75439", "url": "https://gl.wikipedia.org/wiki?curid=313608", "title": "Vance Joy", "text": "James Keogh, nado en Melbourne o 1 de decembro de 1987, m\u00e1is co\u00f1ecido como Vance Joy, \u00e9 un cantante australiano. Asinou un contrato por cinco \u00e1lbums con Atlantic Records no 2013. Ademais, lanzou o EP \"God Loves You When You're Dancing\" en marzo de 2013. A s\u00faa canci\u00f3n \"Riptide\" foi votada como a n\u00famero 1 de Triple J Hottest 100 de 2013. Joy lanzou o seu primeiro \u00e1lbum, \"Dream Your Life Away\", o 5 de setembro de 2014 en Australia e 9 de setembro de 2014."}
{"id": "313609", "revid": "23204", "url": "https://gl.wikipedia.org/wiki?curid=313609", "title": "James Keogh", "text": ""}
{"id": "313610", "revid": "18868", "url": "https://gl.wikipedia.org/wiki?curid=313610", "title": "Loureira", "text": "O termo loureira p\u00f3dese referir a:"}
{"id": "313611", "revid": "89787", "url": "https://gl.wikipedia.org/wiki?curid=313611", "title": "Guillermo Mass\u00f3 Garc\u00eda", "text": "Guillermo Mass\u00f3 Garc\u00eda foi un aparellador e pol\u00edtico galego.\nTraxectoria.\nPerito mercantil. Estudou para aparellador na Escola Industrial de Vigo. En marzo de 1936 foi elixido secretario da Xunta directiva do PSOE de Vigo. Foi elixido polo PSOE para ocupar un posto de concelleiro en Vigo en abril de 1936. Co golpe de Estado do 18 de xullo de 1936 logrou pasar \u00e1 zona republicana. Instalouse en Valencia onde participou con outros correlixionarios na creaci\u00f3n do Grupo de Socialistas Galegos. Publicou ilustraci\u00f3ns en \"Cultura Gallega\". Despois da guerra instalouse como aparellador en Madrid. Foille incoado expediente de responsabilidades pol\u00edticas en outubro de 1940."}
{"id": "313612", "revid": "75439", "url": "https://gl.wikipedia.org/wiki?curid=313612", "title": "Loureira branca", "text": "Loureira branca ou marqu\u00e9s \u00e9 unha variedade de vide \"(Vitis vinifera)\" de uva branca aut\u00f3ctona de Galicia, de pequeno tama\u00f1o, forma esf\u00e9rica e pel grosa de cor verde amarelada, utilizada especialmente para a elaboraci\u00f3n dos vi\u00f1os das denominaci\u00f3ns de orixe R\u00edas Baixas, Ribeira Sacra e Ribeiro.\nCo\u00f1\u00e9cese tam\u00e9n cos nomes de branco redondo, cheiro, dourada, loureira marqu\u00e9s, loureira branca e loureiro. A s\u00faa principal distribuci\u00f3n de cultivo esp\u00e1llase entre o sur da D.O. R\u00edas Baixas, Ribeiro e Norte de Portugal onde \u00e9 unha das variedades principais na rexi\u00f3n dos Vinhos Verdes.\nSegundo a Orde APA/1819/2007, pola que se actualiza o anexo V, clasificaci\u00f3n das variedades de videira, do Real Decreto Espa\u00f1ol 1472/2000, do 4 de agosto, polo que se regula o potencial de produci\u00f3n vit\u00edcola, loureira branca, consid\u00e9rase variedade recomendada para as condici\u00f3ns de Galiza, \u00fanico lugar onde se cultiva (ademais do Norte de Portugal). Existe tam\u00e9n unha loureira tinta, moi escasa.\nO nome de loureira ou loureiro procede claramente de louro, e este do lat\u00edn \"laurus\" (\u2018escuro\u2019), mesma orixe que d\u00e1 nome ao loureiro. Neste caso, o nome, m\u00e1is que pola cor, expl\u00edcase probablemente polo aroma que infunde e que recorda \u00e1 planta das laur\u00e1ceas.\nCaracter\u00edsticas.\nA videira \u00e9 de elevado rendimento. Os cachos da caste loureira son grandes e non moi compactos, mentres que os bagos, de gran calidade, son medios de tama\u00f1o uniforme e de cor amarelada ou averdada. Produce vi\u00f1os de elevada acidez e con aromas florais, minerais e afroitados moi acentuados. Al\u00e9n de orixinar vi\u00f1os \"monovarietais\" (unha soa caste) acostuma combinarse coas castes treixadura (\"trajadura\" en portugu\u00e9s) e arinto (en Portugal). En Galiza ensambla con variedades como ca\u00ed\u00f1o. Ten un alto \u00edndice de glicerol, e os vi\u00f1os te\u00f1en unha gradaci\u00f3n alc\u00f3lica entre 10,5 e 11,5%."}
{"id": "313613", "revid": "1505", "url": "https://gl.wikipedia.org/wiki?curid=313613", "title": "Loureira tinta", "text": "Loureira tinta \u00e9 unha variedade de vide \"(Vitis vinifera)\" de uva tinta aut\u00f3ctona de Galiza, de pequeno tama\u00f1o, forma esf\u00e9rica e pel grosa de cor negra azulada, de cultivo pouco estendido e utilizada especialmente na elaboraci\u00f3n dos vi\u00f1os da Denominaci\u00f3n de Orixe R\u00edas Baixas.\nExiste tam\u00e9n unha loureira branca, m\u00e1is com\u00fan, cunha uva branca, tam\u00e9n aut\u00f3ctona de Galicia e do Norte de Portugal, de pequeno tama\u00f1o, forma esf\u00e9rica e pel grosa de cor verde amarelada, utilizada especialmente para a elaboraci\u00f3n dos vi\u00f1os das denominaci\u00f3ns de orixe R\u00edas Baixas, Ribeira Sacra e Ribeiro."}
{"id": "313614", "revid": "89787", "url": "https://gl.wikipedia.org/wiki?curid=313614", "title": "C\u00e9sar Carracedo", "text": "Julio C\u00e9sar Carracedo Pose, nado na Coru\u00f1a en 1976, \u00e9 un xornalista e escritor galego.\nTraxectoria.\nXornalista radiof\u00f3nico. Foi xefe de informativos na COPE en Ferrol, director do programa \"Hoy por hoy\" e director de informativos da fin de semana na Cadena SER en Santiago de Compostela. En 2006 recibiu un acc\u00e9sit do Premio Modesto R. Figueiredo polo relato \"A cota l\u00e1ctea\" e unha menci\u00f3n no certame de Relato Curto do Concello de Mugardos. En 2014 ga\u00f1ou o Premio do xurado do Premio Diario Cultural de teatro radiof\u00f3nico da Radio Galega coa obra \"Explotados\" e o acc\u00e9sit do Modesto R. Figueiredo polo relato \"Gran sol\". En 2015 obtivo o segundo premio da categor\u00eda B do X Premio de Narraci\u00f3n Curta do Concello de Curtis. De xu\u00f1o de 2015 a 2019 traballou no gabinete de prensa da Alcald\u00eda de Lal\u00edn."}
{"id": "313615", "revid": "1888", "url": "https://gl.wikipedia.org/wiki?curid=313615", "title": "Julio C\u00e9sar Carracedo Pose", "text": ""}
{"id": "313616", "revid": "1888", "url": "https://gl.wikipedia.org/wiki?curid=313616", "title": "C\u00e9sar Carracedo Pose", "text": ""}
{"id": "313618", "revid": "124656", "url": "https://gl.wikipedia.org/wiki?curid=313618", "title": "Enrique Cabaleiro Gonz\u00e1lez", "text": "Enrique Cabaleiro Gonz\u00e1lez, nado en Tui, \u00e9 un avogado e pol\u00edtico galego do PSdeG-PSOE.\nTraxectoria.\nLicenciado en Dereito. \u00c9 funcionario de prisi\u00f3ns. Foi concelleiro de medio ambiente en Salceda de Caselas polo PSdeG de 2007 a 2011. Nas elecci\u00f3ns municipais de 2011 encabezou a candidatura socialista en Tui e logrou 2 concelleiros. Nas elecci\u00f3ns municipais de 2015 encabezou de novo a candidatura do PSdeG-PSOE \u00e1 alcald\u00eda de Tui, logrou 3 concelleiros e foi elixido alcalde co apoio de Alternativa Tudense, Son de Tui, BNG, Converxencia 21 e Alternativa Popular de Tui \n. En outubro de 2017 foi desaloxado da alcald\u00eda por Carlos V\u00e1zquez Pad\u00edn (C 21) logo dunha moci\u00f3n de censura, cos votos do PP, Alternativa Popular de Tui e Cidad\u00e1ns Tudenses. Nas elecci\u00f3ns municipais de 2019 recuperou a alcald\u00eda \u00f3 quedarse o PSdeG a tan s\u00f3 1 voto de conseguila maior\u00eda absoluta, a cal incluso nun principio se lle outorgou"}
{"id": "313619", "revid": "88215", "url": "https://gl.wikipedia.org/wiki?curid=313619", "title": "Maider Unda", "text": "Maider Unda Gonz\u00e1lez de Audicana, nada en Vitoria o 2 de xullo de 1977, \u00e9 unha deportista vasca, que compite en loita libre feminina na categor\u00eda de 72 quilos. Foi 14 veces campioa de Espa\u00f1a, medalla de bronce nos Xogos Ol\u00edmpicos de 2012 e no Mundial de 2009, prata no Europeo de 2013, e bronce no Europeo de 2010 e no Europeo de 2013."}
{"id": "313620", "revid": "23204", "url": "https://gl.wikipedia.org/wiki?curid=313620", "title": "Maider Unda Gonz\u00e1lez de Audicana", "text": ""}
{"id": "313621", "revid": "65337", "url": "https://gl.wikipedia.org/wiki?curid=313621", "title": "Johnny Lewis", "text": "Jonathan Kendrick \"Johnny\" Lewis, nado nos \u00c1nxeles o 29 de outubro de 1983 e finado no barrio de Los Feliz da mesma cidade o 26 de setembro de 2012, foi un actor estadounidense de cine e televisi\u00f3n. Lewis era co\u00f1ecido por interpretar a Kip \"Half-Sack\" Epps nas d\u00faas primeiras temporadas de \"Sons of Anarchy\". Tam\u00e9n fixo papeis secundarios en \"Underclassman\" (2005), \"\" (2007) e \"The Runaways\" (2010)."}
{"id": "313622", "revid": "23204", "url": "https://gl.wikipedia.org/wiki?curid=313622", "title": "Jonathan Kendrick Lewis", "text": ""}
{"id": "313623", "revid": "5316377", "url": "https://gl.wikipedia.org/wiki?curid=313623", "title": "Juan Gonz\u00e1lez P\u00e9rez", "text": "Juan Antonio Gonz\u00e1lez P\u00e9rez, nado en Nigr\u00e1n, \u00e9 un pol\u00edtico galego do PSdeG-PSOE, alcalde de Nigr\u00e1n dende xu\u00f1o do 2015.\nTraxectoria.\nLicenciado en Historia. Dirixe a Fundaci\u00f3n \u00c9rguete-Integraci\u00f3n desde 1997. Secretario xeral do PSOE de Nigr\u00e1n dende 1999. En 2003 foi elixido concelleiro e de 2007 a 2011 formou parte do bipartito PSOE-BNG como concelleiro de Urbanismo e Facenda. Nas elecci\u00f3ns municipais de 2015 encabezou a candidatura do PSdeG a alcald\u00eda de Nigr\u00e1n e foi elixido alcalde."}
{"id": "313624", "revid": "1888", "url": "https://gl.wikipedia.org/wiki?curid=313624", "title": "Juan Antonio Gonz\u00e1lez P\u00e9rez", "text": ""}
{"id": "313625", "revid": "56817", "url": "https://gl.wikipedia.org/wiki?curid=313625", "title": "Faneca (hom\u00f3nimos)", "text": "O termo faneca p\u00f3dese referir a diferentes especies de peixes:"}
{"id": "313626", "revid": "25871", "url": "https://gl.wikipedia.org/wiki?curid=313626", "title": "Gran Premio de Portugal de 1984", "text": "O Gran Premio de Portugal de 1984 foi unha carreira de automobilismo de F\u00f3rmula Un, celebrada o 21 de outubro de 1984 no circu\u00edto de Estoril. Foi a d\u00e9cimo sexta e \u00faltima da tempada de F\u00f3rmula Un de . Este foi o primeiro Gran Premio de Portugal do campionato de F\u00f3rmula Un desde 1960, cando se celebrou no Boavista circu\u00edto urbano de Porto.\nNiki Lauda necesitaba o segundo posto para asegurar o t\u00edtulo, e logrouno cando Nigel Mansell abandonou a 18 voltas para o final. Como resultado, ga\u00f1ou o t\u00edtulo por s\u00f3 medio punto sobre o seu compa\u00f1eiro de equipo Alain Prost. Os pilotos que puntuaron ga\u00f1aron un total de 13 campionatos mundiais entre eles, e os tres pilotos no podio foron todos (polo menos) triplos campi\u00f3ns do mundo en diferentes \u00e9pocas. Niki Lauda, acheg\u00e1ndose ao final da s\u00faa longa e distinguida carreira na F1, Alain Prost, gozando dos mellores anos da s\u00faa carreira, e Ayrton Senna, a\u00ednda nos albores da s\u00faa.\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "313628", "revid": "124656", "url": "https://gl.wikipedia.org/wiki?curid=313628", "title": "Xos\u00e9 Lois Pi\u00f1eiro", "text": "Xos\u00e9 Lois Pi\u00f1eiro Garc\u00eda nado na Pobra do Carami\u00f1al o 7 de maio de 1971, \u00e9 un pol\u00edtico galego. Pertence o grupo de esquerdas N\u00f3s Pobra.\nTraxectoria.\nProfesor do IES Espi\u00f1eira de Boiro. Exmilitante do Bloque Nacionalista Galego, foi elixido concelleiro na Pobra por esta formaci\u00f3n en 2007, sendo a maiores deputado provincial a partir de 2011. En maio de 2014 abandonou o BNG e pasou a formar parte de Compromiso por Galicia, dimitndo como deputado provincial pero conservando a acta de concelleiro na Pobra como non adscrito. Nas elecci\u00f3ns municipais de 2015 encabezou a candidatura veci\u00f1al de confluencia de N\u00f3s Pobra \u00e1 alcald\u00eda da Pobra do Carami\u00f1al e foi elixido alcalde co apoio do BNG e do PSdeG, gobernando en minor\u00eda. En 2016 abandonou CxG para integrarse definitivamente no proxecto de En Marea. Nas elecci\u00f3ns municipais de 2019 foi a candidatura m\u00e1is votada, con 5 concelleiros, e revalidou a alcald\u00eda como cabeza da lista m\u00e1is votada e co apoio da \u00fanica concelleira do PSdeG, gobernando ambos en minor\u00eda ata que en outubro de 2020 se incorporaron ao goberno os 2 concelleiros do BNG. Nas municipais de 2023 encabezou de novo N\u00f3s Pobra e baixou de 5 a 3 concelleiros, sendo superados polos 6 do PPdeG. Nesta situaci\u00f3n a s\u00faa coalici\u00f3n de goberno perdeu a maior\u00eda para gobernar, polo que o \u00e1rbitro da situaci\u00f3n pasou a ser o \u00fanico concelleiro da formaci\u00f3n VIP (exmembro do PP), que pod\u00eda equilibrala balanza en favor dos populares ou da esquerda. O veto de VIP \u00e1 s\u00faa continuidade como alcalde, \u00f3 cal se sumou o BNG, estendido posteriormente \u00e1 s\u00faa n\u00famero 2, supuxo que ambos renunciasen \u00e1 alcald\u00eda en favor do n\u00famero 3 de N\u00f3s Pobra Jos\u00e9 Carlos Vidal, o cal finalmente elixido alcalde co apoio do BNG, PSdeG e VIP."}
{"id": "313629", "revid": "1888", "url": "https://gl.wikipedia.org/wiki?curid=313629", "title": "Xos\u00e9 Lois Pi\u00f1eiro Garc\u00eda", "text": ""}
{"id": "313630", "revid": "1131", "url": "https://gl.wikipedia.org/wiki?curid=313630", "title": "Rebordech\u00e1", "text": ""}
{"id": "313631", "revid": "1131", "url": "https://gl.wikipedia.org/wiki?curid=313631", "title": "Rebordechau", "text": "O top\u00f3nimo Rebordechau pode referirse a:"}
{"id": "313632", "revid": "85894", "url": "https://gl.wikipedia.org/wiki?curid=313632", "title": "Rebordech\u00e1, San Pedro de Laro\u00e1, Xinzo de Limia", "text": "Rebordech\u00e1 \u00e9 un lugar da parroquia de San Pedro de Laro\u00e1, no concello ourens\u00e1n de Xinzo de Limia. No ano 2022 ti\u00f1a 156 habitantes, dos cales 79 eran homes e 77 mulleres."}
{"id": "313634", "revid": "69467", "url": "https://gl.wikipedia.org/wiki?curid=313634", "title": "Del Mi\u00f1o al Bidasoa", "text": "Del Mi\u00f1o al Bidasoa \u00e9 un libro de viaxes de Camilo Jos\u00e9 Cela, publicado en 1952 pola editorial barcelonesa Noguer. Narra a viaxe dun vagabundo desde o r\u00edo Mi\u00f1o at\u00e9 o r\u00edo Bidasoa.\nTrama.\nUn vagabundo vai \u00e1 romar\u00eda de Santa Marta de Ribarteme, nas Neves, pois ofrec\u00e9rase a levarlle un cadaleito \u00e1 santa. Dir\u00edxese despois cara a Santiago de Compostela, e detense en Padr\u00f3n e en Iria Flavia. Xa en Compostela, detense na praza do Obradoiro antes de entrar na catedral.\nDespois segue cara a Ourense, pasando pola colexiata de Santa Mar\u00eda a Real do Sar, A Ponte Ulla, A Bandeira, o mosteiro de Carboeiro, Chapa, Lal\u00edn, Doz\u00f3n e o santuario da Pena de Francia antes de cruzar o r\u00edo Arenteiro. Desv\u00edase cara a Pi\u00f1or e o mosteiro de Oseira, e regresa cara a Ourense pasando por Cea, Tamallancos, Cambeo e Gustei, entrando na vila termal a trav\u00e9s da ponte Maior. O vagabundo at\u00f3pase co seu curm\u00e1n Beniti\u00f1o do Chao, e visitan a catedral ourens\u00e1, as Burgas e a vila.\nNun cami\u00f3n chegan at\u00e9 A Coru\u00f1a. \u00c1 beira do mar ven a Torre de H\u00e9rcules e as praias do Parrote, do Orz\u00e1n e Riazor. Tras se despedir do seu curm\u00e1n, o vagabundo emprende o cami\u00f1o cara a Asturias pola estrada N-VI. Pasa por San Pedro de N\u00f3s, Gu\u00edsamo, Betanzos, Colantres, Coir\u00f3s, O Fontelo, a Costa do Sal e Guitiriz. En Baamonde desv\u00edase cara a Mondo\u00f1edo. Tras atravesar A Torre dorme pouco antes de entrar en Vilalba, onde lle coincide a v\u00e9spera dunha festa. Segue o seu cami\u00f1o cara a Goiriz e Abad\u00edn antes de chegar a Mondo\u00f1edo, onde coincide con \u00c1lvaro Cunqueiro. Ao espertar atravesa Lourenz\u00e1, Vilamar e Barreiros antes de chegar a Ribadeo, onde merca un exemplar do peri\u00f3dico \"Las Riberas del Eo\". Logo de pescar no r\u00edo Eo d\u00e1 un paseo pola vila. Dir\u00edxese cara \u00e1 Veiga seguindo a Li\u00f1a Ribadeo - Vilaoudriz.\nXa en Asturias, vai at\u00e9 Castropol. No coche dun indiano vai at\u00e9 Tapia de Casarego. Ao pouco de sa\u00edr da vila atopa de novo o indiano, que o achega at\u00e9 Navia. Al\u00ed est\u00e1 co poeta Ram\u00f3n de Campoamor e atopa a Dupont, un equilibrista franc\u00e9s que co\u00f1ecera dous anos antes na provincia de \u00c1vila. Con el vai por Polaviella, Villapedre e Villuir at\u00e9 chegar a Luarca, onde xantan pescada. En tartana van at\u00e9 Almu\u00f1a, e proseguen andando at\u00e9 Barcia, Canero e Salas. Van en cami\u00f3n at\u00e9 Nava, onde est\u00e1n en festas, e det\u00e9\u00f1ense a beber vi\u00f1o co condutor. No mesmo veh\u00edculo seguen at\u00e9 Cecea, L'Infiestu e Villamayor. Despois de cruzar o r\u00edo Sella e chegar a Les Arriondes proseguen por Triongu, e Llovio. En Ribeseya xantan sardi\u00f1as asadas e dormen logo de ir de festa cun comerciante. \u00c1 beira do mar contin\u00faan cara a Llanes a car\u00f3n da v\u00eda do Ferrocarril de V\u00eda Estreita, pasando por Belmonte e Cardoso. En Villahormes xantan arroz, e contin\u00faan por Posada, Quintana e Balmor\u00ed.\nLogo de cruzar o r\u00edo Deva entran en Cantabria. Co\u00f1ecen a Don Ferreol, un antrop\u00f3logo que estuda os xentilicios e alcumes das vilas. En San Vicente de la Barquera beben chacol\u00ed nunha taberna, e contin\u00faan cara a Cabez\u00f3n de la Sal pasando por Lamadrid e Trece\u00f1o, onde lles dan de almorzar. Logo de atravesar Caranceja, Quijas e Veguilla chegan a Torrelavega. Al\u00ed almorzan na taberna de Trist\u00e1n Balmaseda. Pasan por Cud\u00f3n, Miengo, Mortera e Liencres. Na rexi\u00f3n de La Marina paran a tomar un vi\u00f1o castel\u00e1n e arenques, e ao caer a noite chegan a Santander, onde hai numerosos veraneantes. Seguen cara a Heras, Solares, El Bosque, T\u00e9rmino, Anero, Praves, Ambrosero, Cicero e Colindres, e dormen pouco antes de chegaren a Laredo. Contin\u00faan por Islares at\u00e9 Castro Urdiales, onde comen ollomol e cean bacallau. Proseguen por Mio\u00f1o e Ont\u00f3n at\u00e9 entrar en Biscaia.\nAtravesan Muskiz, Nocedal, Barakaldo e chegan a Bilbao, onde os dous cami\u00f1antes se separan temporalmente. O vagabundo vai por Portugalete e Getxo at\u00e9 Plentzia, onde se reencontra con Dupont. Al\u00ed ac\u00f3lleos Ferm\u00edn Cuartango, que ten un restaurante, e con el van a unha carreira de remo. Regresan a Bilbao e contin\u00faan cara a Amorebieta, Durango e chegan a Guip\u00fascoa. Pasan por Alzola e Garagartza, e comen na celebraci\u00f3n dun bautizo, onde ademais lles dan vinte e cinco pesetas, que gastan en vi\u00f1o nunha vila \u00e1 beira do r\u00edo Deba. Seguen ata Deba, de novo na costa cant\u00e1brica, e dir\u00edxense por Zumaia e Getaria, onde paran nunha sidrar\u00eda. En Zarautz visitan a Florencio Pasag\u00fcero, que os convida a xantar e os acolle por tres d\u00edas. Pasan por Orio, onde ga\u00f1an cartos xogando ao mus, e logo de Urdaiaga atopan vinte e tres pesetas nunha carteira perdida. Comen en Usurbil na casa de xantar da dona da carteira, e contin\u00faan ata Donostia. Al\u00ed ac\u00f3lleos un amigo poeta que lles deixa durmir nun piso. Ao d\u00eda seguinte contin\u00faan at\u00e9 Ir\u00fan, e seguen o curso do r\u00edo Bidasoa. En Bera ac\u00f3lleos Don Ricardo, un amigo do vagabundo. En Amaiur o vagabundo detense, e Dupont contin\u00faa at\u00e9 Francia.\nNarraci\u00f3n.\nA obra est\u00e1 narrada en terceira persoa. O protagonista, o vagabundo, \u00e9 un trasunto do propio autor.\nA acci\u00f3n discorre en ver\u00e1n. Comeza o 29 de xullo, cando se celebra a romar\u00eda de Santa Marta de Ribarteme. A Mondo\u00f1edo chega un s\u00e1bado, e pasan por Torrelavega un xoves. Son frecuentes as paradas en tabernas, desde a do Cuco en Padr\u00f3n, a do Asesino e Casa Negreira en Compostela, O Crego, Salto do Can e Ribadavia na Coru\u00f1a ou unha rebotica en Mondo\u00f1edo.\nUsa numeroso l\u00e9xico en lingua galega, e mesmo ten anotaci\u00f3ns ling\u00fc\u00edsticas sobre o mesmo, como o termo mui\u00f1eira. Con todo, moitos dos top\u00f3nimos aparecen castelanizados.\nEdici\u00f3ns e adaptaci\u00f3ns.\nA obra ten a s\u00faa orixe en trece cr\u00f3nicas publicadas no xornal madrile\u00f1o \"Pueblo\" en novembro de 1948, logo dunha viaxe feita en xullo e agosto dese mesmo ano. Por\u00e9n, estas cr\u00f3nicas inclu\u00edan a ida desde Madrid at\u00e9 Galiza (os cinco primeiros relatos) e o tramo desde Ponferrada at\u00e9 Panx\u00f3n (o sexto), desde onde contin\u00faa cara a Santiago de Compostela e A Coru\u00f1a, onde o traxecto xa vai en com\u00fan co libro.\nFoi editado por vez primeira en decembro de 1952, con ilustraci\u00f3ns de Pedro Bueno, amais dunha introduci\u00f3n, un censo de personaxes e un nomencl\u00e1tor xeogr\u00e1fico. A terceira edici\u00f3n, de marzo de 1961, inclu\u00edu tam\u00e9n unha \"Breve nota para m\u00e9dicos y farmac\u00e9uticos\", por estar promovida por un laboratorio farmac\u00e9utico como agasallo a este colectivo.\nEn 1990 a obra foi adaptada por Televisi\u00f3n Espa\u00f1ola a unha serie de televisi\u00f3n de catro cap\u00edtulos dunha hora de duraci\u00f3n cada un, con direcci\u00f3n de Jos\u00e9 Briz M\u00e9ndez. Os actores son Nicol\u00e1s Due\u00f1as (vagabundo), Jos\u00e9 Antonio Labordeta (DuPont), Manuel Lourenzo (Beniti\u00f1o), Jes\u00fas Guzm\u00e1n (Don Ferreol) e Juan Polanco (indiano), con Antonio Ferrandis na voz narradora. Aparecen tam\u00e9n Dorotea B\u00e1rcena, Xos\u00e9 Lu\u00eds Bernal, Alfonso Agra, V\u00edctor \u00c1lvarez, Mela Casal e Evaristo Calvo."}
{"id": "313635", "revid": "98629", "url": "https://gl.wikipedia.org/wiki?curid=313635", "title": "Nicosia do Norte", "text": "Lefko\u015fa ou Nicosia do Norte \u00e9 a capital e maior cidade da Rep\u00fablica Turca do Norte de Chipre. \u00c9 a parte norte da cidade de Nicosia. En 2011, Lefko\u015fa ti\u00f1a unha poboaci\u00f3n de 61\u00a0378 e a \u00e1rea metropolitana ti\u00f1a 82\u00a0539.\nHistoria.\nNo ano 1963, ap\u00f3s modificaci\u00f3ns constitucionais feitas polos grego-chipriotas, que foron rexeitadas polos turco-chipriotas, estaltaba unha violencia intercomunal. Nicosia era dividida en cuartos grego-chipriotas e turco-chipriotas pola \"Li\u00f1a Verde\", nome posto pola cor do bol\u00edgrafo usado polo oficial das Naci\u00f3ns Unidas para debuxar a li\u00f1a no mapa da cidade.\nO 15 de xullo de 1974, un golpe pro-grego conducido pola xunta militar grega pretend\u00eda unir a illa con Grecia. O golpe botaba ao presidente Makarios III e substitu\u00edao polo nacionalista pro-enosis Nikos Sampson. O 20 de xullo de 1974, o ex\u00e9rcito turco invad\u00eda a illa, temendo o golpe grego. A invasi\u00f3n inclu\u00eda d\u00faas fases. A segunda fase era feita o 14 de agosto de 1974, onde o ex\u00e9rcito turco adiantaba as s\u00faas posici\u00f3ns, ao final capturando un total do 37% do territorio chipriota, inclu\u00edndo a parte setentrional de Nicosia e as cidades de Kyrenia e Famagusta.\nO 23 de abril de 2003, o cruzamento \"Ledra Palace\" era aberto na Li\u00f1a Verde, a primeira vez que o paso dun lado a outro da cidade era permitido dende 1974. Isto foi seguido pola apertura doutro punto de cruzamento o 9 de maio de 2003 chamado \"Ayios Dometios\". O 3 de abril de 2008, o cruzamento da R\u00faa Ledra era tam\u00e9n reabrido.\nAdministraci\u00f3n.\nPol\u00edtica.\nComo capital, Lefko\u015fa acolle o goberno da Rep\u00fablica Turca do Norte de Chipre e \u00e9 o centro cultural e econ\u00f3mico do pa\u00eds. A cidade est\u00e1 gobernada polo \"Concello Turco de Nicosia\", que \u00e9 reco\u00f1ecido pola constituci\u00f3n da Rep\u00fablica de Chipre."}
{"id": "313639", "revid": "865", "url": "https://gl.wikipedia.org/wiki?curid=313639", "title": "Transavia.com France", "text": ""}
{"id": "313641", "revid": "75439", "url": "https://gl.wikipedia.org/wiki?curid=313641", "title": "Faneca brava", "text": "A faneca brava ou peixe ara\u00f1a menor (Echiichthys vipera) \u00e9 unha especie de peixe da familia Trachinidae na orde dos Perciformes. Co\u00f1ecido por ser peixe pezo\u00f1ento. Algunhas fontes ch\u00e1mano escorpi\u00f3n de praia.\nAt\u00f3pase normalmente nos fondos mari\u00f1os de mares abertos, achegados \u00e1 beiramar. As fanecas bravas poden picar aos nadadores se son perturbadas, especialmente cando hai baixamar; tam\u00e9n aos pescadores cando limpan as s\u00faas redes.\nMorfolox\u00eda.\nAs fanecas contan cun corpo alongado e medran at\u00e9 os 18\u00a0cm de longo, mais xeralmente non pasan dos 15\u00a0cm. A s\u00faa cor \u00e9 pardo cinsenta no lombo, semellante \u00e1 da area das praias, e prateada nos costados. Non ten espi\u00f1as diante dos ollos.\nH\u00e1bitat.\nDistrib\u00faese polo Atl\u00e1ntico leste, dende o Mar do Norte, arrodeando as Illas Brit\u00e1nicas, Galiza, Portugal e at\u00e9 Marrocos, Madeira, Canarias e o Mediterr\u00e1neo. Aparecen na beiramar parcialmente soterradas na area das praias deixando s\u00f3 os ollos e as puntas das espi\u00f1as dorsais sobre a area.\nBiolox\u00eda.\nA faneca brava \u00e9 litoral e bent\u00f3nica, vive na area, fondos lamacentos, que van desde os poucos metros de profundidade at\u00e9 os 150 m (no inverno). Deitadas na area, a s\u00faa posici\u00f3n pode describirse como soterrada at\u00e9 os ollos coa punta da primeira espi\u00f1a dorsal exposta. Por mor da s\u00faa pezo\u00f1a e a s\u00faa aparici\u00f3n preto de praias, consid\u00e9rase unha das especies de faneca m\u00e1is perigosas de Europa. As gl\u00e1ndulas pezo\u00f1entas est\u00e1n localizados na s\u00faa primeira aleta dorsal, que \u00e9 totalmente negra, e na cuberta das guerlas. Esta especie ten a toxina m\u00e1is potente de todas as especies da familia Trachinidae.\nEfectos nos humanos.\nA picada da faneca \u00e9 aguda e intensa. A dor adoita radiar \u00e1 \u00e1rea arredor do limbo. A intensidade da dor acada o pico aos 30 minutos despois da picada, e despois aos poucos baixa. Por\u00e9n, por veces a dor ou un formigar pode durar unhas 24 horas. Moi raramente, a dor pode espallarse aos ganglios linf\u00e1ticos, \u00e9 dicir, \u00f3s das virillas (cando o aguill\u00f3n se crava na planta do p\u00e9), ou \u00f3s da axila (se o aguill\u00f3n pica nas mans).\nProtecci\u00f3n e auxilio.\nA faneca \u00e9 com\u00fan nalgunhas praias de Galiza, especialmente coa marea baixa. A mellor protecci\u00f3n \u00e9 usar sandalias (chamadas as m\u00e1is das veces fanequeiras).\nUnha vez se produce a picada, se na praia hai posto de socorrismo \u00e9 o mellor lugar para acudir. O procedemento al\u00e1 ser\u00e1 localizar a picada e despois mergullar o p\u00e9 en auga quente durante unha hora co obxectivo de inactivar a toxina termol\u00e1bil. P\u00f3dese tam\u00e9n aplicar unha pomada antihistam\u00ednica e despois intentar cami\u00f1ar por unha superficie quente (a parte alta da praia) para que o organismo termine eliminando definitivamente todo resto da pezo\u00f1a.\nA mellor soluci\u00f3n de urxencia \u00e9 para lavar a ferida, e despois mergullala en auga quente durante polo menos unha hora, para aliviar a dor e axudar a destru\u00edr as prote\u00ednas do veleno. A temperatura da auga debe ser polo menos duns 40\u00a0\u00b0C (104\u00a0\u00b0F) ou tan quente coma o paciente ature. Ademais, c\u00f3mpre tranquilizar o paciente da inocuidade relativa da picada."}
{"id": "313645", "revid": "18868", "url": "https://gl.wikipedia.org/wiki?curid=313645", "title": "Echiichthys vipera", "text": ""}
{"id": "313646", "revid": "18868", "url": "https://gl.wikipedia.org/wiki?curid=313646", "title": "Peixe ara\u00f1a menor", "text": ""}
{"id": "313647", "revid": "18868", "url": "https://gl.wikipedia.org/wiki?curid=313647", "title": "Escorpi\u00f3n de praia", "text": ""}
{"id": "313651", "revid": "23204", "url": "https://gl.wikipedia.org/wiki?curid=313651", "title": "Alcoi\u00e0", "text": "O Alcoi\u00e0 \u00e9 unha comarca do centro da Comunidade Valenciana, na provincia de Alacant. A s\u00faa capital \u00e9 Alcoi. Limita co Vall d'Albaida e el Comtat polo norte, a Marina Baixa ao leste, o Alacant\u00ed e o Vinalop\u00f3 Mitj\u00e0 ao sur, e o Alt Vinalop\u00f3 polo oeste.\nNa proposta de distribuci\u00f3n de comarcas de Joan Soler i Riber de 1970 tam\u00e9n se incl\u00faen na comarca de Alcoi\u00e0 as poboaci\u00f3ns do Vall de Biar que nas Demarcacions Territorials Homologades (DTH) da Generalitat aparece no l'Alt Vinalop\u00f3: Beneixama, Biar, El Camp de Mirra e la Canyada de Biar.\nOs concellos que pertencen \u00e1 comarca de Alcoi\u00e0 son: Alcoi, Banyeres de Mariola, Benifallim, Castalla, Ibi, Onil, Pen\u00e0guila e Tibi.\nXeograf\u00eda.\nTr\u00e1tase dunha comarca monta\u00f1osa, que presenta diversas foies interiores, como a Foia de Castalla e a de Alcoi, separadas por diversas serras, entre as cales destacan a serra del Menejador que pertence ao Carrascar de la Font Roja, a Mariola ou la Carrasqueta.\nClima e vexetaci\u00f3n.\nO clima \u00e9 totalmente mediterr\u00e1neo, pero m\u00e1is fr\u00edo que nas comarcas costeiras. Nas serras hai unha vexetaci\u00f3n orixinal de carballos, pi\u00f1eiros e especies arom\u00e1ticas, por riba de todo na serra de Mariola.\nDemograf\u00eda.\nSegundo o INE a 1 de xaneiro do 2016, os concellos que conformaban a comarca ti\u00f1an a seguinte poboaci\u00f3n:\nEconom\u00eda.\nA agricultura \u00e9 de seca\u00f1o (cereais, uvas , oliveiras e am\u00e9ndoas). Hoxe, non obstante, a actividade principal da comarca \u00e9 a industrial, especialmente a t\u00e9xtil, a do calzado, a do papel e a de xoguetes. A cidade m\u00e1is grande \u00e9 Alcoi, capital da comarca, que conta cunha importante tradici\u00f3n industrial papeleira e metal\u00farxica que se alcanzou no s\u00e9culo XX, pero a industria t\u00e9xtil \u00e9 a m\u00e1is importante na actualidade. Son tam\u00e9n importantes as poboaci\u00f3ns de Ibi, que conta con industrias de xoguetes mec\u00e1nicos; Onil, dedicada \u00e1 fabricaci\u00f3n de bonecas, e Castalla, que se especializou tam\u00e9n na produci\u00f3n de xoguetes.\nDelimitaci\u00f3ns hist\u00f3ricas.\nA comarca de Alcoi\u00e0 \u00e9 de creaci\u00f3n moderna, creada no 1989, e comprende a comarca hist\u00f3rica da Foia de Castalla, e parte da antiga Valls d'Alcoi. Estas comarcas antigas aparecen no mapa de comarcas de Emili Be\u00fct \"Comarques naturals del Regne de Val\u00e8ncia\" publicado en 1934.\nGastronom\u00eda.\nA comida de Alcoi\u00e0 \u00e9 t\u00edpica da dieta mediterr\u00e1nea de monta\u00f1a, e incorpora pratos t\u00edpicos como a pericana, cebolas en vinagre, e os taretes, en forma de tapa."}
{"id": "313652", "revid": "23204", "url": "https://gl.wikipedia.org/wiki?curid=313652", "title": "Alcalat\u00e9n", "text": "O Alcalat\u00e9n \u00e9 unha comarca do norte da Comunidade Valenciana, na provincia de Castell\u00f3. A s\u00faa capital \u00e9 L'Alcora. Limita ao norte co Alt Maestrat e con Arag\u00f3n, ao leste coa Plana Alta, ao sur coa Plana Baixa e ao oeste co Alt Millars."}
{"id": "313653", "revid": "23204", "url": "https://gl.wikipedia.org/wiki?curid=313653", "title": "Alt Maestrat", "text": "O Alt Maestrat \u00e9 unha comarca do norte da Comunidade Valenciana, na provincia de Castell\u00f3. A s\u00faa capital \u00e9 Alboc\u00e0sser. Limita ao norte con els Ports, ao oeste con Arag\u00f3n, ao sur co Alcalat\u00e9n e ao leste co Baix Maestrat e a Plana Alta."}
{"id": "313654", "revid": "23204", "url": "https://gl.wikipedia.org/wiki?curid=313654", "title": "Alto Mijares", "text": "O Alto Mijares (en valenciano: \"Alt Millars\") \u00e9 unha comarca interior do norte da Comunidade Valenciana, na provincia de Castell\u00f3. A s\u00faa capital \u00e9 Cirat. Limita ao norte e oeste con Arag\u00f3n, ao leste co Alcalat\u00e9n e ao sur coa Plana Baixa e o Alto Palancia."}
{"id": "313655", "revid": "10599", "url": "https://gl.wikipedia.org/wiki?curid=313655", "title": "Alt Millars", "text": ""}
{"id": "313657", "revid": "23204", "url": "https://gl.wikipedia.org/wiki?curid=313657", "title": "Alto Palancia", "text": "O Alto Palancia (en valenciano: \"Alt Pal\u00e0ncia\") \u00e9 unha comarca do interior da Comunidade Valenciana, na provincia de Castell\u00f3. A s\u00faa capital \u00e9 Segorbe. Limita ao norte co Alto Mijares, ao leste coa Plana Baixa e o Camp de Morvedre, ao sur co Camp de T\u00faria e ao oeste con Los Serranos e Arag\u00f3n."}
{"id": "313658", "revid": "10599", "url": "https://gl.wikipedia.org/wiki?curid=313658", "title": "Alt Pal\u00e0ncia", "text": ""}
{"id": "313660", "revid": "10599", "url": "https://gl.wikipedia.org/wiki?curid=313660", "title": "Serrans", "text": ""}
{"id": "313664", "revid": "98629", "url": "https://gl.wikipedia.org/wiki?curid=313664", "title": "All\u00ed abajo", "text": "All\u00ed abajo \u00e9 unha serie de televisi\u00f3n espa\u00f1ola de comedia producida por Plano a plano para a canle Antena 3. A s\u00faa estrea foi o 7 de abril de 2015. A\u00ednda que \u00e1 tem\u00e1tica da serie \u00e9 similar \u00e1 da exitosa pel\u00edcula \"Ocho apellidos vascos\", a idea orixinal da serie \u00e9 anterior \u00e1 pel\u00edcula, tendo m\u00e1is puntos en com\u00fan coa francesa \" Bienvenue chez les Ch'tis\".\nSinopse.\nA serie xira en torno a I\u00f1aki, un vasco de trinta anos que nunca sa\u00edu de Euskadi. Vive coa s\u00faa nai, Maritxu, a cl\u00e1sica matriarca vasca, absorbente e dominante, que ve a I\u00f1aki como un neno eterno incapaz de funcionar pola s\u00faa conta na vida. O \u00fanico intercambio afectivo que mant\u00e9n I\u00f1aki \u00e9 cos seus amigos de toda a vida. No bar que rexenta I\u00f1aki, herdado do seu defunto pai, traballa Nekane, unha camareira que est\u00e1 tolamente namorada del, pero que nunca llo dixo.\nE mentres a vida de I\u00f1aki transcorre pracidamente, un d\u00eda vese obrigada a acompa\u00f1ar a s\u00faa nai a Sevilla nunha viaxe do Imserso, unha viaxe para a que non est\u00e1 preparado. Para I\u00f1aki, nada volver\u00e1 ser o mesmo unha vez estea atrapado... al\u00ed abaixo."}
{"id": "313665", "revid": "98629", "url": "https://gl.wikipedia.org/wiki?curid=313665", "title": "F\u00e1tima Abal", "text": "F\u00e1tima Abal Roma, nada en Cambados en 1978, \u00e9 unha avogada e pol\u00edtica galega do PSdeG-PSOE.\nTraxectoria.\nLicenciada en Dereito, \u00e9 concelleira en Cambados polo PSdeG-PSOE dende 2011. Nas elecci\u00f3ns municipais de 2015 encabezou a candidatura do PSdeG \u00e1 alcald\u00eda de Cambados e foi elixida alcaldesa co apoio de BNG, Somos Cambados e Cambados Pode. Nas municipais de 2019 foi reelixida rexedora, desta volta co apoio de Somos Cambados.\n\u00c9 presidenta da I Mesa Interinstitucional Mancomunada de Galicia contra a violencia de x\u00e9nero contra a violencia de x\u00e9nero, vogal e membro da Comisi\u00f3n de Igualdade na FEMP en Madrid e coordinadora Comarcal do PSdeG-PSOE no Saln\u00e9s. \nImpulsou o primeiro Simposio Internacional LGTBI de Galicia que se segue a celebrar na actualidade todos os meses de outubro.\nEn xaneiro de 2019, anunciouse a s\u00faa investigaci\u00f3n por un posible caso de malversaci\u00f3n.. Cargos dos que a Fiscal\u00eda determina, tras unha ardua investigaci\u00f3n, que era inocente e o delito polo que se lle acusaba inexistente. En xaneiro de 2022 renunciou \u00e1 alcald\u00eda por motivos de sa\u00fade. \nTras a s\u00faa renuncia a alcald\u00eda segue a exercer como concelleira de igualdade e crea a Escola de Apoderamento Feminino Dolores del Valle para dar visibilidade e voz \u00e1s mulleres cambadesas.\nOstenta, ademais, as Conceller\u00edas de Educaci\u00f3n e Infancia, Mar, Muller e Diversidade."}
{"id": "313666", "revid": "124656", "url": "https://gl.wikipedia.org/wiki?curid=313666", "title": "Manuel Campos Velay", "text": "Manuel Campos Velay, nado en Cuntis, \u00e9 un empresario e pol\u00edtico galego do PSdeG-PSOE.\nTraxectoria.\nFoi portavoz socialista en Cuntis dende principios de 2014. Nas elecci\u00f3ns municipais de 2015 foi cabeza de lista do PSdeG e foi elixido alcalde co apoio de Veci\u00f1anza de Cuntis e BNG.. Nas municipais de 2019 foi reelixido con maior\u00eda absoluta."}
{"id": "313674", "revid": "85894", "url": "https://gl.wikipedia.org/wiki?curid=313674", "title": "Francisco Ferreira", "text": "Juan Francisco Ferreira Gonz\u00e1lez, nado en Vilaza (Gondomar) en 1968, \u00e9 un avogado e pol\u00edtico galego do PSdeG-PSOE.\nTraxectoria.\nFoi xefe da polic\u00eda local de Gondomar at\u00e9 o 2011. Nas elecci\u00f3ns municipais de 2011 foi elixido concelleiro en Gondomar polo PSdeG. Nas municipais de 2015 encabezou a candidatura do PSdeG en Gondomar e foi elixido alcalde como candidato da lista m\u00e1is votada.."}
{"id": "313675", "revid": "1093", "url": "https://gl.wikipedia.org/wiki?curid=313675", "title": "Juan Francisco Ferreira Gonz\u00e1lez", "text": ""}
{"id": "313676", "revid": "22570", "url": "https://gl.wikipedia.org/wiki?curid=313676", "title": "Jack Johnson (m\u00fasico)", "text": "Jack Johnson, nado en Oahu o 18 de maio de 1975, \u00e9 un cantante, m\u00fasico, compositor e produtor musical estadounidense, al\u00e9n de ex-surfeiro profesional. Johnson \u00e9 co\u00f1ecido polo seu estilo de mestura folk rock, soft rock e acoustic rock. No 2001, acadou o \u00e9xito comercial co seu primeiro \u00e1lbum, \"Brushfire Fairytales\". Dende ent\u00f3n, lanzou cinco \u00e1lbums m\u00e1is e varios EPs.\nJohnson \u00e9 o organizador do Festival anual de K\u014dkua."}
{"id": "313677", "revid": "92340", "url": "https://gl.wikipedia.org/wiki?curid=313677", "title": "Pablo Ruiz", "text": "Pablo Maximiliano Miguel Coronel Vidoz, nado en Buenos Aires o 4 de maio de 1975, co\u00f1ecido popularmente como Pablito Ruiz ou como Pablo Ruiz, \u00e9 un cantante arxentino, moi popular na Arxentina e M\u00e9xico a finais dos anos 80.\nTraxectoria.\nIntegrou desde neno o elenco coral de Festilindo no per\u00edodo 86-88, destacando pola cor da s\u00faa voz, raz\u00f3n pola cal era o encargado de abrir diariamente o ciclo. Chegou a presentarse no teatro Col\u00f3n de Bos Aires.\nEn 1989f\u00edxose co\u00f1ecer con canci\u00f3ns como \"Oh mam\u00e1, ella me ha besado\", \"Sol de verano\", \"Orgullosa nena\", \"Haw\u00e1i\", \"Oc\u00e9ano\", \"Lady, Lady\" ou \"La malague\u00f1a\", canci\u00f3n reeditada do mariachi ao x\u00e9nero pop, que anteriormente tam\u00e9n foi adaptada da copla espa\u00f1ola. O seu \u00e9xito foi fugaz e logo de gravar o seu cuarto disco \"Espejos azules\" afastouse dos escenarios ao cambiar o seu ton de voz dada a s\u00faa sa\u00edda da adolescencia e unha cirurx\u00eda de nariz que lle afectou neste sentido.\nEn 2002, retorna ao pa\u00eds onde fai actuaci\u00f3ns no programa da presentadora arxentina Susana Gim\u00e9nez na s\u00faa secci\u00f3n \"El Circo de las Estrellas\". Participou no programa televisivo conducido por Marcelo Tinelli, \"ShowMatch\" no \"Bailando por un sue\u00f1o\", sendo eliminado na semana 14.\nEn 2011, Ru\u00edz confesou ser homosexual, logo de que se co\u00f1ecese o ano anterior unha noticia similar do seu amigo e tam\u00e9n cantante Ricky Martin. Ese mesmo ano, participou no programa \"Canta si puedes\" de Per\u00fa, no cal deb\u00eda cantar unha canci\u00f3n mentres era atacado por dous cans rottweiler.\nEn 2012 realiza unha participaci\u00f3n especial na telecomedia de Telefe, \"Graduados\" como el mesmo. En 2014 xerouse pol\u00e9mica por un suposto plaxio de parte da banda australiana Tame Impala. Un medio chileno asegura que a s\u00faa canci\u00f3n \"Oc\u00e9ano\" foi plaxiada na canci\u00f3n \"It Feels Like We Only Go Backwards\" dos australianos.\nEn 2014 participou en varias galas de \"Tu cara me suena 2\". Imitou a Bruce Springsteen, substitu\u00edndo a Miguel \u00c1ngel Rodr\u00edguez. Tam\u00e9n acompa\u00f1ou a Coki Ram\u00edrez imitando a Ricky Martin e a Patrick Swayze en \"Dirty Dancing\"."}
{"id": "313678", "revid": "6939", "url": "https://gl.wikipedia.org/wiki?curid=313678", "title": "Carmen Laforet", "text": "Carmen Laforet D\u00edaz, nada en Barcelona o 6 de setembro de 1921 e finada en Majadahonda (Madrid) o 28 de febreiro de 2004, foi unha escritora espa\u00f1ola."}
{"id": "313679", "revid": "23204", "url": "https://gl.wikipedia.org/wiki?curid=313679", "title": "Carmen Laforet D\u00edaz", "text": ""}
{"id": "313681", "revid": "23204", "url": "https://gl.wikipedia.org/wiki?curid=313681", "title": "Prexu\u00edzo", "text": "Un prexu\u00edzo (do lat. \"praeiudicium\", \u2018xulgado de antem\u00e1n\u2019) \u00e9 o proceso de formaci\u00f3n dun concepto ou xu\u00edzo sobre algunha cousa de forma anticipada. En termos psicol\u00f3xicos, \u00e9 unha actividade mental inconsciente que distorsiona a percepci\u00f3n.\nDefinici\u00f3n cl\u00e1sica.\nGordon Allport, psic\u00f3logo da Universidade Harvard, quen dedicou gran parte do seu traballo ao tema, no seu libro \"The Nature of Prejudice\" publicado en 1954, definiu o prexu\u00edzo como \"unha actitude suspicaz ou hostil cara a unha persoa que pertence a un grupo, polo simple feito de pertencer ao devandito grupo, e \u00e1 que, a partir desta pertenza, se lle estiman as mesmas calidades negativas que se lle adscriben a todo o grupo\" (Allport 1979\u00a0: 7). Nesta definici\u00f3n, ref\u00edrese principalmente \u00e1 etiquetaci\u00f3n que facemos de maneira negativa, con base nunha forma de pensar que adoptamos desde pequenos. Esta forma de pensar xorde como resultado da necesidade que ten o ser humano de tomar decisi\u00f3ns firmes e concretas de maneira r\u00e1pida, tomando informaci\u00f3n xeneralizada da que se ten ata o momento para emitir xu\u00edzos, e sen verificar a s\u00faa autenticidade.\nO prexu\u00edzo fai referencia ao infundado do xu\u00edzo e ao ton afectivo. Allport sinala que a frase \u201cpensar mal doutras persoas\u201d debe entenderse como \u201cunha expresi\u00f3n \"el\u00edptica\", a cal incl\u00fae sentimentos de desprezo ou desagrado, de medo e resentimento, as\u00ed como varias formas de conduta hostil, tales como falar en contra de certas persoas, practicar alg\u00fan tipo de discriminaci\u00f3n contra elas ou atacalas con violencia\u201d. Nas pr\u00e1cticas coti\u00e1s dos suxeitos, o prexu\u00edzo opera a partir de orzamentos valorativos baseados en costumes, tradici\u00f3ns, mitos e demais aprendizaxes adquiridas ao longo dos procesos de conformaci\u00f3n das identidades. Allport non incl\u00fae a posibilidade de cualificaci\u00f3n positiva na s\u00faa definici\u00f3n. O seu ensaio foi escrito coa finalidade de que servise como material did\u00e1ctico para os estudantes universitarios e o p\u00fablico en xeral referente ao tema da discriminaci\u00f3n \u00e9tnica, particularmente a que sufr\u00edan os xudeus e os negros americanos, polo cal \u00e9 considerado un texto importante na psicolox\u00eda social, debido a que exp\u00f3n que o racismo \u00e9 producido por \u201ctemores imaxinarios\u201d, o que nos leva a unha visi\u00f3n positiva de que \u00e9 posible erradicar o prexu\u00edzo para poder vivir nunha sociedade m\u00e1is harm\u00f3nica.\nPrexu\u00edzos no ser humano.\nOrixe.\nO prexu\u00edzo xorde por conveniencia, para discriminar, descartar ou dominar outras persoas ou aceptalas preferentemente, sen ter remorsos e sen reflexionar se iso \u00e9 bo ou malo, ou se \u00e9 unha opini\u00f3n obxectiva ou subxectiva. Comunmente \u00e9 unha actitude hostil ou, menos frecuentemente, favorable cara a unha persoa que pertence a determinado grupo (social, \u00e9tnico, sexual, pol\u00edtico, socioecon\u00f3mico, ocupacional, relixioso, deportivo, de idade, de sa\u00fade, de enfermidade ou de calquera \u00edndole, mesmo territorial ou xeogr\u00e1fica) simplemente polo feito de pertencer -voluntaria ou involuntariamente, consciente ou inconscientemente- a ese grupo, na presunci\u00f3n de que pos\u00fae as calidades negativas ou positivas atribu\u00eddas por moitas persoas ao mesmo. A opini\u00f3n prod\u00facese primeiro respecto do grupo prexu\u00edzado e despois incorpora ao individuo.\nBases neuroqu\u00edmicas.\nDesde o punto de vista da neurociencia social, disciplina recentemente desenvolvida, s\u00f3 cando anticipamos unha interacci\u00f3n cunha persoa allea ao noso grupo a resposta na produci\u00f3n de cortisol no eixo hipotal\u00e1mico-hipofisario-adrenal a un evento as\u00ed poder\u00e1 predicir a manifestaci\u00f3n (medida a trav\u00e9s dun cuestionario de autoavaliaci\u00f3n) dun prexu\u00edzo sutil ou dun intenso.\nO prexu\u00edzo como mecanismo de defensa.\nSuxeriuse que en determinadas situaci\u00f3ns onde se pode correr certo risco ou perigo os prexu\u00edzos nos protexer\u00edan destes mediante un mecanismo de anticipaci\u00f3n e unha r\u00e1pida resposta sen necesidade de emitir un razoamento. Polo tanto poder\u00eda ser unha vantaxe evolutiva.[\"\"\nTipos.\nPrexu\u00edzos exclu\u00edntes.\nComo na persecuci\u00f3n, a persoa que act\u00faa cunha crenza prexuizosa cre na maldade ou bondade do outro e na xustiza do razoamento propio. Na maior parte dos casos, d\u00e1se por feito que existe unha inferioridade natural ou xen\u00e9tica no grupo segregado, ou ben unha circunstancia calquera que establece a inferioridade dos seus integrantes. Tam\u00e9n \u00e9 com\u00fan que se po\u00f1a un acento nas diferenzas culturais, o que explicar\u00eda a inferioridade ou superioridade dos outros. O feito concreto \u00e9 que, por medio dunhas ou outras escusas, sempre hai unha avaliaci\u00f3n xen\u00e9rica da persoa afectada. Por exemplo, o prexu\u00edzo de que o pobo espa\u00f1ol \u00e9 \"bruto e ignorante\" ten unha clara ra\u00edz inglesa. A grande influencia cultural brit\u00e1nica nas clases dominantes de Espa\u00f1a despois da Guerra da Independencia instalou en Espa\u00f1a o mesmo prexu\u00edzo. Tan forte foi ese serm\u00f3n negativo, que os propios espa\u00f1ois terminaron por crelo.\nTer unha visi\u00f3n politicamente impopular non constit\u00fae en si un prexu\u00edzo, e non todas as visi\u00f3ns politicamente populares est\u00e1n libres de prexu\u00edzo. Cando se aplican aos grupos sociais, os prexu\u00edzos xeralmente ref\u00edrense aos rumbos existentes cara aos membros deses grupos, con frecuencia baseados en estereotipos, e na s\u00faa forma m\u00e1is extrema conv\u00e9rtense na negaci\u00f3n inxusta dos beneficios e dereitos deses grupos ou, \u00e1 inversa, no favorecemento inxusto doutros. Durante o s\u00e9culo XIX e principios do s\u00e9culo XX a maior parte dos empresarios consideraban que os seus obreiros eran vagos, sucios, inmorais e sanguinarios, no cal se xustificaba plenamente a oligarqu\u00eda, para explotar o proletariado sen remorsos.\nNa ciencia.\nNa actividade cient\u00edfica en xeral, un rumbo \u00e9 un erro que aparece nos resultados dun estudo debido a factores que dependen da recolecci\u00f3n, da an\u00e1lise, da interpretaci\u00f3n, da publicaci\u00f3n ou da revisi\u00f3n dos datos que poden conducir a conclusi\u00f3ns que son sistematicamente diferentes da verdade ou incorrectas acerca dos obxectivos dunha investigaci\u00f3n. Este erro pode ser sistem\u00e1tico ou non, e \u00e9 diferente ao erro aleatorio.\nNo \u00e1mbito de calquera disciplina cient\u00edfica, denom\u00ednase\u00a0\"rumbo\" ao feito de que o cient\u00edfico faga o posible, xa sexa de maneira deliberada ou por un erro involuntario, para que os datos dos seus experimentos coincidan co que deles se espera.\nNa literatura.\nNa novela \"Orgullo e prexu\u00edzo\" (\"Pride and Prejudice\"), da novelista brit\u00e1nica Jane Austen, a hero\u00edna forma unha opini\u00f3n forte sobre o car\u00e1cter dun home antes de ter a posibilidade de ouvir a s\u00faa versi\u00f3n da historia. Cando finalmente se lle d\u00e1 a co\u00f1ecer o balance dos feitos, estes restan e finalmente derrotan este prexu\u00edzo. O prexu\u00edzo tam\u00e9n \u00e9 tema da novela \"Matar un paporrubio\"\u00a0(\"To Kill a Mockingbird\"), da estadounidense Harper Le.\nNa sociedade.\nO \"conflito\" que a vida crea sistematicamente, enfrontando a grupos contra grupos e \"interacci\u00f3ns simb\u00f3licas\", como etiquetar as persoas, producen prexu\u00edzos que non est\u00e1n baseados na experiencia directa.\nO prexu\u00edzo \u00e9 \"funcional\" e agud\u00edzase polo ambiente ou medio social: o racismo, a homofobia, os puntos de vista pol\u00edticos, relixiosos ou espirituais firmemente sostidos... xorden ante un inimigo potencial como posici\u00f3n defensiva que pode salvar a vida do individuo ou do grupo prexuizoso. Os soci\u00f3logos consideraron o prexu\u00edzo como un comportamento adaptativo instintivo. Nas competencias entre grupos ou individuos, os puntos de vista impostos son \u00fatiles ante a escaseza de recursos para a supervivencia humana, ou simplemente para manter o poder en mans duns poucos. Pero pode tam\u00e9n evitar a ganancia, se o prexu\u00edzo se forma sobre un aliado ou compa\u00f1eiro potencial; por exemplo, non consultar o \u00fanico m\u00e9dico do pobo que poder\u00eda salvar a vida s\u00f3 polo feito de que o m\u00e9dico \u00e9 de afrodescendente (termo que, do mesmo xeito que \"afroamericano\", moitos consideran politicamente apropiado para evitar utilizar o termo \"negro\").\nO psic\u00f3logo norteamericano John Dollard suxeriu que o prexu\u00edzo \u00e9 o resultado da frustraci\u00f3n, e reco\u00f1\u00e9cese que \u00e9 a base da discriminaci\u00f3n en contra da dignidade humana.\nHai tres perspectivas sociol\u00f3xicas para explicar o prexu\u00edzo."}
{"id": "313684", "revid": "89787", "url": "https://gl.wikipedia.org/wiki?curid=313684", "title": "Code Lyoko (videoxogo)", "text": "Code Lyoko (en galego\u00a0\"C\u00f3digo Lyoko\") \u00e9 un videoxogo de acci\u00f3n e de rol baseado na serie animada francesa\u00a0\"C\u00f3digo Lyoko\", sendo o primeiro videoxogo baseado na devandita serie. O xogo foi desenvolvido por DC Studios e distribu\u00eddo por The Game Factory para Nintendo DS, chegando ao mercado en maio do 2007 en Estados Unidos, en xu\u00f1o do 2007 en Australia e en novembro do mesmo ano en Europa.\nTrama.\nO xogo, do mesmo xeito que a serie, segue as aventuras de catro estudantes que descobren a existencia dun universo paralelo misterioso chamado Lyoko. Os catro, Jeremie, Odd, Ulrich e Yumi, descobren que tanto a Terra como Lyoko est\u00e1n ameazados por un virus m\u00faltiple chamado XANA, o cal infectou ao supercomputador que o controla todo. Os mozos deber\u00e1n compaxinar a s\u00faa vida normal de estudantes coa misi\u00f3n de converterse en heroes.\nXogo.\nO xogo \"C\u00f3digo Lyoko\" m\u00f3vese entre o mundo real, en 2D, e o universo de Lyoko, en 3D. O xogo cont\u00e9n 15 episodios baseados na 1\u00aa, 2\u00aa e 3\u00aa tempada da serie de debuxos. \u00c1 hora de loitar, utiliza un amplo rango de habilidades: disparar, loitar, resoluci\u00f3n de crebacabezas e exploraci\u00f3n a\u00ednda que, sorprendentemente, non hai capacidade de salto, unha habilidade case imprescindible na serie.\nAcollida e cr\u00edtica.\nA cr\u00edtica apreciou a fidelidade do xogo \u00e1 serie, mais o seu modo de xogo li\u00f1al supuxo un problema xa que os xogadores son guiados en exceso nas acci\u00f3ns que deben facer. A c\u00e1mara fixa e non controlable que dirixe \u00f3 xogador en Lyoko tam\u00e9n foi moi criticada."}
{"id": "313687", "revid": "1131", "url": "https://gl.wikipedia.org/wiki?curid=313687", "title": "Igor de Souza", "text": "Igor de Souza Fonseca, nado o 19 de febreiro de 1980 en Macei\u00f3 \u00e9 un futbolita brasileiro con pasaporte portugu\u00e9s que xoga na demarcaci\u00f3n de dianteiro centro. \u00c9 irm\u00e1n do tam\u00e9n futbolista Yuri de Souza e curm\u00e1n do ex xogador do Celta de Vigo Charles Dias, cos que coincidiu no Pontevedra CF.\nTraxectoria.\nAo igual que o seu irm\u00e1n desenvolve a maior parte da s\u00faa carreira en Portugal. Comezou xogando no Bragan\u00e7a e posteriormente no Clube Desportivo das Aves, Marialvas, Gondim e Pedrou\u00e7os. Empezou a destacar no FC Maia, onde coincidiu co seu irm\u00e1n e onde logrou os seus mellores rexistros goleadores chegando a anotar 26 goles nunha tempada.\nNo ver\u00e1n de 2002 fichou polo Sporting Clube de Braga, por\u00e9n non acada continuidade no equipo e enlaza sucesivas cesi\u00f3ns, no Vit\u00f3ria FC, CF Estrela da Amadora e no Pontevedra CF, equipo que finalmente exerce a opci\u00f3n de compra no ano 2011.\nChega cedido a Pontevedra en decembro de 2005 e dende un primeiro momento adaptase ao equipo, onde tam\u00e9n milita o seu irm\u00e1n Yuri. Debuta en xaneiro de 2006 ante o Celta de Vigo B, no que anota os tres goles da vitoria granate por 3-1. En apenas media tempada acada a interesante cifra de 15 goles. Ao ano seguinte repetiu cesi\u00f3n no equipo galego pese ao interese doutros equipos de categor\u00eda superior. No ver\u00e1n de 2007 o Pontevedra CF exerce a opci\u00f3n de compra.\nNo 2009 comezou outra \u00e9poca de cesi\u00f3ns de pouco \u00e9xito, primeiro o Ipatinga FC e despois o Girona FC, Levante UD e CD Tenerife ata que en 2011 fichou pola UD Salamanca. Tras a desaparici\u00f3n da UD Salamanca foise xogar a Grecia, fichando polo Panthrakikos FC."}
{"id": "313688", "revid": "51526", "url": "https://gl.wikipedia.org/wiki?curid=313688", "title": "5-Metilcitosina", "text": "A 5-metilcitosina \u00e9 unha forma metilada da base nitroxenada citosina, que pode estar implicada na regulaci\u00f3n da transcrici\u00f3n de xenes. Cando a citosina est\u00e1 metilada, o ADN mant\u00e9n a mesma secuencia de nucle\u00f3tidos, pero a expresi\u00f3n de xenes metilados pode ser alterada (como estuda a epixen\u00e9tica). A 5-metilcitosina \u00e9 incorporada no nucle\u00f3sido 5-metilcitidina.\nNa 5-metilcitosina, un grupo metilo est\u00e1 unido ao 5\u00ba \u00e1tomo do anel de 6 \u00e1tomos (c\u00f3ntase en sentido contrario dos punteiros do reloxio desde o nitr\u00f3xeno do NH na posici\u00f3n das 6 horas en punto, non das 2 en punto). Este grupo metilo distingue a 5-metilcitosina da citosina.\nDescubrimento.\nEn 1898, W. G. Ruppel, mentres trataba de illar a toxina bacteriana responsable da tuberculose, illou un novo \u00e1cido nucleico chamado \u00e1cido tubercul\u00ednico do \"Mycobacterium tuberculosis\". Este \u00e1cido nucleico era infrecuente porque conti\u00f1a ademais de timina, guanina e citosina, un nucle\u00f3tido metilado. En 1925, Johnson e Coghill detectaron con \u00e9xito unha cantidade menor dun derivado metilado da citosina como un produto da hidr\u00f3lise do \u00e1cido tubercul\u00ednico con \u00e1cido sulf\u00farico. Este informe foi gravemente criticado porque a s\u00faa identificaci\u00f3n base\u00e1base soamente nas propiedades \u00f3pticas do picrato cristalino, e outros cient\u00edficos non conseguiran reproducir os mesmos resultados. Pero finalmente probouse que a s\u00faa existencia era un feito en 1948, cando Hotchkiss separou os \u00e1cidos nucleicos do timo de tenreira utilizando cromatograf\u00eda en papel, e detectou unha rara citosina metilada, bastante distinta da citosina convencional e do uracilo. 60 anos despois descubriuse que este composto \u00e9 unha caracter\u00edstica com\u00fan en distintas mol\u00e9culas de ARN humano, a\u00ednda que o seu papel preciso non est\u00e1 claro.\n\"In vivo\".\nA 5-metilcitosina \u00e9 unha modificaci\u00f3n epixen\u00e9tica orixinada pola acci\u00f3n de encimas ADN metiltransferases.\nA funci\u00f3n deste composto var\u00eda significativamente entre as especies:\nA\u00ednda que a desaminaci\u00f3n espont\u00e1nea da citosina orixina uracilo, o cal \u00e9 reco\u00f1ecido e eliminado polos encimas de reparaci\u00f3n do ADN (por estar nun lugar indebido), a desaminaci\u00f3n da 5-metilcitosina forma timina. Esta conversi\u00f3n dunha base do ADN de citosina (C) a timina (T) pode causar unha mutaci\u00f3n por transici\u00f3n. Ademais, a desaminaci\u00f3n encim\u00e1tica activa da citosina ou da 5-metilcitosina pola familia APOBEC de citosina desaminases poder\u00eda ter implicaci\u00f3ns beneficiosas sobre varios procesos celulares e sobre a evoluci\u00f3n dos organismos. por outra parte, as implicaci\u00f3ns da desaminaci\u00f3n da 5-hidroximetilcitosina co\u00f1\u00e9cense peor.\n\"In vitro\".\nO grupo NH2 pode ser eliminado (desaminaci\u00f3n) da 5-metilcitosina para formar timina co uso de reactivos como o \u00e1cido nitroso. A citosina desam\u00ednase a uracilo en similares condici\u00f3ns.\nA 5-metilcitosina \u00e9 resistente \u00e1 desaminaci\u00f3n por tratamento con bisulfito, o cal si pode desaminar residuos de citosina. Esta propiedade aprov\u00e9itase a mi\u00fado para analizar os patr\u00f3ns de metilaci\u00f3n de citosinas no ADN por medio de secuenciaci\u00f3n por bisulfito."}
{"id": "313689", "revid": "89787", "url": "https://gl.wikipedia.org/wiki?curid=313689", "title": "Grouplove", "text": "Grouplove (tam\u00e9n estilizado como GROUPLOVE) \u00e9 un grupo musical de indie rock formado no 2009. Est\u00e1 composto por Hannah Hooper (voz, teclado), Christian Zucconi (voz, guitarra), Sean Gadd (baixo, voz), Andrew Wessen (guitarra, voz) e Ryan Rabin (bater\u00eda).\nRyan Rabin produciu o primeiro EP, que foi lanzado independentemente e que foi relanzado por Canvasback/Atlantic. O seu primeiro \u00e1lbum, \"Never Trust a Happy Song\", tam\u00e9n foi producido por Rabin e foi lanzado mundialmente o 13 de setembro de 2011."}
{"id": "313690", "revid": "89787", "url": "https://gl.wikipedia.org/wiki?curid=313690", "title": "Passion Pit", "text": "Passion Pit \u00e9 un grupo musical estadounidense de indietronica orixinario de Cambridge, Massachusetts, formado no 2007. O grupo est\u00e1 formado por Michael Angelakos (voz e teclados), e nos directos conta cos m\u00fasicos Chris Hartz (bater\u00eda), Aaron Harrison Folb (baixo/sintetizadores), Giuliano Pizzulo (guitarra/sintetizadores), Pete Cafarella (sintetizadores) e Ray Suen (guitarra/sintetizadores). "}
{"id": "313691", "revid": "56817", "url": "https://gl.wikipedia.org/wiki?curid=313691", "title": "Walking on a Dream", "text": "Walking on a Dream \u00e9 o primeiro \u00e1lbum de estudio do grupo musical australiano Empire of the Sun, lanzado o 3 de outubro de 2008 por Capitol Records. O \u00e1lbum foi producido polos membros do grupo Luke Steele e Nick Littlemore, xunto con Peter Mayes e Donnie Sloan.\n\"Walking on a Dream\" recibiu once nomeamentos \u00f3s Premios ARIA 2009, ga\u00f1ando sete, inclu\u00eddo \u00c1lbum do ano. Unha edici\u00f3n especial do \u00e1lbum, que cont\u00e9n un disco extra de remixes, B-sides e canci\u00f3ns in\u00e9ditas, foi lanzado o 20 de novembro de 2009."}
{"id": "313693", "revid": "89787", "url": "https://gl.wikipedia.org/wiki?curid=313693", "title": "Ice on the Dune", "text": "Ice on the Dune \u00e9 o segundo \u00e1lbum de estudio do grupo musical australiano de m\u00fasica electr\u00f3nica Empire of the Sun. Foi lanzado o 14 de xu\u00f1o de 2013 por Capitol Records. O \u00e1lbum foi ben acollido pola cr\u00edtica, que gavou a progresi\u00f3n do son dende o \u00e1lbum anterior.\nUn trailer do \u00e1lbum foi lanzado o 11 de marzo de 2013. Estivo producido por Kelvin Optical, unha divisi\u00f3n da produtora Bad Robot, e foi dirixido por J. D. Dillard. Ademais, o grupo publicou unha historia ficticia relacionada co \u00e1lbum que describe un mundo vixiado por un \"Emperador\" e un \"Profeta\"."}
{"id": "313694", "revid": "89787", "url": "https://gl.wikipedia.org/wiki?curid=313694", "title": "Tempadas dos Columbus Blue Jackets", "text": "Os Columbus Blue Jackets son un equipo profesional de h\u00f3ckey sobre xeo da cidade de Columbus, Ohio (Estados Unidos). Forman parte da Metropolitan Division da Conferencia Leste, na National Hockey League (NHL). A franqu\u00eda foi fundade en 1997, a\u00ednda que a s\u00faa primeira tempada na liga foi a 2000-01. Dende a s\u00faa fundaci\u00f3n os Blue Jackets xogaron m\u00e1is de 1.000 partidos, ga\u00f1ando m\u00e1is de 400. O equipo tan s\u00f3 se clasificou para os \"play-offs\" en d\u00faas ocasi\u00f3ns, non conseguindo nunca pasar da primeira rolda e ga\u00f1ando tan s\u00f3 dous partidos."}
{"id": "313697", "revid": "75439", "url": "https://gl.wikipedia.org/wiki?curid=313697", "title": "Consulta sobre a independencia de Catalu\u00f1a", "text": "A consulta sobre o futuro pol\u00edtico de Catalu\u00f1a foi unha consulta sobre a independencia de Catalu\u00f1a, motivo polo cal tam\u00e9n \u00e9 co\u00f1ecida como consulta sobre a independencia de Catalu\u00f1a, que se celebrou o 9 de novembro de 2014.\nA consulta, inclu\u00edda no marco dun proceso de participaci\u00f3n cidad\u00e1 organizado pola Generalitat de Catalu\u00f1a, est\u00e1 formada por unha pregunta con dous apartados: \u00abQuere que Catalu\u00f1a sexa un Estado?\u00bb e \u00abEn caso de resposta afirmativa, quere que Catalu\u00f1a sexa un Estado independente?\u00bb.\nO anuncio da convocatoria desta consulta f\u00edxoa o presidente Artur Mas, o 14 de outubro de 2014 dende a galer\u00eda g\u00f3tica do Palau de la Generalitat de Catalunya, como resultado do bloqueo feito polo Goberno de Espa\u00f1a. Este bloqueo base\u00e1base, en primeiro termo, na negativa do Goberno de Espa\u00f1a a aceptar un referendo sobre a independencia de Catalu\u00f1a, e en segundo termo, na suspensi\u00f3n cautelar da \"Lei de consultas populares non referendarias\" e do decreto de convocatoria da consulta popular non referendaria sobre o futuro pol\u00edtico de Catalu\u00f1a por parte do Tribunal Constitucional de Espa\u00f1a, despois de admitir a tr\u00e1mite dous recursos do Goberno de Espa\u00f1a.\nA convocatoria dunha consulta era o principal acordo do \u00abPacto pola Liberdade\u00bb, pacto de investidura asinado en decembro do 2012 despois das elecci\u00f3ns \u00f3 Parlamente de Catalu\u00f1a. \nA data e a pregunta da consulta foron anunciades polo Presidente da Generalitat de Catalu\u00f1a Artur Mas o 12 de decembro de 2013 co apoio dos grupos parlamentarios de Converg\u00e8ncia i Uni\u00f3, Esquerra Republicana de Catalunya, Iniciativa per Catalunya Verds - Esquerra Unida i Alternativa e a Candidatura d'Unitat Popular, que sumaban 87 dos 135 deputados do Parlamento de Catalu\u00f1a.\nA consulta contou co apoio da meirande parte das instituci\u00f3ns locais ap\u00f3s que 920 concellos, 36 consellos comarcais, o Consello Xeral de Ar\u00e1n e 4 deputaci\u00f3ns aprobaran moci\u00f3ns a prol da convocatoria da consulta."}
{"id": "313698", "revid": "23204", "url": "https://gl.wikipedia.org/wiki?curid=313698", "title": "Consulta sobre o futuro pol\u00edtico de Catalu\u00f1a", "text": ""}
{"id": "313699", "revid": "23204", "url": "https://gl.wikipedia.org/wiki?curid=313699", "title": "Vicente Aranda", "text": "Vicente Aranda Ezquerra, nado en Barcelona o 9 de novembro de 1926 e finado en Madrid o 26 de maio de 2015 foi un director de cinema e guionista espa\u00f1ol.\nTraxectoria.\nAranda estaba ligado \u00e1 chamada \"Escola de Barcelona\", cuxa est\u00e9tica refinada supuxo unha novidade no cinema espa\u00f1ol. \"Fata Morgana\" (1966), unha das s\u00faas obras m\u00e1is representativas est\u00e1 encadrada nesta corrente. Tras ela abordou x\u00e9neros m\u00e1is comerciais de cinema fant\u00e1stico e cinema er\u00f3tico en \"Las crueles\" (1969), \"La novia ensangrentada\" (1972) e \"Clara es el precio\" (1974).\nTratou con m\u00e1is rigor o tema da transexualidade en \"Cambio de sexo\" (1977) e levou \u00e1 pantalla \"La muchacha de las bragas de oro\" (1980), adaptaci\u00f3n da novela de Juan Mars\u00e9. Ambos os dous filmes contribu\u00edron \u00e1 engalaxe profesional de Victoria Abril.\nEn 1982 dirixiu \"Asesinato en el Comit\u00e9 Central\" (1982), baseada na novela de Manuel V\u00e1zquez Montalb\u00e1n, filme polic\u00edaco ironicamente tinguido de pol\u00edtica. \"Fanny Pelopaja\" (1983) \u00e9 o retrato sen concesi\u00f3ns dunha moza de suburbio e dun polic\u00eda corrompido.\nA finais da d\u00e9cada de 1980 acadou os seus maiores \u00e9xitos comerciais. Entre 1987 e 1988 rodou dous filmes sobre a personaxe de El Lute que lanzaron \u00e1 fama o seu protagonista, Imanol Arias, e conseguiron boa acollida entre a cr\u00edtica e o p\u00fablico. \"Amantes\" (1991) foi o maior triunfo de Aranda: causou sensaci\u00f3n polas s\u00faas audaces escenas sexuais, ga\u00f1ou os dous premios Goya principais (mellor filme e mellor director) e o Oso de Prata \u00e1 mellor actriz no Festival de Berl\u00edn para Victoria Abril e contribu\u00edu \u00e1 consagraci\u00f3n de Maribel Verd\u00fa e Jorge Sanz.\nA principios da d\u00e9cada de 1990 volveu rodar cun dos seus \"actores fetiche\", Imanol Arias, \"El amante biling\u00fce\" (con Ornella Muti) e \"Intruso\" (con \u00c1ngel Valero e Victoria Abril). Seguiunas en 1994 \"La pasi\u00f3n turca\", con Ana Bel\u00e9n e Georges Corraface.\nEn 1996, \"Libertarias\", sobre un grupo de mulleres anarquistas en plena guerra civil reuniu un dos maiores elencos do cinema espa\u00f1ol: Ana Bel\u00e9n, Victoria Abril, Ariadna Gil, Loles Le\u00f3n, Jorge Sanz, Jos\u00e9 Sancho, Miguel Bos\u00e9...\nEn 2001 levou \u00e1 fama a Pilar L\u00f3pez de Ayala no papel principal de \"Juana La Loca\", polo que ga\u00f1ou o Goya \u00e1 mellor actriz. En 2003 dirixiu a Paz Vega en \"Carmen\", baseado na novela \"Carmen\", de Prosper M\u00e9rim\u00e9e.\nInsistindo no drama hist\u00f3rico, abordou a adaptaci\u00f3n da narraci\u00f3n medieval \"Tirant lo Blanc\", cun elenco internacional e heterox\u00e9neo, desde Victoria Abril e Rafael Amargo ata Giancarlo Giannini e Charlie Cox."}
{"id": "313700", "revid": "89787", "url": "https://gl.wikipedia.org/wiki?curid=313700", "title": "V\u00edctor Erice", "text": "V\u00edctor Erice Aras, nado en Karrantza (Biscaia) o 30 de xu\u00f1o de 1940 \u00e9 un director de cinema espa\u00f1ol.\nTraxectoria.\nErice naceu en Carranza en 1940, mais con poucos meses se trasladou coa s\u00faa familia a Donostia, onde viviu ata os dezasete anos. Tralo bacharelato estableceuse en Madrid, onde estudou Ciencias Pol\u00edticas e Dereito na Universidade Central. En 1961 entrou no Instituto de Investigaci\u00f3ns e Experiencias Cinematogr\u00e1ficas.\nEscribiu cr\u00edticas de cinema en publicaci\u00f3ns como \"Cuadernos de Arte y pensamiento\" ou \"Nuestro cine\". Ademais traballou en diversos oficios cinematogr\u00e1ficos, sendo guionista para Miguel Picazo (\"Oscuros sue\u00f1os de agosto\") e Antonio Eceiza (\"El pr\u00f3ximo oto\u00f1o\") e actor para Manuel Revuelta (\"Anto\u00f1ito vuelve a casa\"). O seu proxecto de fin de carreira, a mediometraxe \"Los d\u00edas perdidos\" (1963) representou a Escola Cinematogr\u00e1fica Espa\u00f1ola no Festival de San Sebasti\u00e1n, durante os encontros internacionais de escolas de cinema.\nEn 1969 participou cun segmento na longametraxe colectiva \"Los desaf\u00edos\", xunto con Claudio Guer\u00edn e Jos\u00e9 Luis Egea, coa participaci\u00f3n de Rafael Azcona no gui\u00f3n. Os tres directores foran escollidos polo produtor do filme, El\u00edas Querejeta, coma os m\u00e1is prometedores dos graduados da escola. O filme recibiu a Cuncha de Prata en San Sebasti\u00e1n.\nEn 1973 Erice realizou o seu primeiro filme en solitario, \"El esp\u00edritu de la colmena\", inicialmente un filme de terror de encargo escrito co cr\u00edtico e guionista \u00c1ngel Fern\u00e1ndez Santos. Debido \u00e1 falta de medios aproveitaron a ocasi\u00f3n para convertela nunha obra m\u00e1is persoal, protagonizada por Fernando Fern\u00e1n G\u00f3mez. Supuxo o debut na actriz Ana Torrent e recibiu a Cuncha de Ouro entre outros filmes. Tralo filme Erice dedicouse un tempo \u00e1 realizaci\u00f3n publicitaria e de programas de televisi\u00f3n.\nA relaci\u00f3n coa escritora Adelaida Garc\u00eda Morales, que foi a s\u00faa parella durante varios anos, deu como resultado \"El sur\" (1982), baseado nun relato da autora, con Iciar Bollain, Omero Antonutti e Rafaela Aparicio nos papeis principais. A longametraxe non se puido filmar na s\u00faa totalidade debido \u00e1 interrupci\u00f3n do proxecto por parte de Querejeta, que argumentou que co rodado exist\u00eda material suficiente para unha boa historia. A boa acollida cr\u00edtica imposibilitou para sempre a posibilidade de completar a rodaxe. Para Erice os motivos de Querejeta foron econ\u00f3micos e a obra debe de considerarse incompleta.\nTralo filme Erice tenteou varios proxectos, mais ao non formalizarse ning\u00fan volveu \u00e1 televisi\u00f3n e \u00e1 publicidade. Dirixiu ademais a dobraxe ao castel\u00e1n do filme \"O derradeiro emperador\", de Bernardo Bertolucci. Dentro da s\u00faa faceta de cr\u00edtico, escribiu xunto con Jos Oliver o libro \"Nicholas Ray y su tiempo\" (1986).\nA s\u00faa terceira longametraxe foi \"El sol del membrillo\" (1992), un retrato documental do pintor realista Antonio L\u00f3pez.\nEn 1994 recibiu o encargo de Andr\u00e9s Vicente G\u00f3mez para realizar \"La promesa de Shanghai\", adaptaci\u00f3n da novela de Juan Mars\u00e9 \"El Embrujo de Shanghai\". Erice dedicoulle tres anos e fixo dez versi\u00f3ns do gui\u00f3n, do que a versi\u00f3n definitiva recibiu o entusiasmo do novelista. O proxecto, que ti\u00f1a unha duraci\u00f3n de tres horas, non convenceu o produtor, que impuxo un recorte de corenta minutos. Erice aceptou e en 1998 preparouse un plan de rodaxe. Mais de s\u00fapeto a produtora interrompeu o proxecto por motivos financeiros e foi parar a mans de Fernando Trueba. O gui\u00f3n de Erice (non empregado por Trueba) foi finalmente publicado.\nA finais da d\u00e9cada de 1990 fundou a produtora Nautilus films, coa que levou a cabo a s\u00faa obra posterior, que comprende curtametraxes e segmentos en filmes colectivos."}
{"id": "313702", "revid": "1131", "url": "https://gl.wikipedia.org/wiki?curid=313702", "title": "Filme perdido", "text": "Un filme perdido \u00e9 unha longametraxe ou unha curtametraxe que non existe en ning\u00fan arquivo deste tipo de material a nivel mundial nin en ningunha colecci\u00f3n privada. Tam\u00e9n se emprega esta expresi\u00f3n para designar filmes dos que algunhas escenas ou secuencias foron perdidas, non editadas ou descartadas de versi\u00f3ns diferentes \u00e1s que existen na actualidade. Ocasionalmente aparece unha copia dalg\u00fan filme que se consideraba perdido. Ocorreu por exemplo con \"Robin Hood\", filme de 1922.\nRaz\u00f3ns da desaparici\u00f3n dun filme.\nA maior\u00eda dos filmes perdidos son do cinema mudo ou dos primeiros anos do cinema sonoro. A fundaci\u00f3n de preservaci\u00f3n de filmes de Martin Scorsese, estima que o 80% dos filmes desa \u00e9poca est\u00e1n desaparecidos. Por exemplo, dos corenta filmes de Theda Bara s\u00f3 se conservan tres e medio e dos 57 filmes da actriz Clara Bow vinte est\u00e1n perdidos e 5 incompletos. Pola contra hai excepci\u00f3ns: todos os filmes de Charlie Chaplin sobreviviron, incluso moitas metraxes non empregadas de 1941, ag\u00e1s \"A Woman of the Sea\", destru\u00eddo polo propio Chaplin, e un filme de Keystone Studios titulado \"Her Friend the Bandit\".\nNumerosos filmes dos comezos do cinema perd\u00e9ronse a causa da presenza de nitrato, particularmente inestable e inflamable, nas pel\u00edculas cinematogr\u00e1ficas. O lume tam\u00e9n destru\u00edu arquivos enteiros, coma o incendio que en 1937 destru\u00edu os negativos orixinais da Twentieth Century Fox filmados antes de 1935.\nPor\u00e9n a causa m\u00e1is frecuencia da perda de filmes mudos foi a destruci\u00f3n intencionada, xa que estes filmes non ti\u00f1an valor comercial coa chegada dos filmes falados. Antes da era do v\u00eddeo e a televisi\u00f3n consider\u00e1base ademais que os filmes non ti\u00f1an interese logo da s\u00faa exhibici\u00f3n nas salas de cine.\nFilmes perdidos despois de 1950.\nO formato de pel\u00edcula de 35\u00a0mm foi introducido en 1949. Este formato ti\u00f1a unha base moito m\u00e1is estable. Non obstante no novo material algunhas cores atenu\u00e1banse ou desaparec\u00edan, polo que segu\u00edn sendo importantes as condici\u00f3ns do almacenamento.\nA maior\u00eda dos filmes da d\u00e9cada de 1950 sobreviviron, con excepci\u00f3n dos primeiros filmes pornogr\u00e1ficos e alg\u00fans serie B. Por\u00e9n d\u00e9bese lamentar a perda dalg\u00fans filmes de directores co\u00f1ecidos, como \"Take It Out In Trade\" (1970) e \"The Undergraduate\" (1972), de Ed Wood e \"The Noble Experiment\" (1955) de Tom Graeff.\nHai outras circunstancias que poden facer desaparecer un filme, como ocorreu coa curtametraxe \"A tola\", de Miguel Gato, que se perdeu despois de ser secuestrada polo Tribunal de Orde P\u00fablica de Espa\u00f1a en 1974."}
{"id": "313704", "revid": "22570", "url": "https://gl.wikipedia.org/wiki?curid=313704", "title": "Xavier Miserachs", "text": "Xavier Miserachs i Ribalta, nado en Barcelona o 12 de xullo de 1937 e finado en Badalona o 14 de agosto de 1998, foi un fot\u00f3grafo catal\u00e1n.\nTraxectoria.\nEn 1952 f\u00edxose membro da Agrupaci\u00f3n Fotogr\u00e1fica de Catalu\u00f1a, onde co\u00f1eceu a Oriol Maspons, e co cal mantivo unha amizade que durou toda a vida. En 1954, \u00e1 idade de dezasete anos, ga\u00f1ou o Trofeo Luis Navarro, outorgado polo II Sal\u00f3n Nacional de Fotograf\u00eda Moderna da Agrupaci\u00f3n Fotogr\u00e1fica de Catalu\u00f1a. Ese mesmo ano comezou os estudos de medicina, que abandonou no derradeiro curso para dedicarse de cheo \u00e1 fotograf\u00eda."}
{"id": "313705", "revid": "23204", "url": "https://gl.wikipedia.org/wiki?curid=313705", "title": "Xavier Miserachs i Ribalta", "text": ""}
{"id": "313707", "revid": "27155", "url": "https://gl.wikipedia.org/wiki?curid=313707", "title": "5-metilcitosina", "text": ""}
{"id": "313716", "revid": "34155", "url": "https://gl.wikipedia.org/wiki?curid=313716", "title": "Creu de Sant Jordi", "text": "A Creu de Sant Jordi \u00e9 unha distinci\u00f3n da Generalitat de Catalu\u00f1a creada a partir do Decreto 457/1981 do 18 de decembro coa finalidade de \u00abdistinguir as persoas naturais ou xur\u00eddicas que, polos seus m\u00e9ritos, prestaran servizos destacados a Catalu\u00f1a na defensa da s\u00faa identidade ou, m\u00e1is xeralmente, no plano c\u00edvico e cultural\u00bb. A Creu de Sant Jordi \u00e9 un galard\u00f3n dese\u00f1ado polo ourive Joaquim Capdevila."}
{"id": "313717", "revid": "1576", "url": "https://gl.wikipedia.org/wiki?curid=313717", "title": "Premio Cruz de Sant Jordi", "text": ""}
{"id": "313722", "revid": "1131", "url": "https://gl.wikipedia.org/wiki?curid=313722", "title": "Durango, Pa\u00eds Vasco", "text": ""}
{"id": "313724", "revid": "1131", "url": "https://gl.wikipedia.org/wiki?curid=313724", "title": "Del Mi\u00f1o al Bidasoa. Notas de un vagabundaje", "text": ""}
{"id": "313725", "revid": "10599", "url": "https://gl.wikipedia.org/wiki?curid=313725", "title": "Sociedad Deportiva Kaiku", "text": ""}
{"id": "313726", "revid": "23204", "url": "https://gl.wikipedia.org/wiki?curid=313726", "title": "Snakadaktal", "text": "Snakadaktal foi un grupo musical australiano de indie pop/dream pop. Formado no 2009 en Melbourne, Victoria, disolveuse o 16 de marzo de 2014. Estaba formada por Sean Heathcliff (guitarra, voz, sintetizadores), Phoebe Cockburn (voz, sintetizadores) Joseph Clough (guitarra), Jarrah Mccarty-Smith (baixo) e Barna Nemeth (bater\u00eda)."}
{"id": "313727", "revid": "98629", "url": "https://gl.wikipedia.org/wiki?curid=313727", "title": "Porfirii Infantev", "text": "Porfirii Pavlovich Infantev (en ), nado o 19 de febreiro en 1860 nunha localidade da gobernaci\u00f3n de Orenburg e finado en 1913 en Novgorod, foi un escritor e xornalista ruso.\nTraxectoria.\nComezou a estudar Dereito na Universidade de Kaz\u00e1n e m\u00e1is tarde entrou na Universidade de San Petersburgo, onde se sumou ao grupo de intelectuais, liderado por Dimitar Blagoev, pr\u00f3ximo \u00e1s teses da socialdemocracia. Por \u00faltimo, estudar\u00eda na Universidade de Xenebra.\nExerceu como xornalista e etn\u00f3grafo, campo este \u00faltimo no que foi moi prol\u00edfico, pois ten m\u00e1is dunha ducia de publicaci\u00f3n ao redor das tribos siberianas.\n\u00c9 recordado por ser un dos pioneiros rusos na escrita de literatura de ciencia ficci\u00f3n, grazas ao relato ut\u00f3pico \"\u041d\u0430 \u0434\u0440\u0443\u0433\u043e\u0439 \u043f\u043b\u0430\u043d\u0435\u0442\u0435\" (\"Noutro planeta\")."}
{"id": "313728", "revid": "12452", "url": "https://gl.wikipedia.org/wiki?curid=313728", "title": "Porfiri P\u00e1vlovich Inf\u00e1ntiev", "text": ""}
{"id": "313729", "revid": "12452", "url": "https://gl.wikipedia.org/wiki?curid=313729", "title": "Porfiri Inf\u00e1ntiev", "text": ""}
{"id": "313730", "revid": "89787", "url": "https://gl.wikipedia.org/wiki?curid=313730", "title": "Vernon Lee", "text": "Violet Paget, co\u00f1ecida literariamente como Vernon Lee, nada en Boulogne-sur-Mer o 14 de outubro de 1856 e finada en Florencia o 13 de febreiro de 1935, foi unha escritora de orixe brit\u00e1nica.\nTraxectoria.\nViviu na \u00e9poca vitoriana, feito que se manifesta na s\u00faa escrita. O seu v\u00ednculo con Italia foi fondo, pois viviu en Florencia a maior parte da s\u00faa vida e escribiu ensaios de peso sobre a cultura renacentista. Foi amiga de importante figuras da cultura do momento, tales que Robert Browning, Walter Pater, George Bernard Shaw ou Edith Wharton."}
{"id": "313734", "revid": "98629", "url": "https://gl.wikipedia.org/wiki?curid=313734", "title": "P\u00ear Denez", "text": "P\u00ear Denez (en ), nado en Rennes o 3 de febreiro de 1921, e finado en Romill\u00e9 o 30 de xullo de 2011, foi un escritor bret\u00f3n. Grazas \u00e1s s\u00faas contribuci\u00f3ns no x\u00e9nero das novelas, \u00f3s ensaios e obras sobre ling\u00fc\u00edstica, contribu\u00edu a preservar e potenciar a lingua bretoa escrita.\nTraxectoria.\nTraballou como mestre de ingl\u00e9s en Douarnenez e foi profesor de bret\u00f3n na Universidade de Alta Breta\u00f1a Rennes-2. En 1981, grazas \u00e1s s\u00faas petici\u00f3ns, creouse a licenciatura de lingua bretoa por decisi\u00f3n persoal do daquela presidente da Rep\u00fablica Francesa, Fran\u00e7ois Mitterrand.\nFoi presidente do Consello cient\u00edfico e de animaci\u00f3n do Instituto Cultural da Breta\u00f1a dende 1984 e tam\u00e9n presidente da federaci\u00f3n de asociaci\u00f3ns da lingua bretoa, Kuzul ar Brezhoneg. Ademais exerceu como Presidente do Comit\u00e9 de apoio a Uni\u00f3n Democr\u00e1tica Bretoa nas elecci\u00f3ns rexionais de 1998. En marzo de 1999 provocou unha forte pol\u00e9mica cando o xornal \"Armor Magazine\" lle preguntou polo nome dos personaxes m\u00e1is significativos da Breta\u00f1a dos trinta \u00faltimos anos, e deu os nomes de Jean-Michel Kernaleguen e Christian Le Bihan, militantes da Fronte de Liberaci\u00f3n da Breta\u00f1a.\nFundou as revistas bretoas \"Kened\", \"Ar Vro\" (1959) e \"Hor Yezh\", das que foi director, as\u00ed como a editorial Mouladurio\u00f9 Hor Yezh. En 1989 recibiu a Orde do Armi\u00f1o, e en 1993 recibiu a Creu de Sant Jordi da Generalitat de Catalu\u00f1a."}
{"id": "313736", "revid": "23204", "url": "https://gl.wikipedia.org/wiki?curid=313736", "title": "Pierre Denis", "text": ""}
{"id": "313740", "revid": "98629", "url": "https://gl.wikipedia.org/wiki?curid=313740", "title": "The Accused (filme de 1988)", "text": "The Accused \u00e9 un filme estadounidense dirixido por Jonathan Kaplan e escrito por Tom Topor que se estreou en 1988. \u00c9 un drama protagonizado por Kelly McGillis e Jodie Foster.\nEst\u00e1 vagamente baseado no caso real da violaci\u00f3n de Cheryl Araujo que ocorreu en New Bedford, Massachusetts o 6 de marzo de 1983. Pola s\u00faa interpretaci\u00f3n de Sarah Tobias, Jodie Foster ga\u00f1ou o Oscar \u00e1 mellor actriz, o \u00fanico nomeamento do filme nos premios."}
{"id": "313742", "revid": "56817", "url": "https://gl.wikipedia.org/wiki?curid=313742", "title": "5-Metilcitidina", "text": "A 5-metilcitidina \u00e9 un nucle\u00f3sido modificado derivado da 5-metilcitosina. Enc\u00f3ntrase en \u00e1cidos ribonucleicos de orixe animal, vexetal e bacteriano."}
{"id": "313743", "revid": "27155", "url": "https://gl.wikipedia.org/wiki?curid=313743", "title": "5-metilcitidina", "text": ""}
{"id": "313746", "revid": "1093", "url": "https://gl.wikipedia.org/wiki?curid=313746", "title": "Tempadas dos Arizona Coyotes", "text": "Os Arizona Coyotes son un equipo profesional de h\u00f3ckey sobre xeo da cidade de Glendale ([Arizona]],Estados Unidos). Forman parte da Pacific Division da Conferencia Oeste, na National Hockey League (NHL). A franqu\u00eda foi fundade en 1972 baixo o nome de Winnipeg Jets, mud\u00e1ndose a Phoenix (Arizona) en 1996, e a s\u00faa primeira tempada na liga foi a 1996-97. Dende o seu traslado a Arizona o equipo xogou m\u00e1is de 1.500 partidos, ga\u00f1ando cerca de 700. O equipo clasificouse oito veces para os \"play-offs\", onde a s\u00faa mellor participaci\u00f3n chegou na tempada 2011-12, cando chegou \u00e1s finais da Conferencia Oeste, caendo eliminado fronte a Los Angeles Kings por 1-4, mais nas demais ocasi\u00f3ns non conseguiu superar nunca a primeira rolda.\nAno a ano.\n\"Nota: PX = Partidos xogados, V = Vitorias, D = Derrotas, E = Empates, OTL = Derrotas na pr\u00f3rroga, Pts = Puntos, GF = Goles a favor, GC = Goles en contra, PIM = Penalties in minutes\", Pos. = Posici\u00f3n na Divisi\u00f3n"}
{"id": "313747", "revid": "98629", "url": "https://gl.wikipedia.org/wiki?curid=313747", "title": "R\u00edo Baleo", "text": "O r\u00edo Baleo \u00e9 un curso fluvial galego, pertence \u00e1 vertente cant\u00e1brica.\nNace a uns 340 m de altitude, nos contrafortes da Faladoira e na Serra do Pando. Desemboca na r\u00eda de Ortigueira."}
{"id": "313752", "revid": "865", "url": "https://gl.wikipedia.org/wiki?curid=313752", "title": "Bombardier Aviation", "text": "Bombardier Aviation \u00e9 unha construtora aeron\u00e1utica canadense que forma parte do grupo Bombardier Inc. A compa\u00f1\u00eda compite coa brasileira Embraer por ser o terceiro fabricante de avi\u00f3ns m\u00e1is grande do mundo tras Boeing e Airbus. A s\u00faa sede at\u00f3pase en Dorval, Quebec.\nHistoria.\nTras 30 anos dedic\u00e1ndose aos ferricarr\u00eds, no ano 1986 Bombardier Inc. decidiu entrar no sector aeronautico e mercou Canadair en 1986, recuperando a s\u00faa rendibilidade. Posteriormente mercou en 1989 a empresa de Belfast Short Brothers, que estaba a piques de quebrar. Ao pouco tempo, en 1990, far\u00edase coa xa quebrada Learjet Company de Wichita, Kansas, fabricante de avi\u00f3ns executivos, e finalmente en 1992 adquirir\u00eda a subsidiaria de Boeing de Havilland Aircraft of Canada baseada en Toronto, Ontario, que nese momento estaba a dar perdas.\nA divisi\u00f3n aeroespacial representa na actualidade a metade dos beneficios da compa\u00f1\u00eda. Os avi\u00f3ns m\u00e1is populares de Bombardier son as familias de avi\u00f3ns rexionais Dash 8, CRJ100/200/440, e CRJ700/900/1000. Tam\u00e9n fabrica os anfibios Bombardier 415, habituais nos ceos galegos no ver\u00e1n, e os avi\u00f3ns executivos Global Express e Challenger. Learjet \u00e9 subsidiaria de Bombardier e contin\u00faa baseada en Wichita."}
{"id": "313753", "revid": "22570", "url": "https://gl.wikipedia.org/wiki?curid=313753", "title": "Centralismo democr\u00e1tico", "text": "Nos partidos comunistas leninistas, ch\u00e1mase centralismo democr\u00e1tico a un sistema de organizaci\u00f3n interno no cal, diante dunha determinada cuesti\u00f3n program\u00e1tica, as bases do partido te\u00f1en dereito \u00e1 discusi\u00f3n libre da mesma cuesti\u00f3n, eventualmente podendo at\u00e9 mesmo constitu\u00edr facci\u00f3ns.\nO dereito ao disenso, entre tanto, esixe a organizaci\u00f3n de teses escritas, para pautar unha discusi\u00f3n interna. O grupo en discordancia defende s\u00faas posici\u00f3ns e, inmediatamente, proc\u00e9dese\u00a0\u00e1 votaci\u00f3n das cuesti\u00f3ns debatidas.\nDeterminadas teses para cuesti\u00f3ns sens\u00edbeis e as elecci\u00f3ns para \u00f3rganos de direcci\u00f3n partidaria, pasan por este proceso deliberativo at\u00e9 o momento en que se chegue a unha decisi\u00f3n ou \u00e1 escolla dunha direcci\u00f3n, ou ambos.\nResolta a contenda, normalmente por voto maioritario, todos os militantes do partido enc\u00f3ntranse a defender e aplicar as posici\u00f3ns e teses adoptadas, independente da posici\u00f3n defendida polo afiliado.\nNo Partido Comunista da Uni\u00f3n Sovi\u00e9tica, o dereito de facci\u00f3n foi abolido en 1920, mais adoptado de novo por determinados grupos trotskistas.\nUn dos obxectivos do centralismo democr\u00e1tico \u00e9 desenvolver unha direcci\u00f3n nacional e \u00e1 s\u00faa vez unha direcci\u00f3n rexional. Iso permite o pleno desenvolvemento dos membros de base a trav\u00e9s da educaci\u00f3n pol\u00edtica que ocorre nos n\u00facleos. \u00c9 por iso polo que puntos pol\u00edticos e as ideas son sempre levados de volta aos n\u00facleos onde son discutidos a fondo. \u00c9 tam\u00e9n por iso que todos os membros son encoraxados a contribu\u00edr politicamente en todas as discusi\u00f3ns e para at\u00e9 mesmo os novos camaradas dirixiren discusi\u00f3ns nas reuni\u00f3ns (con apoio e asistencia dos cadros m\u00e1is experientes)."}
{"id": "313754", "revid": "23204", "url": "https://gl.wikipedia.org/wiki?curid=313754", "title": "Mary Steenburgen", "text": "Mary Nell Steenburgen, nada en Newport (Arcansas) o 8 de febreiro de 1953 \u00e9 unha actriz estadounidense.\nTraxectoria.\nNada en Arcansas, mudouse a Manhattan en 1972, traballando de camareira en Magic Pan e na axencia de publicidade Doubleday mentres estudaba interpretaci\u00f3n.\nSteenburgen foi descuberta por Jack Nicholson na recepci\u00f3n da oficina de Paramount Pictures en Nova York, sendo contratada como protagonista do seu segundo filme, \"Goin' South\". No seu segundo filme como actriz \"Time After Time\" (1979) interpretou unha muller moderna que se namora de H. G. Wells, interpretado polo que ser\u00eda o seu marido, Malcolm McDowell.\nCo seu terceiro filme, \"Melvin and Howard\" (1980) ga\u00f1ou o Oscar \u00e1 mellor actriz secundaria. Destacou tam\u00e9n en filmes como \"Cross Creek\" (1983), \"Back to the Future Part III\" (1990) e \"Nixon\" (1995).\nNo 2008 apoiou a campa\u00f1a presidencial da s\u00faa amiga Hillary Clinton xunto co seu marido, Ted Danson."}
{"id": "313755", "revid": "98629", "url": "https://gl.wikipedia.org/wiki?curid=313755", "title": "Linda Hunt", "text": "Lydia Susanna Hunter, nada en Morristown (Nova Jersey) o 2 de abril de 1945 \u00e9 unha actriz estadounidense, co\u00f1ecida como Linda Hunt.\nHunt mide 1,45 metros de alto. No instituto diagnostic\u00e1ronlle d\u00e9ficit da hormona do crecemento o que provocou ananismo hipofisario polo que mide 145 cm.\nTraxectoria.\nHunt naceu en Nova Jersey, e creceu en Westport, Connecticut. \u00c9 unha das d\u00faas fillas de Raymond Davy Hunter, vicepresidente de Harper Fuel Oil en Long Island, e Elsie Doying Hunter, profesora de piano. Estudou artes esc\u00e9nicas en Chicago.\nDebutou no cinema en 1980 coa comedia musical de Robert Altman \"Popeye\". Dous anos despois interpretou a Billy Kwan en \"O ano que vivimos perigosamente\", adaptaci\u00f3n de Peter Weir da novela hom\u00f3nima. Polo seu papel de fot\u00f3grafo chin\u00e9s-australiano ga\u00f1ou o \u00d3scar \u00e1 mellor actriz secundaria, convert\u00e9ndose na primeira persoa que ga\u00f1ou un Oscar por interpretar un personaxe do sexo oposto.\nNo teatro triunfou entre outros no papel protagonista de \"Nai Coraxe e mais os seus fillos\", de Bertolt Brecht.\nNa televisi\u00f3n traballou en series como \"The Practice\", \"Without a Trace\" e \"\".\nVida persoal.\nHunt mantivo unha relaci\u00f3n coa psicoterapeuta Karen Kline\u00a0dende 1978, e cao que casou no 2008.\nDende 2011, Hunt \u00e9 embaixadora da Best Friends Animal Society.\nEn xullo de 2018, a revista \"People\" informou de que estivera involucrada nun accidente de varios coches nos \u00c1nxeles o que provocou que tivese que tomar case un ano de descanso da serie \"NCIS: Los Angeles.\"\nPremios e reco\u00f1ecementos.\nLinda Hunt ten ga\u00f1ado un \u00d3scar adem\u00e1s doutros 10 premios entre os que destacan dous Teen Choice Awards por su papel en la serie de televisi\u00f3n \"NCIS: Los \u00c1ngeles\". Tam\u00e9n recibiu 3 nomeamentos noutos certames."}
{"id": "313756", "revid": "22570", "url": "https://gl.wikipedia.org/wiki?curid=313756", "title": "George Chakiris", "text": "George Chakiris, nado en Norwood (Ohio) o 16 de setembro de 1934 \u00e9 un bailar\u00edn, cantante e actor estadounidense.\nTraxectoria.\nFillo dos inmigrantes gregos Steven Chakiris e Zoe Anastasiadou, estudou na American School of Dance.\nDebutou no cinema en 1947 no coro de \"Song of Love\". Durante varios anos apareceu en pequenos papeis de filmes musicais.\nO seu grande \u00e9xito chegou co filme de 1961 \"West Side Story\", polo que recibiu o Oscar ao mellor actor secundario polo seu papel de Bernardo, l\u00edder dos \"Sharks\". A partir deste momento foi un actor moi reclamado, chegando a ga\u00f1ar 100 000 d\u00f3lares por filme.\nAdemais de no cinema, actuou no teatro en Londres e nos Estados Unidos e tam\u00e9n na televisi\u00f3n. A principios da d\u00e9cada de 1960 iniciou unha carreira como cantante e tam\u00e9n traballou dese\u00f1ando xoias."}
{"id": "313757", "revid": "1093", "url": "https://gl.wikipedia.org/wiki?curid=313757", "title": "Kenneth Anger", "text": "Kenneth Wilbur Anglemeyer, nado en Santa Monica (California) o 3 de febreiro de 1927 e finado en Yucca Valley (California), o 11 de maio de 2023, foi un director de cinema underground, autor e actor estadounidense.\nTraxectoria.\nAnger \u00e9 co\u00f1ecido polos seus filmes experimentais, nos que non buscaba alcanzar o \u00e9xito comercial. Especializouse en curtametraxes, facendo desde 1937 m\u00e1is de corenta filmes, ga\u00f1ando fama coma un dos cineastas m\u00e1is influentes do cinema independente.\nMoi frecuentemente os seus filmes mesturan elementos do surrealismo co homoerotismo e o ocultismo. Os seus filmes tam\u00e9n foron descritos como \"contidos de erotismo, documental, psicodrama e espect\u00e1culo\". Anger describiuse a si mesmo como sendo \"un dos primeiros cineastas homosexuais dos Estados Unidos, e, certamente, o primeiro que traballou coa homosexualidade de forma nada discreta. Alg\u00fans dos seus principais filmes homoer\u00f3ticos, tales como \"Fireworks\" (1947) e \"Scorpio Rising\" (1964), foron producidos a favor da legalizaci\u00f3n da homosexualidade nos Estados Unidos. Concentrouse tam\u00e9n nos temas do ocultismo, torn\u00e1ndose obcecado polo famoso ocultista ingl\u00e9s Aleister Crowley. El mesmo, m\u00e1is tarde, volveuse tam\u00e9n seguidor da Thelema, a relixi\u00f3n de Crowley. Esta influencia \u00e9 bastante evidente en filmes como \"Inauguration of the Pleasure Dome\" (1954), \"Invocation of My Demon Brother\" (1969) e, principalmente, \"Lucifer Rising\" (1972).\nAnger dixo que os cineastas franceses Auguste e Louis Lumi\u00e8re e Georges M\u00e9li\u00e8s son as s\u00faas influencias, e dixo tam\u00e9n que foron unha forte influencia nos traballos de cineastas contempor\u00e1neos, como Martin Scorsese, David Lynch e John Waters. Ademais dixo tam\u00e9n que causou \"un impacto profundo no traballo de moitos cineastas e artistas\".\nDurante a d\u00e9cada de 1960 e 1970 traballou e asociouse con diversos famosos da cultura popular e do ocultismo, inclu\u00edndo Anton LaVey (fundador da Igrexa de Sat\u00e1n), o sex\u00f3logo Alfred Kinsey, o artista Jean Cocteau, o dramaturgo Tennessee Williams e m\u00fasicos como Mick Jagger, Keith Richards, Jimmy Page e Marianne Faithfull.\nKenneth Anger \u00e9 tam\u00e9n o autor dos controvertidos best-s\u00e9llers \"Hollywood Babylon\" (1959) e a s\u00faa secuela \"Hollywood Babylon II\" (1986), nos que exp\u00f3n varios rumores e segredos sobre as celebridades de Hollywood."}
{"id": "313758", "revid": "47401", "url": "https://gl.wikipedia.org/wiki?curid=313758", "title": "Robert Flaherty", "text": ""}
{"id": "313759", "revid": "1987", "url": "https://gl.wikipedia.org/wiki?curid=313759", "title": "In a Million Years", "text": "In a Million Years \u00e9 o primeiro \u00e1lbum de estudio do grupo musical australiano Last Dinosaurs. Foi lanzado o 2 de marzo de 2012 por Dew Process. Serve como continuaci\u00f3n do seu primeiro traballo, o EP Back from the Dead (2010). O t\u00edtulo do \u00e1lbum foi anunciado despois do lanzamento do segundo sinxelo, \"Zoom\". Este \u00e1lbum acadou o n\u00famero 8 nas listas musicais australianas."}
{"id": "313761", "revid": "98629", "url": "https://gl.wikipedia.org/wiki?curid=313761", "title": "Vis a vis (serie de televisi\u00f3n)", "text": "Vis a vis foi unha serie de televisi\u00f3n espa\u00f1ola de x\u00e9nero dram\u00e1tico, suspense e carcerario, producida por Globomedia para Antena 3. Estreouse o 20 de abril de 2015 como l\u00edder da noite, cun 22,4% de cota de pantalla e unha media de 4.308.000 espectadores. O 26 de maio de 2015 a serie foi renovada por unha segunda tempada. O 6 de xullo de 2017 anunciouse oficialmente que FOX Networks Group Espa\u00f1a, Atresmedia e Globomedia alcanzaron un acordo para a produci\u00f3n da terceira tempada, estrenada en FOX o 23 de abril de 2016. No 2018 confirmouse oficialmente, tam\u00e9n, a cuarta tempada e en xaneiro de 2019 confirmouse oficialmente que a cuarta tempada da serie ser\u00eda a derradeira e contar\u00eda cun final pechado.\nO derradeiro cap\u00edtulo emitiuse o 4 de febreiro de 2019.\nHistoria.\nA serie \u00edbase a chamar orixinalmente Mosquita muerta, pero Antena 3 cambioulle o nome por Vis a vis antes da s\u00faa estrea, non chegando a utilizarse en ning\u00fan memento de forma oficial.\nSinopse.\nMacarena (Maggie Civantos) \u00e9 unha moza inxenua que, por amor ao seu xefe, comete varios delitos de manipulaci\u00f3n e malversaci\u00f3n de contas na empresa na que traballa. \u00c9 descuberta e ac\u00fasase de catro delitos fiscais, polo que \u00e9 reclu\u00edda no c\u00e1rcere Cruz del Sur de forma preventiva. Al\u00ed ter\u00e1 que enfrontarse ao choque emocional que sup\u00f3n para ela entrar no c\u00e1rcere, e \u00e1s complicadas relaci\u00f3ns entre as reclusas, entre as que destaca Zulema (Najwa Nimri), a interna m\u00e1is perigosa do centro. O c\u00e1rcere ser\u00e1 un lugar onde pronto descubrir\u00e1 que as posibilidades de sobrevivir aos sete anos que piden de condena, pasan por cambiar, evolucionar e converterse noutra persoa moi distinta. \u00c9 a transformaci\u00f3n dunha persoa inofensiva, aparentemente incapaz de facer dano, nunha supervivente que vai deixando atr\u00e1s os seus escr\u00fapulos."}
{"id": "313763", "revid": "89787", "url": "https://gl.wikipedia.org/wiki?curid=313763", "title": "Globomedia", "text": "Globomedia \u00e9 unha produtora de televisi\u00f3n espa\u00f1ola, creadora de series de ficci\u00f3n, programas de entretemento, pel\u00edculas, anuncios de televisi\u00f3n e outros contidos audiovisuais. Dende 2009 est\u00e1 presidida por Daniel \u00c9cija. Forma parte do Grupo Globomedia, un conglomerado de empresas que act\u00faa en toda a cadea de valor do audiovisual, con presenza en m\u00e1is de 150 pa\u00edses de todo o mundo.\nGlobomedia produciu ata abril de 2015 un total de 40 series de ficci\u00f3n, 114 programas de entretemento, 12 longametraxes, 8 espect\u00e1culos teatrais e numerosas galas e especiais de televisi\u00f3n.\nTelevisi\u00f3n.\nGalas, especiais e premios.\nGlobomedia produciu, dende a s\u00faa fundaci\u00f3n, numerosas galas e especiais para distintas cadeas de televisi\u00f3n, como \"La noche m\u00e1s m\u00e1gica\" (1997, Telecinco) ou a gala dos Premios Amigo de 2000 (Antena 3).\nDende 2012 produce, en colaboraci\u00f3n con Fanta, a gala anual dos premios \"Neox Fan Awards\".\nEn xaneiro de 2015 produce para Antena 3 a gala \"25 a\u00f1os emocionando\", un especial de gran formato con motivo do 25 aniversario da cadea.\nCine.\nDocumentais.\nGlobomedia produciu un total de 19 programas documentales, para distintas cadeas de televisi\u00f3n, entre os que destacan \"Planeta Zara\" (2002, Canal+), \"La huella de la coca\u00edna\" (2003, Documentos TV de TVE) ou \"La vida de Miliki: el largo camino de regreso\" (2012, Antena 3).\nM\u00fasica.\nGlobomedia M\u00fasica \u00e9 a divisi\u00f3n do Grupo Globomedia dedicada a crear m\u00fasica utilizada en series, programas de televisi\u00f3n e filmes do Grupo. Editou a produci\u00f3n musical de artistas como Pol 3.14, Miguel \u00c1ngel Mu\u00f1oz, Fran Perea, El sue\u00f1o de Morfeo, Robert Ram\u00edrez e Pignoise, entre outros. Tam\u00e9n xestiona a produci\u00f3n musical de Francis White e Mar\u00eda Sagana."}
{"id": "313764", "revid": "10599", "url": "https://gl.wikipedia.org/wiki?curid=313764", "title": "B&amp;B, de boca en boca", "text": ""}
{"id": "313765", "revid": "10599", "url": "https://gl.wikipedia.org/wiki?curid=313765", "title": "\u00c1guila roja", "text": ""}
{"id": "313766", "revid": "10599", "url": "https://gl.wikipedia.org/wiki?curid=313766", "title": "A\u00edda (serie de televisi\u00f3n)", "text": ""}
{"id": "313767", "revid": "10599", "url": "https://gl.wikipedia.org/wiki?curid=313767", "title": "M\u00e9dico de familia (serie de televisi\u00f3n)", "text": ""}
{"id": "313768", "revid": "10599", "url": "https://gl.wikipedia.org/wiki?curid=313768", "title": "Un paso adelante (serie de televisi\u00f3n)", "text": ""}
{"id": "313769", "revid": "1131", "url": "https://gl.wikipedia.org/wiki?curid=313769", "title": "Circu\u00edto de Assen", "text": "O TT Circu\u00edto de Assen \u00e9 un aut\u00f3dromo situado na localidade de Assen nos Pa\u00edses Baixos. Inaugurouse no ano 1995 e foi dese\u00f1ado para albergar o Gran Premio de Motociclismo dos Pa\u00edses Baixos do Campionato do Mundo de Motociclismo que antes se disputaba nun circu\u00edto semipermanente preto deste. O Circu\u00edto de Assen est\u00e1 considerado \"A catedral do motociclismo\". Dende 1992, Assen tam\u00e9n alberga carreiras do Campionato do mundo de Superbikes.\nOrixinalmente, o circu\u00edto ti\u00f1a unha lonxitude de 7.705 m, pero no ano 1984 acurtouse a 6.134 metros. Tras varios reasfaltados e redese\u00f1os de curvas o trazado quedou con 5'997 quil\u00f3metros de longo en 2005. No ano 2006, o circu\u00edto reduciuse a 4.750 metros por \u00faltima vez. O aut\u00f3dromo ten unha capacidade de 100.000 persoas, das cales 60.000 poden estar sentadas."}
{"id": "313770", "revid": "98629", "url": "https://gl.wikipedia.org/wiki?curid=313770", "title": "Anclados", "text": "Anclados \u00e9 unha serie de televisi\u00f3n espa\u00f1ola de x\u00e9nero c\u00f3mico, ambientada no d\u00eda a d\u00eda da singular tripulaci\u00f3n dun cruceiro e \u00e1s c\u00f3micas situaci\u00f3ns \u00e1s que dar\u00e1 lugar a s\u00faa convivencia durante meses. Est\u00e1 producida por Mediaset Espa\u00f1a, en colaboraci\u00f3n con Globomedia, para a s\u00faa emisi\u00f3n en Telecinco. Na repartici\u00f3n destacan Miren Ibarguren, Alfonso Lara, Joaqu\u00edn Reyes, \u00darsula Corber\u00f3, Fernando Gil e Rossy de Palma como principais protagonistas. Estreouse o 25 de maio de 2015.\nSinopse.\nGabriel (Alfonso Lara), o capit\u00e1n do barco \"Ancla II\", \u00e9 un inmaturo ao que lle \u00e9 imposible ser fiel por culpa da s\u00faa diagnosticada adicci\u00f3n ao sexo. O seu peor pesadelo converterase en realidade cando a s\u00faa exparella, Marga Santaella (Miren Ibarguren), entre a traballar no barco como nova directora. R\u00edxida, controladora, mordaz e moi esixente, chega a ocupar o posto do seu irm\u00e1n, Mariano Santaella (Joaqu\u00edn Reyes), un tipo con grandes \u00ednfulas que en realidade \u00e9 tan inepto, torpe e mentireiro que o seu propio pai, dono da compa\u00f1\u00eda navieira, relegouno a un posto irrelevante que el mesmo bautizou como \"Supervising Jefe\". Palmira (Rossy de Palma), ser\u00e1 a veterana limpadora do barco, unha se\u00f1ora deslenguada e mordaz que leva m\u00e1is anos traballando no cruceiro que os seus propios xefes e que non se baixa os pantal\u00f3ns ante ningu\u00e9n, ademais levarase fatal cunha clienta rica e mimada, Natalia de Figueroa Martorell (\u00darsula Corber\u00f3) que ter\u00e1 que soportar a estanza no barco por culpa do seu marido."}
{"id": "313773", "revid": "98629", "url": "https://gl.wikipedia.org/wiki?curid=313773", "title": "El coraz\u00f3n del oc\u00e9ano (serie de televisi\u00f3n)", "text": "El coraz\u00f3n del oc\u00e9ano foi unha miniserie de televisi\u00f3n espa\u00f1ola, baseada no drama e producida por Globomedia e a Colombiana Dynamo Producciones para a canle Antena 3. Foi estreada o 27 de xaneiro de 2014 e finalizou o 5 de marzo de 2014. Tr\u00e1tase da adaptaci\u00f3n do libro hom\u00f3nimo de Elvira Men\u00e9ndez Gonz\u00e1lez.\nSinopse.\nAlonso, un mozo galego, ten que fuxir da s\u00faa aldea porque matou por accidente ao fillo m\u00e1is novo do conde Ra\u00f1a. Para salvarse, parte cara a Sevilla para embarcar cara ao Novo Mundo. Leva unha carta de recomendaci\u00f3n para Juan de Sanabria, o Adiantado do R\u00edo da Prata, que prepara unha expedici\u00f3n a Asunci\u00f3n.\nDo\u00f1a Menc\u00eda de Calder\u00f3n, a muller do Adiantado, re\u00fane oitenta mozos de familias fidalgas sen recursos para que viaxen con ela e as s\u00faas d\u00faas fillas a Asunci\u00f3n. Al\u00ed casar\u00e1n cos espa\u00f1ois que se instalaron na cidade. Ana \u00e9 unha das mozas que aceptan viaxar con Menc\u00eda. Como sabe ler e escribir conv\u00e9rtese na secretaria da Adiantada.\nAlonso chega a Sevilla acompa\u00f1ado de Pelayo, un mozo p\u00edcaro e sen familia, ao que co\u00f1eceu no cami\u00f1o. Os dous fix\u00e9ronse amigos e xuntos sobreviven como poden na cidade \u00e1 espera da chegada do Adiantado. No porto, Alonso co\u00f1ece a Ana e qu\u00e9dase impactado con ela. A moza, que ten unha imaxinaci\u00f3n desbordada, namorouse do aposto capit\u00e1n Salazar, o veterano navegante e conquistador que guiar\u00e1 os barcos ata as novas terras.\nA expedici\u00f3n parte cara ao Novo Mundo en tres barcos. Salazar capitanea un deles, a nave San Miguel, no que vai dona Menc\u00eda coas doncelas. Durante a traves\u00eda, des\u00e1tase unha gran tormenta que afasta a San Miguel dos outros dous barcos e deixa a nao maltreita e \u00e1 deriva. A tripulaci\u00f3n do barco ter\u00e1 que superar varios obst\u00e1culos no seu traxecto para chegar ata o fin da expedici\u00f3n."}
{"id": "313775", "revid": "6478591", "url": "https://gl.wikipedia.org/wiki?curid=313775", "title": "Xo\u00e1n Carlos Montes Bugar\u00edn", "text": "Xo\u00e1n Carlos Montes Bugar\u00edn, co\u00f1ecido como Cal\u00eds, nado en Mondariz o 21 de maio de 1975, \u00e9 un pol\u00edtico galego.\nTraxectoria.\nNas elecci\u00f3ns municipais de 2007 encabezando a candidatura do BNG foi elixido concelleiro de Mondariz, sendo a segunda forza pol\u00edtica tralo PPdeG con 3 concelleiros. Volveu encabezala candidatura do BNG nas municipais de 2011 e volveu a sela segunda forza pol\u00edtica, pasando de 3 a 5 concelleiros. Membro da corrente interna M\u00e1is Galiza, trala sa\u00edda de dita corrente da fronte nacionalista, en abril de 2012 abandonou o BNG xunto con outros 3 compa\u00f1eiros do seu grupo municipal. \nTrala escisi\u00f3n, constitueu a formaci\u00f3n local Alternativa por Mondariz, a cal encabezou nas municipais de 2015 logrando sela forza m\u00e1is votada con 4 dos 11 concelleiros, polo que foi elixido alcalde. Estableceu un pacto de goberno coa \u00fanica concelleira do PSdeG-PSOE Marina Alfaro, o cal rompeu a edil socialista en febreiro de 2017. Nas municipais de 2019 volveu encabezar a candidatura de Alternativa por Mondariz, que foi novamente a forza m\u00e1is votada con 4 ed\u00eds, por\u00e9n perdeu a alcald\u00eda en favor de Xos\u00e9 Emilio Barros, candidato do BNG, segunda forza m\u00e1is votada, grazas ao apoio dos dous concelleiros do PPdeG e do \u00fanico concelleiro do PSdeG-PSOE.\nNas municipais de 2023 encabezou novamente Alternativa por Mondariz, logrando ser novamente a forza m\u00e1is votada e subindo ata os 5 concelleiros. Desta forma, recuperou a alcald\u00eda \u00f3 non chegar a acordo alg\u00fan os demais grupos, pasando a gobernar en minor\u00eda."}
{"id": "313784", "revid": "59564", "url": "https://gl.wikipedia.org/wiki?curid=313784", "title": "Bernardo Mato Castro", "text": "Bernardo Mato Castro, nado en Godoi (Vinseiro, A Estrada) o 3 de maio de 1887 e finado na mesma aldea o 4 de setembro de 1936, foi un mestre galego.\nTraxectoria.\nIngresou no Seminario pero non chegou a ordenarse sacerdote. Fixo maxisterio e marchou a Cuba. Na illa traballou de mestre e levador de libros do Centro Gallego de La Habana. Dirixiu o Instituto Cervantes e despois obtivo praza provisional en Pereira (A Somoza, Guilfrei) e finalmente a praza definitiva en Santa Mar\u00eda de Teo en 1928. Foi presidente do Consello Local de Primera Ense\u00f1anza de Teo.\nUtilizaba avanzados m\u00e9todos pedag\u00f3xicos, creou escola nocturna para adultos, introduciu aparellos que facilitan o uso de materiais escolares como foi un sistema para subir e baixar os mapas, e implantou a aprendizaxe de oficios que deran independencia econ\u00f3mica aos nenos ao mesmo tempo que adquir\u00edan co\u00f1ecementos de lingua, literatura, historia etc. Colaborou con moitos peri\u00f3dicos da \u00e9poca.\nNo golpe de Estado do 18 de xullo de 1936 os milicianos pasaron pola s\u00faa escola, o seu xefe baixou a saudar e falar con Bernardo. Subiron ao seu despacho e al\u00ed estiveron d\u00faas horas conversando. Bernardo decidiu refuxiarse na casa dos seus pais en Godoi. Cando \u00eda a trav\u00e9s do r\u00edo, cara Cora cunha barca, foi interceptado polos falanxistas. Golpeado at\u00e9 que quedou inconsciente, un acompa\u00f1ante levouno a unha casa onde foron atendidos e coidados durante uns d\u00edas at\u00e9 que finalmente o levaron moribundo \u00e1 casa dos seus pais. Atendido polo m\u00e9dico Manuel Carb\u00f3n, nada puido facer. Co cranio fracturado, quedou en coma, e logo dun mes, finou o 4 de setembro de 1936 \u00e1s 11 da ma\u00f1\u00e1.\nDepurado, foi cesado oficialmente como mestre o 23 de abril de 1941.\nEn 2006 foi homenaxeado na escola de Teo onde dera clases (unitaria de Campos) e creara unha escola nocturna para adultos, propo\u00f1endo a aprendizaxe de oficios \u00e1 par da formaci\u00f3n cultural b\u00e1sica.\nQuerela arxentina contra os crimes do franquismo.\nA s\u00faa familia sumouse \u00e1 Querela arxentina contra os crimes do franquismo.\nVida persoal.\nCasou con Avelina Sanmart\u00edn Fern\u00e1ndez na Estrada o 10 de xaneiro de 1927 e tivo catro fillos: Jos\u00e9 Bernardo, David, Otilia e Petronila. \u00c9 o av\u00f3 de Charo Valc\u00e1rcel Mato."}
{"id": "313790", "revid": "65337", "url": "https://gl.wikipedia.org/wiki?curid=313790", "title": "Tesouro do Oxus", "text": "O tesouro do Oxus \u00e9 unha colecci\u00f3n de cento setenta obxectos de metalurxia en prata e ouro da \u00e9poca aquem\u00e9nida, datados entre o -550 e o -330. At\u00f3pase case na s\u00faa totalidade no Museo Brit\u00e1nico de Londres, ag\u00e1s algunhas pezas que se atopan no Victoria and Albert Museum desa cidade. Seguramente descubriuse entre 1876 e 1880 na beira norte do r\u00edo Amu Daria (outrora co\u00f1ecido como Oxus ou Oxo), no actual Taxiquist\u00e1n (antiga rexi\u00f3n hist\u00f3rica de Bactriana), e constit\u00fae o tesouro mellor co\u00f1ecido de obxectos de ouro e prata da \u00e9poca aquem\u00e9nida. \u00c9 de extraordinaria importancia non s\u00f3 pola calidade das s\u00faas pezas, sen\u00f3n porque constitu\u00edu a base do estudo da ourivar\u00eda aquem\u00e9nida. O tesouro, composto por miniaturas de carros con cabalos, selos, figuras, brazaletes, aneis, moedas, xerras, placas votivas e obxectos persoais, vendeuse en bazares da India brit\u00e1nica (no actual Paquist\u00e1n) e reuniuno de novo o anticuario Augustus Wollaston Franks, quen o levou \u00f3 Museo Brit\u00e1nico en 1897."}
{"id": "313793", "revid": "98629", "url": "https://gl.wikipedia.org/wiki?curid=313793", "title": "Urna de San C\u00e1ndido", "text": "A Urna de San C\u00e1ndido (en ) \u00e9 un relicario de madeira de autor an\u00f3nimo, datada contra o ano 1292, que est\u00e1 recuberta por placas de relevos con escenas realizadas en estuco dourado. Ti\u00f1a a funci\u00f3n de gardar as reliquias de san C\u00e1ndido. Procede do mosteiro de Sant Cugat e cons\u00e9rvase no Museo Nacional de Arte de Catalu\u00f1a de Barcelona.\nNa arqueta repres\u00e9ntase a escena do martirio a San C\u00e1ndido baixo a goberno do emperador Maximiano no ano 300. A obra mant\u00e9n a s\u00faa forma orixinal, a\u00ednda que lle faltan alg\u00fans anacos do estuco dourado e toda a ornamentaci\u00f3n de pedras e cristais.\nHistoria.\nA realizaci\u00f3n da urna f\u00edxose por mor da descuberta do sepulcro co corpo de C\u00e1ndido de Tebas, o cal se atopaba na \u00e1bsida da cabeceira no lado da Ep\u00edstola da igrexa do mosteiro de Sant Cugat del Vall\u00e8s. A descuberta tivo lugar durante o mandato do abade Guerau de Clasquer\u00ed (1277-1294). A urna, de car\u00e1cter relixioso, constru\u00eduse nun taller catal\u00e1n de autor an\u00f3nimo para honrar as reliquias do m\u00e1rtir C\u00e1ndido.\n\u00c9 probable que, dende a data da inscrici\u00f3n que se amorsa na urna (1292), o reliquario se mantivese no mosteiro de Sant Cugat at\u00e9 o 16 de abril de 1868, cando o bispo de Barcelona Pantale\u00f3 Montserrat i Navarro a cedeu \u00f3 museo que pertenc\u00eda \u00e1 Comisi\u00f3n Provincial de Monumentos Hist\u00f3ricos e Art\u00edsticos. Finalmente, a urna ingresou en 1933 no Museo Nacional de Arte de Catalu\u00f1a procedente do Museu Provincial de Antig\u00fcidades de Barcelona, onde estivera dende 1879.\nDescuberta do sepulcro.\nCo paso do tempo e as diversas construci\u00f3ns que padeceu o mosteiro de Sant Cugat perd\u00e9ranse os datos da sepultura de dan C\u00e1ndido. Segundo consta en documentos, a descuberta realizouse grazas a unha muller endemo\u00f1ada que foi levada \u00e1 igrexa do mosteiro para expulsar do seu corpo os esp\u00edritos malignos; durante este proceso, a muller sinalou o lugar onde se atopaba o corpo de san C\u00e1ndido na capela de san Miguel. Diante da presenza do rei Xaime II de Arag\u00f3n e dun gran n\u00famero de acompa\u00f1antes, abriuse o sepulcro e levaron os \u00f3sos para po\u00f1elos nun \u00ablugar decente\u00bb."}
{"id": "313794", "revid": "23204", "url": "https://gl.wikipedia.org/wiki?curid=313794", "title": "Urna de Sant C\u00e0ndid", "text": ""}
{"id": "313795", "revid": "124656", "url": "https://gl.wikipedia.org/wiki?curid=313795", "title": "Andr\u00e9s D\u00edaz Sobral", "text": "Andr\u00e9s D\u00edaz Sobral, nado en Ponte Caldelas o 13 de febreiro de 1976, \u00e9 un pol\u00edtico galego do PSdeG-PSOE.\nTraxectoria.\nT\u00e9cnico especialista en rob\u00f3tica. Con 17 anos alistouse no ex\u00e9rcito e estivo destinado en Bosnia e Hercegovina. Tras 8 anos nas forzas armadas sacouse unha oposici\u00f3n e formouse en rob\u00f3tica, pasando a traballar na f\u00e1brica de Citro\u00ebn en Vigo.\nNas elecci\u00f3ns municipais de 2011 encabezou a candidatura do PSdeG-PSOE en Ponte Caldelas e foi elixido concelleiro. Nas municipais de 2015 volveu ser cabeza de lista socialista e foi elixido alcalde co apoio da Agrupaci\u00f3n Veci\u00f1al de Ponte Caldelas e do BNG, cos cales pasou a gobernar en coalici\u00f3n. Foi un dos principais apoios de Pedro S\u00e1nchez en Galicia durante o proceso de primarias de 2017. En decembro de 2017 foi elixido Secretario de Organizaci\u00f3n provincial do PSdeG en Pontevedra, baixo o mandato de David Regades, mais renunciou en xaneiro de 2018. \nNas municipais de 2019 encabezou de novo a candidatura do PSdeG-PSOE e foi reelixido alcalde con maior\u00eda absoluta. Nas municipais de 2023 volveu ser reelixido con maior\u00eda absoluta, superando nesta ocasi\u00f3n o 60 % dos votos."}
{"id": "313796", "revid": "5863", "url": "https://gl.wikipedia.org/wiki?curid=313796", "title": "Vilavedra", "text": ""}
{"id": "313797", "revid": "5863", "url": "https://gl.wikipedia.org/wiki?curid=313797", "title": "Mill\u00e1n Gonz\u00e1lez-Pardo", "text": ""}
{"id": "313798", "revid": "124656", "url": "https://gl.wikipedia.org/wiki?curid=313798", "title": "David Castro Moug\u00e1n", "text": "David Jos\u00e9 Castro Moug\u00e1n, nado en Besoma\u00f1o (Ribadumia) en 1972, \u00e9 un pol\u00edtico galego.\nTraxectoria.\nXerente nunha bodega. Foi elixido concelleiro do PPdeG en Ribadumia en 1999. Formou parte novamente da candidatura popular no 2003 mais non resultou elixido nesta ocasi\u00f3n. Nas elecci\u00f3ns municipais de 2007 foi o n\u00famero 7 de Independientes por Ribadumia e tampouco foi elixido. Nas municipais de 2015 foi o cabeza de lista de Independientes por Ribadumia e foi elixido alcalde co apoio de Somos Ribadumia e do PSdeG, formando un tripartito con eles. Nas municipais de 2019 foi reelixido alcalde obtendo a maior\u00eda absoluta. Nas municipais de 2023 encabezou a candidatura do PPdeG e foi reelixido con maior\u00eda absoluta."}
{"id": "313799", "revid": "1888", "url": "https://gl.wikipedia.org/wiki?curid=313799", "title": "David Jos\u00e9 Castro Moug\u00e1n", "text": ""}
{"id": "313800", "revid": "22570", "url": "https://gl.wikipedia.org/wiki?curid=313800", "title": "Hugo Claus", "text": "Hugo Maurice Julien Claus, nado en Bruxas o 5 de abril de 1929 e finado en Antuerpen o 19 de marzo de 2008, foi un autor belga que publicou as s\u00faas obras baixo varios pseud\u00f3nimos. As contribuci\u00f3n literarias de Claus abranguen os x\u00e9neros do drama, da novela e da poes\u00eda. Tam\u00e9n ten un importante legado como pintor e director de cine. Escribiu maioritariamente en neerland\u00e9s, mais tam\u00e9n escribiu alg\u00fans poemas en ingl\u00e9s.\nA s\u00faa morte por eutanasia, que \u00e9 legal en B\u00e9lxica, provocou unha gran controversia."}
{"id": "313801", "revid": "23204", "url": "https://gl.wikipedia.org/wiki?curid=313801", "title": "Hugo Maurice Julien Claus", "text": ""}
{"id": "313806", "revid": "12452", "url": "https://gl.wikipedia.org/wiki?curid=313806", "title": "Regueira Varela", "text": ""}
{"id": "313807", "revid": "98629", "url": "https://gl.wikipedia.org/wiki?curid=313807", "title": "Reserva biol\u00f3xica Bosque Nuboso Monteverde", "text": "A Reserva biol\u00f3xica Bosque Nuboso Monteverde \u00e9 unha reserva privada situada en Costa Rica ao longo da serra de Tilar\u00e1n, entre as provincias de Puntarenas e Alajuela.\nO seu nome d\u00e9bese \u00e1 cidade pr\u00f3xima de Monteverde e foi creada en 1972.\nA reserva componse de m\u00e1is de 10\u00a0500\u00a0hect\u00e1reas de selva tropical, e recibe uns 70\u00a0000\u00a0visitantes ao ano. Pos\u00fae 6\u00a0zonas ecol\u00f3xicas, o 90\u00a0% das cales son de bosque virxe.\nOs cient\u00edficos e turistas desde ent\u00f3n atoparon na reserva unha moi alta biodiversidade, que consiste en m\u00e1is de 2500\u00a0especies de plantas (inclu\u00eddas centos de especies de orqu\u00eddeas concentradas nun s\u00f3 lugar), 100\u00a0especies de mam\u00edferos, 400\u00a0especies de aves, 120\u00a0especies de r\u00e9ptiles e anfibios, e miles de insectos.\nCaracter\u00edsticas.\nA Reserva biol\u00f3xica de Monteverde abrangue unha \u00e1rea de conservaci\u00f3n biol\u00f3xica que se localiza na Cordilleira de Tilar\u00e1n, na Provincia de Puntarenas, Costa Rica. A reserva \u00e9 de propiedade privada e ten unha extensi\u00f3n superior \u00e1s 10\u00a0000\u00a0ha, protexendo unha parte importante dos extensos bosques nubrados da cordilleera de Tilar\u00e1n. Ademais forma un corredor biol\u00f3xico co Parque Nacional Volc\u00e1n Arenal denominado \"Complexo de bosque nuboso Arenal-Monteverde\".\nA zona \u00e9 visitada anualmente por m\u00e1is de 70\u00a0000\u00a0turistas que acoden principalmente a observar aves e a contemplar o bosque nubrado. Est\u00e1 situada a 5\u00a0km ao leste do centro de Santa Elena, no distrito de Monteverde (provincia de Puntarenas).\nReserva privada.\nA \u00e1rea corresponde na s\u00faa totalidade a unha reserva privada, propiedade do Centro Cient\u00edfico Tropical (CCT), unha ONG cient\u00edfica e educativa costarrique\u00f1a sen fins de lucro, fundada en 1962. A Reserva como tal, foi establecida en 1972 e inmediatamente asumiu a s\u00faa administraci\u00f3n o CCT.\nEsta \u00e1rea silvestre creouse para protexer a flora, a fauna e os recursos h\u00eddricos, e para levar a cabo tanto estudos cient\u00edficos coma programas de educaci\u00f3n ambiental.\nA Reserva Bosque Nuboso Monteverde abrangue oito zonas biol\u00f3xicas diferentes e cobre unha \u00e1rea dunhas 10\u00a0522\u00a0hect\u00e1reas.\n\u00c9 o fogar de m\u00e1is de 2000\u00a0especies de plantas e \u00e1rbores, 100\u00a0especies de mam\u00edferos, m\u00e1is de 400\u00a0especies de paxaros e arredor de 1200\u00a0especies de anfibios e r\u00e9ptiles. Algunhas especies salientables son o paxaro camp\u00e1, xaguares, pumas, monos e sapos.\nEn canto \u00e1 s\u00faa flora, \u00e9 tam\u00e9n h\u00e1bitat de m\u00e1is de 300\u00a0especies de orqu\u00eddeas e 200\u00a0especies de fentos.\nHistoria.\nNa d\u00e9cada de 1960 os bi\u00f3logos estudaron a zona e documentaron novas especies decat\u00e1ndose da s\u00faa grande riqueza. En 1968, o Dr. Joseph Tosi, que traballaba para o Centro Cient\u00edfico Tropical, unha fundaci\u00f3n para a conservaci\u00f3n tropical, acompa\u00f1ou ao Dr. Leslie Holdridge nunha viaxe a Monteverde. A visita formaba parte dun estudo da rexi\u00f3n norte de Costa Rica, solicitado pola Oficina Nacional de Planificaci\u00f3n do goberno. Al\u00ed, reuniuse con Hubert Mendenhall, l\u00edder da comunidade cu\u00e1quera que habitaba na zona (os cu\u00e1queros establec\u00e9ranse al\u00ed anos antes procedentes dos Estados Unidos, fuxindo do seu posible recrutamento para a guerra de Corea). Ao final da s\u00faa visita, Holdridge e Tosi recomendaron aos cu\u00e1queros que os bosques nativos foran preservados o m\u00e1is posible para protexer as fontes de auga e utilizar os bosques como cortaventos.\nPasaron os anos, e en 1972 un xove estudante graduado, George Powell, visitou o Centro Cient\u00edfico Tropical en San Jos\u00e9. Viviu en Monteverde mentres fac\u00eda a s\u00faa tese de doutoramento sobre as aves da zona, e viu que a fauna e os h\u00e1bitats eran ideais para fins de investigaci\u00f3n. Sorprendido pola extraordinaria riqueza biol\u00f3xica dos bosques nubrados, e a presenza do raro endemismo do sapo dourado, e alarmados pola depredaci\u00f3n causada polos cazadores e os ocupantes de terras, Powell recibiu a promesa da Guacimal Land Company de que se doar\u00edan 328\u00a0hect\u00e1reas de terra, se pod\u00eda formar ou atopar unha asociaci\u00f3n civil que o patrocinase ao facerse cargo da propiedade. George usou os seus fondos persoais para pagar a varios dos ocupantes ilegais, coa esperanza de establecer unha pequena reserva biol\u00f3xica na rexi\u00f3n.\nNese momento, hab\u00eda poucos parques nacionais en Costa Rica, e o TSC ti\u00f1a un programa para crear coutos privados de investigaci\u00f3n e ensinanza da biolox\u00eda, onde cada reserva representar\u00eda unha \u00e1rea ecol\u00f3xica diferente do pa\u00eds. Inmediatamente, o TSC interesouse na oferta de Powell e comezou o proceso que conduciu \u00e1 adquisici\u00f3n das 328\u00a0hect\u00e1reas en abril de 1973. O custo da granxa foi un simb\u00f3lico 1\u00a0col\u00f3n (menos de 1\u00a0d\u00f3lar estadounidense).\nXunto con Powell, a bi\u00f3loga costarrique\u00f1a Adelaida Chaverri e o especialista en vida silvestre Christopher Vaughn promoveron a creaci\u00f3n deste couto privado. De feito, Adelaida Chaverri converteuse, xunto co Dr. Joseph Tosi e outros membros do TSC, convert\u00e9ronse en patrocinadores do que hoxe \u00e9 o Bosque Nuboso de Monteverde. Eles proporcionan continuidade ao interese expresado por George Powell, cando obtivo a doaz\u00f3n da primeira parcela de terra para a Reserva.\nBiolox\u00eda.\nFlora.\nAs ep\u00edfitas, que representan o 29% da flora con 878\u00a0especies, son a forma de vida m\u00e1is rica entre as especies da flora en Monteverde. A rexi\u00f3n de Monteverde \u00e9 tam\u00e9n co\u00f1ecida como o sitio co maior n\u00famero de orqu\u00eddeas no mundo. O n\u00famero total de especies co\u00f1ecidas supera as 500, e destas, 34\u00a0especies que foron descubertas na reserva son novas para a ciencia.\nFauna.\nA herpetofauna da zona consta de 161\u00a0especies de anfibios e r\u00e9ptiles. Monteverde era o\u00f1ecida mundialmente como o h\u00e1bitat do sapo dourado (\"Incilius periglenes\"), unha especie que desapareceu en 1989.\n91 (21%) das especies de aves de Monteverde son aves migratorias de longa distancia que se reproducen en Norteam\u00e9rica e atravesan Monteverde durante a s\u00faa migraci\u00f3n, ou pasan o inverno na zona. Tres destas especies, \"Elanoides forficatus\", \"Legatus leucopahius\" e \"Vireo flavoviridis\", reprod\u00facense en Monteverde e emigran a Am\u00e9rica do Sur durante a s\u00faa fase non reprodutiva.\nO quetzal resplandecente (\"Pharomachrus mocinno\") m\u00f3vese en tempada de ani\u00f1aci\u00f3n ata as elevaci\u00f3ns m\u00e1is baixas a ambos os lados da divisoria continental. O comezo da migraci\u00f3n das aves camp\u00e1 (\"Procnias tricarunculata\") \u00e9 similar \u00e1 do quetzal, mais a reproduci\u00f3n ocorre preto da divisoria continental, de marzo a xu\u00f1o, e \u00e9 seguida por un movemento post-reprodutivo de baixada pola vertente do Pac\u00edfico durante os meses de agosto e setembro.\nA maior\u00eda das especies de aves en Monteverde son principalmente insect\u00edvoras, dado que as plantas da rexi\u00f3n ofrecen unha ampla variedade de froitas onde crecen moitos insectos. As ep\u00edfitas son recursos importantes, tanto para frux\u00edvoros coma para insect\u00edvoros en Monteverde. A escala mundial, os bosques nubrados de Monteverde son o fogar de dez especies de aves que se consideran en perigo de extinci\u00f3n pola organizaci\u00f3n Birdlife International en todo o mundo debido ao seu h\u00e1bitat moi restrinxido.\nOs mam\u00edferos de Monteverde comprenden a representantes de Am\u00e9rica do Sur e do Norte como especies end\u00e9micas. A fauna de mam\u00edferos da rexi\u00f3n incl\u00fae 6\u00a0especies de marsupiais, 3\u00a0ratos almiscreiros, polo menos 58\u00a0morcegos, 3\u00a0primates, 7\u00a0edentados, 2\u00a0coellos, 3\u00a0especies de esqu\u00edos, 1\u00a0especie de rato espi\u00f1oso, polo menos 15\u00a0especies de ratas de rabo longo e ratos (familia \"Mur\u00eddae\"), unha especie de porco espi\u00f1o, unha especie de agut\u00ed, unha de pacca, dous c\u00e1nidos, cinco must\u00e9lidos, catro especies de proci\u00f3nidos, seis especies de felinos, d\u00faas especies de porcos bravos, d\u00faas especies de cervos e unha especie de tapir."}
{"id": "313809", "revid": "27155", "url": "https://gl.wikipedia.org/wiki?curid=313809", "title": "Reserva Biol\u00f3xica Bosque Nuboso Monteverde", "text": ""}
{"id": "313811", "revid": "5863", "url": "https://gl.wikipedia.org/wiki?curid=313811", "title": "Xos\u00e9 Manuel Hixinio Beiras Torrado", "text": ""}
{"id": "313814", "revid": "89787", "url": "https://gl.wikipedia.org/wiki?curid=313814", "title": "Never Trust a Happy Song", "text": "Never Trust a Happy Song \u00e9 o primeiro \u00e1lbum do grupo de m\u00fasica de indie rock Grouplove. Foi lanzado o 13 de setembro de 2011 por Canvasback/Atlantic Records."}
{"id": "313816", "revid": "56817", "url": "https://gl.wikipedia.org/wiki?curid=313816", "title": "Spreading Rumours", "text": "Spreading Rumours \u00e9 o segundo \u00e1lbum do grupo de m\u00fasica de indie rock Grouplove. Foi lanzado o 17 de setembro de 2013 por Canvasback/Atlantic Records."}
{"id": "313817", "revid": "5863", "url": "https://gl.wikipedia.org/wiki?curid=313817", "title": "O Val Mi\u00f1or", "text": ""}
{"id": "313819", "revid": "56817", "url": "https://gl.wikipedia.org/wiki?curid=313819", "title": "Bronces de Riace", "text": "Os Bronces de Riace co\u00f1ecidos tam\u00e9n como Guerreiros de Riace, son unha parella de estatuas gregas do s\u00e9culo -V, que se expo\u00f1en no Museo nacional da Magna Grecia da cidade de Regio de Calabria. Son dous dos poucos exemplos en bronce que quedan da arte grega antiga, xunto co Poseid\u00f3n do Museo Arqueol\u00f3xico Nacional de Atenas e co auriga de Delfos. Foron atopadas preto da localidade de Riace, na provincia de Regio en 1972.\nSon co\u00f1ecidos como: \"Bronce A (o m\u00e1is novo)\" e \"Bronce B (o m\u00e1is vello)\".\nOs dous bronces son obras de arte orixinais gregas do s\u00e9culo -V e o seu descubrimento estimulou \u00f3s estudosos na investigaci\u00f3n da identidade dos personaxes e os seus autores. Por\u00e9n, persiste a controversia respecto \u00e1 dataci\u00f3n, procedencia e autor\u00eda das d\u00faas esculturas."}
{"id": "313820", "revid": "23204", "url": "https://gl.wikipedia.org/wiki?curid=313820", "title": "Guerreiros de Riace", "text": ""}
{"id": "313821", "revid": "98629", "url": "https://gl.wikipedia.org/wiki?curid=313821", "title": "Fernando Navarro", "text": "Fernando Navarro Corbacho, nado en Barcelona o 25 de xu\u00f1o de 1982, \u00e9 un exfutbolista espa\u00f1ol. Xogaba de defensa.\nTraxectoria.\nO 19 de xu\u00f1o de 2015 o Deportivo da Coru\u00f1a anunciou a s\u00faa fichaxe por d\u00faas tempadas, con opci\u00f3n a outra terceira, logo de desvincularse do Sevilla FC. Debutou como branquiazul na primeira xornada da campa\u00f1a 2015\u201316, con V\u00edctor S\u00e1nchez del Amo como adestrador, nun empate en Riazor fronte a Real Sociedad. Esa tempada foi un habitual da defensa, xunto a Juanfran Moreno, Sidnei Rechel e Alejandro Arribas.\nEn abril de 2017 renovou automaticamente polo Deportivo por unha campa\u00f1a m\u00e1is, tras xogar 20 encontros de liga.\nO 6 de setembro de 2018, anunciou nas s\u00faas redes sociais a s\u00faa retirada como xogador de f\u00fatbol profesional."}
{"id": "313822", "revid": "7523", "url": "https://gl.wikipedia.org/wiki?curid=313822", "title": "Fernando Navarro Corbacho", "text": ""}
{"id": "313824", "revid": "1131", "url": "https://gl.wikipedia.org/wiki?curid=313824", "title": "Los Hermanos", "text": "Los Hermanos foi unha banda de rock do Brasil formada en R\u00edo de Xaneiro no ano de 1997. Todos os membros da banda eran naturais da cidade de R\u00edo de Xaneiro e ent\u00f3n estudantes da PUC-RJ."}
{"id": "313825", "revid": "56817", "url": "https://gl.wikipedia.org/wiki?curid=313825", "title": "The Wilt Alternative", "text": "The Wilt Alternative \u00e9 unha novela en lingua inglesa do escritor ingl\u00e9s Tom Sharpe, publicada por vez primeira en 1979 por Trafalgar Square Publishing. \u00c9 o segundo volume da saga comezada con \"Wilt\" en 1976.\nTrama.\nHenry Wilt segue como profesor nun centro de formaci\u00f3n profesional do sur de Inglaterra, e foi ascendido a xefe do departamento de Artes Liberais. Xunto coa s\u00faa muller Eva tiveron catro fillas a un tempo, e mud\u00e1ronse a vivir a un barrio m\u00e1is rico. El leva unha vida de rutinas, e Eva entr\u00e9gase a proxectos alternativos de sustentabilidade, pr\u00f3ximos \u00e1 permacultura.\nEva al\u00fagalle o \u00e1tico da casa a unha moza alem\u00e1. Por\u00e9n, a polic\u00eda descobre que a moza \u00e9 unha terrorista internacional, que canda a dous homes prepara un atentado en Inglaterra. A polic\u00eda -co inspector Wilt entre eles- cerca a casa de Wilt, quen \u00e9 enviado ao domicilio para rescatar as s\u00faas fillas antes de que o ex\u00e9rcito entre a polos terroristas. Por\u00e9n, Wilt ve crecer a s\u00faa coraxe ao ser drogado, e atr\u00e9vese a facerlle fronte \u00e1 rapaza.\nAo cabo, unha anci\u00e1 veci\u00f1a e mais Eva acaban por se enfrontar tam\u00e9n aos terroristas, e vense reclu\u00eddos nunha situaci\u00f3n disparatada.\nNarraci\u00f3n.\nSeguindo o estilo da novela anterior, a obra est\u00e1 narrada en terceira persoa nun estilo c\u00f3mico."}
{"id": "313831", "revid": "23204", "url": "https://gl.wikipedia.org/wiki?curid=313831", "title": "Germ\u00e1n Garmendia", "text": "Germ\u00e1n Alejandro Garmendia Aranis, nado en Copiap\u00f3 o 25 de abril de 1990, \u00e9 un c\u00f3mico de YouTube chileno. A s\u00faa canle de YouTube chamada \"HolaSoyGerman\" ten, a datos de xu\u00f1o de 2015, m\u00e1is de 22 700 000 subscritores. Ademais, pos\u00fae outra canle denominada \"JuegaGerman\" na que colga v\u00eddeos acerca de videoxogos, con m\u00e1is de 7 800 000 subscritores. En agosto de 2014, ga\u00f1ou o premio de \"Icona dixital do ano\" nos MTV Millennial Awards. En 2015 recibe outro premio nos MTV Millennial Awards como mellor gamer pola canle JuegaGerman. Apareceu no YouTube Rewind 2014.\nTraxectoria.\nSeu pai morreu nun accidente de coche cando era un neno. El e o seu irm\u00e1n estaban separados, mais el viaxou a Los Vilos para estar con el. Cando ti\u00f1an trece anos, empezou unha banda co seu irm\u00e1n, chamada \"Zudex\". El subiu o seu primeiro v\u00eddeo de YouTube en 2011, despois de que o animara un amigo. Despois disto, ga\u00f1ou fama no Youtube, e obrig\u00f3uselle a deixar a banda cando quixo adicar m\u00e1is tempo a facer v\u00eddeos de YouTube.\nIncidente en M\u00e9xico.\nEn abril de 2014, durante unha \"performance\" organizada por \"Telmex Aldea Digital\" na Praza da Constituci\u00f3n, na Cidade de M\u00e9xico, houbo un accidente debido a un exceso de persoas. O resultado foi que dez persoas novas sufriron danos menores, e varios desmai\u00e1ronse debido ao moito tempo de exposici\u00f3n ao sol. A polic\u00eda e os auxiliares sanitarios tiveron que intervir para resolver o incidente. A pesar da presenza dunha forza policial de 500 axentes, medidas de seguranza, e contar cun grupo de protecci\u00f3n civil, o n\u00famero de asistentes, uns 35.000 segundo algunhas estimaci\u00f3ns, exced\u00eda as expectativas dos corpos de seguridade. O accidente debeuse \u00e1 gran cantidade de xente que quer\u00eda entrar \u00e1 carpa, incluso non habendo m\u00e1is sitio. O acontecemento tivo que ser cancelado e os corpos de seguridade reforz\u00e1ronse para evitar o caos na multitude. Germ\u00e1n tivo que deixar a praza e, m\u00e1is tarde, desculpouse cos seus seguidores."}
{"id": "313834", "revid": "10599", "url": "https://gl.wikipedia.org/wiki?curid=313834", "title": "Largo UIC", "text": ""}
{"id": "313835", "revid": "10599", "url": "https://gl.wikipedia.org/wiki?curid=313835", "title": "Li\u00f1a de alta velocidade Madrid-Toledo", "text": ""}
{"id": "313841", "revid": "65337", "url": "https://gl.wikipedia.org/wiki?curid=313841", "title": "Medalleiro dos Xogos Europeos de 2015", "text": ""}
{"id": "313843", "revid": "71684", "url": "https://gl.wikipedia.org/wiki?curid=313843", "title": "Leicester City F.C.", "text": "O Leicester City Football Club, tam\u00e9n co\u00f1ecido como the Foxes (do ingl\u00e9s: \"os Raposos\"), \u00e9 un club de f\u00fatbol profesional ingl\u00e9s con sede no King Power Stadium de Leicester. Actualmente xoga na Premier League, \u00e1 que chegaron como campi\u00f3ns da Football League Championship na temporada 2013-14, no que supuxo o seu retorno \u00e1 elite despois dunha d\u00e9cada. O club foi fundado en 1884 como Leicester Fosse F.C., debido a que o seu terreo de xogo estaba preto de Fosse Road. En 1891 mud\u00e1ronse a Filbert Street, al\u00ed foron elixidos para a Football League en 1894, adoptando o seu actual nome en 1919. No ano 2002 mov\u00e9ronse ao Walkers Stadium, o cal mudou o seu nome a King Power Stadium tras a chegada de novos propietarios ao club en 2011.\nO Leicester ga\u00f1ou a Premier League 2015-16, no que supuxo o seu primeiro t\u00edtulo da m\u00e1xima categor\u00eda. Anteriormente a este fito, a s\u00faa mellor clasificiaci\u00f3n fora un segundo posto en 1928-29. Al\u00e9n diso, o club pos\u00fae sete t\u00edtulos da segunda divisi\u00f3n, seis da Second Division e un da Championship, as\u00ed como un da League One (terceira categor\u00eda). M\u00e1is al\u00f3 da competici\u00f3n ligueira, o club ga\u00f1ou en tres ocasi\u00f3ns a Football League Cup e foi subcampi\u00f3n da FA Cup outras catro, o que sup\u00f3n o r\u00e9cord de m\u00e1is finais perdidas sen ter ga\u00f1ado o campionato.\nPalmar\u00e9s.\nTorneos nacionais.\nLigas\nCopas"}
{"id": "313844", "revid": "27155", "url": "https://gl.wikipedia.org/wiki?curid=313844", "title": "Plantas terrestres", "text": ""}
{"id": "313845", "revid": "27155", "url": "https://gl.wikipedia.org/wiki?curid=313845", "title": "Embri\u00f3fita", "text": ""}
{"id": "313849", "revid": "7523", "url": "https://gl.wikipedia.org/wiki?curid=313849", "title": "Leicester City FC", "text": ""}
{"id": "313851", "revid": "98629", "url": "https://gl.wikipedia.org/wiki?curid=313851", "title": "Entretemento", "text": "Co\u00f1\u00e9cese como entretemento ao conxunto de actividades que permite aos seres humanos empregar o seu tempo libre para divertirse, evadindo temporalmente as s\u00faas preocupaci\u00f3ns.\nO entretemento forma parte da ampla familia do lecer e converteuse nun sector florecente da actividade econ\u00f3mica, especialmente a trav\u00e9s dos parques tem\u00e1ticos e de atracci\u00f3ns, os medios de comunicaci\u00f3n e as industrias do cine, a m\u00fasica ou os videoxogos.\nO termo \u00abentretemento\u00bb \u00e9 de orixe latina. Comezou a utilizarse en Europa a finais do s\u00e9culo xv en relaci\u00f3n coa acci\u00f3n financeira de desviar en beneficio propio bens alleos. Con posterioridade, tal acepci\u00f3n deu paso \u00e1 de \u00abdesviar a atenci\u00f3n\u00bb en xeral, asoci\u00e1ndose logo \u00e1 idea de pracer e de lecer.\nEn 1662, o fil\u00f3sofo franc\u00e9s Blaise Pascal elaborou un reputado estudo sobre o entretemento que foi publicado en 1670 nos seus \u00abPensamentos\u00bb, desenvolvendo a idea contraditoria de que \u00e9 necesario que o home se distraia e, por tanto, se \u00e1 parte do esencial ou tam\u00e9n o podemos utilizar de acordo"}
{"id": "313853", "revid": "1131", "url": "https://gl.wikipedia.org/wiki?curid=313853", "title": "King Power Stadium", "text": "O King Power Stadium (tam\u00e9n chamado Leicester City Stadium) \u00e9 un estadio de f\u00fatbol localizado na cidade de Leicester en Inglaterra. O estadio foi inaugurado en xullo de 2002 e acolle os partidos como local do Leicester City. Ten unha capacidade de 32.262 espectadores e as medidas do campo de f\u00fatbol son 102x67 metros."}
{"id": "313854", "revid": "1131", "url": "https://gl.wikipedia.org/wiki?curid=313854", "title": "Misterio de Elx", "text": "O Misterio de Elx (\"Misteri d'Elx\" en catal\u00e1n) \u00e9 un drama sacro-l\u00edrico relixioso que recrea a Durmici\u00f3n, Asunci\u00f3n e Coroaci\u00f3n da Virxe Mar\u00eda. Dividida en dous actos ou xornadas, a obra escenif\u00edcase cada 14 e 15 de agosto no interior da Bas\u00edlica de Santa Mar\u00eda, na cidade de Elx (Alacant).\nInvestigaci\u00f3ns recentes sit\u00faan a orixe da devandita obra arredor da segunda metade do s\u00e9culo XV, contradicindo as\u00ed \u00e1s tradici\u00f3ns locais, que a relacionan, por unha parte, coa conquista do Elx musulm\u00e1n (1265) e, por outra, co achado da imaxe da Virxe, dentro dunha arca de madeira, o 29 de decembro de 1370, na pr\u00f3xima localidade costeira de Santa Pola.\nTr\u00e1tase da \u00fanica obra no seu x\u00e9nero que foi representada sen interrupci\u00f3n ata a actualidade, superando mesmo o impedimento que supuxo a prohibici\u00f3n de representar obras teatrais no interior das igrexas por parte do Concilio de Trento. Foi o Papa Urbano VIII quen, en 1632, concedeu ao pobo de Elx, a trav\u00e9s dun rescrito pontificio, o permiso para continuar coa devandita representaci\u00f3n, contra o intento de prohibici\u00f3n do bispo de Orihuela.\nTodos e cada un dos personaxes son representados por var\u00f3ns, tratando de respectar as\u00ed a orixe lit\u00farxico-medieval desta, que vetaba expresamente a aparici\u00f3n de mulleres neste tipo de representaci\u00f3ns. O texto do \"Misteri\", a excepci\u00f3n dalg\u00fans versos en lat\u00edn, est\u00e1 escrito en catal\u00e1n antigo. A m\u00fasica \u00e9 unha am\u00e1lgama de estilos de diferentes \u00e9pocas que incl\u00faen motivos do Medievo, do Barroco e do Renacemento.\nA festividade recibiu numerosas condecoraci\u00f3ns e reco\u00f1ecementos, entre os que destaca a declaraci\u00f3n o 18 de maio de 2001 como Obra Mestra do Patrimonio Oral e Inmaterial da Humanidade por parte da Unesco."}
{"id": "313855", "revid": "10599", "url": "https://gl.wikipedia.org/wiki?curid=313855", "title": "Misteri d'Elx", "text": ""}
{"id": "313856", "revid": "23204", "url": "https://gl.wikipedia.org/wiki?curid=313856", "title": "Igor Mart\u00ednez", "text": "Igor Mart\u00ednez Caseras, nado o 19 de xullo de 1989 en Gasteiz, \u00c1raba, \u00e9 un futbolista profesional vasco da canteira do Deportivo Alav\u00e9s, que xoga como centrocampista no Club Deportivo Mirand\u00e9s da Segunda Divisi\u00f3n B.\nTraxectoria.\nNado en Gasteiz, Igor Mart\u00ednez formouse na canteira do equipo da s\u00faa cidade natal, o Deportivo Alav\u00e9s, onde chegou a xogar tres tempadas co primeiro equipo. No ver\u00e1n de 2010, grazas ao seu rendemento, foi fichado polo Athletic Club. No equipo bilba\u00edno debutar\u00eda en Primeira Divisi\u00f3n o 18 de setembro de 2010, nun partido disputado no estadio de El Molin\u00f3n, sa\u00edndo como titular ante o Sporting de Gij\u00f3n e callando unha grande actuaci\u00f3n, dando unha a asistencia a Carlos Gurpegi para que marcase o 2-1 no minuto 29. Foi substitu\u00eddo no minuto 69 por Ion V\u00e9lez, quen volv\u00eda dunha lesi\u00f3n. Durante esa tempada xogou 8 partidos de Liga acumulando 381 minutos. En outubro desde mesmo ano foi convocado por vez primeira coa selecci\u00f3n espa\u00f1ola sub-21 de Luis Milla para xogar ante .\nTras pasarse a gran parte da campa\u00f1a 2011-12 lesionado, comeza a seguinte tempada en forma e preparado para xogar. O 30 de agosto de 2012 sae desde o banco no partido de clasificaci\u00f3n da Europa League en Finlandia contra o HJK Helsinqui, no que marca o gol que pon o empate a 3 final no marcador. Desa forma estreouse como goleador do Athletic Club. Con todo, tras non ser renovado polo equipo vasco, o 3 de xullo de 2013 vinc\u00falase contractualmente co Club Deportivo Mirand\u00e9s, equipo no que xoga 2 tempadas. O 18 de xu\u00f1o de 2015 o xogador fai oficial a s\u00faa sa\u00edda do club de Anduva e varios equipos mostran interese por facerse cos servizos do vitoriano, entre eles o Deportivo da Coru\u00f1a, o CD Lugo, o CD Tenerife, o Real Oviedo, o Osasuna, o RCD Mallorca e o Alav\u00e9s. Finalmente, o Club Deportivo Lugo anuncia a contrataci\u00f3n do xogador vasco o 22 de xu\u00f1o, sendo a primeira fichaxe do club galego para a tempada 2015-16."}
{"id": "313857", "revid": "5132", "url": "https://gl.wikipedia.org/wiki?curid=313857", "title": "Igor Mart\u00ednez Caseras", "text": ""}
{"id": "313863", "revid": "89787", "url": "https://gl.wikipedia.org/wiki?curid=313863", "title": "La Uni\u00f3n (As Pontes de Garc\u00eda Rodr\u00edguez)", "text": "La Uni\u00f3n foi un peri\u00f3dico que se editou nas Pontes de Garc\u00eda Rodr\u00edguez entre 1913 e 1915.\nHistoria e caracter\u00edsticas.\nSubtitulado \"Peri\u00f3dico Independiente de Puentes de Garc\u00eda Rodr\u00edguez\", apareceu o 1 de outubro de 1913. Peri\u00f3dico quincenal que se publicaba os d\u00edas 1 e 15 de cada mes coincidindo coas feiras da vila. Dirixido por Julio Illade Rilo. De li\u00f1a mon\u00e1rquico conservadora, enfrontouse cos membros da corporaci\u00f3n municipal, en especial co alcalde liberal Benito Cabaleiro Pi\u00f1\u00f3n e o secretario municipal Andr\u00e9s F. Corral. Entre os seus colaboradores figuraron Jos\u00e9 Varela, C\u00e9sar Cal, Jes\u00fas Cabarcos Cal e Gerardo Fanego, e dende Cuba Francisco Penabad e Daniel Su\u00e1rez. Imprim\u00edase nos obradoiros de \"El Correo Gallego\" de Ferrol. A\u00ednda se publicaba en 1915."}
{"id": "313865", "revid": "89787", "url": "https://gl.wikipedia.org/wiki?curid=313865", "title": "Benito Cabaleiro Pi\u00f1\u00f3n", "text": "Benito Cabaleiro Pi\u00f1\u00f3n, nado nas Pontes de Garc\u00eda Rodr\u00edguez en 1861 e finado en febreiro de 1918, foi un pol\u00edtico galego.\nTraxectoria.\nMembro do Partido Liberal. Foi alcalde das Pontes de Garc\u00eda Rodr\u00edguez de xullo de 1907 ata a s\u00faa morte en febreiro de 1918. Foi criticado por \"La Uni\u00f3n\"."}
{"id": "313866", "revid": "27155", "url": "https://gl.wikipedia.org/wiki?curid=313866", "title": "Quimioterapia antimicrobiana", "text": "A quimioterapia antimicrobiana \u00e9 a aplicaci\u00f3n cl\u00ednica de axentes antimicrobianos para tratar enfermidades infecciosas. Hai tres tipos de quimioterapia antimicrobiana segundo o tipo de microbio que se quere combater:\nA quimioterapia antimicrobiana non debe confundirse coa quimioterapia contra o cancro ou oncol\u00f3xica. A palabra \"quimioterapia\" orixinalmente significaba o uso de axentes qu\u00edmicos para tratar enfermidades. Os quimioter\u00e1picos act\u00faan no interior do corpo, polo que a s\u00faa toxicidade debe ser limitada.\nTipos de axentes quimioter\u00e1picos.\nPoden clasificarse segundo a s\u00faa estrutura e modo de acci\u00f3n e agr\u00fapanse en d\u00faas grandes categor\u00edas: quimioter\u00e1picos sint\u00e9ticos e antibi\u00f3ticos.\nOs quimioter\u00e1picos sint\u00e9ticos poden ser dos seguintes tipos:\nOs antibi\u00f3ticos son compostos qu\u00edmicos naturais producidos por microorganismos co obxectivo de matar a outros microorganismos. A diferenza dos quimioter\u00e1picos sint\u00e9ticos, que son compostos artificiais, son produto do metabolismo microbiano normal, a\u00ednda que na fabricaci\u00f3n dalg\u00fans deles se fan modificaci\u00f3ns qu\u00edmicas adicionais. Alteran a parede celular bacteriana (vancomicina, penicilina), a membrana plasm\u00e1tica (polimixinas), a s\u00edntese de prote\u00ednas (macr\u00f3lidos, tetraciclinas) ou a s\u00edntese de \u00e1cidos nucleicos (rifampicina).\nHistoria.\nPaul Ehrlich consid\u00e9rase o fundador da quimioterapia antimicrobiana. Desenvolveu o concepto de toxicidade selectiva: un composto que act\u00faa selectivamente contra un microorganismo pero non afecta de forma importante ao h\u00f3spede. Desscubriu en 1909 o primeiro quimioter\u00e1pico, que era un composto que actuaba contra a espiroqueta causante da s\u00edfilis chamado arsfenamina (Salvarsan); trat\u00e1base dun composto sint\u00e9tico con ars\u00e9nico (non era un composto natural, os cales son a definici\u00f3n orixinal e m\u00e1is estrita de antibi\u00f3tico).\nOutro avance realizouse na d\u00e9cada de 1930 cando Gerard Domag descubriu as sulfonamidas. A primeira foi a sulfanilamida, que \u00e9 un an\u00e1logo estrutural e bloqueador do \u00e1cido p-aminobenzoico bacteriano, precursor do coencima \u00e1cido f\u00f3lico.\nOutro gran grupo de quimioter\u00e1picos son os antibi\u00f3ticos. O primeiro descubriuno en 1929 Alexander Fleming e foi a penicilina, que era un produto metab\u00f3lico microbiano natural. O seguinte antibi\u00f3tico que se descubriu foi a estreptomicina, e despois descubr\u00edronse moitos m\u00e1is."}
{"id": "313868", "revid": "75439", "url": "https://gl.wikipedia.org/wiki?curid=313868", "title": "Josep Maria Subirachs", "text": "Josep Maria Subirachs i Sitjar, nado en Barcelona o 11 de marzo de 1927, e finado ib\u00eddem o 7 de abril de 2014, foi un escultor, pintor, gravador, escen\u00f3grafo e cr\u00edtico de arte catal\u00e1n. Foi un dos escultores contempor\u00e1neos con m\u00e1is prestixio internacional, como se pode ver nos seus m\u00faltiples galard\u00f3ns e reco\u00f1ecementos, as\u00ed como da presenza da s\u00faa obra en museos e lugares p\u00fablicos de cidades de todo o mundo, mais principalmente Barcelona. Tam\u00e9n participou nunha gran cantidade de exposici\u00f3ns tanto colectivas como individuais, en museos e galer\u00edas p\u00fablicas e privadas.\nArtista polifac\u00e9tico, Subirachs destacou especialmente na escultura, pero tam\u00e9n noutras t\u00e9cnicas como a pintura, o debuxo, o gravado, o cartel, o tapiz, a ilustraci\u00f3n de libros, o dese\u00f1o de xoias e o acu\u00f1amento de medallas. Tam\u00e9n realizou escenograf\u00edas para prestixiosas montaxes de obres de teatro e ballet. Exerceu de mestre de arte e, no eido te\u00f3rico, como escritor e colaborador en revistas e xornais, cr\u00edtico de arte e conferenciante en universidades e academias arredor do mundo. Na s\u00faa longa traxectoria pasou por varias fases \u2014mediterr\u00e1nea, expresionista, abstracta, neofigurativa\u2014, per\u00edodos sempre caracterizados polas formas xeom\u00e9tricas, as li\u00f1as rectas e angulosas e as texturas rugosas."}
{"id": "313869", "revid": "23204", "url": "https://gl.wikipedia.org/wiki?curid=313869", "title": "Josep Maria Subirachs i Sitjar", "text": ""}
{"id": "313870", "revid": "89787", "url": "https://gl.wikipedia.org/wiki?curid=313870", "title": "Julio Illade Rilo", "text": "Julio Illade Rilo foi un farmac\u00e9utico, pol\u00edtico e xornalista galego.\nTraxectoria.\nTi\u00f1a unha farmacia na r\u00faa Real das Pontes de Garc\u00eda Rodr\u00edguez. Promoveu e dirixiu o peri\u00f3dico \"La Uni\u00f3n\" (1913-1915). En decembro de 1937 foi multado con 10000 pesetas \"por anomal\u00edas administrativas y actos caciquiles\" como consecuencia dunha inspecci\u00f3n ao Concello das Pontes na que tam\u00e9n foron sancionados o alcalde Fernando Fern\u00e1ndez Freire, o secretario Jos\u00e9 Dur\u00e1n Juega e Jes\u00fas Cabarcos.\nVida persoal.\nCasou con Am\u00e9rica L\u00f3pez Cabarcos e foi pai de Julia (finada en 1950), Julio Jos\u00e9, Casto, Alfonso, Rita, Rodrigo e Manuel Illade L\u00f3pez."}
{"id": "313873", "revid": "56817", "url": "https://gl.wikipedia.org/wiki?curid=313873", "title": "Personaxes de C\u00f3digo Lyoko", "text": "Esta \u00e9 unha lista de personaxes de C\u00f3digo Lyoko.\nPersonaxes principais.\nAelita Schaeffer.\nNun principio, Yumi presentoulla aos seus pais como Aelita Lyoko, e \u00e9 co\u00f1ecida como Aelita Stones en Kadic, e chamada Aelita Hopper polos seus amigos (alcumada \"princesa\", especialmente, por Odd). \u00c9 a principal protagonista da serie, pois a historia desenv\u00f3lvese ao redor dela. Nada nunha base militar (segundo os libros), ign\u00f3rase se \u00e9 francesa ou americana, pero s\u00e1bese que leva documentaci\u00f3n canadense falsa (a nome de Aelita Stones, nome co que \u00e9 co\u00f1ecida en Kadic) feita por Jeremie cando a materializa no mundo real. Est\u00e1 namorada de Jeremie. Un trazo que comparte con Jeremie \u00e9 que tam\u00e9n \u00e9 moi intelixente, pero logo descubriron que era humana e que a intelixencia \u00e9 s\u00faa. Os trazos que comparte con Odd son a m\u00fasica e o atrevemento. Faise pasar pola curm\u00e1 de Odd.\nTi\u00f1a 13 anos antes de quedar encerrada en Lyoko e perder os seus recordos polo que todo o grupo estaba convencido de que era un programa inform\u00e1tico. Ten o pelo rosa e os ollos verdes. En Lyoko, ela deb\u00eda estar constantemente protexida, pois se perde todos os seus puntos desaparece para sempre, pero a partir da terceira tempada pode desvirtualizarse normalmente xa que recupera a s\u00faa memoria humana. Cando lla atopan supo\u00f1en que \u00e9 unha intelixencia artificial, pero logo descobren que naceu na Terra e \u00e9 filla de Franz Hopper, pero a s\u00faa memoria foi borrada por XANA; por fortuna, Franz Hopper ax\u00fadalles a recuperala. O seu nome real \u00e9 \"Aelita Schaeffer\".\n\u00c9 a m\u00e1is vulnerable, non s\u00f3 polo seu v\u00ednculo a Lyoko, sen\u00f3n tam\u00e9n por non estar afeita loitar e a defenderse.\n\u00c9 unha moza infantil e doce, moi simp\u00e1tica e moi guapa a\u00ednda que \u00e1s veces pode chegar (a pesar da s\u00faa intelixencia) a ser inxenua e moitas veces, insensata. En contadas ocasi\u00f3ns, esa insensatez levouna a verse exposta ao perigo que XANA lle ocasiona, a\u00ednda que non se d\u00e1 conta.\nEn C\u00f3digo Lyoko: Evoluci\u00f3n ser\u00e1 interpretada pola acrtiz Charentais L\u00e9onie Berthonnaud.\nPapel en \"C\u00f3digo Lyoko\".\nAelita representa un papel moi importante na serie. Do cinco personaxes m\u00e1is principais, probablemente sexa a protagonista da trama, xa que a historia rolda m\u00e1is ou menos contorna a ela, sobre todo a partir da s\u00faa materializaci\u00f3n, ao recuperar parte da s\u00faa memoria.\nTam\u00e9n as investigaci\u00f3ns que a cuadrilla realiza na colecci\u00f3n de libros te\u00f1en unha relaci\u00f3n directa con ela.\nO seu pai foi o creador de Lyoko, e ela ti\u00f1a unha das chaves do mundo. Ademais, moitos misterios m\u00e1is se atopan ao seu ao redor, como a desaparici\u00f3n da s\u00faa nai, ou a continua persecuci\u00f3n dos homes de negro.\nNa academia Kadic, \u00e9 unha das mozas m\u00e1is intelixente (posiblemente a m\u00e1is lista), e ten moitos admiradores.\nEn Lyoko \u00e9 a m\u00e1is d\u00e9bil, e ao principio non ten nin armas nin protecci\u00f3n. Isto vese equilibrado con ser a \u00fanica guerreira capaz de desactivar torres e neutralizar os ataques de XANA. Na cuarta tempada cobra moita m\u00e1is resistencia contra os ataques, a\u00ednda que tam\u00e9n est\u00e1 axudada polas s\u00faas \u00e1s coas que escapa dos inimigos. A\u00ednda as\u00ed, sempre \u00e9 a primeira en caer nas garras de William-XANA.\nBiograf\u00eda.\nA vida desta moza \u00e9 moi complexa.\nSegundo a saga de libros, Aelita naceu ao redor do 1982 nun lugar do norte, talvez Escandinavia ou as zonas do norte de Francia. Al\u00ed viviu nunha casa de monta\u00f1a coa s\u00faa nai, Anthea Hopper, e o seu pai, Waldo Franz Schaeffer.\nAo catro anos, durante o Nadal, Anthea regaloulle un bonequi\u00f1o con forma de elfo ao que chamou \"M\u00edster P\u00fcck\". Uns d\u00edas despois, un todo terreo apareceu \u00e1 beira da casa, e esquivando a neve, levaron \u00e1 muller.\nSendo Aelita moi pequena, Franz mudouse con ela a unha casa de Francia situada preto da academia Kadic, chamada \"A Ermida\". Franz comezou a traballar como profesor na academia, e Aelita creceu al\u00ed ata o trece anos.\nO 6 de xu\u00f1o do 1994, cando ela ti\u00f1a trece anos, Franz virtualizouna en Lyoko para escapar dos homes de negro. XANA obtivo conciencia propia, e para evitar as s\u00faas desfeitas, Franz decidiu apagar o supercomputador.\nDez anos despois un estudante da academia Kadic, Jeremie, decide acendelo. E nese momento co\u00f1ece a Aelita, e fanse grandes amigos.\nTras loitas durante preto de dous anos contra XANA, Jeremie, Aelita, e tres amigos m\u00e1is, Odd, Yumi e Ulrich, estuviron a piques de recuperar a Franz Hopper de Lyoko. Con todo non puideron. Destru\u00edron pois a XANA, e apagaron o supercomputador.\nE despois dalg\u00fan tempo, Aelita e Jeremie descobren que a\u00ednda hai m\u00e1is misterios por resolver, como un par de habitaci\u00f3ns secretas da Ermida e un v\u00eddeo de Franz, e tam\u00e9n un par de mundos virtuais m\u00e1is, entre outras cousas.\nPersonaxe.\nAelita \u00e9 unha nena doce e un pouco infantil, e \u00e1s veces insensata. Isto \u00faltimo l\u00e9vaa en ocasi\u00f3ns a exporse a si mesma ao perigo, ou a XANA, pero coa s\u00faa creatividade ou a s\u00faa intelixencia, adoita lograr escapar.\n\u00c9 intelixente, e g\u00fastalle estudar e compartir as tardes con Jeremie ante o computador. Tam\u00e9n ten unha grande afecci\u00f3n \u00e1 m\u00fasica tecno, a cal toca cunha mesa de mesturas en varios concertos ao longo da serie.\nAelita \u00e9 moi curiosa, e non perde ningunha oportunidade de buscar datos sobre o seu pai, nin sequera na m\u00e1is perigosa situaci\u00f3n, como demostrou en moitas ocasi\u00f3ns ao longo da serie.\nTam\u00e9n \u00e9 moi valente, a\u00ednda que \u00e1s veces non o demostra. Unha cousa est\u00e1 clara: far\u00eda calquera cousa por salvar aos seus amigos e aos seus pais.\nDesenvolvemento.\nDurante a primeira tempada, Aelita act\u00faa coma se de verdade fose un programa de computador, e non expresa moi habitualmente os seus sentimentos. Ao materializarse, o seu comportamento \u00e9 igual, e a s\u00faa roupa par\u00e9cese moito \u00e1 que leva en Lyoko: saia escura, chaqueta rosa e camiseta amarela por baixo, e apr\u00e9ciase a cor verde dos seus ollos.\nAo comezo da segunda tempada, e de a\u00ed ata o final da terceira, Aelita ten unha personalidade moito m\u00e1is apropiada para unha persoa humana, e a s\u00faa roupa sofre un cambio radical na Terra. Tam\u00e9n ten alg\u00fans cambios pequenos en Lyoko, como o curioso detalle do pendente da s\u00faa orella, que cambia de posici\u00f3n entre a primeira tempada e o resto.\nAo descubrir que Aelita non se trata dun simple programa de computador, a s\u00faa personalidade cambia radicalmente, e fala como unha moza de trece anos normal e corrente.\nNa cuarta tempada, a roupa da moza cambia, como nos demais personaxes principais. O seu novo vestido ten unha aparencia un tanto anticuada, que lle d\u00e1 seriedade e un aspecto m\u00e1is adulto. Tam\u00e9n tende a enfadarse m\u00e1is a mi\u00fado, e xa expresa os seus sentimentos con toda liberdade, non parec\u00e9ndose en nada \u00e1 Aelita virtual que co\u00f1ecemos no primeiro episodio.\nEn C\u00f3digo Lyoko: Evoluci\u00f3n a actriz que interpretar\u00e1 a Aelita ser\u00e1 unha moza francesa chamada Charentais L\u00e9onie Berthonnaud. A s\u00faa vestimenta en Lyoko nesta quinta tempada \u00e9 practicamente igual s\u00f3 que con outro brazalete que lle indica perigo."}
{"id": "313874", "revid": "88215", "url": "https://gl.wikipedia.org/wiki?curid=313874", "title": "Daniel Wass", "text": "Daniel Wass, nado o 31 de maio de 1989 en Gladsaxe, \u00e9 un futbolista dinamarqu\u00e9s que xoga na demarcaci\u00f3n de centrocampista, o seu actual club \u00e9 o Valencia CF.\nTraxectoria.\nO 22 de xu\u00f1o de 2015, anunciouse oficialmente a s\u00faa fichaxe por cinco tempadas polo Celta de Vigo."}
{"id": "313875", "revid": "52541", "url": "https://gl.wikipedia.org/wiki?curid=313875", "title": "Toro (topolox\u00eda)", "text": ""}
{"id": "313876", "revid": "1576", "url": "https://gl.wikipedia.org/wiki?curid=313876", "title": "Pena Purreira, Vilavella, As Pontes de Garc\u00eda Rodr\u00edguez", "text": ""}
{"id": "313880", "revid": "56817", "url": "https://gl.wikipedia.org/wiki?curid=313880", "title": "Mouros e Cristi\u00e1ns de Alcoi", "text": "As festas de Mouros e Cristi\u00e1ns de Alcoi (en valenciano: \"Moros i Cristians d'Alcoi\") son unha festa popular que incl\u00fae a representaci\u00f3n da loita entre dous bandos, musulm\u00e1n e cristi\u00e1n. Cel\u00e9brase na vila de Alcoi, na provincia de Alacant, e est\u00e1 declarada Festa de Interese Tur\u00edstico Internacional."}
{"id": "313881", "revid": "1505", "url": "https://gl.wikipedia.org/wiki?curid=313881", "title": "Procesi\u00f3n do Corpus Christi de Toledo", "text": "A procesi\u00f3n do Corpus Christi en Toledo (Espa\u00f1a) \u00e9 unha festa cat\u00f3lica, eucar\u00edstica de tradici\u00f3n moi antiga que se celebra cada ano nesta cidade. \u00c9 a festa principal dos toledanos e de gran notoriedade entre os cat\u00f3licos espa\u00f1ois, despois de ser declarada en 1980 de Interese Tur\u00edstico Internacional.\nDende 1595 v\u00e9nse celebrando na conmemoraci\u00f3n do Corpus Christi que \u00e9 o seguinte xoves ao oitavo domingo despois do Domingo de Pascua (\u00e9 dicir, 60 d\u00edas despois do Domingo de Pascua; formalmente \u00e9 o xoves que segue ao noveno domingo seguinte \u00e1 primeira l\u00faa chea de primavera do hemisferio norte). Tras establecerse en 1991 o domingo posterior como festividade do Corpus Christi, en 2010 a procesi\u00f3n toledana volveu celebrarse definitivamente o xoves, acoll\u00e9ndose ao calendario lit\u00farxico hispano-moz\u00e1rabe."}
{"id": "313889", "revid": "1131", "url": "https://gl.wikipedia.org/wiki?curid=313889", "title": "Abar\u00e1n", "text": "Abar\u00e1n \u00e9 un concello espa\u00f1ol da Rexi\u00f3n de Murcia, situado na Vega Alta del Segura. Ti\u00f1a unha poboaci\u00f3n de 13.086 habitantes en 2014 e at\u00f3pase a 40\u00a0km da cidade de Murcia.\nAbar\u00e1n ten catro das sete noras que a\u00ednda funcionan na Rexi\u00f3n de Murcia. A Nora Grande \u00e9 a maior de Europa en funcionamento. No \u00e1mbito desta nora, creouse hai uns anos un parque, realizado polos alumnos das Escolas Taller do municipio."}
{"id": "313891", "revid": "1131", "url": "https://gl.wikipedia.org/wiki?curid=313891", "title": "Albudeite", "text": "Albudeite \u00e9 un concello espa\u00f1ol da Rexi\u00f3n de Murcia, situado na comarca do R\u00edo Mula. Ti\u00f1a unha poboaci\u00f3n de 1.383 habitantes en 2014.\nAt\u00f3pase a 26\u00a0km da cidade de Murcia. Limita ao norte, leste e sur con Campos del R\u00edo e ao oeste con Mula.\nDestaca a celebraci\u00f3n da Semana Santa."}
{"id": "313892", "revid": "1131", "url": "https://gl.wikipedia.org/wiki?curid=313892", "title": "Aledo", "text": "Aledo \u00e9 un concello da Rexi\u00f3n de Murcia, situado na comarca do Bajo Guadalent\u00edn. Ti\u00f1a unha poboaci\u00f3n de 986 habitantes en 2014.\nAt\u00f3pase a 60\u00a0km da cidade de Murcia, na vertente meridional de Serra Espu\u00f1a. Limita ao norte, leste e sur con Totana e ao oeste con Lorca.\nA s\u00faa econom\u00eda bas\u00e9ase na agricultura. Cult\u00edvase de modo intensivo a uva de mesa en parral e en menor grao, o caravel. As\u00ed mesmo, Aledo \u00e9 un importante foco da olar\u00eda murciana."}
{"id": "313893", "revid": "1131", "url": "https://gl.wikipedia.org/wiki?curid=313893", "title": "Alguazas", "text": "Alguazas \u00e9 un concello espa\u00f1ol da Rexi\u00f3n de Murcia, situado na Vega Media del Segura. Ti\u00f1a unha poboaci\u00f3n de 9.593 habitantes en 2014.\nEst\u00e1 situado a unha altitude de 90 msnm, cunha altura m\u00e1xima de 214 msnm no Cabezo de la Zobrina. Limita ao leste con Molina de Segura, ao sur con Las Torres de Cotillas, ao oeste con Campos del R\u00edo e Villanueva del R\u00edo Segura e ao norte con Ceut\u00ed e Lorqu\u00ed."}
{"id": "313894", "revid": "1131", "url": "https://gl.wikipedia.org/wiki?curid=313894", "title": "Beniel", "text": "Beniel \u00e9 un concello espa\u00f1ol da Rexi\u00f3n de Murcia, situado na Huerta de Murcia. Ti\u00f1a unha poboaci\u00f3n de 11.112 habitantes en 2014 repartidas entre a capital municipal e as s\u00faas pedan\u00edas: La Basca, El Moj\u00f3n e El Raiguero-La Villa.\nEst\u00e1 situado a unha altitude de 28 msnm. Limita ao norte e leste con Orihuela, na provincia de Alacant, e ao sur e oeste co concello de Murcia."}
{"id": "313895", "revid": "1131", "url": "https://gl.wikipedia.org/wiki?curid=313895", "title": "Blanca, Murcia", "text": "Blanca \u00e9 un concello espa\u00f1ol da Rexi\u00f3n de Murcia, situado na Vega Alta del Segura, a\u00ednda que historicamente vinculado ao Valle de Ricote. Ti\u00f1a unha poboaci\u00f3n de 6.477 habitantes en 2014 repartidas entre os n\u00facleos de Alto Palomo, Bayna, Blanca, Carretera Estaci\u00f3n, Estaci\u00f3n F\u00e9rrea, Huerta de Arriba, Runes e Tollos.\nEst\u00e1 situado a unha altitude de 152 msnm. Limita ao norte co termo municipal de Abar\u00e1n, ao sur cos de Ulea e Oj\u00f3s, ao leste cos de Molina de Segura e Fortuna, e ao oeste co de Ricote. Polo concello discorre o r\u00edo Segura."}
{"id": "313897", "revid": "1131", "url": "https://gl.wikipedia.org/wiki?curid=313897", "title": "Calasparra", "text": "Calasparra \u00e9 un concello espa\u00f1ol da Rexi\u00f3n de Murcia, situado na comarca do Noroeste. Actualmente ten 10.214 habitantes (INE 2017).\nEst\u00e1 situado a unha altitude de 350 msnm. Limita ao norte con Hell\u00edn, na provincia de Albacete, ao oeste con Moratalla, ao sur con Ceheg\u00edn e ao leste con Cieza.\nTen fama polo seu arroz e en especial a variedade \u00abbomba\u00bb, que ten denominaci\u00f3n de orixe."}
{"id": "313898", "revid": "1131", "url": "https://gl.wikipedia.org/wiki?curid=313898", "title": "Pozanco", "text": "Pozanco \u00e9 unha localidade espa\u00f1ola pertencente \u00e1 provincia de \u00c1vila, na [[comunidade aut\u00f3noma de [[Castela e Le\u00f3n]].\nXeograf\u00eda e poboaci\u00f3n.\nPos\u00fae unha [[\u00c1rea|superficie]] de 11,07 [[quil\u00f3metro cadrado|km\u00b2]] e unha poboaci\u00f3n de 57 habitantes (ano 2014). Limita ao leste coa localidade de [[Santo Domingo de las Posadas]], ao norte con [[Vega de Santa Mar\u00eda]], ao oeste con [[Las Berlanas]] e ao sur con [[Mingorr\u00eda]].\n[[Categor\u00eda:Concellos da provincia de \u00c1vila]]"}
{"id": "313899", "revid": "98629", "url": "https://gl.wikipedia.org/wiki?curid=313899", "title": "Azealia Banks", "text": "Azealia Amanda Banks nada en Harlem o 31 de maio de 1991, \u00e9 unha cantante, rapeira e compositora estadounidense."}
{"id": "313900", "revid": "25871", "url": "https://gl.wikipedia.org/wiki?curid=313900", "title": "Azealia Amanda Banks", "text": ""}
{"id": "313901", "revid": "22570", "url": "https://gl.wikipedia.org/wiki?curid=313901", "title": "Sant Josep, L'Hospitalet de Llobregat", "text": "Sant Josep \u00e9 un barrio de L'Hospitalet de Llobregat, na provincia de Barcelona, que forma parte do distrito I da cidade xuntamente co Centre e Sanfeliu. At\u00f3pase no centro do municipio e limita ao norte con Les Planes e La Torrassa, ao leste con Santa Eul\u00e0lia, ao sur co Centre e ao oeste co Centre e Can Serra.\nCaracter\u00edsticas.\nSant Josep queda enmarcado polo recadro que forman a avenida da Fabregada e a de Isabel la Cat\u00f2lica pola parte de po\u00f1ente, o Torrent Gornal por levante, ao norte a barreira formada polas v\u00edas do ferrocarril e ao sur a avenida do Carrilet. Neste marco espacial p\u00f3dense encontrar as imprentas que ao longo do tempo deixaron todos os sectores industriais que tiveron unha actividade importante en L'Hospitalet de Llobregat: dende os mu\u00ed\u00f1os fari\u00f1eiros e as destilar\u00edas, ata os diversos aproveitamentos enerx\u00e9ticos dos saltos de auga da Canle da Infanta ou as industrias cer\u00e1micas, t\u00e9xtiles, metal\u00farxicas e qu\u00edmicas. De feito, Sant Josep configurouse como un rabal industrial, pero a posterior desaparici\u00f3n de moitas f\u00e1bricas, as\u00ed como a densificaci\u00f3n da poboaci\u00f3n, d\u00e9ronlle un car\u00e1cter residencial.\nActualmente, o barrio vive unha revitalizaci\u00f3n urban\u00edstica coa construci\u00f3n de novas zonas de vivendas, como as que se est\u00e1n a edificar. O Centro Cultural Tecla Sala, que acolle a Biblioteca Central de Hospitalet, potencia tam\u00e9n este novo espazo cidad\u00e1n. Edificios como o comentado de Tecla Sala, ou doutras como Can Vilumara ou Cosme Toda, son unha boa mostra do patrimonio hist\u00f3rico hospitalense e recorda o pasado industrial do barrio. Sant Josep conta con monumentos urbanos destacados como unha escultura de Josep Guinovart ao parque da Serp. Este espazo \u00e9 o escenario da festa maior do barrio, a primeira do calendario festivo da cidade, que ten lugar a principios de maio."}
{"id": "313902", "revid": "1822", "url": "https://gl.wikipedia.org/wiki?curid=313902", "title": "Mytilidae", "text": ""}
{"id": "313903", "revid": "89787", "url": "https://gl.wikipedia.org/wiki?curid=313903", "title": "Fortuna D\u00fcsseldorf", "text": "O D\u00fcsseldorfer Turn- und Sportverein Fortuna 1895 e.V. co\u00f1ecido como Fortuna D\u00fcsseldorf \u00e9 un club de f\u00fatbol da cidade de D\u00fcsseldorf no estado de Renania do Norte-Westfalia, Alema\u00f1a. O equipo foi fundado no ano 1895 e actualmente milita na 1. Bundesliga alem\u00e1. O Fortuna D\u00fcsseldorf disputa os seus partidos como local no Merkur Spiel-Arena, estadio que conta cunha capacidade de 54.600 persoas.\nXogadores.\nCadro actual.\n\"Actualizado o 1 de febreiro de 2020.\"\nPalmar\u00e9s.\nTorneos nacionais.\nLigas\nCopas"}
{"id": "313905", "revid": "17467", "url": "https://gl.wikipedia.org/wiki?curid=313905", "title": "Espirit Arena", "text": ""}
{"id": "313906", "revid": "1131", "url": "https://gl.wikipedia.org/wiki?curid=313906", "title": "Merkur Spiel-Arena", "text": "O Esprit Arena \u00e9 un estadio multifuncional localizado en D\u00dcsseldorf, Renania do Norte-Westfalia, Alema\u00f1a. O estadio foi constru\u00eddo entre os anos 2002 e 2004 e inaugurouse o 10 de setembro de 2014. Ten unha capacidade de 54.600 espectadores e un teito m\u00f3bil, o que fai que se poida abrir e pechar o teito do estadio segundo o tempo que faga. O estadio acolle os partidos que xoga como local o Fortuna D\u00fcsseldorf. No ano 2011, o Festival de Eurovisi\u00f3n tam\u00e9n se celebrou aqu\u00ed."}
{"id": "313907", "revid": "5863", "url": "https://gl.wikipedia.org/wiki?curid=313907", "title": "Lyoko", "text": "Lyoko \u00e9 un mundo virtual ficticio da serie animada francesa C\u00f3digo Lyoko.\nHistoria.\nSegundo o diario de Franz Hopper, Lyoko e XANA foron creados orixinalmente para destru\u00edr o proxecto Carthago (\"Carthage project\"), un plan militar dese\u00f1ado, nun principio, para lograr a paz mundial e evitar acci\u00f3ns do inimigo. M\u00e1is tarde, Franz Hopper descubriu que o proxecto era, con todo, o dunha arma moi potente que nada ti\u00f1a que ver coa paz, e abandonou a s\u00faa investigaci\u00f3n. A rexi\u00f3n Carthago parece ser a representaci\u00f3n tridimensional dese proxecto.\nLyoko foi adaptado m\u00e1is adiante ao servizo como santuario para el e a s\u00faa filla Aelita, a\u00ednda que non acabou de programalo porque tivo que irse precipitadamente ao mundo virtual ao ser perseguido polos homes de negro. El repartiu as chaves de Lyoko entre el e Aelita, convert\u00e9ndose nos \u201camos absolutos de Lyoko\u201d. O goberno atopouno finalmente, forz\u00e1ndoo a fuxir a Lyoko con Aelita. Ao chegar ao mundo virtual, Aelita e Franz foron atacados por XANA. Franz tentou razoar co virus, pero fracasou. Desde ese momento, pasan a ser os escravos do malvado XANA. Como unha tentativa de paralo, Franz pechou o supercomputador, que continuou apagado durante nove anos ata que Jeremie reactivouno. Unha vez aceso, XANA tomou control del e utilizouno para atacar o mundo real.\nUnha cuadrilla: Jeremie Belpois, Odd Della Robbia, Ulrich Stern e Yumi Ishiyama foron a Lyoko e atoparon a Aelita, a\u00ednda que estaban convencidos de que, como XANA, era un programa inform\u00e1tico. Dese modo fix\u00e9ronse amigos dela e ela axudoulles desactivando as torres para evitar que XANA fixese m\u00e1is dano na Terra. \nDespois de escapar do supercomputador no final da segunda tempada, XANA suprimiu os sectores de Lyoko un por un posu\u00edndo a Aelita e forz\u00e1ndoa a introducir o c\u00f3digo \u201cXANA\u201d na torre principal; da mesma maneira en cada sector. Isto axudou a XANA a ir destru\u00edndo os sectores pouco a pouco.\nA cuadrilla co\u00f1eceu a William Dunbar, que lles fixo tantos favores que lle propuxeron que fora a Lyoko, posto que, ademais, necesitaban a outro guerreiro, pois as batallas estaban a deixalos sen tempo para estudar, preparar exames e descansar. Entrando no sector 5 con Aelita descubriu que era m\u00e1is forte que todos os guerreiros de Lyoko (Odd, Yumi, Jeremie, Ulrich e Aelita). A s\u00faa arma era unha espada enorme capaz de lanzar fortes campos de enerx\u00eda. Estaba a loitar contra os vermes cando de s\u00fapeto a Scyphozoa posuiuno transform\u00e1ndoo en esbirro de XANA (William-XANA), e Aelita non puido facer nada para evitalo. No final da terceira tempada XANA utilizouno para destru\u00edr o n\u00facleo de Lyoko. A destruci\u00f3n acabou con Lyoko, a\u00ednda que non co supercomputador, polo que Jeremie conseguiu restaurar Lyoko xunto con Aelita, que xa recuperara a s\u00faa memoria (unha das chaves de Lyoko).\nNa \u00faltima tempada tam\u00e9n conseguen desvirtualizar a William e neutralizar e acabar para sempre con XANA. Para iso, tiveron que utilizar a enerx\u00eda que Franz Hopper lles cedeu, sacrific\u00e1ndose. O pesadelo terminara, xa pod\u00edan apagar o supercomputador, pero tan s\u00f3 Yumi quer\u00eda apagalo. Ao final, os cinco amigos decidiron, de forma algo dubidosa, apagar o supercomputador para sempre e empezar unha nova vida. Unha vida sen XANA, e por desgraza, tam\u00e9n sen o pai de Aelita.\nCon todo, m\u00e1is tarde a aventura contin\u00faa (en C\u00f3digo Lyoko: Evoluci\u00f3n). Aelita perdeu aos seus pais, e a\u00ednda ten moitos misterios por resolver. XANA resucita e aparece un novo antagonista, o profesor Tyron.\nDescrici\u00f3n.\nLyoko contense dentro dun supercomputador dentro dunha f\u00e1brica abandonada. Div\u00eddese en cinco sectores separados, todos coas s\u00faas caracter\u00edsticas \u00fanicas. Os primeiros catro sectores est\u00e1n ao redor do quinto, como os radios dunha roda. Cada sector esta illado dos outros polo Mar dixital (excepto o sector 5).\nEn Lyoko, as leis da gravidade e a f\u00edsica non se aplican completamente, permitindo que os Guerreiros de Lyoko alcancen facilmente grandes faza\u00f1as de acrobacia que case ser\u00edan consideradas (sen\u00f3n totalmente) imposibles para o atleta m\u00e1is experto. Como tal, calquera persoa que vai a Lyoko ga\u00f1a un aumento en velocidade, forza, e axilidade; e na pr\u00e1ctica, un ou m\u00e1is superpoderes espec\u00edficos, a maior\u00eda inspirados nos de persoas que os pos\u00faen individualmente (Ulrich, por exemplo, pode moverse a supervelocidade).\nA fatiga \u00e9 practicamente inexistente en Lyoko. A maior\u00eda dos Guerreiros de Lyoko s\u00f3 se cansan ou esgotan cando son golpeados por un refacho de disparos de armas tales como o l\u00e1ser el\u00edptico dun megatanque, e recup\u00e9ranse rapidamente. A fatiga mental, con todo, \u00e9 un gran problema. Isto ocorre especialmente con Yumi e a s\u00faa enerx\u00eda telecin\u00e9tica. En Lyoko soamente existen dous do cinco sentidos: a vista e o o\u00eddo. Tampouco existen os espellismos nin o sono. Con todo, isto inc\u00famprese nalg\u00fans episodios: no episodio 75 (Unha choiva moi quente), unha vez no deserto, Ulrich di: \u201cQue calor\u201d; cada vez \"que\" algu\u00e9n volve de ser teletransportado a unha Replika no mundo real (4\u00aa tempada) queda inconsciente un tempo; no episodio 94 (Loitar at\u00e9 o final), Aelita salouca no sector 5, cando vencen a XANA e Aelita perde ao seu pai para sempre; Odd sentiu n\u00e1useas varias veces, e tam\u00e9n fame; no episodio 77 (Perdida no mar), Jeremie asegura que o cheiro existe en Lyoko, a\u00ednda que o menciona refer\u00edndose a un rastro dixital e non a un verdadeiro cheiro.\nTorres.\nHai 41 torres dispersadas sobre Lyoko; dez en cada un dos sectores principais e unha no sector 5, que no episodio 49 (Franz Hopper) descubriuse que hab\u00eda unha torre no sector 5. As torres act\u00faan como m\u00f3dulos de proceso de datos, transporte dun sector a outro (excepto o sector 5), sa\u00edda do sector 5 por calquera dos t\u00faneles da c\u00fapula e como paso ao mundo real. \u00c9 a trav\u00e9s destas torres por onde XANA ou quen use o supercomputador, poden atacar a terra. A trav\u00e9s do catro sectores principais, os arames xigantes enrolan a s\u00faa sa\u00edda do sector 5 a cada un das torres en cada un dos sectores, actuando como condutos de datos. A enerx\u00eda vermella pode ser considerada pulsaci\u00f3n a trav\u00e9s dos arames sempre que XANA active unha torre. Estes arames p\u00f3dense separar, que illar\u00e1n a torre, como desconectar un cable da rede nun computador tradicional. As torres activadas por Jeremie son verdes, as activadas por Franz Hopper son brancas, as activadas por XANA son vermellas, e as desactivadas azuis (ata ao final da 2\u00aa tempada, logo son brancas) e ademais cada vez que William entra ou sae dunha torre, produce ondas vermellas, mentres que Aelita e os seus amigos producen ondas azuis (a\u00ednda que isto \u00e9 debido a que neses momentos William estaba baixo o control de XANA).\nAs torres que hai en Lyoko poden ser de diferentes cores:\nSectores.\nSector 1: Xeo.\nFacendo honra ao seu nome, este sector \u00e9 fr\u00edo, xeado e cun fondo nocturno. Unha greta na terra xeada e nas mesetas poden causar un tremor. Integrado por grandes e finas traxectorias de glaciares cubertas por unha capa delgada de neve, este sector ten algunhas superficies lisas como calquera \u00e1rea de xeo cuberta no mundo verdadeiro. As 10 torres deste sector oc\u00faltanse moi ben, e son a mi\u00fado alcanzables soamente por tobog\u00e1ns de xeo, o que significa que un debe practicamente surfear polo interior destes. Nos tobog\u00e1ns, as estalactitas e estalagmitas expo\u00f1en unha ameaza a velocidades moi altas. Nunha ocasi\u00f3n, o grupo tivo que atravesar labirintos para atopar as torres. A auga simulada existe neste sector, e como a auga real p\u00f3dese atravesar nadando (ou mergullando, como fai Odd) nalg\u00fans lugares, pero non pertence ao Mar dixital, polo que ao tocala os personaxes non quedan virtualizados para sempre. Este sector foi suprimido por Aelita no episodio 61 (Sabotaxe) (a\u00ednda que nese episodio ela non estaba posu\u00edda por XANA, f\u00edxoo unicamente para salvar o supercomputador), pero foi reconstru\u00eddo por Jeremie. O Koloso s\u00f3 aparece neste sector, na 4\u00aa tempada.\nSector 2: Deserto.\nO sector do deserto \u00e9 un lugar seco, \u00e1rido e canicular, est\u00e1 composto por formaci\u00f3ns compostas e de area sen fin. XANA ten a capacidade de crear tormentas de area neste sector (visto soamente no episodio 4 \"Diario de abordo\"), as\u00ed como os tremores que fan as mesetas romper. Ademais, no episodio 11 (A praga), XANA pod\u00eda inclinar unha meseta a un \u00e1ngulo de noventa graos. Aelita, Odd, e Ulrich estaban na meseta nese ent\u00f3n e caer\u00edan no baleiro dixital se Aelita non usase a s\u00faa sintetizaci\u00f3n para salvalos. Os cangrexos poden atravesar as mesetas facilmente grazas \u00e1s s\u00faas patas puntiagudas. No episodio 2 (Ver \u00e9 crer) descubriuse un oasis neste sector que realmente era falso. Este sector foi suprimido por Aelita no episodio 58 (O pretendente), pero tam\u00e9n \u00e9 reconstru\u00eddo por Jeremie.\nSector 3: Bosque.\nO sector ten un clima t\u00e9pedo e h\u00famido. Neste ambiente crepuscular o misterio reina; p\u00f3dese dicir que este \u00e9 o sector m\u00e1is fermoso de Lyoko. As \u00e1rbores, flotantes a media altura, deixan \u00e1 vista as s\u00faas ra\u00edces sobre grandes extensi\u00f3ns de pasto, e a luz do sol traspasa entre os seus troncos pechados. Na primeira tempada este sector parec\u00eda coma se estivese a atardecer, pero desde a segunda ata a cuarta tempada parece coma se f\u00f3ra de d\u00eda. Este sector foi suprimido por Aelita no episodio 54 (Lyoko menos un), pero tam\u00e9n \u00e9 reconstru\u00eddo por Jeremie.\nFoi o primeiro sector no que se virtualizaron Aelita, Franz Hopper, Odd e Ulrich.\nSector 4: Monta\u00f1as.\nPolos seus picos escarpados, par\u00e9cese a China e as s\u00faas grandes pedras, calquera movemento en falso pode conducir ao baleiro dixital. A monta\u00f1a est\u00e1 chea de plataformas m\u00f3biles e obst\u00e1culos dif\u00edciles, o que significa que pode ser complicado utilizar os veh\u00edculos al\u00ed, e s\u00e1bese que pode haber outras plataformas por baixo do \u201cbanco de n\u00e9boa\u201d, escurecendo o baleiro dixital nalgunhas \u00e1reas. Estas nubes fan dif\u00edcil apuntar sobre as mesetas m\u00e1is baixas. Se cae un dos personaxes desde unha altura suficiente, sen importar se aterra ou non, p\u00e9rdense exactamente vinte puntos de vida polo impacto. Un lugar brumoso con pontes moi estreitas entre pedras e rocas. Os traslados a\u00ed son perigosos. Non existe vexetaci\u00f3n, s\u00f3 pequenas \u00e1rbores e grandes pedras que poden ser moi perigosas para os nosos heroes. Ademais este foi o \u00fanico sector que se viu como sobe a marea do Mar dixital, no episodio 55 (Maremoto) e tam\u00e9n \u00e9 o \u00fanico sector no que XANA fai que as mesetas sexan invisibles e s\u00f3 se vexa n\u00e9boa, isto sucede no episodio 47 (En plena forma) e no episodio 51 (A gran revelaci\u00f3n) ocorre algo similar que no 47 pero coa diferenza que as mesetas est\u00e1n visibles, o \u00fanico igual \u00e9 que hai moita n\u00e9boa. Este sector foi suprimido por Aelita no episodio 64 (Un problema por duplicado), pero tam\u00e9n \u00e9 reconstru\u00eddo por Jeremie.\nSector 5: Carthago.\nO sector 5 est\u00e1 situado no medio dos outros catro. \u00c9 o \u00fanico sector en Lyoko no que hai unha soa torre. \nOs heroes van at\u00e9 o l\u00edmite dos territorios para que Jeremie introduza a clave SCIPIO e apareza o Teletransportador que os traslada ata a praza no coraz\u00f3n do sector 5, algunhas persoas ch\u00e1mano \"as areas\". Desde a\u00ed poden ent\u00f3n acceder ao n\u00facleo, que \u00e9 o acceso directo a todos os programas de Lyoko. Unha vez na C\u00fapula celestial, Aelita pode acceder \u00e1 memoria de XANA por unha pantalla.\nO sector 5 est\u00e1 formado por unha esfera azul xigante. Na superficie exterior da esfera hai unhas barreiras cubertas coas imaxes do c\u00f3digo binario similares \u00e1s vistas nas torres. A esfera no centro do sector \u00e9 o corpo principal do sector 5. Catro canles de datos alimentan desde puntos equidistantes na s\u00faa superficie aos catro primeiros sectores. Todo o sector 5 \u00e9 azul e xeom\u00e9trico. Neste sector, o Mar dixital \u00e9 substitu\u00eddo por unha barreira de datos similar \u00e1s que est\u00e1n nas torres, pero caer nel parece ser tan malo como caer no Mar dixital. Despois de que se deshabilite o sistema de seguridade, \u00e1brese un cami\u00f1o f\u00f3ra do labirinto. Isto conduce a un elevador multidireccional. Nunca para de moverse, as\u00ed que \u00e9 necesario un salto medido coidadosamente ao subir nel. O elevador m\u00f3vese en pistas ao redor da superficie externa da esfera. Deterase brevemente para permitir que os seus pasaxeiros desembarquen. Detense brevemente sempre no mesmo punto ca outra plataforma que conduce \u00e1 superficie externa do sector 5. Na superficie hai unha interface especial que permite o acceso completo ao supercomputador e calquera dato dentro deste inclusive; isto \u00e9, ao parecer, a base de datos de XANA (ata o final da segunda tempada).\nNa cuarta tempada, os nosos heroes xa non necesitan deshabilitar o sistema de seguridade para sa\u00edr. Tam\u00e9n poden virtualizarse directamente no sector 5.\nDentro deste sector hai alg\u00fans monstros \u00fanicos, como as mantali\u00f1as voadoras (que m\u00e1is tarde saen a outros sectores) e as trepadoras (tam\u00e9n denominadas vermes).\nEste sector foi suprimido por William no episodio 65 (O \u00faltimo asalto), pero \u00e9 reconstru\u00eddo por Jeremie.\nHai unha \u00fanica torre no sector 5, s\u00f3 vista no episodio 49 (Franz Hopper) e no episodio 87 (Odd e o seu odisea espacial), na Replika do Sector 5.\nA\u00ednda que neste sector non hai Mar dixital, \u00e9 perigoso caerse das plataformas.\nMar dixital.\nTam\u00e9n chamado \"Baleiro dixital\" ou \"Mar virtual.\" O Mar dixital \u00e9 un espazo baleiro que hai entre Lyoko e a rede de datos que rodea os cinco sectores. Como o mar, o bordo do baleiro m\u00f3vese e axita como auga. Encima deste, os que caian ser\u00e1n virtualizados para sempre como lle ocorreu a Franz Hopper. Jeremie pode tentar buscalos e utilizar o programa de materializaci\u00f3n para recuperalos, pero el a\u00ednda recomenda non caerse dentro, pois atopalos \u00e9 unha tarefa bastante dif\u00edcil. Yumi e Aelita son as \u00fanicas que caeron dentro e foron recuperadas pouco despois, a\u00ednda que soamente apenas; Jeremie a\u00ednda non dominara a materializaci\u00f3n m\u00e1is complexa usada para facer humana a Aelita, e puido salvar soamente a Yumi porque foi Odd quen introducira inadvertidamente o c\u00f3digo apropiado anterior, creando un programa de materializaci\u00f3n dunha soa quenda. Aelita foi tirada ao Mar dixital por William-XANA no episodio 82 (Recordos afastados) e pouco despois foi rescatada por Franz Hopper.\nDespois da destruci\u00f3n de Lyoko, o Mar dixital \u00e9 o \u00fanico que segue en p\u00e9. Na cuarta tempada, o Mar dixital serve como un paso dos 5 sectores, as recentemente creadas Replikas como restauraci\u00f3ns de Lyoko.\nWilliam-XANA sempre que busca a Aelita e a atopa, despois tenta tirar a Aelita ao Mar dixital, para que as\u00ed Franz Hopper saia do seu agocho e poida destru\u00edlo.\nPor dentro o Mar dixital parece unha especie de cidade virtual con edificios que colgan do teito. \u00c9 de cor azul pero v\u00f3lvese vermello cando XANA ataca. Na desc\u00f3brese que o Mar dixital \u00e9 en realidade Internet.\nR\u00e9plikas.\nSon copias id\u00e9nticas dos sectores de Lyoko que se atopan no Mar dixital. Cr\u00e9anse cando XANA controla un supercomputador. Cada Replika s\u00f3 ten un sector.\nAta agora v\u00edronse 4 dos sectores (o sector das monta\u00f1as s\u00f3 se viu nos videoxogos) pero son demasiadas para destru\u00edlas unha a unha. No episodio 92 (Suor fr\u00eda), XANA re\u00fane todas as s\u00faas enerx\u00edas para crear un monstro xigantesco chamado o Koloso. Nos videoxogos tam\u00e9n existe a Replika Volc\u00e1n. Esta \u00e9 a lista das Replikas existentes e descubertas.\nLimbo virtual.\nVisto soamente d\u00faas veces: no episodio 19 (A Fronteira) e outra vez nun so\u00f1o de Jeremie no 25 (C\u00f3digo: Terra); o Limbo act\u00faa como espazo buffer entre Lyoko e o mundo verdadeiro. Existe dentro da memoria do supercomputador. Jeremie foi atrapado accidentalmente aqu\u00ed cando quer\u00eda ir a Lyoko. A memoria do esc\u00e1ner fora cortada antes de que o proceso terminase, atrap\u00e1ndoo no Limbo. Sobre a s\u00faa chegada, Jeremie pod\u00eda falar con Aelita co seu enlace \u00e1 memoria do supercomputador. Co seu enlace, Jeremie pod\u00eda dicir aos outros como liberalo.\nDespois de viaxar aos catro sectores e de recoller a memoria do esc\u00e1ner do catro torres de paso, Aelita pod\u00eda viaxar ao Limbo e finalmente liberalo.\nSandboxes.\nAs Sandboxes son vistas nos libros de C\u00f3digo Lyoko, durante os eventos que transcorren neles.\nAs Sandboxes son porci\u00f3ns de memoria do supercomputador illadas da memoria principal, sen acceso ao resto de datos sendo s\u00f3 accesibles desde unha terminal predeterminada.\nUnha das Sandbox (o Mirror) foi creada por Franz Hopper para mostrarlle a Aelita o porque dalgunhas cousas (por exemplo, que pasou o d\u00eda que ambos se virtualizaron en Lyoko). O outro Sandbox, a primeira cidade, \u00e9 onde se esconde unha arma temible e, \u00e1 parte diso, non ten maior utilidade.\nSandbox 1: Mirror da Ermida.\nSegundo os libros de C\u00f3digo Lyoko, que seguen unha secuencia temporal alternativa, existen dous sectores m\u00e1is, denominados sandboxes.\nAo virtualizarse por primeira vez p\u00f3dese ver unha paisaxe parecida \u00e1 do sector do bosque.\n\u00c9 unha pequena plataforma con chan verde e tres \u00e1rbores grosas que son tres niveis do Mirror.\nAs \u00e1rbores deixan acceder a unha gravaci\u00f3n 3D dalg\u00fans recordos do pai de Aelita e algunhas persoas involucradas con el.\nUtil\u00edzase unha interface (como un mando) para avanzar e retroceder no tempo de gravaci\u00f3n.\nAo Mirror acc\u00e9dese desde un esc\u00e1ner cun porto de control parecido ao da f\u00e1brica.\nSandbox 2: A nova cidade (Sandbox de Bruxelas).\nA nova cidade \u00e9 o segundo Sandbox que aparece nos libros.\n\u00c9 unha cidade na que case todos os edificios son de azul celeste. Est\u00e1 infestada de mantali\u00f1as voadoras, e cando XANA est\u00e1 preto, parece coma se toda a cidade lle obedecese.\nNeste lugar at\u00f3pase a arma temible que, de ser activada, poder\u00eda causar un conflito a grandes escalas.\nEsta arma est\u00e1 encerrada nun castelo negro e rodeada dunha gran muralla negra a modo de cortalumes. Nun principio, XANA estaba destinado a ser o gardi\u00e1n da arma, para que esta nunca chegase a ser utilizada. Con todo, os terroristas do Green Phoenix, xuntaron a un XANA case resucitado, e activan a arma.\nEntre outros usos, esta arma pode (a condici\u00f3n de que haxa unha torre activada):\nEsta cidade quedou illada do resto de Lyoko pero introducciendo o C\u00f3digo: AELITA desde a sala do coraz\u00f3n de Lyoko e escollendo a chave correcta para abrirse paso \u00e1 cidade, Lyoko e a primeira cidade quedan as\u00ed \u00ednterconectadas.\nDespois da destruci\u00f3n de Lyoko.\nNa cuarta tempada, a destruci\u00f3n de Lyoko non \u00e9 tan completa como parece. Jeremie e Aelita logran restaurar o sector 5, e m\u00e1is tarde o resto de Lyoko, permitindo que Jeremie env\u00ede aos seus amigos tras XANA pola Rede mundial a trav\u00e9s do Mar dixital. Dentro do Mar dixital existen unha especie de illas, co\u00f1ecidas como \u201cReplikas\u201d, que parecen versi\u00f3ns m\u00e1is pequenas de Lyoko, e cada Replika s\u00f3 ten un sector. Cada Replika \u00e9 controlada por un supercomputador baixo o control de XANA. Para evitar o ata agora desco\u00f1ecido prop\u00f3sito de XANA, estes supercomputadores deben ser destru\u00eddos.\nCon esta fin, Jeremie desenvolve un novo proceso de materializaci\u00f3n co\u00f1ecido como \u201cteletransporte\u201d que permite materializar aos seus amigos na localizaci\u00f3n na Terra do supercomputador que controla a Replika. Ademais, son materializados coas formas de Lyoko, que Jeremie mellorou na cuarta tempada, non coas s\u00faas formas humanas co\u00f1ecidas nas demais tempadas, d\u00e1ndolles as ferramentas necesarias para destru\u00edr cada supercomputador.\nVeh\u00edculos utilizados en Lyoko.\nOs veh\u00edculos us\u00e1ronse en Lyoko. A maior\u00eda programados por Jeremie, e os demais por XANA. Aparecen a partir da (por primeira vez vistos no episodio 27 (A nova orde). Os que os Guerreiros de Lyoko usan individualmente dentro dun sector tam\u00e9n admiten ser usados para ir dun sector a outro usando as torres.\nMoto (Overbike).\n\u00c9 o veh\u00edculo de Ulrich. Ten forma de moto dunha soa roda e cun reactor que usa para voar (que o fai moi pouco pois non lle fai falta porque el \u00e9 m\u00e1is r\u00e1pido).\nT\u00e1boa (Overboard).\n\u00c9 o veh\u00edculo de Odd. Ten forma de t\u00e1boa de surf lila e \u00e9 capaz de voar.\nAeroescorregador (Overwing).\n\u00c9 o veh\u00edculo de Yumi. Ten unha forma estilizada e curvil\u00ednea, parecido a un scooter, e despr\u00e1zase levitando sobre o chan ou voando.\nTransportador.\nTen forma de esfera branca, o suficientemente grande como para que dentro caiban os cinco Guerreiros de Lyoko. Ten gravado o Ollo de XANA en cor azul escuro. Para utilizalo, os Guerreiros deben situarse no bordo dun sector. Despois, Jeremie teclea a clave SCIPIO (Escipi\u00f3n en galego), e o transportador v\u00e9n voando, \u00e1brese por un lateral mostrando unha aurora de luz branca, \"traga\u201d aos guerreiros, e l\u00e9vaos \u00e1 praza do sector 5. Tam\u00e9n se pode programar cunha chamada atrasada, \u00e9 dicir, introd\u00facese o contrasinal SCIPIO e despois dun per\u00edodo de tempo determinado, v\u00e9n. Esta funci\u00f3n util\u00edzaa Aelita no episodio 57 (Aelita), para ir ao sector 5 sen a axuda de Jeremie. Franz Hopper tam\u00e9n pode chamalo, cousa que fixo no episodio 28 (Territorio desco\u00f1ecido) para salvar a Aelita duns monstros de XANA.\nNa 4\u00aa tempada non se utiliza, pois Jeremie xa sabe virtualizar aos mozos directamente no sector 5; pero no episodio 94 (Loitar at\u00e9 o final) Jeremie ch\u00e1mao para ir desde o sector do xeo ao sector 5.\nAdemais de transportar aos Guerreiros de Lyoko ao sector 5, pode ir recollelos a este sector e envialos de volta ao sector desde o que foron, ou a calquera outro, a\u00ednda que nunca se viu.\n\u00c1s de Aelita.\nObtenas na , co seu novo traxe. B\u00e1stalle con pasar a man por un brazalete con forma de estrela rosa que leva na boneca e nas s\u00faas costas aparecen unhas \u00e1s de luz rosa que lle permiten voar con m\u00e1is axilidade que se fora nun veh\u00edculo. Foi no episodio 67 (Dobre ou nada) cando cambiaron de traxes e vestimenta, e\u00a0 cando Aelita se sorprendeu, Jeremie d\u00edxolle que ti\u00f1a moito tempo libre e Aelita d\u00edxolle: \u201cEs o vento que impulsa as mi\u00f1as \u00e1s\u201d.\nSkidbladnir (Skid).\n\u00c9 un submarino programado por Jeremie e Aelita para navegar polo Mar dixital (a Rede), pois ao parecer os Guerreiros de Lyoko non poden sobrevivir nese lugar, e se fosen desvirtualizados al\u00ed perder\u00edanse para sempre. O seu nome v\u00e9n da literatura n\u00f3rdica. Ten forma de c\u00e1liz cando est\u00e1 parado e vertical, pero cando avanza rota e conv\u00e9rtese nun veloz submarino con capacidade para cinco (o quinto era para William, pero nunca chegou a usalo). Componse dunha cabina de control circular, ocupada por Aelita, na s\u00faa popa, flanqueada por dous estilizados aler\u00f3ns. O seu casco componse dun longo espor\u00f3n ao que van axustados catro minisubmarinos, os NavSkids, nos que viaxan e combaten os membros do equipo. Para loitar desac\u00f3planse e act\u00faan como submarinos independentes, pero non poden volver entrar a Lyoko por si mesmos. O Skidbladnir e os seus NavSkids combaten con torpedos (sen l\u00edmite de disparos, pero \u00e1s veces menci\u00f3nase que consomen enerx\u00eda) que lanza por unhas toberas na quilla dos NavSkids e na cabina de Aelita. O Skid foi destru\u00eddo polo Koloso.\nOs NavSkids son alargados, con dese\u00f1o estilizado. Son grises escuros, e te\u00f1en unha xanela de cristais opacos desde a cal se pode ter unha vista \u00f3ptima do Mar dixital. Os NavSkids te\u00f1en unha raia de cor ao longo, por baixo da xanela. O de Odd ten a raia morada, o de Ulrich amarela, o de Yumi vermella e o de William azul claro, a xogo coas s\u00faas respectivas vestimentas. Nunha ocasi\u00f3n, Odd chegou tarde ao Skid e gritou: \u201cEi, esper\u00e1deme!\u201d. Con todo, o NavSkid que estaba a chegar tarde era o de Ulrich, e non o de Odd. En dous cromos do \u00e1lbum de cromos de C\u00f3digo Lyoko os dese\u00f1os das naves cambian un pouco, pois as raias desaparecen, e cambia un pouco o dese\u00f1o xeral. Por dentro, a cabina de Aelita \u00e9 bastante espazosa, e conta cun posto de mandos repleto de bot\u00f3ns, sensores, pancas e teclas que Aelita, combin\u00e1ndoos cunha pantalla que aparece diante dela, utiliza para pilotar o Skidbladnir. O interior dos NavSkids \u00e9 pouco maior que o tama\u00f1o dos seus ocupantes, para que estes caiban de p\u00e9. Cando os NavSkids se colocan en posici\u00f3n horizontal, os Guerreiros de Lyoko pasan de estar de p\u00e9 a estar sentados sobre unha butaca.\nCando William-XANA combate no Mar dixital, usa algo parecido a un NavSkid, chamado Rorkal, pero negro e m\u00e1is grande, e con dous propulsores no canto dun. Combate con torpedos e adoita ir escoltado por monstros de XANA, de quen se sospeita que foi XANA o que creou esta nave cos datos do Skidbladnir que roubou a Scyphozoa no episodio 76 (O lago).\nMantali\u00f1a negra.\nXANA creou unha mantali\u00f1a negra como veh\u00edculo de William-XANA. \u00c9 como unha mantali\u00f1a normal, pero no canto de azul \u00e9 negra. Ten rendas para o f\u00e1cil uso de William-XANA."}
{"id": "313908", "revid": "1576", "url": "https://gl.wikipedia.org/wiki?curid=313908", "title": "Origin", "text": "Origin pode facer referencia a:"}
{"id": "313909", "revid": "89787", "url": "https://gl.wikipedia.org/wiki?curid=313909", "title": "Origin (software)", "text": "Origin \u00e9 un software desenvolvido por Electronic Arts que permite xestionar os videoxogos mercados a devandita compa\u00f1\u00eda a trav\u00e9s dunha conta de usuario, polo que permite xogar en calquera computador prescindindo do DVD-ROM ou CD-ROM. O sistema funciona coa maior\u00eda dos xogos actuais, pero non est\u00e1 habilitado para alg\u00fans xogos m\u00e1is antigos. Ofrece ademais actualizaci\u00f3ns de xogos e incl\u00fae extras para os xogos, entre outras cousas.\nAnteriormente Origin co\u00f1ec\u00edase como \"\"EA Download Manager\", \"EA Downloader\" e \"EA Link\"\".\nCompo\u00f1entes.\nTenda.\nA tenda de Origin permite buscar e adquirir t\u00edtulos de Electronic Arts. No canto de recibir un DVD e un CD-Key, o t\u00edtulo adquirido \u00e9 automaticamente asociado ao cliente de Origin. Origin garante que a descarga estar\u00e1 dispo\u00f1ible, como m\u00ednimo, ata un ano despois da compra.\nCliente.\nO cliente de Origin \u00e9 un software autoactualizable que permite aos usuarios descargar xogos, expansi\u00f3ns, parches, etc de Electronic Arts. Este cliente \u00e9 moi similar ao seu opo\u00f1ente Steam. O predecesor a Origin causou problemas con xogos como Battlefield 2 e Spore Creature Creator dando a lugar a crasheos do xogo.\nOrigin Mobile.\nElectronic Arts planea lanzar Origin para dispositivos m\u00f3biles (por exemplo dispositivos iOS e Android) e que os logros sexan sincronizados en ambas as plataformas.\nHistoria.\nEA Downloader foi lanzado en 2005. Este foi substitu\u00eddo por EA Link en 2006, engadindo trailers, demos e contido especial. En 2007, foi substitu\u00eddo, outra vez, por unha mestura de EA Store e EA Downloader Manager. Os usuarios compraban a trav\u00e9s de EA Store e logo descargaban o contido con EA Downloader Manager. A tenda e o cliente reabriron co nome de Origin o 3 de xu\u00f1o de 2011."}
{"id": "313910", "revid": "5863", "url": "https://gl.wikipedia.org/wiki?curid=313910", "title": "Doutores honoris causa pola Universidade de Navarra", "text": "A Universidade de Navarra ten nomeado como doutor honoris causa as seguintes persoas:"}
{"id": "313911", "revid": "7523", "url": "https://gl.wikipedia.org/wiki?curid=313911", "title": "Leicester City Football Club", "text": ""}
{"id": "313912", "revid": "1888", "url": "https://gl.wikipedia.org/wiki?curid=313912", "title": "Ricardo G\u00f3mez Buceta", "text": "Ricardo G\u00f3mez Buceta, co\u00f1ecido como Ricardito, nado en Pontevedra en 1900 e finado en Bueu o 24 de decembro de 1936, foi un pol\u00edtico galego.\nTraxectoria.\nDepositario e administrador do concello de Bueu. Militante do Partido Galeguista, era compa\u00f1eiro e colaborador do alcalde Johan Carballeira. Co golpe de Estado do 18 de xullo de 1936 foi perseguido e acusado dun desfalco nas arcas do concello. Foi suspendido de emprego e soldo e a familia tivo que vender d\u00faas propiedades para pagar a cantidade reclamada. O 21 de decembro de 1936 foi detido pola Falanxe local, e tres d\u00edas despois asasinado. O seu cad\u00e1ver non apareceu. A s\u00faa familia marchou de Espa\u00f1a e estableceuse no Uruguai e na Arxentina."}
{"id": "313913", "revid": "23204", "url": "https://gl.wikipedia.org/wiki?curid=313913", "title": "Indianapolis Motor Speedway", "text": ""}
{"id": "313915", "revid": "5863", "url": "https://gl.wikipedia.org/wiki?curid=313915", "title": "Doutores honoris causa pola Universidade Ramon Llull", "text": "A Universidade Ramon Llull ten nomeado como doutor honoris causa \u00e1s seguintes persoas:"}
{"id": "313932", "revid": "624", "url": "https://gl.wikipedia.org/wiki?curid=313932", "title": "Reconstruci\u00f3n (ling\u00fc\u00edstica)", "text": ""}
{"id": "313935", "revid": "624", "url": "https://gl.wikipedia.org/wiki?curid=313935", "title": "Dialecto mic\u00e9nico", "text": ""}
{"id": "313939", "revid": "109216", "url": "https://gl.wikipedia.org/wiki?curid=313939", "title": "Historia da escultura", "text": "A historia da escultura \u00e9 unha parte da historia da arte que estuda a evoluci\u00f3n da escultura dende os seus comezos tendo presente as diferentes culturas arredor do mundo e os per\u00edodos hist\u00f3ricos que acostuman coincidir cos da mesma historia da arte. \u00d3 longo do tempo, moitas das s\u00faas formas e ferramentas empregadas contin\u00faan sendo as mesmos ou semellantes.\nDende as civilizaci\u00f3ns prehist\u00f3ricas at\u00e9 as actuais, a escultura pasou por diversas fases funcionais; inicialmente, ti\u00f1a un uso utilitario e us\u00e1base para ritos m\u00e1xicos ou relixiosos. En certos momentos da historia, por mor da aparici\u00f3n nalgunhas relixi\u00f3ns de aniconismo \u2013por exemplo, no cristianismo ortodoxo e no islam\u2013, a pr\u00e1ctica da escultura red\u00facese \u00e1 realizaci\u00f3n de ornamentos sen ningunha representaci\u00f3n de imaxes. O rexeitamento de Mois\u00e9s do culto \u00f3 becerro de ouro, que cita a \"Biblia\", foi seguramente un acontecemento decisivo nunha parte da historia da escultura, xa que promove a pr\u00e1ctica segundo a cal convi\u00f1a evitar a existencia de imaxes sagradas ou de persoas relixiosamente relevantes. Iniciativas como esta produc\u00edronse tam\u00e9n nos comezos do cristianismo e do budismo, mais co tempo, en \u00e1mbalas d\u00faas relixi\u00f3ns reverteuse esta tendencia e a escultura acadou unha gran relevancia, sobre todo no budismo. Por\u00e9n, nalg\u00fans sectores contin\u00faa practic\u00e1ndose a iconoclastia, como demostrou a destruci\u00f3n dos Budas de Bamiy\u00e1n por parte do movemento dos talib\u00e1ns no ano 2001.\nOs escultores medievais e renacentistas traballaban en colaboraci\u00f3n con outros artes\u00e1ns e adoitaban a ter grandes talleres; nestes locais pod\u00edan traballar moitos axudantes e oficiais, e o mestre escultor era o encargado do acabamento das obras. Por outra banda, detr\u00e1s da arte existiron grandes mecenas, o patrocinio dos cales, nalg\u00fans casos, duraba durante toda a vida. A partir do s\u00e9culo XIX, os escultores dependen normalmente das galer\u00edas de arte p\u00fablicas e privadas onde se expo\u00f1en as obras de cara \u00e1 s\u00faa venda, xa que as encargas para proxectos civ\u00eds son relativamente pouco com\u00fans.\nA representaci\u00f3n da figura humana foi un dos temas principais at\u00e9 o s\u00e9culo XX. Coa aparici\u00f3n de novos materiais artificiais e ferramentas mecanizadas, as\u00ed como co desenvolvemento dos medios de comunicaci\u00f3n, a evoluci\u00f3n dos estilos acelerouse e diversificouse. Os comezos da arte experimental que deu lugar \u00e1 abstracci\u00f3n chegou a ser unha pr\u00e1ctica escult\u00f3rica dominante durante practicamente cincuenta anos, despois de que a tradici\u00f3n figurativa se impuxera durante s\u00e9culos. A tradici\u00f3n escult\u00f3rica foi cuestionada tanto no eido mercantil como no dese\u00f1o industrial. O canbio que ocasionou tanto no \u00e1mbito social como pol\u00edtico e filos\u00f3fico no per\u00edodo vivido entre as d\u00faas guerras mundiais permitiu que a arte abstracta, a partir de 1945, se concentrase na expresi\u00f3n das cualidades f\u00edsicas dos materiais e na investigaci\u00f3n da sensaci\u00f3n visual."}
{"id": "313945", "revid": "65337", "url": "https://gl.wikipedia.org/wiki?curid=313945", "title": "Medalleiro hist\u00f3rico dos Xogos Panamericanos", "text": "O Medalleiro hist\u00f3rico dos Xogos Panamericanos re\u00fane as medallas conseguidas por cada Comit\u00e9 Ol\u00edmpico Nacional participante de entre todas as edici\u00f3ns disputadas."}
{"id": "313963", "revid": "1131", "url": "https://gl.wikipedia.org/wiki?curid=313963", "title": "Anel de Nard\u00f3", "text": "O Anel de Nard\u00f2 (\"Pista di prova di Nard\u00f2 della Fiat\", constr\u00eddo en 1975 en Nard\u00f2, Italia) \u00e9 un circu\u00edto circular de probas da automoci\u00f3n para alta velocidade. Ten unhas dimensi\u00f3ns de 12,5 quil\u00f3metros de lonxitude e catro pistas ao ancho. Pos\u00fae as caracter\u00edsticas necesarias para determinar unha \"velocidade neutral\" para cada carril na cal o condutor percibe o circu\u00edto como unha pista recta continua. Adquirida polo OEM italiano Porsche no ano 2012 pasou a denominarse como o Nard\u00f2 Technical Center.\nCompetitividade.\nDende o ano 1975 l\u00e9vase utilizando como pista de probas para probar a velocidade m\u00e1xima dos novos modelos ininterrompidamente. Aberto a t\u00f3dolos fabricantes do mercado, abre 363 d\u00edas ao ano, en tres quendas a semana completa."}
{"id": "313965", "revid": "5863", "url": "https://gl.wikipedia.org/wiki?curid=313965", "title": "Instituto de Estudios Gallegos Padre Sarmiento", "text": ""}
{"id": "313967", "revid": "5863", "url": "https://gl.wikipedia.org/wiki?curid=313967", "title": "Fundaci\u00f3n P. Barri\u00e9 de La Maza", "text": ""}
{"id": "313971", "revid": "1410", "url": "https://gl.wikipedia.org/wiki?curid=313971", "title": "Benito Arias Montano", "text": "Benito Arias Montano, nado en Fregenal de la Sierra en 1527, e finado en Sevilla o 6 de xullo de 1598, foi un relixioso e humanista espa\u00f1ol, eminente pol\u00edglota, te\u00f3logo, bibli\u00f3logo e poeta en lat\u00edn.\nInflu\u00eddo pola reforma protestante e a conseguinte contrarreforma e cunha boa relaci\u00f3n coa monarqu\u00eda hisp\u00e1nica, participa no Concilio de Trento e vive o ambiente cultural dende Roma e Flandres, onde comeza correspondencia e amizade cos principais humanistas da \u00e9poca. Humanista cristi\u00e1n, o seu pensamento harmoniza raz\u00f3n e fe, pl\u00e1smase na produci\u00f3n intelectual, e base\u00e1se nos seus co\u00f1ecementos do mundo greco-latino e no dominio das linguas cl\u00e1sicas e b\u00edblicas.\n\u00c9 co\u00f1ecido sobre todo por ser o editor cient\u00edfico da \"Biblia Pol\u00edglota de Antuerpen\", onde supervisa a s\u00faa edici\u00f3n, traduce algunhas partes e \u00e9 o autor do \"apparatus\" cr\u00edtico. Tam\u00e9n \u00e9 co\u00f1ecido por ser o primeiro bibliotecario da Biblioteca Real do mosteiro do Escorial, onde dirixe a s\u00faa instalaci\u00f3n, programa as adquisici\u00f3ns e efectua a ordenaci\u00f3n do fondo bibliogr\u00e1fico. O seu traballo intelectual c\u00e9ntrase nos comentarios b\u00edblicos e na doutrina cristi\u00e1, utilizando a poes\u00eda como un complemento da s\u00faa obra cient\u00edfica."}
{"id": "313972", "revid": "63161", "url": "https://gl.wikipedia.org/wiki?curid=313972", "title": "Arquivo Xeral Territorial da Xunta de Galicia en Lugo", "text": "O Arquivo Xeral Territorial da Xunta de Galicia en Lugo \u00e9 o primeiro arquivo da Administraci\u00f3n auton\u00f3mica de Galicia creado para recoller os documentos da Administraci\u00f3n perif\u00e9rica. Depende organicamente da Delegaci\u00f3n Territorial de Lugo, Xefatura Territorial da Conseller\u00eda de Cultura, Educaci\u00f3n e Ordenaci\u00f3n Universitaria e, funcionalmente, da Subdireci\u00f3n Xeral de Arquivos, dentro de Secretar\u00eda Xeral de Cultura.\nTen a s\u00faa sede no edificio administrativo da Xunta de Galicia en Lugo. Para desenvolver as s\u00faas funci\u00f3ns, o arquivo disp\u00f3n na actualidade, polo que respecta aos espazos e locais, de 70 m\u00b2 de oficina e tres locais nos sotos, que contan cun total de 3 700 m de estantes.\nOs usuarios principais deste arquivo son as oficinas produtoras que poden consultar os seus documentos dende o mesmo momento da transferencia.\nHistoria.\nOs antecedentes deste arquivo at\u00f3panse na reuni\u00f3n, nun \u00fanico edificio administrativo, da maior\u00eda das delegaci\u00f3ns provinciais da Xunta de Galicia en Lugo, a finais dos anos 90. O Arquivo Hist\u00f3rico Provincial e a Delegaci\u00f3n Provincial da Conseller\u00eda de Cultura expo\u00f1en a necesidade da creaci\u00f3n dun arquivo administrativo para a custodia dos documentos das delegaci\u00f3ns provinciais. A comisi\u00f3n xestora do edificio recolle a proposta e comeza a traballar para dotar de espazo de oficinas e de dep\u00f3sitos \u00f3o futuro do Arquivo Territorial.\nRespecto do espazo, a comisi\u00f3n xestora destina uns 100 m\u00b2 para oficinas e 3 locais para dep\u00f3sitos nos sotos do edificio, un deles xa dotado inicialmente con armarios de andeis de tipo compacto, con capacidade total para recoller aproximadamente 3,5\u00a0km de documentos.\nEste proceso desemboca na creaci\u00f3n do Arquivo Xeral Territorial, mediante a Resoluci\u00f3n do 11 de setembro de 1998 pola que se publica o acordo do Consello da Xunta de Galicia do 10 de setembro de 1998 que aproba o Plan de racionalizaci\u00f3n de efectivos do novo edificio administrativo da Xunta de Galicia en Lugo. Nesta resoluci\u00f3n cr\u00e9ase o arquivo como un dos servizos xerais do edificio administrativo e aparece na Relaci\u00f3n de postos de traballo adscrito \u00e1 Delegaci\u00f3n Provincial de Cultura.\nNo momento actual, o Arquivo Xeral Territorial de Lugo segue a consolidar a s\u00faa traxectoria como arquivo de titularidade auton\u00f3mica que xestiona os documentos xerados pola Administraci\u00f3n perif\u00e9rica da Xunta de Galicia. A continuidade dos traballos fai que se consigan uns resultados que melloran ano tras ano.\nContexto cultural e xeogr\u00e1fico.\nEste arquivo ten como funci\u00f3ns principais definir, implantar e manter o sistema de xesti\u00f3n documental do seu \u00e1mbito administrativo e, concretamente, recibir, identificar, avaliar, custodiar e servir os documentos producidos pola administraci\u00f3n perif\u00e9rica da Xunta de Galicia en Lugo. \u00c9 tam\u00e9n funci\u00f3n principal transferirlle ao Arquivo Hist\u00f3rico Provincial de Lugo os documentos que sexan de conservaci\u00f3n permanente, unha vez cumpridos os prazos establecidos.\nO arquivo responde \u00e1 tipolox\u00eda de arquivo central e intermedio das delegaci\u00f3ns territoriais da Xunta de Galicia.\nXesti\u00f3n de documentos e pol\u00edtica de ingresos.\nPolo seu car\u00e1cter de arquivo central e intermedio, recibe as transferencias documentais das xefaturas territoriais das conseller\u00edas en Lugo sitas no edificio administrativo com\u00fan a todas elas: Presidencia, Administraci\u00f3n P\u00fablicas e Xustiza, Facenda, Medio Ambiente, Territorio e Infraestruturas, Econom\u00eda e Industria, Cultura, Educaci\u00f3n e Ordenaci\u00f3n Universitaria, Traballo e Benestar, Medio Rural e do Mar. O arquivo transfire documentos ao Arquivo Hist\u00f3rico Provincial de Lugo, unha vez que cumpren os prazos de conservaci\u00f3n correspondentes.\nEdificio.\nO arquivo est\u00e1 situado no edificio administrativo da Xunta de Galicia en Lugo, constru\u00eddo en 1997. Este edificio disp\u00f3n de tres andares sobre a rasante e dous debaixo. As oficinas do arquivo sit\u00faanse no segundo andar e os dep\u00f3sitos nos sotos do edificio. \nMetros de oficinas: 70 m\u00b2Metros lineais de andeis: 3 700 mMetros lineais de documentos: 3 598 mUnidades de instalaci\u00f3n: 26 652\nFins.\nA finalidade do Arquivo bas\u00e9ase en tres preceptos recollidos na Constituci\u00f3n Espa\u00f1ola de 1978:\nFondos documentais.\n\"Fondos p\u00fablicos:\" Da administraci\u00f3n perif\u00e9rica auton\u00f3mica en Lugo: As delegaci\u00f3ns provinciais da Xunta de Galicia en Lugo ingresan neste arquivo os documentos xa tramitados mediante transferencia peri\u00f3dica, o que sup\u00f3n un cambio na custodia dos expedientes desde as oficinas produtoras ao servizo de arquivo, como unha unidade m\u00e1is integrada na xesti\u00f3n administrativa.\nActualmente, recibe os documentos das xefaturas territoriais da Delegaci\u00f3n Territorial de Lugo, con sede no edificio administrativo da Ronda da Muralla. Rec\u00edbense anualmente uns 800 m de documentos. Dende a s\u00faa creaci\u00f3n, este arquivo recolleu 11 242 m de documentos. Este centro tam\u00e9n realiza transferencias ao Arquivo Hist\u00f3rico Provincial de Lugo (AHPLU). O volume de documentos transferidos ao AHPLU ascende a 8 085 m, unhas 59 888 caixas. Cada ano e medio ou dous anos, real\u00edzase unha transferencia ao AHPLU dunhas 10 000 caixas, aproximadamente 1 350 m de documentos; a \u00faltima realizouse en 2011.\nInstrumentos de descrici\u00f3n, gu\u00edas e publicaci\u00f3ns.\nBases de datos que xestiona a totalidade dos fondos de arquivo. Ofr\u00e9cense resultados de consultas aos usuarios.\nCondici\u00f3ns e requisitos para o uso e acceso:.\nConsulta en sala. Libre acceso. Identificaci\u00f3n con DNI ou pasaporte. Acceso aos fondos suxeito \u00e1 normativa legal vixente en materia de protecci\u00f3n de datos e consulta de documentos.\nServizos.\nServizos de atenci\u00f3n ao usuario\nServizos de reproduci\u00f3n"}
{"id": "313973", "revid": "1888", "url": "https://gl.wikipedia.org/wiki?curid=313973", "title": "Charo Lopes", "text": "Mar\u00eda del Rosario L\u00f3pez S\u00e1nchez, co\u00f1ecida como Charo Lopes, nada en Boiro en 1988, \u00e9 unha activista e escritora galega.\nTraxectoria.\nLicenciada en Xornalismo pola Universidade de Santiago de Compostela e con estudos de fotograf\u00eda na Escola de Artes Antonio Failde, onde formou parte da creaci\u00f3n da revista \"caleidoscopica.gal\". Ded\u00edcase \u00e1 fotograf\u00eda. Militou en AMI. Na actualidade traballa como xornalista freelance, al\u00e9n de coordenar o Portal Galego da Lingua e a imaxe no xornal Novas da Galiza.\nObra.\nTen publicado dous libros de poes\u00eda: \"De como acontece a fin do mundo,\" que obtivo o Premio de poes\u00eda Fiz Vergara Vilari\u00f1o en 2015, e \"\u00c1lbum\" premiado co Premio de poes\u00eda Cidade de Ourense en 2019. "}
{"id": "313985", "revid": "56817", "url": "https://gl.wikipedia.org/wiki?curid=313985", "title": "Encaixe de bolillos", "text": "O encaixe de \"bolillos\" ou renda de bilros \u00e9 unha t\u00e9cnica de encaixe t\u00e9xtil que consiste en entretecer f\u00edos que inicialmente est\u00e1n enrolados en bobinas, chamadas \"bolillos\", para seren manexados mellor. A medida que avanza o traballo, o tecido sux\u00e9itase mediante alfinetes cravados nunha grella ou debuxo realizado en cart\u00f3n, co\u00f1ecido co nome de \"picado\". A posici\u00f3n que ocupa cada alfinete v\u00e9n determinada polo xeral por un patr\u00f3n de buracos no picado.\nAlg\u00fans autores cren que o encaixe de bolillos v\u00e9n da cultura exipcia e dos fara\u00f3ns, espall\u00e1ndose posteriormente polo Mediterr\u00e1neo a trav\u00e9s da expansi\u00f3n musulm\u00e1. e chegando no s\u00e9culo VIII \u00e1 pen\u00ednsula Ib\u00e9rica, Francia, B\u00e9lxica, Pa\u00edses Baixos e o norte de Italia.\nEn Galicia destaca o encaixe de bolillos de Camari\u00f1as, que conta cun museo propio desde 1996. A\u00ednda que \u00e9 a localizaci\u00f3n con m\u00e1is sona, existen outras vilas con certa tradici\u00f3n de encaixe, entre as que se atopan localizaci\u00f3ns na provincia de Pontevedra e nas zonas de Fonsagrada e Viveiro (Provincia de Lugo)."}
{"id": "313987", "revid": "624", "url": "https://gl.wikipedia.org/wiki?curid=313987", "title": "Cesarea de Capadocia", "text": ""}
{"id": "313988", "revid": "624", "url": "https://gl.wikipedia.org/wiki?curid=313988", "title": "Cesarea Macaza", "text": ""}
{"id": "313989", "revid": "624", "url": "https://gl.wikipedia.org/wiki?curid=313989", "title": "Cesarea Mazaca", "text": ""}
{"id": "313990", "revid": "2520", "url": "https://gl.wikipedia.org/wiki?curid=313990", "title": "Renda de bilros", "text": ""}
{"id": "313991", "revid": "98629", "url": "https://gl.wikipedia.org/wiki?curid=313991", "title": "Eugeni Xammar", "text": "Eugeni Xammar i Puigvent\u00f3s, nado en Barcelona o 17 de xaneiro de 1888 e finado en L'Ametlla del Vall\u00e8s o 5 de decembro de 1973, foi un xornalista cosmopolita, diplom\u00e1tico de carreira e tradutor pol\u00edglota (falaba sete linguas e escrib\u00eda cinco) que viviu a meirande parte da s\u00faa vida f\u00f3ra de Catalu\u00f1a como correspondente en Europa durante os convulsos anos da primeira e a segunda guerra mundial.\nTraballou como correspondente en Buenos Aires, Par\u00eds, Madrid, Londres, Berl\u00edn, Washington DC ou Xenebra e viaxou a Italia, Rusia ou Austria entre outros. Como correspondente colaborou principalmente con medios catal\u00e1ns escribindo en catal\u00e1n, como La Publicitat, La Veu de Catalunya ou a revista Mirador, unha actividade complementada con colaboraci\u00f3ns en castel\u00e1n nos medios suramericanos e co xornal madrile\u00f1o \"Ahora\". O seu dominio das linguas permitiulle traballar como tradutor para organismos internacionais como a ONU, a OMS, o Banco Mundial e a FAO."}
{"id": "313992", "revid": "23204", "url": "https://gl.wikipedia.org/wiki?curid=313992", "title": "Eugeni Xammar i Puigvent\u00f3s", "text": ""}
{"id": "313993", "revid": "1131", "url": "https://gl.wikipedia.org/wiki?curid=313993", "title": "Campos del R\u00edo", "text": "Campos del R\u00edo \u00e9 un concello espa\u00f1ol da Rexi\u00f3n de Murcia, situado na comarca do R\u00edo Mula. Ti\u00f1a unha poboaci\u00f3n de 2.100 habitantes en 2014.\nCampos del R\u00edo independizouse do municipio de Mula cara ao 1845. Ata a d\u00e9cada de 1910, o municipio cham\u00e1base oficialmente \"Campos\".\nLimita ao norte con Ricote, ao leste con Oj\u00f3s, Villanueva del Segura, Alguazas e Las Torres de Cotillas, ao oeste con Albudeite e Mula e ao sur con Murcia.\nA s\u00faa econom\u00eda est\u00e1 baseada principalmente na industria conserveira. Hai que destacar tam\u00e9n a gander\u00eda caprina, sector actualmente en auxe. Campos del R\u00edo \u00e9 sede dun novo centro penitenciario, o segundo en activo da Rexi\u00f3n de Murcia."}
{"id": "313994", "revid": "85894", "url": "https://gl.wikipedia.org/wiki?curid=313994", "title": "Fernando Fern\u00e1ndez Freire", "text": "Fernando Fern\u00e1ndez Freire, nado en Bal\u00f3n, parroquia da Cabana, (Ferrol) en 1908 e finado en 1982, foi un militar e pol\u00edtico galego.\nTraxectoria.\nAlf\u00e9rez da Armada Espa\u00f1ola. En 1933 trasladouse a vivir \u00e1s Pontes de Garc\u00eda Rodr\u00edguez, retirado pola Lei Aza\u00f1a, ao ser destinada a s\u00faa muller como mestra a Sucad\u00edo. Foi nomeado alcalde das Pontes de Garc\u00eda Rodr\u00edguez en xaneiro de 1937. En novembro de 1937 foi destitu\u00eddo e multado con 5000 pesetas \"por anomal\u00edas administrativas y actos caciquiles\" como consecuencia dunha inspecci\u00f3n na que tam\u00e9n foron sancionados Julio Illade Rilo, o secretario Jos\u00e9 Dur\u00e1n Juega e Jes\u00fas Cabarcos."}
{"id": "313995", "revid": "10599", "url": "https://gl.wikipedia.org/wiki?curid=313995", "title": "Comarca del R\u00edo Mula", "text": ""}
{"id": "313996", "revid": "10599", "url": "https://gl.wikipedia.org/wiki?curid=313996", "title": "Altiplano murciano", "text": ""}
{"id": "313997", "revid": "10599", "url": "https://gl.wikipedia.org/wiki?curid=313997", "title": "Comarca del Noroeste", "text": ""}
{"id": "313998", "revid": "10599", "url": "https://gl.wikipedia.org/wiki?curid=313998", "title": "Comarca del Mar Menor", "text": ""}
{"id": "314000", "revid": "839", "url": "https://gl.wikipedia.org/wiki?curid=314000", "title": "Estaci\u00f3n de Vitoria-Gasteiz", "text": ""}
{"id": "314005", "revid": "85894", "url": "https://gl.wikipedia.org/wiki?curid=314005", "title": "Francisco Corredoira", "text": "Francisco Jos\u00e9 Corredoira Gonz\u00e1lez, co\u00f1ecido como Paco Corredoira, nado o 28 de decembro de 1979 en Lugo \u00e9 un exfutbolista galego que xogaba en varias posici\u00f3ns, entre elas defensa central, interior e extremo.\nTraxectoria.\nFormado nas categor\u00edas inferiores da S.G. Comercial e posteriormente no CD Lugo, pasou polo Racing Vilalb\u00e9s antes de recalar no filial da SD Compostela. Debutou co primeiro equipo en Segunda Divisi\u00f3n na tempada 2000/01, conseguindo ficha do primeiro equipo na tempada seguinte. Xogou en Compostela tres tempadas nas que viviu un amargo descenso a Segunda Divisi\u00f3n B, o seguinte ascenso \u00e1 categor\u00eda de prata e o definitivo descenso por falta de pagamento pese a rematar a tempada na novena posici\u00f3n.\nNo ver\u00e1n de 2003 fichou polo SD Eibar da Segunda Divisi\u00f3n, onde xogou dous anos a moi bo nivel. Ao rematar estes dous anos fichou polo Numancia de Soria, tam\u00e9n na divisi\u00f3n de prata.\nNo ver\u00e1n de 2006 fichou polo Racing de Ferrol, acadando o ascenso a Segunda no seu primeiro ano. Por\u00e9n, o club verde s\u00f3 aguantou un ano nesta categor\u00eda. Pese \u00e1 titularidade e ao bo nivel mostrado en Ferrol as continuas lesi\u00f3ns lastraron o seu potencial, en especial unha rotura dos ligamentos cruzados no seu segundo ano. Isto levouno a anunciar a s\u00faa retirada en 2009 para preparar as oposici\u00f3ns a mestre de educaci\u00f3n f\u00edsica de Educaci\u00f3n Secundaria.\nCoa selecci\u00f3n de f\u00fatbol.\nNo ano 2005 foi convocado para disputar o primeiro encontro da Selecci\u00f3n galega moderna, ante a Selecci\u00f3n do Uruguai no estadio de San L\u00e1zaro, encontro que ga\u00f1ou Galiza por 3-1."}
{"id": "314006", "revid": "98629", "url": "https://gl.wikipedia.org/wiki?curid=314006", "title": "Years &amp; Years", "text": "Years &amp; Years \u00e9 un grupo musical ingl\u00e9s de electr\u00f3nica fundado en Londres. Est\u00e1 formado por Olly Alexander no teclado, polo baixista Mikey Goldsworthy e por Emre Turkmen no sintetizador. A m\u00fasica de Years &amp; Years foi descrita como electropop, mesturando R&amp;B e house da d\u00e9cada de 1990, sendo as s\u00faas principais influencias Flying Lotus, Diplo, Radiohead e Jai Paul. Conseguiron un grande \u00e9xito co seu sinxelo \"King\", que acadou o n\u00famero 1 en varias listas musicais.\nOrixe.\nA banda formouse en 2010, despois de que o guitarrista\u00a0Mikey Goldsworthy\u00a0se trasladase dende Australia ao Reino Unido. Foi al\u00ed onde co\u00f1eceu o teclista\u00a0Emre\u00a0Turkmen.\u00a0Pouco\u00a0tempo despois,\u00a0Olly Alexander\u00a0uniuse \u00e1 banda coma vocalista principal, despois de que Goldsworthy\u00a0lle o\u00edse cantar na ducha e notase que ti\u00f1a \"unha boa voz\".\u00a0Orixinalmente\u00a0era un grupo de cinco integrantes, con\u00a0Noel Leeman\u00a0e\u00a0Olivier Subria. Non obstante,\u00a0Leeman\u00a0deixou a banda en 2013."}
{"id": "314007", "revid": "839", "url": "https://gl.wikipedia.org/wiki?curid=314007", "title": "Gran Premio de Motociclismo de Xap\u00f3n", "text": ""}
{"id": "314010", "revid": "839", "url": "https://gl.wikipedia.org/wiki?curid=314010", "title": "Afion - Afyon", "text": ""}
{"id": "314018", "revid": "98629", "url": "https://gl.wikipedia.org/wiki?curid=314018", "title": "Comrat", "text": "Comrat (en gagauzo: \"Komrat\"; en roman\u00e9s: \"Comrat\") \u00e9 unha cidade e capital da rexi\u00f3n aut\u00f3noma de Gagauzia, en Moldavia. Sit\u00faase no sur do pa\u00eds, no r\u00edo Ialpug. En 2004, Comrat ti\u00f1a unha poboaci\u00f3n de 23,429 habitantes, dos cales a maior\u00eda \u00e9 gagauzia.\nO nome ten unha orixe t\u00farquica.\nHistoria.\nComrat comezou cun asentamento no 1789, e recibiu privilexios de cidade en 1957. Durante un tempo, cando formaba parte da RSS de Moldavia, a industria de Comrat base\u00e1base na produci\u00f3n de manteiga, vi\u00f1o, etc... A Universidade de Comrat fundouse no 2002."}
{"id": "314022", "revid": "127505", "url": "https://gl.wikipedia.org/wiki?curid=314022", "title": "Servando L\u00f3pez Cao", "text": "Servando L\u00f3pez Cao, nado nas Pontes de Garc\u00eda Rodr\u00edguez en 1904 e finado no mesmo concello o 14 de marzo de 1981, foi un industrial e pol\u00edtico galego.\nTraxectoria.\nIndustrial. Emigrou a Cuba aos trece anos. Retornou en 1928. Foi secretario de Xulgado en Laxe. Fundou a Sociedad Pompas F\u00fanebres e Galer\u00edas Cabero nas Pontes de Garc\u00eda Rodr\u00edguez. Pertenceu \u00e1 ORGA e despois presidiu o comit\u00e9 de Izquierda Republicana das Pontes. Foi concelleiro e en xu\u00f1o de 1936 foi nomeado alcalde das Pontes logo da destituci\u00f3n de Jos\u00e9 Vilaboy Paj\u00f3n. En xullo de 1936 viaxou a Madrid coa delegaci\u00f3n galega para entregar o Estatuto de Autonom\u00eda ao presidente da Rep\u00fablica. Co golpe de Estado do 18 de xullo de 1936 foi destitu\u00eddo. Creou a empresa Mobilar e foi presidente da Asociaci\u00f3n Provincial de Empresas de Carpinter\u00eda e Ebanister\u00eda da Coru\u00f1a. Finou nas Pontes de Garc\u00eda Rodr\u00edguez o 14 de marzo de 1981.\nVida persoal.\nCasou con Mar\u00eda Enr\u00edquez Fuentes e foi pai de Carlos e Javier Servando L\u00f3pez Enr\u00edquez."}
{"id": "314029", "revid": "89787", "url": "https://gl.wikipedia.org/wiki?curid=314029", "title": "The Boxer Rebellion", "text": "The Boxer Rebellion \u00e9 un grupo musical de indie rock formada Londres no 2001, formado por Nathan Nicholson (voz, guitarra, teclado), Andrew Smith (lguitarra), e Adam Harrison (baixo) e Piers Hewitt (bater\u00eda). Na s\u00faa carreira lanzaron un EP, catro \u00e1lbums de estudio, \"Exits\" (2005), \"Union\" (2009), \"The Cold Still\" (2011) e \"Promises\" (2013), as\u00ed como un \u00e1lbum recompilatorio, \"B-Sides &amp; Rarities Collection, Vol. 1 &amp; 2\" (2012). O terceiro \u00e1lbum de The Boxer Rebellion, \"The Cold Still\" (2011) foi mesturado e producido por Ethan Johns nos estudios de Peter Gabriel Real World Studios."}
{"id": "314031", "revid": "88628", "url": "https://gl.wikipedia.org/wiki?curid=314031", "title": "Estadio Carlos Tartiere (1932)", "text": "O antigo Estadio Carlos Tartiere era un estadio de f\u00fatbol da cidade de Oviedo, en Espa\u00f1a. Nel xogou os seus partidos como local o Real Oviedo entre 1932 e 2000, cando pasou a xogar no novo estadio. Foi derrubado en 2003.\nO campo recib\u00eda este nome polo primeiro presidente do club, Carlos Tartiere.\nHistoria.\nDenominado \"Estadio de Buenavista\", por estar situado no barrio do mesmo nome, foi inaugurado o 24 de abril de 1932, cun partido entre as selecci\u00f3ns nacionais de Espa\u00f1a e Iugoslavia con triunfo de Espa\u00f1a por 2-1. O primeiro gol do estadio foi marcado por Isidro L\u00e1ngara, dianteiro do Real Oviedo.\nTi\u00f1a a particularidade nese tempo de que a tribuna principal estaba cuberta cunha visera de m\u00e1is de 100 metros de lonxitude sen ningunha columna de apoio diante, a primeira que se construia en Espa\u00f1a desas caracter\u00edsticas, obra do enxe\u00f1eiro Ildefonso S\u00e1nchez del R\u00edo.\nEn 1954 foi vendido ao Concello de Oviedo, que \u00e9 o seu propietario desde ent\u00f3n. En xu\u00f1o de 1958 o seu nome cambiouse polo do fundador e primeiro presidente do club, Carlos Tartiere.\nO 4 de xu\u00f1o de 1969 inaugurouse a iluminaci\u00f3n artificial do campo durante o encontro amigable entre o Real Oviedo e o Real Madrid.\nFoi reconstru\u00eddo con motivo do Mundial de F\u00fatbol Espa\u00f1a '82, no que foi unha das sedes oficiais, de forma que a capacidade do recinto pasou de 20.000 persoas a 22.500. O partido de inauguraci\u00f3n logo das obras enfrontou o Real Oviedo coa selecci\u00f3n nacional de Chile.\nEn 1998, para cumprir coa normativa da UEFA e mellorar a seguridade nos campos de f\u00fatbol, eng\u00e1dense butacas a case todo o campo de forma que o foro se reduce ata as 13.000 persoas. Este feito fixo que se expuxese a necesidade de constru\u00edr un novo campo de f\u00fatbol para a cidade con capacidade suficiente para todos os afeccionados.\nO 20 de maio de 2000 o Real Oviedo xoga o seu \u00faltimo partido no Carlos Tartiere fronte \u00e1 Real Sociedad e este \u00e9 derrubado en 2003, unha vez estivo terminado o novo estadio. Nos terreos que ocupaba o estadio e arredores constru\u00eduse o Palacio de Congresos de Oviedo, dese\u00f1ado por Santiago Calatrava.\nPartidos internacionais.\nXog\u00e1ronse tres partidos da primeira rolda do Mundial de 1982, concretamente do Grupo B."}
{"id": "314032", "revid": "10599", "url": "https://gl.wikipedia.org/wiki?curid=314032", "title": "Estadio Carlos Tartiere", "text": ""}
{"id": "314034", "revid": "89787", "url": "https://gl.wikipedia.org/wiki?curid=314034", "title": "Juan Manuel Cabrejo", "text": "Juan Manuel Cabrejo Pasantes, nado en Camari\u00f1as o 26 de maio de 1975, \u00e9 un exfutbolista galego que xoga na demarcaci\u00f3n de defensa.\nTraxectoria.\nComezou xogando profesionalmente no Betanzos CF pasando despois ao filial da SD Compostela. Debutou co primeiro equipo na tempada 1998/99. No mercado de inverno da tempada 2000/01 fichou polo SD Eibar. Por\u00e9n ao rematar a tempada cambiou de equipo fichando polo Elche CF, onde tampouco remata contrato ao acabar xogando no AD Ceuta.\nNo ano 2004 volveu a \u00c9ibar, e ao ano seguinte fichou polo FC Cartagena, equipo no que m\u00e1is tempo seguido estar\u00eda e co que afrontou o intento de ascenso a Primeira Divisi\u00f3n varios ano consecutivos.\nNo 2009 fichou polo CCD Cerceda Terceira Divisi\u00f3n galega. En 2012 volveu cambiar de equipo, esta vez polo SDC \u00d3rdenes.\nCoa selecci\u00f3n de f\u00fatbol.\nNo ano 2005 foi internacional coa Selecci\u00f3n de f\u00fatbol de Galicia, ao ser convocado para disputar o encontro amig\u00e1bel ante Uruguai no estadio de San L\u00e1zaro, cun resultado de 3-1 a favor de Galiza.\nVida persoal.\nNas elecci\u00f3ns municipais de 2011 sa\u00edu escollido concelleiro en Camari\u00f1as polo PSdeG-PSOE."}
{"id": "314037", "revid": "5863", "url": "https://gl.wikipedia.org/wiki?curid=314037", "title": "Jos\u00e9 Ram\u00f3n Dacosta Gonz\u00e1lez", "text": "Jos\u00e9 Ram\u00f3n Dacosta Gonz\u00e1lez, nado o 21 de setembro de 1974 en Ourense, \u00e9 un exfutbolista galego que xogaba na demarcaci\u00f3n de defensa.\nTraxectoria.\nFormouse nas categor\u00edas inferiores do Celta de Vigo, xogando no filial entre 1993 e 1997 ag\u00e1s un ano que sa\u00edu cedido ao CD Ourense, onde xogou a moi bo nivel. Xa de volta en Vigo adestrou numerosas veces co primeiro equipo e chegou a debutar en Primeira Divisi\u00f3n, por\u00e9n ao final de tempada foi traspasado ao Deportivo Alav\u00e9s.\nNo equipo vasco realizou unha gran tempada axudando ao equipo a ascender a Primeira, pero ao remate da tempada cambiou de equipo e fichou polo H\u00e9rcules CF. Onde non tivo a continuidade que esperaba e non rematou a tempada, recalando no C\u00e1diz CF, onde seguiu sen atopar o seu mellor f\u00fatbol.\nNo ano 2000 volveu ao CD Ourense onde xogou sete anos, ata que en 2007 ficha por outro equipo da cidade o Ponte Ourense CF. Na tempada 2008/09 xogou no CD Arenteiro e a tempada seguinte, a que ser\u00eda o seu \u00faltimo ano coma xogador profesional, no AD Covadonga.\nUnha vez retirado comezou a adestrar ao xuvenil do CD Arenteiro, chegando a dirixir o primeiro equipo.\nCoa selecci\u00f3n de f\u00fatbol.\nNo ano 2005 foi convocado pola selecci\u00f3n de f\u00fatbol de Galicia para disputar un encontro amig\u00e1bel ante Uruguai no estadio de San L\u00e1zaro, o resultado foi de 3-2 para Galiza."}
{"id": "314040", "revid": "1093", "url": "https://gl.wikipedia.org/wiki?curid=314040", "title": "Juan Manuel Cabrejo Pasantes", "text": ""}
{"id": "314041", "revid": "1093", "url": "https://gl.wikipedia.org/wiki?curid=314041", "title": "Regina Pol\u00edn Rodr\u00edguez", "text": ""}
{"id": "314042", "revid": "98629", "url": "https://gl.wikipedia.org/wiki?curid=314042", "title": "Gran Premio de Hungr\u00eda de 2015", "text": "O Gran Premio de Hungr\u00eda de 2015, oficialmente o Formula 1 Pirelli Magyar Nagyd\u00edj 2015 foi unha carreira de F\u00f3rmula Un que se disputou o 26 de xullo de 2015, no circu\u00edto de Hungaroring preto de Mogyor\u00f3d, Hungr\u00eda. Foi a und\u00e9cima carreira da tempada de 2015.\nResumo.\nAntecedentes.\nO Gran Premio de Hungr\u00eda foi a primeira carreira de F\u00f3rmula Un logo da morte do expiloto de Marussia Jules Bianchi o 17 de xullo de 2015, que se estrelou no Gran Premio do Xap\u00f3n nove meses antes. Pilotos e equipos renderon homenaxe a Bianchi, moitos deles en forma de mensaxes escritas nos cascos e nos coches. Gardouse un minuto de silencio antes de empezar a carreira o domingo en lembranza do franc\u00e9s.\nO fornecedor de pneum\u00e1ticos Pirelli optou por levar os pneum\u00e1ticos medios brancos, e os brandos amarelos a Hungaroring, a mesma elecci\u00f3n que o ano anterior. Fix\u00e9ronse cambios menores na pista, a renovaci\u00f3n das cercas de captura e as barreiras de pneum\u00e1ticos, tam\u00e9n eliminouse o bordo m\u00e1is alto no v\u00e9rtice da curva 6, a fin de evitar que os coches se levanten do chan.\nPr\u00e1ctica libre.\nSegundo o regulamento para a tempada , celebr\u00e1ronse tres sesi\u00f3ns pr\u00e1cticas, d\u00faas sesi\u00f3ns de hora e media o venres e outra sesi\u00f3n dunha hora antes da cualificaci\u00f3n do s\u00e1bado. Lewis Hamilton foi o m\u00e1is r\u00e1pido na primeira sesi\u00f3n de adestramentos na ma\u00f1\u00e1 do venres, unha d\u00e9cima de segundo m\u00e1is r\u00e1pido que o seu compa\u00f1eiro de equipo Nico Rosberg. Sebastian Vettel perdeu a primeira media hora da pr\u00e1ctica debido a problemas el\u00e9ctricos no seu Ferrari SF15-T. Logo foi o sexto m\u00e1is r\u00e1pido, 1.254 sg abaixo de Hamilton. A sesi\u00f3n viu unha bandeira vermella ao redor da hora do inicio, cando Sergio P\u00e9rez estrelouse con forza na curva 11. Ao entrar na curva a dereita, perdeu a parte traseira e bateu na barreira, rompeu a s\u00faa roda dianteira dereita. A roda causou que o Force India envorcase cando o coche volveu \u00e1 pista. Despois de que o coche parase, P\u00e9rez apresurouse a informar ao seu equipo que estaba ileso. A carreira reiniciouse quince minutos m\u00e1is tarde, s\u00f3 para ser interrompida unha vez m\u00e1is cando Kimi R\u00e4ikk\u00f6nen perdeu o aler\u00f3n dianteiro na curva 12, deixando restos na pista. O finland\u00e9s finalmente terminou a sesi\u00f3n no terceiro lugar, logo de facer a s\u00faa volta r\u00e1pida antes do incidente. Mentres tanto, os Red Bulls terminaron cuarto e quinto. Valtteri Bottas no Williams, terminou noveno, seis d\u00e9cimas de segundo m\u00e1is r\u00e1pido que o seu compa\u00f1eiro de equipo Felipe Massa, utilizando unha nova \u00e1 dianteira. Manifestando a s\u00faa satisfacci\u00f3n pola nova parte, optou por utilizala o resto da fin de semana. Mentres Jolyon Palmer substitu\u00edu a Romain Grosjean durante a primeira sesi\u00f3n libre, Fabio Leimer campi\u00f3n da GP2 Series de 2012 participou na s\u00faa primeira sesi\u00f3n da F\u00f3rmula Un, en substituci\u00f3n de Roberto Merhi en Manor.\nTras o accidente de P\u00e9rez, Force India optou por non correr na segunda sesi\u00f3n de adestramentos co fin de ter tempo para investigar as causas. Hamilton encabezou novamente a t\u00e1boa de tempos, diante dos dous Red Bull, con Rosberg cuarto. Con todo, non foi unha sesi\u00f3n libre por completo problemas para Red Bull, Daniel Ricciardo tivo que deter o seu coche debido a problemas de motor vinte minutos antes do final da sesi\u00f3n, sacando outra bandeira vermella. McLaren, que ata agora tivo unha tempada problem\u00e1tica, demostrou ser m\u00e1is competitivo, con Jenson Button dicindo que o coche \"sent\u00edase ben\" e que esperaba cualificar o coche no top ten. O seu compa\u00f1eiro de equipo Fernando Alonso terminou a segunda sesi\u00f3n de adestramentos oitavo, mentres que o propio Button foi duod\u00e9cimo.\nLogo de facer modificaci\u00f3ns \u00e1 s\u00faa suspensi\u00f3n, os comisarios permitiron a Force India tomar parte na terceira e \u00faltima sesi\u00f3n de adestramentos na ma\u00f1\u00e1 do s\u00e1bado. Lewis Hamilton foi outra vez o m\u00e1is r\u00e1pida, pero esta vez co seu compa\u00f1eiro de equipo Nico Rosberg a menos dunha d\u00e9cima de segundo por detr\u00e1s no segundo lugar. Sebastian Vettel terceiro foi o \u00fanico outro piloto que quedou dentro dun segundo do tempo de Hamilton. Mentres Daniil Kvyat era o seguinte m\u00e1is r\u00e1pido no cuarto lugar, McLaren confirmou o seu mellor ritmo ao terminar o oitavo e 13\u00ba. O segundo Ferrari de R\u00e4ikk\u00f6nen quedou no d\u00e9cimo sexto lugar, logo de que unha fuga de auga no seu coche impediulle facer voltas r\u00e1pidas co composto de pneum\u00e1ticos m\u00e1is brandos."}
{"id": "314043", "revid": "85894", "url": "https://gl.wikipedia.org/wiki?curid=314043", "title": "Jos\u00e9 Vilaboy Paj\u00f3n", "text": "Jos\u00e9 Mar\u00eda Vilaboy Paj\u00f3n, nado na Calvela (Somede, As Pontes de Garc\u00eda Rodr\u00edguez) e finado nas Pontes de Garc\u00eda Rodr\u00edguez o 9 de xu\u00f1o de 1990, foi un industrial e pol\u00edtico galego.\nTraxectoria.\nFillo de Manuel Vilaboy Prieto. Aos doce anos foi \u00e1s Pontes. Traballou como fundidor de metais nas Pontes e despois marchou a Cuba, onde perfeccionou a s\u00faa especialidade. Cando retornou traballou na Empresa Nacional Baz\u00e1n de Ferrol, e despois estableceuse nas Pontes cun taller de fundici\u00f3n. Foi elixido alcalde das Pontes de Garc\u00eda Rodr\u00edguez nas elecci\u00f3ns do 12 de abril de 1931, e tomou posesi\u00f3n o d\u00eda 22 de abril; cesou no cargo en maio por anulaci\u00f3n das elecci\u00f3ns. Celebradas novas elecci\u00f3ns o 8 de xu\u00f1o, volveu ser elixido alcalde, permanecendo no cargo at\u00e9 maio de 1936 cando foi destitu\u00eddo polo Gobernador civil. Logo do golpe de Estado do 18 de xullo de 1936 fuxiu, e pasou unha noite pechado nun nicho do cemiterio das Campeiras. Nos anos finais do franquismo foi presidente do Liceo Art\u00edstico e Recreativo das Pontes e despois do Fogar do Xubilado. Finou nas Pontes de Garc\u00eda Rodr\u00edguez o 9 de xu\u00f1o de 1990.\nReco\u00f1ecementos.\nUnha r\u00faa das Pontes leva o seu nome dende 1992.\nVida persoal.\nCasou con Antonia Iglesias Vales en 1935 e foi pai de Jos\u00e9 e Mar\u00eda Teresa Vilaboy Iglesias."}
{"id": "314051", "revid": "1131", "url": "https://gl.wikipedia.org/wiki?curid=314051", "title": "Wilt on High", "text": "Wilt on High \u00e9 unha novela en lingua inglesa do escritor ingl\u00e9s Tom Sharpe, publicada por vez primeira en 1984 por Martin Secker &amp; Warburg Ltd . \u00c9 o terceiro volume da saga comezada con \"Wilt\" en 1976.\nTrama.\nHenry Wilt segue como profesor nun centro de formaci\u00f3n profesional do sur de Inglaterra. Amais, para pagar a escola das s\u00faas catro fillas d\u00e1 clase nun c\u00e1rcere e nunha base militar dos Estados Unidos de Am\u00e9rica. Segue con problemas sexuais coa s\u00faa muller Eva, e esta para solucionalos submin\u00edstralle a escondidas unha droga para aumentar o apetito sexual de Wilt.\nLogo da morte dunha alumna da escola por mor dunha sobredose de hero\u00edna, a polic\u00eda quere implicalo nun caso de narcotr\u00e1fico, ao entender que ti\u00f1a relaci\u00f3n co alumno de Wilt no c\u00e1rcere. Wilt pasa varios d\u00edas na s\u00faa casa con molestias no pene porque Eva lle dera demasiada dose da droga.\nA polic\u00eda pon micr\u00f3fonos e radiolocalizadores no coche de Wilt, e ao ver que vai \u00e1 base militar cren que a droga procede dos Estados Unidos. Doutra banda, na base militar detectan os radiolocalizadores no coche de Wilt e t\u00f3mano por un esp\u00eda ao servizo da Uni\u00f3n Sovi\u00e9tica. \u00c9 retido na base, e durante os interrogatorios ten unha grande erecci\u00f3n por mor da droga.\nEva, sorprendida pola ausencia do seu marido, sae na s\u00faa procura. Xunto cunhas amigas organiza fronte \u00e1 base militar unha manifestaci\u00f3n contra a bomba at\u00f3mica como escusa para crear disturbios, e logra introducirse na base. Finalmente todo se aclara e a familia regresa a casa.\nNarraci\u00f3n.\nSeguindo o estilo das d\u00faas novelas anteriores, a obra est\u00e1 narrada en terceira persoa nun estilo c\u00f3mico."}
{"id": "314054", "revid": "1131", "url": "https://gl.wikipedia.org/wiki?curid=314054", "title": "Pablo Tusset", "text": ""}
{"id": "314056", "revid": "5863", "url": "https://gl.wikipedia.org/wiki?curid=314056", "title": "Estaci\u00f3n de ferrocarril de Pontevedra", "text": ""}
{"id": "314057", "revid": "10599", "url": "https://gl.wikipedia.org/wiki?curid=314057", "title": "Pen\u00ednsula da Magdalena", "text": ""}
{"id": "314059", "revid": "10599", "url": "https://gl.wikipedia.org/wiki?curid=314059", "title": "Palacio da Magdalena", "text": ""}
{"id": "314062", "revid": "5863", "url": "https://gl.wikipedia.org/wiki?curid=314062", "title": "Real Sociedad de F\u00fatbol &quot;B&quot;", "text": ""}
{"id": "314064", "revid": "1131", "url": "https://gl.wikipedia.org/wiki?curid=314064", "title": "Ceut\u00ed", "text": "Ceut\u00ed \u00e9 un concello espa\u00f1ol da Rexi\u00f3n de Murcia, situado na Vega Media del Segura. Ti\u00f1a unha poboaci\u00f3n de 11.035 habitantes en 2014. Ten d\u00faas pedan\u00edas: Los Torraos e Vistalegre.\nLimita ao norte con Archena, ao oeste con Villanueva del R\u00edo Segura e Archena, ao leste con Lorqu\u00ed, e ao sur con Alguazas."}
{"id": "314065", "revid": "85894", "url": "https://gl.wikipedia.org/wiki?curid=314065", "title": "Fortuna, Murcia", "text": "Fortuna \u00e9 un concello espa\u00f1ol da Rexi\u00f3n de Murcia, situado na Comarca Oriental. Ti\u00f1a unha poboaci\u00f3n de 9.714 habitantes en 2014.\nLimita cos concellos murcianos de Abanilla (co que forma a Comarca Oriental), Jumilla, Abar\u00e1n, Blanca, Molina de Segura, Murcia e Santomera, e tam\u00e9n co municipio de Orihuela da provincia de Alacant, na Comunidade Valenciana.\nDentro do seu termo municipal ten 11 pedan\u00edas: Garapacha, La Gineta, La Matanza, Capr\u00e9s, Las Casicas, Pe\u00f1a de Zafra de arriba, Pe\u00f1a de Zafra de abajo, Los Ba\u00f1os, Fuenteblanca, Ramblada Salada e Hoya Hermosa.\nO municipio \u00e9 especialmente co\u00f1ecido polo balneario de Fortuna-Leana, polo seu gran patrimonio arqueol\u00f3xico e polas s\u00faas festas de Sodales Ibero-Romanos."}
{"id": "314066", "revid": "1131", "url": "https://gl.wikipedia.org/wiki?curid=314066", "title": "Fuente \u00c1lamo de Murcia", "text": "Fuente \u00c1lamo de Murcia \u00e9 un concello espa\u00f1ol da Rexi\u00f3n de Murcia, situado no Campo de Cartagena. Ti\u00f1a unha poboaci\u00f3n de 16.338 habitantes en 2014.\nLimita ao norte con Murcia, ao leste con Torre-Pacheco, ao sueste con Cartaxena, ao suroeste con Mazarr\u00f3n e ao oeste con Alhama de Murcia.\nO municipio conta cunha arraigada tradici\u00f3n agr\u00edcola e gandeira. O municipio conta, ademais, con varios centros de educaci\u00f3n p\u00fablica e concertada, e investiuse nos \u00faltimos anos na construci\u00f3n de parques e xard\u00edns en todas as pedan\u00edas e na capital do municipio."}
{"id": "314068", "revid": "1131", "url": "https://gl.wikipedia.org/wiki?curid=314068", "title": "Librilla", "text": "Librilla \u00e9 un concello espa\u00f1ol da Rexi\u00f3n de Murcia, situado no Bajo Guadalent\u00edn. Ti\u00f1a unha poboaci\u00f3n de 4.900 habitantes en 2014.\nA localidade est\u00e1 situada xunto \u00e1 rambla de Alxeciras e \u00e9 atravesada polo r\u00edo Or\u00f3n. Sit\u00faase baixo a sombra da serra de Carrascoy e \u00e1s faldras de El Castellar, en pleno val do Guadalent\u00edn. Limita cos municipios de Murcia ao norte e ao leste, Macho ao norte e Alhama de Murcia ao sur e oeste.\nO Barranco dos Espectros divide a vila en dous. O nome da localidade ven do \u00e1rabe \"Lymbraya\", que significa precisamente \"Barranco dos Espectros\"."}
{"id": "314069", "revid": "1131", "url": "https://gl.wikipedia.org/wiki?curid=314069", "title": "Lorqu\u00ed", "text": "Lorqu\u00ed \u00e9 un concello espa\u00f1ol da Rexi\u00f3n de Murcia, situado na Vega Media del Segura. Ti\u00f1a unha poboaci\u00f3n de 6.948 habitantes en 2014.\nLimita ao norte e ao leste con Molina de Segura, ao oeste con Archena e ao sur con Ceut\u00ed, Alguazas e, outra vez, con Molina de Segura. Est\u00e1 a 13\u00a0km da cidade de Murcia."}
{"id": "314070", "revid": "1131", "url": "https://gl.wikipedia.org/wiki?curid=314070", "title": "Los Alc\u00e1zares", "text": "Los Alc\u00e1zares \u00e9 un concello espa\u00f1ol da Rexi\u00f3n de Murcia, situado na comarca do Mar Menor. Ti\u00f1a unha poboaci\u00f3n de 15.735 habitantes en 2014.\nEnc\u00f3ntrase situado na costa do Mar Menor ocupando 9\u00a0km, dos que cinco est\u00e1n fraqueados por un paseo mar\u00edtimo. Limita ao norte con San Javier, ao leste co Mar Menor, ao sur con Cartaxena e ao oeste con Torre-Pacheco.\nAta 1983 estaba dividido en d\u00faas metades que pertenc\u00edan aos municipios de Torre-Pacheco e San Javier. A partir dese ano segr\u00e9gase e unif\u00edcase."}
{"id": "314071", "revid": "1131", "url": "https://gl.wikipedia.org/wiki?curid=314071", "title": "Moratalla", "text": "Moratalla \u00e9 un concello espa\u00f1ol da Rexi\u00f3n de Murcia, situado na comarca do Noroeste. Ti\u00f1a unha poboaci\u00f3n de 8.219 habitantes en 2014.\nLimita ao norte coa provincia de Albacete, ao leste con Calasparra, ao sueste con Ceheg\u00edn, ao sur con Caravaca de la Cruz e ao oeste con Andaluc\u00eda.\nO seu nome \u00e9 orixinario, segundo indican diversos autores, da \u00e9poca romana, concretamente do top\u00f3nimo \"Murata tallea\", \"a que est\u00e1 amurallada con paus\"."}
{"id": "314072", "revid": "1131", "url": "https://gl.wikipedia.org/wiki?curid=314072", "title": "Oj\u00f3s", "text": "Oj\u00f3s \u00e9 un concello espa\u00f1ol da Rexi\u00f3n de Murcia, situado no Valle de Ricote. Ti\u00f1a unha poboaci\u00f3n de 518 habitantes en 2014.\nLimita ao norte con Blanca e Ricote, ao leste con Ulea e Villanueva del R\u00edo Segura, e ao sur e oeste con Campos del R\u00edo.\nO nome procede do voc\u00e1bulo \u00e1rabe \"Oxoxe\", que significa \"ambros\u00eda dos hortos\"."}
{"id": "314073", "revid": "85894", "url": "https://gl.wikipedia.org/wiki?curid=314073", "title": "Pliego", "text": "Pliego \u00e9 un concello espa\u00f1ol da Rexi\u00f3n de Murcia, situado na comarca do R\u00edo Mula. Ti\u00f1a unha poboaci\u00f3n de 3.937 habitantes en 2014.\nAt\u00f3pase a 308 metros sobre o nivel do mar e todo o municipio est\u00e1 rodeado polo de Mula. Est\u00e1 a 33\u00a0km da cidade de Murcia.\nA econom\u00eda local est\u00e1 baseada fundamentalmente na agricultura e gandar\u00eda. O seu maior cultivo son os froiteiros, destacando o albaricoqueiro, nas s\u00faas variedades de \"b\u00falida\" e \"real fino\", moi apreciados polo seu sabor e calidade nos mercados estranxeiros, s\u00e9gueno pexegueiros, amendoeiras e vi\u00f1edos."}
{"id": "314074", "revid": "10599", "url": "https://gl.wikipedia.org/wiki?curid=314074", "title": "Vi\u00f1edo", "text": ""}
{"id": "314075", "revid": "89787", "url": "https://gl.wikipedia.org/wiki?curid=314075", "title": "Campionato do Mundo &quot;A&quot; de h\u00f3ckey a pat\u00edns 2015", "text": "A 42\u00aa edici\u00f3n do Campionato do Mundo \"A\" de h\u00f3ckey a pat\u00edns disputouse entre o 20 e o 27 de xu\u00f1o do 2015 no pavill\u00f3n do Vend\u00e9space da localidade francesa de La Roche-sur-Yon. Os tres peores clasificados do torneo descenderon de categor\u00eda, tendo que disputar o Campionato do Mundo \"B\" de h\u00f3ckey a pat\u00edns 2016.\nSede.\nA sede elixida para albergar a 42\u00aa edici\u00f3n do Campionato do Mundo \"A\" de h\u00f3ckey a pat\u00edns foi a cidade francesa de La Roche-sur-Yon. Todos os partidos se disputaron no Vend\u00e9space, un estadio cuberto cunha capacidade de 4.900 espectadores.\nClasificaci\u00f3n.\nEsta edici\u00f3n disputarana 16 selecci\u00f3ns de 3 continentes diferentes. 13 dos equipos participantes, clasific\u00e1ronse ao quedar entre as 13 mellores selecci\u00f3ns do Campionato do Mundo \"A\" de h\u00f3ckey a pat\u00edns 2013. As 3 selecci\u00f3ns restantes clasific\u00e1ronse ao quedar entre as 3 mellores do Campionato do Mundo \"B\" de h\u00f3ckey a pat\u00edns 2014."}
{"id": "314076", "revid": "1131", "url": "https://gl.wikipedia.org/wiki?curid=314076", "title": "Puerto Lumbreras", "text": "Puerto Lumbreras \u00e9 un concello espa\u00f1ol da Rexi\u00f3n de Murcia, situado no Alto Guadalent\u00edn. Ti\u00f1a unha poboaci\u00f3n de 14.610 habitantes en 2014.\nLimita ao norte, leste e sur co municipio de Lorca e ao oeste co de Hu\u00e9rcal-Overa, que pertence \u00e1 provincia de Almer\u00eda. O termo municipal est\u00e1 formado por catro deputaci\u00f3ns: o casco urbano, El Esparragal, Cabezo de la Jara e Puerto Adentro."}
{"id": "314077", "revid": "1131", "url": "https://gl.wikipedia.org/wiki?curid=314077", "title": "Santomera", "text": "Santomera \u00e9 un concello espa\u00f1ol da Rexi\u00f3n de Murcia, situado na Huerta de Murcia. Ti\u00f1a unha poboaci\u00f3n de 15.860 habitantes en 2014.\nEste municipio creouse en 1978 ao segregarse de Murcia, a\u00ednda que xa fora independente no s\u00e9culo XIX. No seu termo municipal enc\u00f3ntranse as poboaci\u00f3ns de Santomera, El Siscar e La Matanza, sendo a primeira delas a que ostenta a capitalidade.\nLimita ao norte con Fortuna, ao leste coa pedan\u00eda de La Aparecida de Orihuela (Alacant), e ao sur e oeste con Murcia, concretamente coas pedan\u00edas de El Raal e Cobatillas."}
{"id": "314078", "revid": "1131", "url": "https://gl.wikipedia.org/wiki?curid=314078", "title": "Ulea", "text": "Ulea \u00e9 un concello espa\u00f1ol da Rexi\u00f3n de Murcia, situado no Valle de Ricote. Ti\u00f1a unha poboaci\u00f3n de 912 habitantes en 2014.\nLimita ao norte con Blanca, ao leste con Molina de Segura, ao sur con Archena e Villanueva del R\u00edo Segura e ao oeste con Oj\u00f3s e Blanca. Est\u00e1 situado a 29 quil\u00f3metros da cidade de Murcia.\nO municipio consta de dous n\u00facleos de poboaci\u00f3n: Ulea e Venta Pu\u00f1ales."}
{"id": "314080", "revid": "1131", "url": "https://gl.wikipedia.org/wiki?curid=314080", "title": "Villanueva del R\u00edo Segura", "text": "Villanueva del R\u00edo Segura \u00e9 un concello espa\u00f1ol da Rexi\u00f3n de Murcia, situado no Valle de Ricote. Ti\u00f1a unha poboaci\u00f3n de 2.444 habitantes en 2014.\nLimita ao norte con Ulea, ao oeste con Oj\u00f3s, ao sur con Campos del R\u00edo, e ao leste con Archena, Alguazas e Ceut\u00ed. Est\u00e1 situado a 30 quil\u00f3metros da cidade de Murcia.\nA s\u00faa econom\u00eda bas\u00e9ase nos cultivos de froiteiros e c\u00edtricos (destacando os albaricoques a\u00ednda que tam\u00e9n te\u00f1en importancia o lim\u00f3n e a laranxa), en envasado de produtos agr\u00edcolas e en industrias derivadas da construci\u00f3n."}
{"id": "314081", "revid": "10599", "url": "https://gl.wikipedia.org/wiki?curid=314081", "title": "Villanueva del Segura", "text": ""}
{"id": "314082", "revid": "23204", "url": "https://gl.wikipedia.org/wiki?curid=314082", "title": "Bandeira da Rexi\u00f3n de Murcia", "text": "A bandeira da Rexi\u00f3n de Murcia foi definida no artigo 4.1 do Estatuto de Autonom\u00eda da Rexi\u00f3n de Murcia que establece:\nOs catro castelos fan alusi\u00f3n ao car\u00e1cter fronteirizo do vello Reino de Murcia, encrucillada entre as coroas de Arag\u00f3n e Castela, ademais do Reino nazar\u00ed de Granada e o mar Mediterr\u00e1neo: catro territorios de terra e de mar, cristi\u00e1ns e musulm\u00e1ns, emprendedores e guerreiros, dos que Murcia soubo destilar ao longo da s\u00faa historia unha idiosincrasia \u00fanica, propia e sintetizadora de culturas. Tam\u00e9n se considera que son os catro se\u00f1or\u00edos en que se dividiu o reino inicialmente, tras a s\u00faa conquista por Afonso X de Castela.\nAs sete coroas simbolizan os sucesivos privilexios outorgados pola coroa castel\u00e1 ao antigo Reino de Murcia, debido aos distintos favores \u00e1 causa real. As cinco primeiras coroas son outorgadas polo rei Afonso X, no seu privilexio do 14 de maio do ano 1281, cando conced\u00eda a insignia e o selo do concello \u00e1 capital. A sexta coroa d\u00e9bese ao rei Pedro I, outorgada o 4 de maio do ano 1361, tam\u00e9n pola fidelidade das terras murcianas \u00e1 s\u00faa causa sucesoria. A s\u00e9tima coroa foi outorgada por Filipe V o 16 de setembro de 1709, por permanecer o Reino de Murcia fiel \u00e1 s\u00faa causa contra o arquiduque Carlos durante a Guerra de Sucesi\u00f3n."}
{"id": "314084", "revid": "23204", "url": "https://gl.wikipedia.org/wiki?curid=314084", "title": "La Roche-sur-Yon", "text": "La Roche-sur-Yon \u00e9 unha cidade e concello do departamento de Vend\u00e9e, nos Pa\u00edses do Loira, Francia. A cidade \u00e9 capital do departamento de Vend\u00e9e e conta cunha poboaci\u00f3n de 52.808 habitantes. O xentilicio da localidade \u00e9 \"Yonnais\". La Roche-sur-Yon significa \"A rocha no Yon\" traducido ao galego. O Yon \u00e9 o r\u00edo que atravesa a cidade."}
{"id": "314085", "revid": "85894", "url": "https://gl.wikipedia.org/wiki?curid=314085", "title": "Manuel Ramos Fern\u00e1ndez", "text": "Manuel Ramos Fern\u00e1ndez, nado nas Pontes de Garc\u00eda Rodr\u00edguez cara a 1871 e finado nas Barrosas o 22 de agosto de 1936, foi un pol\u00edtico galego.\nTraxectoria.\nViaxaba frecuentemente a Cuba, a onde levaba traballadores para os xard\u00edns da Habana. Foi elixido concelleiro das Pontes de Garc\u00eda Rodr\u00edguez nas elecci\u00f3ns do 12 de abril de 1931, e tomou posesi\u00f3n como primeiro tenente-alcalde do goberno presidido por Jos\u00e9 Vilaboy Paj\u00f3n o d\u00eda 22 de abril. Co golpe de Estado do 18 de xullo de 1936 foi asasinado o 22 de agosto xunto coa s\u00faa muller Juana Ferreiro Rodr\u00edguez e dous dos seus fillos, Manuel e Jos\u00e9. En 1941 abriuse un proceso xudicial por homicidio contra Narciso Corral Ocampo, xefe da Falanxe e un dos responsables do masacre, que finalmente foi sobresido."}
{"id": "314086", "revid": "56817", "url": "https://gl.wikipedia.org/wiki?curid=314086", "title": "Vend\u00e9space", "text": "O Vend\u00e9space \u00e9 un complexo deportivo e cultural situado en Mouilleron-le-Captif, preto de La Roche-sur-Yon. O complexo constru\u00eduse entre 2009 e 2012 e o 14 de setembro de 2012 foi inaugurado coa presenza do baloncestista dos San Antonio Spurs Tony Parker. O complexo foi dese\u00f1ado polo arquitecto Paul Chemetov e a obra tivo un custo de 60 mill\u00f3ns de euros. A construci\u00f3n conta cunha superficie de 21.000 m2 e a pista central pos\u00fae unhas 4.900 bancadas."}
{"id": "314090", "revid": "109216", "url": "https://gl.wikipedia.org/wiki?curid=314090", "title": "Das Klagende Lied", "text": "Das Klagende Lied (\"Canci\u00f3n de pranto\" en traduci\u00f3n literal \u00f3 galego) \u00e9 unha canci\u00f3n composta e musicada por\nGustav Mahler.\nContexto.\nA canci\u00f3n bas\u00e9ase nun texto de fonda raizame folcl\u00f3rica, xa que, con diversas variantes, p\u00f3dese atopar en diferentes idiomas e tradici\u00f3ns europeas. A composici\u00f3n foi realizada por Mahler entre os anos 1879 e 1880. Sendo posteriormente revisada no 1893, no per\u00edodo 1898-1899 e no 1906.\nMahler presentou a composici\u00f3n inicial \u00f3 premio Beethoven no 1881, concurso aberto naquel tempo \u00e1s composici\u00f3ns dos diplomados do Conservatorio de Viena. O xurado, composto por Johannes Brahms, Josef Hellmesberger e Johann N. Fuchs decidiu outorgar o premio \u00e1 obra \"Concerto\" de Robert Fuchs. Decepcionado Mahler, enviou a partitura a Franz Liszt e \u00e1 editorial Schott. En ambos casos a obra foi rexeitada. Isto provocou a primeira revisi\u00f3n da composici\u00f3n (1893), sendo eliminados diversos fragmentos e facendo a obra m\u00e1is concisa.\nFinalmente a estrea perante o p\u00fablico realizouse no \"Musikverein\" de Viena no 1901.\nEstilo.\nA\u00ednda que catalogada coma Lied, tr\u00e1tase dunha obra h\u00edbrida, mestura de diversos x\u00e9neros. Por unha banda a tem\u00e1tica, o predominio orquestral e a monumentalidade musical remiten \u00e1s obras de Wagner. Por\u00e9n, o texto dram\u00e1tico rep\u00e1rtese entre os solistas e o coro, impedindo a identificaci\u00f3n solista-personaxe, tan tipicamente wagneriana. Por outra banda, o t\u00edtulo, a forma estr\u00f3fica ou o sentido vocal lembran m\u00e1is a unha canci\u00f3n. Dalg\u00fan xeito, Mahler xa buscaba nesta obra de xuventude un x\u00e9nero novo que lle permitise acadar os seus obxectivos art\u00edsticos. Esta procura culminar\u00eda na s\u00faa madurez, especialmente coa s\u00faa \u00f3pera sinf\u00f3nica Das Lied von der Erde.\nNesta composici\u00f3n aparecen tam\u00e9n dous dos recursos compositivos m\u00e1is frecuentes nas obras de Mahler: a marcha pastoral (simbiose entre as marchas militares e as corais pastorais de orixe protestante) e a chamada \"Burgmusik\" (na que se manifesta ironicamente o ru\u00eddo e agresividade do tumulto mundano).\nEstrutura.\nA obra div\u00eddese en tres partes: Waldm\u00e4rchen (\"A marcha do bosque\", eliminada na revisi\u00f3n de 1893), Der Spielman (\"O Xoglar\")) e Hochzeitsst\u00fcck (\"O Casamento\")."}
{"id": "314093", "revid": "89787", "url": "https://gl.wikipedia.org/wiki?curid=314093", "title": "Selecci\u00f3n de h\u00f3ckey a pat\u00edns masculina de Portugal", "text": "A selecci\u00f3n de h\u00f3ckey a pat\u00edns masculina de Portugal \u00e9 o equipo que representa a Portugal nas competici\u00f3ns internacionais de h\u00f3ckey a pat\u00edns en categor\u00eda masculina. O equipo depende da Federa\u00e7\u00e3o Portuguesa de Patinagem. A selecci\u00f3n debutou no Campionato do Mundo \"A\" de h\u00f3ckey a pat\u00edns na s\u00faa primeira edici\u00f3n en Alema\u00f1a no ano 1950. A selecci\u00f3n de h\u00f3ckey a pat\u00edns masculina de Portugal \u00e9 unha das selecci\u00f3ns m\u00e1is laureadas do mundo. Ten 15 Mundiais \"A\" , 20 Campionatos de Europa e 18 Copas das Naci\u00f3ns."}
{"id": "314095", "revid": "839", "url": "https://gl.wikipedia.org/wiki?curid=314095", "title": "Ballinskelligs", "text": ""}
{"id": "314097", "revid": "839", "url": "https://gl.wikipedia.org/wiki?curid=314097", "title": "Prehistoria de Escocia", "text": ""}
{"id": "314099", "revid": "839", "url": "https://gl.wikipedia.org/wiki?curid=314099", "title": "Ballinasloe", "text": ""}
{"id": "314100", "revid": "22570", "url": "https://gl.wikipedia.org/wiki?curid=314100", "title": "B\u00e9al \u00c1tha na Sluaighe", "text": "B\u00e9al \u00c1tha na Sluaighe (en irland\u00e9s) ou Ballinasloe (en ingl\u00e9s) \u00e9 unha vila situada na parte m\u00e1is oriental do condado de Galway, en Irlanda. Ten unha poboaci\u00f3n de 7.674 habitantes."}
{"id": "314104", "revid": "839", "url": "https://gl.wikipedia.org/wiki?curid=314104", "title": "Clondrohid", "text": ""}
{"id": "314105", "revid": "22570", "url": "https://gl.wikipedia.org/wiki?curid=314105", "title": "Cluain Droichead", "text": "Cluain Droichead (en irland\u00e9s e oficialmente; adaptado ao ) \u00e9 unha parroquia no condado de Cork, en Irlanda. Est\u00e1 situada 6\u00a0km ao norte de Maigh Chromtha, e ten unha poboaci\u00f3n de arredor de 900 habitantes."}
{"id": "314111", "revid": "5863", "url": "https://gl.wikipedia.org/wiki?curid=314111", "title": "Pucho Land\u00edn", "text": ""}
{"id": "314112", "revid": "89787", "url": "https://gl.wikipedia.org/wiki?curid=314112", "title": "Jos\u00e9 Paz\u00f3 Montes", "text": "Jos\u00e9 Paz\u00f3 Montes, nado en Pontevedra o 16 de agosto de 1902 e finado en 1978, foi un aviador galego.\nTraxectoria.\nCanda Gonz\u00e1lez Gil, cofundou unha pequena f\u00e1brica de avi\u00f3ns, a G.P., coa que subministraron 40 aparellos ao goberno da rep\u00fablica.\nNa Guerra Civil Espa\u00f1ola, o 24 de setembro de 1936, aproveitando unha misi\u00f3n urxente para enviar recambios a Barcelona, evadiuse de Cuatro Vientos, Madrid, na zona republicana, tentando aterrar primeiro en Villanubla, Valladolid, na zona nacional, onde foi rexeitado a tiros debido as cores do seu aparato. Dirixiuse daquela cara a Pontevedra, onde tentou aterrar na Xunqueira, imped\u00edndollo unhas vacas que estaban pastando, aterrando finalmente, ao l\u00edmite de combustible, na praia da Lanzada.\nFoi membro do Corpo de Enxe\u00f1eiros Aeron\u00e1uticos do Ex\u00e9rcito do Aire de Espa\u00f1a, Coronel Secretario Xeral do Ministerio del Aire de Espa\u00f1a e, de 1950 a 1959, presidente de Aviaco.\nAscendeu a Xeneral en 1965. Acadou o emprego de Xeneral de Brigada e foi Director Xeral de Industria e Material ata 1967, ano no que se suprimiu o cargo."}
{"id": "314113", "revid": "98629", "url": "https://gl.wikipedia.org/wiki?curid=314113", "title": "Tempadas dos Winnipeg Jets", "text": "Os Winnipeg Jets son un equipo profesional de h\u00f3ckey sobre xeo da cidade de Winnipeg, Manitoba (Canad\u00e1). Forman parte da Central Division da Conferencia Oeste, na National Hockey League (NHL). A franqu\u00eda foi fundade en Atlanta (Xeorxia) 1999 baixo o nome de Atlanta Thrashers, mud\u00e1ndose a Winnipeg en 2011 logo de xogar 11 tempadas na cidade estadounidense. Dende o seu traslado ao Canad\u00e1 o equipo xogou case 300 partidos de liga regular e clasificouse unha vez para os \"play-offs\" na tempada 2014-15, caendo na primeira rolda fronte aos Anaheim Ducks."}
{"id": "314115", "revid": "1987", "url": "https://gl.wikipedia.org/wiki?curid=314115", "title": "Tempadas dos Florida Panthers", "text": "Os Florida Panthers son un equipo profesional de h\u00f3ckey sobre xeo da cidade de Sunrise, Florida (Estados Unidos). Forman parte da Atlantic Division da Conferencia Leste, na National Hockey League (NHL). A franqu\u00eda foi fundade en 1993. Ao longo da s\u00faa historia, o equipo xogou m\u00e1is de 1.600 partidos de liga regular, ga\u00f1ando m\u00e1is de 650 partidos; por outra banda, o equipo clasificouse para os \"play-offs\" en catro ocasi\u00f3ns, s\u00f3 sendo capaz de superar a primeira rolda na s\u00faa primeira participaci\u00f3n, na tempada 1995-96, cando conseguiu chegar \u00e1 final da Stanley Cup, onde caeron por 4-0 fronte aos Colorado Avalanche.\nAno a ano.\nA continuaci\u00f3n m\u00f3stranse os resultados do equipo en cada tempada:"}
{"id": "314128", "revid": "19415", "url": "https://gl.wikipedia.org/wiki?curid=314128", "title": "Campionato do Mundo &quot;B&quot; de h\u00f3ckey a pat\u00edns 2014", "text": "A 16\u00aa edici\u00f3n do Campionato do Mundo \"B\" de h\u00f3ckey a pat\u00edns disputouse entre o 15 e o 22 de novembro de 2014 na localidade de Canelones, Uruguai. A tres mellores selecci\u00f3ns do torneo ascenderon de categor\u00eda, tendo que disputar ao ano seguinte o Campionato do Mundo \"A\" de h\u00f3ckey a pat\u00edns 2015 en Francia.\nSede.\nA sede elixida para albergar este campionato foi Canelones, Uruguai. Xa foi a segunda ocasi\u00f3n seguida na que esta cidade acoll\u00eda o Campionato do Mundo \"B\" de h\u00f3ckey a pat\u00edns, logo da edici\u00f3n de 2012. Todos os partidos foron disputados no Estadio Sergio Matto."}
{"id": "314131", "revid": "58780", "url": "https://gl.wikipedia.org/wiki?curid=314131", "title": "Partido Carlista", "text": ""}
{"id": "314132", "revid": "89787", "url": "https://gl.wikipedia.org/wiki?curid=314132", "title": "Oh Happy Day", "text": "Oh Happy Day \u00e9 un talent-show televisivo que re\u00fane corais de todas as idades e t\u00f3dolos lugares de Galiza.\nO presentador \u00e9 Rodrigo V\u00e1zquez e est\u00e1 acompa\u00f1ado polo xurado, que conta con: Eva Perales, Najla Shami e Ram\u00f3n Bermejo.\nO programa \u00e9 a edici\u00f3n galega do formato catal\u00e1n \"Oh Happy Day\", que a s\u00faa vez \u00e9 unha versi\u00f3n do programa da NBC Clash of the Choirs.\nFormato.\nO programa consiste en oito coros ou agrupaci\u00f3ns musicais que compiten versionando canci\u00f3ns en diferentes galas, nas que o xurado decide a mellor actuaci\u00f3n, as propostas para eliminaci\u00f3n da seguinte semana, e a expulsada. Na gran final, a ga\u00f1adora do concurso leva un premio de 12.000 euros."}
{"id": "314133", "revid": "55340", "url": "https://gl.wikipedia.org/wiki?curid=314133", "title": "Oh Happy Day (Catalu\u00f1a)", "text": "Oh Happy Day \u00e9 un talent-show da TV3 no que corais e grupos vocais de Catalu\u00f1a compiten interpretando canci\u00f3ns para convencer ao xurado do programa.\n\u00c9 presentado polo actor Eduard Farelo. O xurado na primeira edici\u00f3n estivo formado por S\u00eclvia Abril, Pedro Pardo, Guille Milkyway e Elena Gadel. Na segunda edici\u00f3n, Elena Gadel e Silvia Abril abandonan o xurado e entran Mone e B\u00e0rbara Mestanza.\nSegundo a mec\u00e1nica do programa, nom\u00e9anse tres corais e unha \u00e9 eliminada \u00e1 semana seguinte, proceso que se repite ata chegar \u00e1 gran final coas tres corais que sigan en xogo. \u00c1 gran final os espectadores votan o ao ga\u00f1ador. Ademais das actuaci\u00f3ns das corais, cada semana ofr\u00e9cense en diversos v\u00eddeos do seguimento de como afrontan os ensaios do novo repertorio que ter\u00e1n que defender no programa, co\u00f1\u00e9cese mellor a s\u00faa poboaci\u00f3n e as historias humanas e persoais que hai detr\u00e1s dos colectivos de cantores.\nOh Happy Day \u00e9 unha versi\u00f3n do programa da NBC Clash of the Choirs, que en Espa\u00f1a emitiuse en Cuatro no 2008 co t\u00edtulo de La batalla de los coros. Un ano m\u00e1is tarde foi editada na ETB co mesmo nome que na TV3, e dous anos m\u00e1is tarde na Galiza, tam\u00e9n co nome de Oh Happy Day. O programa conta cunha aplicaci\u00f3n m\u00f3bil que permite ao p\u00fablico entrar en contidos exclusivos. Tam\u00e9n se edita un disco coas mellores canci\u00f3ns do programa."}
{"id": "314142", "revid": "15490", "url": "https://gl.wikipedia.org/wiki?curid=314142", "title": "Pedro S\u00e1nchez", "text": "Pedro S\u00e1nchez P\u00e9rez-Castej\u00f3n, nado en Madrid o 29 de febreiro de 1972, \u00e9 un economista e pol\u00edtico espa\u00f1ol, presidente do Goberno de Espa\u00f1a dende 2018. Tam\u00e9n \u00e9 secretario xeral do Partido Socialista Obrero Espa\u00f1ol (PSOE).\nConcelleiro do Concello de Madrid entre 2004 e 2009, en setembro de 2009 converteuse en deputado no Congreso. Sucesor en 2014 de Alfredo P\u00e9rez Rubalcaba \u00e1 fronte do PSOE, en 2015 e 2016 foi o candidato proposto polo seu partido \u00e1 presidencia do Goberno.\u200b En 2016, co PSOE dividido ante a tesitura de postular un goberno alternativo a Mariano Rajoy ou absterse ante a investidura deste \u00faltimo, S\u00e1nchez, contrario \u00e1 segunda opci\u00f3n, viuse obrigado a dimitir como secretario xeral do PSOE e m\u00e1is tarde tam\u00e9n renunciar\u00eda \u00e1 s\u00faa acta de deputado.\u200b En xu\u00f1o de 2017 retornou \u00e1 secretar\u00eda xeral do partido tras impo\u00f1erse en primarias a Susana D\u00edaz e Patxi L\u00f3pez.\nProduto dunha moci\u00f3n de censura exitosa contra Mariano Rajoy, foi investido presidente do Goberno en xu\u00f1o de 2018. \u00c9 o s\u00e9timo xefe de goberno do per\u00edodo democr\u00e1tico actual.\nTraxectoria.\nInicios.\nPedro S\u00e1nchez naceu no barrio madrile\u00f1o de Tetu\u00e1n. Xogou no Club Baloncesto Estudiantes ata os 21 anos.\nEn 1990 empezou a estudar a licenciatura en Ciencias Econ\u00f3micas e Empresariais na Universidade Complutense de Madrid, licenci\u00e1ndose en 1995. En 1993 afiliouse ao PSOE, tras a vitoria de Felipe Gonz\u00e1lez nas elecci\u00f3ns dese ano. Realizou un m\u00e1ster en Pol\u00edtica Econ\u00f3mica da UE pola Universidade Libre de Bruxelas (1997-1998) e un m\u00e1ster en Liderado P\u00fablico pola escola de negocios IESE da Universidade de Navarra.\nCon 26 anos traballou como asesor no Parlamento Europeo coa socialista B\u00e1rbara D\u00fchrkop (onde coincidiu con \u00d3scar L\u00f3pez) e m\u00e1is tarde como xefe de gabinete do Alto Representante das Naci\u00f3ns Unidas en Bosnia, Carlos Westendorp, durante a Guerra de Kosovo ao servizo do Fondo Monetario Internacional e o Banco Mundial.\nEn 2000 foi un dos delegados no 35\u00ba Congreso Federal do PSOE, no que sa\u00edu elixido Jos\u00e9 Luis Rodr\u00edguez Zapatero como secretario xeral e Jos\u00e9 Blanco como secretario de Organizaci\u00f3n. Este rodeouse dun reducido equipo de colaboradores pr\u00f3ximos ao secretario de Organizaci\u00f3n, entre os que se encontraban \u00d3scar L\u00f3pez e Antonio Hernando.\nConcelleiro de Madrid.\nEn 2003 concorreu \u00e1s elecci\u00f3ns municipais na lista do PSOE por Madrid que encabezaba Trinidad Jim\u00e9nez. Situado no posto 23 (a pesar das instruci\u00f3ns da secretar\u00eda federal de Organizaci\u00f3n, o PSM non quixo pregarse e colocou a S\u00e1nchez neste posto), non conseguiu acta de concelleiro (o PSOE obtivo s\u00f3 21 concelleiros). Non foi ata un ano despois cando se converteu en concelleiro, tras as renuncias de dous compa\u00f1eiros. Converteuse nun compo\u00f1ente fundamental do equipo da l\u00edder da oposici\u00f3n, Trinidad Jim\u00e9nez.\nEntre 2004 e 2009, foi un dos 320 membros da Asemblea Xeral de Caja Madrid, como representante, por proposta do PSOE, do Concello de Madrid. Ao mesmo tempo, segu\u00eda traballando con Jos\u00e9 Blanco, especialmente en tarefas relacionadas con procesos electorais, como as elecci\u00f3ns auton\u00f3micas galegas de 2005, nas que o PSdeG ga\u00f1ou oito escanos, o que permitiu a Emilio P\u00e9rez Touri\u00f1o chegar \u00e1 presidencia da Xunta de Galicia, ou o infrutuoso intento de Miguel Sebasti\u00e1n por conseguir a alcald\u00eda de Madrid en 2007.\nCasou en 2006 con Mar\u00eda Bego\u00f1a G\u00f3mez Fern\u00e1ndez, coa que ten d\u00faas fillas, Ainhoa e Carlota. A s\u00faa voda foi oficiada pola s\u00faa correlixionaria e ent\u00f3n concelleira do Concello de Madrid, Trinidad Jim\u00e9nez.\nRevalidou de novo a s\u00faa acta nas as elecci\u00f3ns municipais de 2007. Dende a oposici\u00f3n ocupou responsabilidades nas \u00e1reas de Econom\u00eda, Urbanismo e Vivenda.\nNas elecci\u00f3ns xerais de 2008 formou parte da candidatura socialista pola circunscrici\u00f3n de Madrid, sen obter escano. Dende 2008 e ata 2013, Pedro S\u00e1nchez foi profesor asociado de Estrutura Econ\u00f3mica e Historia do Pensamento Econ\u00f3mico na Facultade de Ciencias Xur\u00eddicas e Empresariais da Universidade Camilo Jos\u00e9 Cela.\nDeputado no Congreso.\nTras a renuncia de Pedro Solbes \u00e1 s\u00faa acta de deputado en setembro de 2009, ocupou a s\u00faa vacante no Congreso dos Deputados, polo que abandonou o seu posto como concelleiro da casa do concello madrile\u00f1a. Durante a s\u00faa primeira lexislatura como deputado, desempe\u00f1ou responsabilidades de voceiro adxunto na Comisi\u00f3n de Pol\u00edtica Territorial e foi membro das comisi\u00f3ns de Asuntos Exteriores e a Mixta de Asuntos Europeos.\nEn 2010, os xornalistas parlamentarios elix\u00edrono deputado revelaci\u00f3n. Ese mesmo ano traballou con Trinidad Jim\u00e9nez nas primarias nas que se enfrontou, sen \u00e9xito, con Tom\u00e1s G\u00f3mez pola candidatura \u00e1 presidencia da Comunidade de Madrid en 2011.\nActividade profesional e doutoramento.\nNas elecci\u00f3ns xerais de 2011 situouse no und\u00e9cimo posto da lista do PSOE por Madrid, pero quedou novamente f\u00f3ra do Congreso por obter o seu partido s\u00f3 dez deputados na devandita circunscrici\u00f3n.\nF\u00f3ra de responsabilidades pol\u00edticas, preparou o seu doutoramento e dedicouse \u00e1 s\u00faa actividade profesional, exercendo de consultor para un consorcio europeo e como profesor universitario. Desde novembro de 2012, \u00e9 doutor en Econom\u00eda e Empresa pola Universidade Camilo Jos\u00e9 Cela de Madrid.\nVolta ao Congreso e candidatura \u00e1 secretar\u00eda xeral.\nEn xaneiro de 2013 volveu ao Congreso dos Deputados tras a renuncia ao escano de Cristina Narbona para ocupar un posto no Consello de Seguridade Nuclear. En novembro de 2013 foi un dos coordinadores da conferencia pol\u00edtica do PSOE.\nO seu nome empezou a soar como candidato \u00e1 Secretar\u00eda Xeral cando \u00e1 presentaci\u00f3n do seu libro \"La nueva diplomacia econ\u00f3mica espa\u00f1ola\" en decembro de 2013 acudiron numerosos dirixentes socialistas, como Ram\u00f3n J\u00e1uregui, Elena Valenciano, Trinidad Jim\u00e9nez, Miguel Sebasti\u00e1n, Eduardo Madina ou Jos\u00e9 Blanco. Neste libro recoll\u00eda os contidos da tese coa que obtivo o doutoramento.\nA pesar de non pertencer nunca \u00e1 Executiva nin ao Comit\u00e9 Federal do PSOE, durante os primeiros meses de 2014, Pedro S\u00e1nchez foi un dos candidatos potenciais que se postularon para as primarias previstas para novembro de 2014 para elixir o candidato do partido \u00e1s xerais de 2015 e comezou a percorrer as agrupaci\u00f3ns socialistas de toda Espa\u00f1a.\nO proceso acelerouse tras os malos resultados do PSOE nas elecci\u00f3ns europeas de 2014. D\u00edas despois, o secretario xeral do partido, Alfredo P\u00e9rez Rubalcaba, anunciaba a s\u00faa dimisi\u00f3n e poucos d\u00edas despois anunci\u00e1base que o novo secretario xeral ser\u00eda elixido mediante votaci\u00f3n directa entre os militantes. O 12 de xu\u00f1o, Pedro S\u00e1nchez anunciaba a s\u00faa candidatura. O 28 de xu\u00f1o, S\u00e1nchez foi proclamado candidato polo PSOE, ao ter obtido m\u00e1is de 40.000 avais. Foi o candidato que m\u00e1is avais conseguiu e enfrontouse a Eduardo Madina e Jos\u00e9 Antonio P\u00e9rez Tapias. Durante a campa\u00f1a, o diario \"El Confidencial\" acusoulle de borrar da s\u00faa biograf\u00eda oficial o feito de ter sido membro da Asemblea Xeral de Caja Madrid durante a etapa na que Miguel Blesa estivo ao cargo da entidade.\nNas elecci\u00f3ns celebradas o 13 de xullo, obtivo un 49% dos votos, fronte a un 36% de Madina e un 15% de P\u00e9rez Tapias, proclam\u00e1ndose ga\u00f1ador. Converteuse oficialmente no sucesor de Alfredo P\u00e9rez Rubalcaba no Partido unha vez que o Congreso Extraordinario do PSOE dos d\u00edas 26 e 27 de xullo de 2014 ratificou os resultados e ocupou por primeira vez o posto non oficial de l\u00edder da oposici\u00f3n na sesi\u00f3n do 10 de setembro de 2014 do Congreso dos Deputados.\nSecretario xeral do PSOE.\nTras a s\u00faa designaci\u00f3n, Pedro S\u00e1nchez afronta o reto de recuperar a unidade do partido e a confianza dos antigos votantes do PSOE, un 25% dos cales se decanta por un novo partido, Podemos, liderado por Pablo Iglesias Turri\u00f3n.\nDende ent\u00f3n participou en numerosos programas televisivos tales como \"S\u00e1lvame\", \"El Hormiguero\", \"El programa de Ana Rosa\", \"Viajando con Chester\", \"Un tiempo nuevo\", \"La Sexta Noche\", \"Salvados\" ou \"Planeta Calleja\".\nAvogou pola reforma da Constituci\u00f3n, propo\u00f1endo un modelo federal para Espa\u00f1a, as\u00ed como volver cambiar o seu artigo 135. A Podemos acusouno en numerosas ocasi\u00f3ns de populista, para na actualidade criticar o seu \"oportunismo ideol\u00f3xico\".\nO d\u00eda 21 de xu\u00f1o de 2015 procl\u00e1mase oficialmente candidato \u00e1 presidencia do Goberno de Espa\u00f1a. Incorporou \u00e1s s\u00faas listas a independentes como a militar Zaida Cantera ou a ex-membro de UPyD Irene Lozano. Para o seu programa econ\u00f3mico, recuperou a Jordi Sevilla.\nTras as elecci\u00f3ns xerais celebradas o 20 de decembro de 2015, nas que o PSOE foi segunda forza pol\u00edtica en n\u00famero de deputados, con 90 escanos, S\u00e1nchez foi proposto por Filipe VI como candidato a ser investido presidente do Goberno o 2 de febreiro de 2016.\u200b O 24 de febreiro o PSOE alcanzou un acordo con Ciudadanos, que obtivera 40 deputados nas elecci\u00f3ns, para investir a S\u00e1nchez.\u200b A investidura foi rexeitada definitivamente no Congreso en segunda votaci\u00f3n o 4 de marzo, con 131 votos a favor (PSOE, Ciudadanos e Coalici\u00f3n Canaria) e 219 votos en contra (o resto de deputados). Tratouse da primeira vez no actual per\u00edodo democr\u00e1tico que o candidato \u00e1 presidencia do Goberno fracasaba e non lograba a confianza do Congreso na segunda votaci\u00f3n de investidura.\nFoi tam\u00e9n candidato \u00e1 Presidencia do Goberno nas elecci\u00f3ns do 26 de xu\u00f1o de 2016. A candidatura do PSOE obtivo o seu m\u00ednimo hist\u00f3rico dende a restauraci\u00f3n da democracia, con 85 deputados (84 do PSOE e un de Nueva Canarias). Tras o pacto do Partido Popular con Ciudadanos para a investidura de Mariano Rajoy, repetiu reiteradas veces que votar\u00eda \u00abnon\u00bb e non se abster\u00eda para permitir un goberno do PP. Tras a investidura errada de Rajoy, pediu \u00e1s \u00abforzas do cambio\u00bb (Podemos e Ciudadanos) que permitisen un goberno alternativo ao PP.\nCrise do PSOE e defenestraci\u00f3n.\nO 28 de setembro de 2016, Antonio Pradas, secretario de Pol\u00edtica Federal do PSOE, presentou na sede do partido a dimisi\u00f3n en bloque de 17 membros da Executiva Federal, para forzar a s\u00faa disoluci\u00f3n, ao quedar reducida a 18 membros (38 na s\u00faa orixe) e lograr con iso a dimisi\u00f3n de Pedro S\u00e1nchez. Na tarde do 1 de outubro, tras rexeitar o Comit\u00e9 Federal a s\u00faa proposta de convocatoria dun Congreso Federal, Pedro S\u00e1nchez presentou finalmente a s\u00faa dimisi\u00f3n como secretario xeral do PSOE dando as\u00ed paso \u00e1 formaci\u00f3n da xestora que reclamaban os seus cr\u00edticos.\nO 29 de outubro de 2016, Pedro S\u00e1nchez entregou a s\u00faa acta de deputado, deixando vacante o seu escano horas antes \u00e1 votaci\u00f3n de investidura de Mariano Rajoy. A noticia foi comunicada por el mesmo, minutos despois de entregar o acta.\nTras a perda de poder org\u00e1nico no partido, S\u00e1nchez efectuou unha xira a bordo do seu Peugeot 407 visitando militantes de base en diferentes puntos de Espa\u00f1a.\u200b En xaneiro de 2017 Pedro S\u00e1nchez anunciou a s\u00faa candidatura \u00e1 secretar\u00eda xeral do PSOE para as primarias previstas para o mes de maio.\nVolta \u00e1 secretar\u00eda xeral.\nO 21 de maio de 2017 foi reelixido como secretario xeral do PSOE nunhas elecci\u00f3ns primarias fronte \u00e1s candidaturas respectivas de Susana D\u00edaz e Patxi L\u00f3pez obtendo m\u00e1is do 50% dos votos dos militantes. S\u00e1nchez foi proclamado secretario xeral durante a celebraci\u00f3n do 39\u00ba Congreso do partido o 18 de xu\u00f1o de 2017.\nO PSOE decidiu apoiar ao Goberno na aplicaci\u00f3n do artigo 155 da Constituci\u00f3n Espa\u00f1ola en Catalu\u00f1a tras unha proclamaci\u00f3n unilateral de independencia.\nMoci\u00f3n de censura.\nA finais de maio de 2018 produciuse o fallo da Audiencia Nacional da primeira macrocausa do Caso G\u00fcrtel no que, \u00e1 parte da sentenza de 351 anos acumulados de prisi\u00f3n para 29 dos acusados,\u200b sinalouse ao Partido Popular como part\u00edcipe a t\u00edtulo lucrativo da trama, apunt\u00e1ndose ademais a falta de credibilidade do testemu\u00f1o como testemu\u00f1as de varios pol\u00edticos do PP, inclu\u00eddo o do presidente do Goberno, Mariano Rajoy.\nTras a difusi\u00f3n da sentenza, o PSOE rexistrou o 25 de maio en sede parlamentaria unha moci\u00f3n de censura contra Rajoy presentando a S\u00e1nchez como candidato \u00e1 presidencia do Goberno. A presidenta do Congreso dos Deputados, Ana Pastor, programou a s\u00faa celebraci\u00f3n para os d\u00edas 31 de maio e 1 de xu\u00f1o.\u200b O 1 de xu\u00f1o tivo lugar a votaci\u00f3n, que sa\u00edu adiante con 180 votos a favor, 169 en contra e 1 abstenci\u00f3n.\nPresidente do Goberno.\nFilipe VI dispuxo o nomeamento de S\u00e1nchez como presidente do Goberno por real decreto do 1 de xu\u00f1o. S\u00e1nchez prometeu o seu cargo ante o monarca ao d\u00eda seguinte no Palacio da Zarzuela, fronte a un exemplar da Constituci\u00f3n. Optou por facelo sen s\u00edmbolos relixiosos despois de que a Casa do Rei acordase en xullo de 2014 dar a opci\u00f3n aos altos cargos de xurar ou prometer con ou sen a Biblia e a cruz, sendo o primeiro presidente de Goberno do actual per\u00edodo democr\u00e1tico en optar por iso. Os 17 integrantes do seu novo consello de ministros tomaron posesi\u00f3n o d\u00eda 7 de xu\u00f1o, destacando a elevada proporci\u00f3n de mulleres ministras fronte aos homes (11 contra 6).\u200b Isto converte a Espa\u00f1a no Estado coa maior proporci\u00f3n de mulleres \u00e1 fronte dese cargo do mundo, por enriba de Islandia ou Suecia. S\u00e1nchez nomeou como director do Gabinete da Presidencia do Goberno (xefe do seu gabinete) a Iv\u00e1n Redondo.\nOs primeiros meses do seu mandato caracteriz\u00e1ronse por unha abundancia de xestos, como a acollida do barco Aquarius ou o comezo dos tr\u00e1mites para a exhumaci\u00f3n do ditador Francisco Franco. Ao mesmo tempo, a situaci\u00f3n viuse favorecida debido \u00e1 pouca actividade dos outros partidos pol\u00edticos (Proceso de primarias no Partido Popular e a inactividade de Pablo Iglesias e Irene Montero polo nacemento prematuro dos seus primox\u00e9nitos)."}
{"id": "314143", "revid": "72012", "url": "https://gl.wikipedia.org/wiki?curid=314143", "title": "Xarel\u00b7lo", "text": "Xarel\u00b7lo \u00e9 unha variedade de uva branca de acio doce, mi\u00fado e compacto, con gran esf\u00e9rico de pel grosa e tama\u00f1o medio.\n\u00c9 unha variedade tradicional propia da comarca do Pened\u00e8s e do Camp de Tarragona, empregada para a elaboraci\u00f3n do cava xunto coas variedades de uva macabeo e parellada. A uva xarel\u00b7lo aporta ao cava corpo e estrutura. \u00c9 unha das variedades principais para o vi\u00f1o branco das Denominaci\u00f3ns de Orixe Alella, Binissalem, Costers del Segre, Denominaci\u00f3n de Orixe Cava , Pened\u00e8s e Tarragona, por\u00e9n se cultiva en toda Catalu\u00f1a e Mallorca.\nO vi\u00f1o elaborado con este tipo de bago adoita ser arom\u00e1tico, equilibrado, sedoso e saboroso. Pode fermentarse en bocoi pero non d\u00e1 resultado coma vi\u00f1o novo.\nO nome xarel\u00b7lo prov\u00e9n do italiano \"chiarello\", que quere dicir \u201c\"clarete\"\u201d. Outros nomes utilizados para esta variedade de uva son: \"pansa blanca\", en Alella; \"pansa valenciana\", \"panser\", \"pansal\", \"pansalet\", \"cartoix\u00e0\"; \"premsal blanc\" ou \"moll\", en Mallorca; \"palop\", \"planta valenciana\" e \"planta bona\"."}
{"id": "314144", "revid": "98629", "url": "https://gl.wikipedia.org/wiki?curid=314144", "title": "Sauvignon", "text": "Sauvignon blanc \u00e9 unha uva branca orixinaria de Francia, de pequeno tama\u00f1o, forma el\u00edptica e pel de grosor medio de cor amarela dourada, de cultivo moi estendido e utilizada especialmente na rexi\u00f3n de Bordeos e no val do Loira.\nEste bago, est\u00e1 considerado, despois da \"chardonnay\", a variedade m\u00e1is fina entre as cepas brancas de orixe franc\u00e9s. Outros nomes cos que se co\u00f1ece \u00e1 \"sauvignon\" son: \"fum\u00e9 blanc, muskat sylvaner\" e \"puinechou\".\nCaracter\u00edsticas.\n\u00c9 unha planta resistente ao fr\u00edo. Agroma cedo. O acio \u00e9 de tama\u00f1o mediano e forma cil\u00edndrica. As bagas son de tama\u00f1o mediano, forma redonda e cor amarela-dourada. Produce vi\u00f1os elegantes, secos e acedos.\nOrixe e extensi\u00f3n.\n\u00c9 unha variedade vin\u00edfera procedente da rexi\u00f3n de Bordeos, en Francia.\nOutros lugares do \"Novo Mundo\" do vi\u00f1o onde pode atoparse son: Arxentina, Australia, Chile, Uruguai, Nova Zelandia ou Sur\u00e1frica.\nEn Espa\u00f1a, a \"sauvignon blanc\" \u00e9 unha variedade de uva para vinificaci\u00f3n recomendada nas comunidades aut\u00f3nomas espa\u00f1olas de Catalu\u00f1a, Estremadura e Comunidade Valenciana. Est\u00e1 autorizada en Andaluc\u00eda, Arag\u00f3n, Baleares, Castela-A Mancha, Castela e Le\u00f3n, Rexi\u00f3n de Murcia, Comunidade Foral de Navarra, Pa\u00eds Vasco e A Rioxa, segundo a Orde APA/1819/2007, pola que se actualiza o anexo V, clasificaci\u00f3n das variedades de videira, do Real Decreto 1472/2000, de 4 de agosto, que regula o potencial de produci\u00f3n vit\u00edcola. Por\u00e9n, o lugar no que m\u00e1is se cultiva \u00e9 a DO Rueda, as\u00ed como na DO Pened\u00e8s. Na primeira delas ad\u00f3itase mesturar con verdello."}
{"id": "314145", "revid": "18868", "url": "https://gl.wikipedia.org/wiki?curid=314145", "title": "Sauvignon blanc", "text": ""}
{"id": "314146", "revid": "1131", "url": "https://gl.wikipedia.org/wiki?curid=314146", "title": "Dingle", "text": ""}
{"id": "314148", "revid": "89787", "url": "https://gl.wikipedia.org/wiki?curid=314148", "title": "Tempadas dos Carolina Hurricanes", "text": "Os Carolina Hurricanes son un equipo profesional de h\u00f3ckey sobre xeo da cidade de Raleigh, Carolina do Norte (Estados Unidos). O equipo \u00e9 membro da Metropolitan Division na Conferencia Leste da National Hockey League (NHL). Esta lista documenta os rexistros na liga regular e os \"play-offs\" nas 17 tempadas que a franqu\u00eda disputou dende o seu traslado dende Hartford, Connecticut en 1997. A franqu\u00eda foi fundada en 1971 baixo o nome de New England Whalers, e xogou sete tempadas na World Hockey Association. O equipo foi admitido na National Hockey League en 1979, e mudou o seu nome a Hartford Whalers. A franqu\u00eda xogou un total de 18 tempadas antes de trasladarse a Carolina do Norte e mudar o seu nome polo de Carolina Hurricanes. Os Hurricanes son o \u00fanico equipo dunha liga maior na cidade de Raleigh.\nCarolina xogou a s\u00faa primeira tempada na Northeast Division antes de ser recolocado na Southeast Division cando a liga se reestruturou en 1998. Os Hurricanes ga\u00f1aron unha Stanley Cup, na 2005\u201306, e dous Prince of Wales Trophy como campi\u00f3ns da Conferencia Leste: 2001\u201302 e 2005\u201306. O equipo ten finalizado na primeira posici\u00f3ns da s\u00faa divisi\u00f3n en tres ocasi\u00f3ns. Os Hurricanes te\u00f1en xogado m\u00e1is de 1.200 partidos, e clasific\u00e1ronse para os \"play-offs\" en cinco ocasi\u00f3ns. O rexistro do equipo nos \"play-offs\" \u00e9 de 41\u201337. A tempada 2014\u201315 foi a 18 que a franqu\u00eda xogou en Carolina do Norte."}
{"id": "314150", "revid": "1131", "url": "https://gl.wikipedia.org/wiki?curid=314150", "title": "Fitzgerald Stadium", "text": "O Fitzgerald Stadium (en irland\u00e9s:Staidiam Mhic Gearailt) \u00e9 un estadio de deportes ga\u00e9licos situado en Killarney, no Condado de Kerry, Irlanda. \u00c9 o principal estadio do condado, porque nel xogan os equipos m\u00e1is importantes da Kerry GAA. Ten unha capacidade de 43.180 espectadores.\nO estadio \u00e9 nomeado as\u00ed en honra a Dick Fitzgerald, un dos primeiros grandes xogadores de f\u00fatbol ga\u00e9lico. O estadio foi oficialmente inaugurado o 31 de maio de 1936 polo Dr O'Brien (futuro bispo de Kerry) e por J.M. Harty (arcebispo de Cashel."}
{"id": "314154", "revid": "23204", "url": "https://gl.wikipedia.org/wiki?curid=314154", "title": "Dolors Sabater", "text": "Maria Dolors Sabater i Puig, nada en Badalona en 1960, \u00e9 unha profesora e activista social e cultural catal\u00e1. Foi alcaldesa de Badalona entre o 13 de xu\u00f1o de 2015 e o 20 de xu\u00f1o de 2018, a segunda na historia de Badalona, despois de Maite Arqu\u00e9, encabezando a candidatura cidad\u00e1 Guanyem Badalona en Com\u00fa.\nO seu partido foi, con cinco concelleiros, a segunda forza pol\u00edtica nas elecci\u00f3ns de 2015 por detr\u00e1s do Partit Popular do alcalde Xavier Garc\u00eda Albiol, con 10 concelleiros. Non obstante, foi investida alcaldesa o 13 de xu\u00f1o grazas a un pacto de esquerdas, con PSC, ERC e ICV-EUiA, ademais do voto a favor do candidato de CDC Ferran Falc\u00f3.\nO 20 de xu\u00f1o de 2018 Dolors Sabater perde a alcald\u00eda despois dunha moci\u00f3n de censura liderada polo PSC e apoiada polo PP e Ciutadans."}
{"id": "314155", "revid": "10599", "url": "https://gl.wikipedia.org/wiki?curid=314155", "title": "Maria Dolors Sabater i Puig", "text": ""}
{"id": "314157", "revid": "2635", "url": "https://gl.wikipedia.org/wiki?curid=314157", "title": "Betanzos Novo-Son", "text": ""}
{"id": "314158", "revid": "5312", "url": "https://gl.wikipedia.org/wiki?curid=314158", "title": "Ra vermella", "text": "A ra vermella ou ra do monte (\"Rana temporaria\") \u00e9 unha especie de anfibio anuro da familia dos r\u00e1nidos (\"Ranidae\").\n\u00c9 com\u00fan en Europa e o noroeste de Asia. Vive en lugares h\u00famidos e pasa gran parte da s\u00faa vida adulta na terra, volvendo \u00e1 auga s\u00f3 para agocharse cando a atacan e para reproducirse.\nAs ras vermellas reprod\u00facense en primavera. Os machos chaman \u00e1s femias cun particular croar, parecido a un gru\u00f1ido e tras o apareamento as femias po\u00f1en grupos flotantes de milleiros de ovos.\nCaracter\u00edsticas.\n\u00c9 a m\u00e1is t\u00edpica das \"ras pardas\", a\u00ednda que a morfolox\u00eda das poboaci\u00f3ns galegas pode afastarse bastante da do resto das poboaci\u00f3ns ib\u00e9ricas e euoroasi\u00e1ticas da especie. \u00c9 m\u00e1is grande, grosa e robusta que a \"Rana iberica\", a\u00ednda que nas bisbarras galegas de baixa altitude pode ser relativamente pequena.\nOs machos miden entre os 33 e os 55\u00a0mm de lonxitude de cabeza e tronco, e pesan entre os 4 e os 17 g. C\u00f3mpre destacar que os exemplares adultos de 33\u00a0mm e 4 g, achados en poboaci\u00f3ns que viven na provincia da Coru\u00f1a, son os m\u00e1is pequenos co\u00f1ecidos para esta especie. As femias son maiores, de 45 a 65\u00a0mm de lonxitude e de 6 a 30 g de peso (nas monta\u00f1as orientais de Lugo e Ourense alg\u00fans individuos alcanzan os 90\u00a0mm).\nA cor dorsal \u00e9, en xeral, m\u00e1is clara e menos vari\u00e1bel que na ra patilonga, predominando as tonalidades amareladas, alaranxadas, avermelladas, ocr\u00e1ceas ou pardas. Os machos poden ser agrisados (at\u00e9 nun 30 % dos casos nalgunhas poboaci\u00f3ns). Xeralmente te\u00f1en algunhas manchas escuras sobre o dorso, e un barrado ou punteado nas extremidades.\nPoden mimetizarse, aclar\u00e1ndose ou escurec\u00e9ndose para pasaren inadvertidas. E non \u00e9 desco\u00f1ecida a aparici\u00f3n de infrecuentes coloraci\u00f3ns, tanto negras como vermellas, e volverse azuis na \u00e9poca de apareamento. As\u00ed mesmo, co\u00f1\u00e9cense individuos albinos, coa pel amarela e os ollos vermellos.\nEn Galicia.\nBen espallada polo centro e o norte das provincias da Coru\u00f1a e Lugo, onde se pode encontrar nun amplo rango de altitudes, chagando at\u00e9 o nivel do mar; m\u00e1is ao sur queda restrinxida \u00e1s serras, por riba dos 400\u2013500 m de altitude en Pontevedra, acadando os 1 700 m nos Ancares e no Courel e os 1 900 m en Pena Trevinca, Ourense (nos Pireneos supera os 2 500 m).\nAs poboaci\u00f3ns galegas pertencen \u00e1 subespecie \"Rana temporaria parvipalmata\" (Seoane, 1855), de tama\u00f1o pequeno ou moi pequeno en relaci\u00f3n coa subespecie tipo \"R. t. temporaria\", cor frecuentemente avermellada con manchas negras pouco abundantes e o palmado interdixital moi reducido (de onde v\u00e9n o nome da subespecie). En Galicia, as poboaci\u00f3ns das serras acadan un tama\u00f1o moito maior que as das terras baixas; as do leste de Lugo (Ancares) son moi semellantes na s\u00faa morfolox\u00eda \u00e1s ras vermellas doutras zonas de cordilleira Cant\u00e1brica, polo que quizais poder\u00edan pertencer \u00e1 subespecie t\u00edpica, \"R. t. temporaria\" Linnaeus, 1758."}
{"id": "314159", "revid": "22570", "url": "https://gl.wikipedia.org/wiki?curid=314159", "title": "Xavier Garc\u00eda Albiol", "text": "Xavier Garc\u00eda Albiol, nado en Badalona o 8 de decembro de 1967, \u00e9 un pol\u00edtico catal\u00e1n pertencente ao Partit Popular Catal\u00e0. Presidente do Partit Popular de Badalona dende 1990, Albiol foi alcalde de Badalona entre 2011 e 2015, e volveu \u00e1 alcald\u00eda en 2020.\nTraxectoria.\nGarc\u00eda Albiol estudou no Colexio Badalon\u00e9s e xogou nas categor\u00edas inferiores do Club Joventut de Badalona. Estudou a carreira de Dereito e \u00e9 militante do Partido Popular dende 1989. Dous anos m\u00e1is tarde se estrear\u00eda como concelleiro de Badalona e Presidente do Grupo municipal do devandito partido.\nFoi Presidente do Partit Popular de Badalona en dous per\u00edodos: de 1990 a 1996 e de 2001 ata a actualidade. Tam\u00e9n ocupou a Secretar\u00eda Xeral do PP de Barcelona dende 1995 ata 2000. Do 2000 ao 2003 foi vicesecretario Xeral de Organizaci\u00f3n do Partit Popular de Catalunya. Despois, do 2003 ao 2005, foi secretario de Pol\u00edtica Municipal do PPC e de 2005 a 2008 foi vicesecretario de Organizaci\u00f3n do PPC. Por outro lado en 2008 dirixiu a campa\u00f1a do PPC para as elecci\u00f3ns xerais.\nRespecto \u00e1s entidades supramunicipais, foi voceiro adxunto do Partido Popular no Consello Comarcal do Barcelon\u00e8s dende 1991 ata 1995 e, posteriormente, de 1995 a 1999 foi voceiro do PP no devandito Consello Comarcal. No mesmo per\u00edodo -de 1995 a 1999- foi tam\u00e9n conselleiro da Mancomunidade de Municipios da \u00c1rea metropolitana de Barcelona. Posteriormente, de 1999 a 2003, foi voceiro do Grupo Popular na Deputaci\u00f3n de Barcelona.\nNa actualidade \u00e9 membro do Comit\u00e9 Executivo do Partit Popular de Catalunya e presidente do Grupo Popular na Deputaci\u00f3n de Barcelona.\nAlcalde de Badalona.\nO 6 de xu\u00f1o de 2011 foi elixido alcalde de Badalona tras ga\u00f1ar as elecci\u00f3ns por maior\u00eda simple, cun discurso centrado na inmigraci\u00f3n.\nEn 2010, o partido Iniciativa per Catalunya Verds denunciouno ante a Fiscal\u00eda de Barcelona baixo a acusaci\u00f3n de ter vulnerado o artigo 510 do C\u00f3digo penal coa publicaci\u00f3n dun panfleto no que se presuntamente se vinculaba a inmigraci\u00f3n de xitanos romaneses coa delincuencia. O 11 de decembro de 2013 foi absolvido de todos os cargos, sendo despois confirmada a devandita absoluci\u00f3n pola Audiencia de Barcelona.\nO 23 de xaneiro de 2013, Xavier Garc\u00eda Albiol, co apoio de dous supermercados da cidade, lanzou a campa\u00f1a \"A Badalona no es llen\u00e7a el menjar\" (En Badalona non se tira a comida), co fin de reducir nun 50% o prezo dos alimentos pr\u00f3ximos \u00e1 data de caducidade.\nNas elecci\u00f3ns de 2015, o Partit Popular de Garc\u00eda Albiol foi a forza m\u00e1is votada con 10 concelleiros. Non obstante, foi investida alcaldesa Dolors Sabater, de Guanyem Badalona en Com\u00fa, o 13 de xu\u00f1o grazas a un pacto de esquerdas, con PSC, ERC e ICV-EUiA, ademais do voto a favor do candidato de CDC Ferran Falc\u00f3.\nRecuperou a alcald\u00eda de Badalona o 12 de maio de 2020 tras a dimisi\u00f3n de \u00c0lex Pastor L\u00f3pez debido a un altercado cos Mossos d'Esquadra."}
{"id": "314160", "revid": "25871", "url": "https://gl.wikipedia.org/wiki?curid=314160", "title": "Maite Arqu\u00e9", "text": "Mar\u00eda Teresa Arqu\u00e9 Ferrer, nada en Badalona en 1943, \u00e9 unha pol\u00edtica espa\u00f1ola. Foi alcaldesa de Badalona entre 1999 e 2008.\nBiograf\u00eda.\nMaite Arqu\u00e9 \u00e9 militante do Partit dels Socialistes de Catalunya dende os seus inicios. Participou no movemento asociativo \"Asociaci\u00f3ns de Veci\u00f1os e Asociaci\u00f3ns de Pais e Nais de Alumnos\". Foi rexedora no concello badalon\u00e9s durante vinte anos, dende 1979 a 1999, ano no que resultou investida alcaldesa da s\u00faa cidade natal. Exerceu o cargo ata 2009, ano no que cedeu o seu posto ao seu compa\u00f1eiro socialista Jordi Serra para ser designada senadora por Barcelona pola Entesa Catalana de Progr\u00e9s. Arqu\u00e9 tam\u00e9n foi deputada e presidenta de comisi\u00f3n na Deputaci\u00f3n Provincial de Barcelona entre 1982 e 1999, presidenta do Consello Comarcal do Barcelon\u00e8s (1999-2003) e presidenta da Entitat Metropolitana del Transport (2003-2007).\nEn outubro de 2013, despois dun tempo afastada da primeira li\u00f1a pol\u00edtica, f\u00edxose oficial que Arqu\u00e9 presidir\u00e1 o \"Pacte local pel dret a decidir\" en Badalona."}
{"id": "314161", "revid": "839", "url": "https://gl.wikipedia.org/wiki?curid=314161", "title": "Mar\u00eda Fiodorovna Romanova", "text": ""}
{"id": "314166", "revid": "23204", "url": "https://gl.wikipedia.org/wiki?curid=314166", "title": "Jos\u00e9 Ignacio Wert", "text": "Jos\u00e9 Ignacio Wert Ortega, nado en Madrid o 18 de febreiro de 1950, \u00e9 un pol\u00edtico, profesor e avogado espa\u00f1ol.\nTraxectoria.\nAta 1977 militou en Izquierda Democr\u00e1tica. Ese ano abandonou a formaci\u00f3n para ingresar na Uni\u00f3n de Centro Democr\u00e1tico, pasando a desempe\u00f1ar postos de responsabilidade pol\u00edtica en diversos organismos p\u00fablicos.\nDurante a crise da UCD, en 1982, Wert pasou a militar no Partido Dem\u00f3crata Popular, sendo un dos integrantes da s\u00faa Comisi\u00f3n executiva nacional. Nas elecci\u00f3ns municipais de 1983, o seu partido designouno como membro da candidatura de Coalici\u00f3n Popular (a coalici\u00f3n formada por Alianza Popular, o PDP e o Partido Liberal) por Madrid, resultando elixido concelleiro. Permaneceu na casa do concello madrile\u00f1a ata as xerais de 1986, cando foi elixido deputado pola circunscrici\u00f3n electoral da Coru\u00f1a, de novo como candidato do PDP nas listas de Coalici\u00f3n Popular.\nO 22 de decembro de 2011 foi nomeado ministro de Educaci\u00f3n, Cultura e Deporte polo Rei por proposta do presidente do Goberno de Espa\u00f1a, Mariano Rajoy. Durante o seu mandato foi o foco de moitas pol\u00e9micas, como a nova lei de educaci\u00f3n (LOMCE) ou os recortes.\nO 25 de xu\u00f1o de 2015, o Goberno anunciou a s\u00faa substituci\u00f3n e o ministerio pasou a ser dirixido por \u00cd\u00f1igo M\u00e9ndez de Vigo.\nEn xullo de 2015, Wert mudouse a Par\u00eds ao ser nomeado embaixador xefe da Delegaci\u00f3n Permanente de Espa\u00f1a ante a OCDE, organismo do que a s\u00faa esposa, Montserrat Gomendio \u00e9 directora xeral adxunta de Educaci\u00f3n."}
{"id": "314167", "revid": "56817", "url": "https://gl.wikipedia.org/wiki?curid=314167", "title": "\u00cd\u00f1igo M\u00e9ndez de Vigo", "text": "\u00cd\u00f1igo M\u00e9ndez de Vigo y Montojo, IX bar\u00f3n de Claret, nado en Tetu\u00e1n (Protectorado espa\u00f1ol de Marrocos) o 21 de xaneiro de 1956, \u00e9 un pol\u00edtico espa\u00f1ol.\nDende 1992, \u00cd\u00f1igo M\u00e9ndez de Vigo representou ao Partido Popular no Parlamento Europeo. Foi ministro de Educaci\u00f3n, Cultura e Deporte de Espa\u00f1a entre 2015 e 2018, e portavoz do Goberno entre 2016 e 2018."}
{"id": "314168", "revid": "23204", "url": "https://gl.wikipedia.org/wiki?curid=314168", "title": "Jean-Pierre L\u00e9aud", "text": "Jean-Pierre L\u00e9aud ([\u0292\u0251\u0303pj\u025b\u0281 le.o]), nado en Par\u00eds o 28 de maio de 1944 \u00e9 un actor franc\u00e9s, co\u00f1ecido por interpretar a Antoine Doinel na serie de filmes de Fran\u00e7ois Truffaut sobre esta personaxe, sendo unha reco\u00f1ecida figura da Nouvelle Vague.\nTraxectoria.\nNado en Par\u00eds, debutou coma actor con catorce anos como Antoine Doinel, personaxe semiautobiogr\u00e1fico baseado na vida do director franc\u00e9s Fran\u00e7ois Truffaut, en \"Les Quatre Cents Coups\". Para atopar os dous adolescentes, Truffaut publicou un anuncio en \"France-Soir\" e viu varios centos de nenos e setembro e outubro de 1958. Jean Domarchi, cr\u00edtico de \"Cahiers du cin\u00e9ma\", recomendara previamente o fillo do guionista Pierre L\u00e9aud e a actriz Jacqueline Pierreux.\nL\u00e9aud, ent\u00f3n no oitavo grao dunha escola privada de Pontigny, non era un estudante ideal. O director da s\u00faa escola escribiu a Truffaut: \"Sinto informalo de que Jean-Pierre \u00e9 cada vez m\u00e1is 'inmanexable'. Indiferenza, arrogancia, desaf\u00edos permanentes, falta de disciplina en todas as s\u00faas formas. Foi pillado d\u00faas veces mirando imaxes pornogr\u00e1ficas no cuarto. Est\u00e1 volv\u00e9ndose un caso emocionalmente trastornado\".\nL\u00e9aud protagonizou outros catros filmes de Truffaut na personaxe de Doinel nun per\u00edodo de vinte anos. Colaborou tam\u00e9n noutros filmes f\u00f3ra desta personaxe coma \n\"A noite americana\", sendo un dos actores m\u00e1is relacionados coa Nouvelle Vague, xa que tam\u00e9n traballou con Jean-Luc Godard en nove filmes, Jean Eustache, Jacques Rivette e Agnes Varda.\nTam\u00e9n actuou en filmes doutros influentes directores coma Pier Paolo Pasolini, Jerzy Skolimowski, Bernardo Bertolucci, Aki Kaurism\u00e4ki, Olivier Assayas e Tsai Ming-liang. Apareceu co seu heroe Marlon Brando en \"O derradeiro tango en Par\u00eds\", a\u00ednda que nunca coincidiron na rodaxe porque as escenas de L\u00e9aud foron filmadas un s\u00e1bado e Brando non traballaba s\u00e1bados."}
{"id": "314169", "revid": "89787", "url": "https://gl.wikipedia.org/wiki?curid=314169", "title": "Marcel Oph\u00fcls", "text": "Marcel Ophuls ([\u02c8\u0254f\u028fls]), nado en Frankfurt (Alema\u00f1a) o 1 de novembro de 1927 \u00e9 un director de documentais e antigo actor.\nTraxectoria.\nOphuls naceu en Frankfurt, fillo de Hildegard Wall e do director Max Oph\u00fcls. A s\u00faa familia abandonou Alema\u00f1a en 1933 trala chegada ao poder do Partido Nazi e estableceuse en Par\u00eds. Trala ocupaci\u00f3n de Francia en maio de 1940 marcharon \u00e1 zona de Vichy onde permaneceron agochados durante un ano antes de cruzar a Espa\u00f1a para viaxar aos Estados Unidos, onde chegaron en decembro de 1941. Marcel serviu en 1946 nun equipo teatral do ex\u00e9rcito estadounidense no Xap\u00f3n e logo pasou a estudar na Universidade de California, Berkeley. Ophuls nacionalizouse franc\u00e9s en 1938 e estadounidense en 1950.\nCando a familia volveu a Par\u00eds en 1950 Marcel converteuse en axudante de Julien Duvivier e Anatole Litvak, e traballou con John Huston en \"Moulin Rouge\" (1952) e co seu pai en \"Lola Mont\u00e8s\" (1955). Grazas a Fran\u00e7ois Truffaut dirixiu un episodio de \"L\u2019amour \u00e0 vingt ans\" (1962), ao que seguiu o \u00e9xito \"Banana Peel\" (1964), con Jeanne Moreau e Jean-Paul Belmondo.\nOphuls pasou a televisi\u00f3n informando e documentando a crise de M\u00fanic de 1938 en \"Munich\" (1967). Embarcouse ent\u00f3n na investigaci\u00f3n da Francia ocupada en \"Le chagrin et la piti\u00e9\". Comezou a identificarse como documentalista, usando un estilo caracteristicamente sobrio de entrevistas. A mediados da d\u00e9cada de 1970 produciu documentais para CBS e ABC e o seu filme \"H\u00f4tel Terminus\" (1988) ga\u00f1ou o Oscar ao mellor documental.\nNo Festival Internacional de Cinema de Berl\u00edn de 2015 recibiu o premio Berlinale Camera pola s\u00faa obra."}
{"id": "314170", "revid": "47401", "url": "https://gl.wikipedia.org/wiki?curid=314170", "title": "Marcel Ophuls", "text": ""}
{"id": "314172", "revid": "23204", "url": "https://gl.wikipedia.org/wiki?curid=314172", "title": "William Neale Lockington", "text": "William Neale Lockington, nado en 1840 en Rugby, Warwickshire, Inglaterra, e finado en 1902 en Worthing, Sussex, foi un zo\u00f3logo ingl\u00e9s.\nLockington tivo ao seu cargo o Museo da Academia de Ciencias de California de 1875 a 1881.\nAbreviatura.\nA abreviatura Lockington empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "314173", "revid": "25871", "url": "https://gl.wikipedia.org/wiki?curid=314173", "title": "Enrique Peinador Porr\u00faa", "text": "Enrique Peinador Porr\u00faa, nado en M\u00e9xico o 4 de abril de 1902 e finado en Madrid o 27 de abril de 1940, foi un avogado, xornalista e pol\u00edtico galego.\nTraxectoria.\nFillo de Enrique Peinador Lines. Avogado laboralista, fiscal, secretario da Academia de Jurisprudencia y Legislaci\u00f3n. Foi secretario do Lar Gallego de Madrid. Colaborou en \"Galicia en Madrid\". Militou en Izquierda Republicana. En 1935 editou o peri\u00f3dico \"\u00a1Amnist\u00eda!\" para defender aos procesados polos sucesos de outubro de 1934. Durante a guerra civil foi dirixente das Milicias Populares Galegas. Despois da guerra foi xulgado e executado o 27 de abril de 1940 no cemiterio do leste de Madrid."}
{"id": "314174", "revid": "98629", "url": "https://gl.wikipedia.org/wiki?curid=314174", "title": "Replisoma", "text": "O replisoma \u00e9 unha complexa m\u00e1quina molecular que leva a cabo a replicaci\u00f3n do ADN. En primeiro lugar o replisoma desenrola o ADN bicatenario en d\u00faas febras monocatenarias. Para cada unha das febras simples resultantes, sintet\u00edzase unha nova secuencia complementaria de ADN. O resultado neto \u00e9 a formaci\u00f3n de d\u00faas novas secuencias de ADN bicatenarias que son copias exactas da secuencia bicatenaria orixinal de ADN.\nEn canto \u00e1 s\u00faa estrutura, o replisoma est\u00e1 composto por dous complexos de ADN polimerase replicativos, un dos cales sintetiza a febra l\u00edder, mentres que a outra sintetiza a febra retardada. O replisoma est\u00e1 composto por varias prote\u00ednas como a helicase, RFC, PCNA, xirase/topoisomerase, SSB/RPA, primase, ADN polimerase III, RNase H, e ligase.\nResumo do proceso de replicaci\u00f3n do ADN.\nEn procariotas, cada nucleoide en divisi\u00f3n require dous replisomas para realizar a replicaci\u00f3n bidireccional. Os dous replisomas contin\u00faan a replicaci\u00f3n en ambas as forquitas de replicaci\u00f3n no medio da c\u00e9lula a partir dunha \u00fanica orixe de replicaci\u00f3n. Finalmente, cando se replica o sitio de terminaci\u00f3n, os dous replisomas sep\u00e1ranse do ADN. O replisoma permanece nunha localizaci\u00f3n no medio da c\u00e9lula fixa, unido \u00e1 membrana plasm\u00e1tica, e as febras molde de ADN enf\u00edanse ao seu trav\u00e9s, \u00e9 dicir, o ADN vai entrando a trav\u00e9s do par estacionario de replisomas localizado na membrana da c\u00e9lula.\nEn eucariotas, na replicaci\u00f3n hai numerosas burbullas de replicaci\u00f3n formadas nas moitas orixes de replicaci\u00f3n situadas ao longo do cromosoma (a diferenza dos procariotas que s\u00f3 ti\u00f1an unha orixe). Igual que nos procariotas, c\u00f3mpren dous replisomas en cada burbulla, un en cada forquita de replicaci\u00f3n situada en cada extremo da burbulla de replicaci\u00f3n. Debido a que hai diferenzas significativas no tama\u00f1o dos cromosomas, e \u00e1s complexidades asociadas coa alta condensaci\u00f3n dos cromosomas, hai varios aspectos do proceso de replicaci\u00f3n do ADN en eucariotas, como as fases terminais, que est\u00e1n peor caracterizadas que en procariotas.\nProblemas na replicaci\u00f3n do ADN.\nO replisoma \u00e9 un sistema no cal act\u00faan xuntos varios factores proteicos para resolver os problemas estruturais e quimicos que se presentan na replicaci\u00f3n do ADN. O tama\u00f1o e estrutura dos cromosomas var\u00eda dun organismo a outro, pero como as mol\u00e9culas de ADN son o dep\u00f3sito da informaci\u00f3n xen\u00e9tica en todos os dominios da vida, moitos problemas e soluci\u00f3ns para a replicaci\u00f3n son os mesmos en diferentes organismos. Como resultado, os factores de replicaci\u00f3n que resolven estes problemas est\u00e1n moi conservados en canto \u00e1 s\u00faa estrutura, qu\u00edmica, funcionalidade, ou secuencia. As dificultades estruturais e qu\u00edmicas que hai que vencer son as seguintes:\nEn xeral, estas dificultades que ten a replicaci\u00f3n do ADN implican a estrutura e qu\u00edmica das mol\u00e9culas, e, desde unha perspectiva de sistemas, as relaci\u00f3ns subxacentes entre a estrutura e a qu\u00edmica.\nResoluci\u00f3n dos problemas na replicaci\u00f3n do ADN.\nComo se dixo antes, moitos dos problemas estruturais e qu\u00edmicos asociados coa replicaci\u00f3n do ADN son xestionados por unha maquinaria molecular que est\u00e1 moi conservada entre especies. Neste cap\u00edtulo disc\u00fatese como os factores que forman parte do replisoma resolven todas estas dificultades.\nEnsamblaxe do replisoma.\nA replicaci\u00f3n do ADN empeza en sitios chamados orixes de replicaci\u00f3n. Nos organismos con xenomas pequenos e estrutura cromos\u00f3mica simple, como as bacterias, pode haber s\u00f3 unha orixe de replicaci\u00f3n no cromosoma. Nos organismos con xenomas grandes e estrutura cromos\u00f3mica complexa, como os humanos, pode haber centos ou miles destas orixes espalladas por todos os cromosomas.\nA estrutura do ADN nun cromosoma var\u00eda co tempo, no espazo e coa secuencia, e crese que estas variaci\u00f3ns, ademais do seu papel na expresi\u00f3n x\u00e9nica, tam\u00e9n xogan papeis activos na ensamblaxe dos replisomas durante a s\u00edntese de ADN. A ensamblaxe do replisoma nunha orixe de replicaci\u00f3n pode dividirse \"grosso modo\" en tres fases.\nEn procariotas:\nEn eucariotas:\nTanto en procariotas coma en eucariotas, o seguinte paso denom\u00ednase xeralmente \"elongaci\u00f3n\", e durante esta fase ocorre a maior\u00eda da s\u00edntese de ADN.\nSeparaci\u00f3n do d\u00faplex.\nO ADN \u00e9 un d\u00faplex formado por d\u00faas febras antiparalelas. Como demostraron Meselson e Stahl, o proceso de replicaci\u00f3n \u00e9 semiconservador. Durante a replicaci\u00f3n o d\u00faplex sep\u00e1rase nas d\u00faas febras que servir\u00e1n de molde chamadas febra l\u00edder e febra retardada. Cada unha destas febras formar\u00e1 un novo d\u00faplex ao unirse \u00e1 febra que se sintetiza de novo a partir dos nucle\u00f3tidos disoltos no medio. Factores proteicos chamados helicases enc\u00e1rganse de desenrolar o d\u00faplex.\nHelicases.\nA helicase \u00e9 un encima que rompe os enlaces de hidr\u00f3xeno entre os pares de bases situados no medio do d\u00faplex de ADN. Te\u00f1en unha estrutura parecida a un donuts ou rosquilla que se envolve arredor do ADN e separa as febras por diante de onde se est\u00e1 a realizar a s\u00edntese do ADN. En eucariotas, o complexo Mcm2-7 act\u00faa como unha helicase, a\u00ednda que non est\u00e1 de todo claro cales das s\u00faas unidades c\u00f3mpren para a actividade de helicase. Esta helicase transl\u00f3case na mesma direcci\u00f3n que a ADN polimerase (de 3' a 5' con respecto \u00e1 febra molde). En procariotas, as helicases est\u00e1n mellor identificadas e incl\u00faen a dnaB, que se move de 5' a 3' sobre a febra oposta \u00e1 da ADN polimerase.\nDesenrolando os superenrolamentos e descatenaci\u00f3n.\nA medida que as helicases desenrolan a dobre h\u00e9lice, cambios topol\u00f3xicos inducidos polo movemento rotacional das helicases fan que se produza un superenrolamento por diante da helicase (similar ao que ocorre cando se enrola unha corda).\nXirase e topoisomerases.\nA xirase (unha forma de topoisomerase) relaxa e desfai o superenrolamento causado pola helicase. Faino cortando as febras de ADN, o que lle permite a este rotar e liberar o superenrolamento, e despois volve a unir as febras. A xirase at\u00f3pase comunmente \"augas arriba\" da forquita de replicaci\u00f3n, onde se forma o superenrolamento.\nProtecci\u00f3n das febras l\u00edder e retardada.\nO ADN monocatenario \u00e9 moi inestable e pode formar enlaces de hidr\u00f3xeno consigo mesmo que se denominan \"forquitas\" (ou a febra monocatenaria pode unirse inapropiadamente con outra febra monocatenaria). Para contrarrestar esta inestabilidade, hai prote\u00ednas de uni\u00f3n \u00e1 febra sinxela (SSB en procariotas e prote\u00edna de replicaci\u00f3n A en eucariotas) que se unen \u00e1s bases expostas para impedir un enlazamento inapropiado.\nSe se considera cada febra como unha \"corda el\u00e1stica din\u00e1mica\", o potencial estrutural para que se produza un enlazamento inapropiado \u00e9 obvio.\nA qu\u00edmica que subxace no problema \u00e9 o potencial para a formaci\u00f3n de enlaces de hidr\u00f3xeno entre pares de bases non relacionados. As prote\u00ednas de uni\u00f3n estabil\u00edzan a febra sinxela (monocatenaria) e prot\u00e9xena de danos causados por reacci\u00f3ns qu\u00edmicas indebidas. A combinaci\u00f3n dunha febra sinxela e as s\u00faas prote\u00ednas de uni\u00f3n serve de mellor substrato para as polimerases replicativas que a febra sinxela espida (as prote\u00ednas de uni\u00f3n proporcionan unha forza impulsora termodin\u00e1mica extra para a reacci\u00f3n de polimerizaci\u00f3n). As prote\u00ednas de uni\u00f3n \u00e1 febra son eliminadas por polimerases replicativas.\nCebado das febras l\u00edder e retardada.\nDesde unha perspectiva estrutural e qu\u00edmica, unha febra simple de ADN por si soa (e as prote\u00ednas de uni\u00f3n \u00e1 febra sinxela asociadas) non \u00e9 axeitada para a polimerizaci\u00f3n. Isto d\u00e9bese a que as reacci\u00f3ns qu\u00edmicas catalizadas polas polimerases replicativas necesitan un 3' OH libre para iniciar a elongaci\u00f3n da cadea de nucle\u00f3tidos. En termos de estrutura, a conformaci\u00f3n dos sitios activos da ADN polimerase replicativa (o cal est\u00e1 moi relacionado coa exactitude inherente das polimerases replicativas) non pode comezar a elongaci\u00f3n da cadea sen partir dunha cadea preexistente de nucle\u00f3tidos, e ningunha ADN polimerase pode comezar a cadea \"de novo\" (partindo de cero, \u00e9 dicir, colocar o primeiro nucle\u00f3tido, despois o segundo, despois o terceiro etc.; sempre ten que haber unha cadea xa feita \u00e1 que se engaden nucle\u00f3tidos).\nOs encimas cebadores que resolven este problema son ARN polimerases ADN-dependentes, que crean un cebador ou \"primer\" de ARN nas febras l\u00edder e retardada. A febra l\u00edder \u00e9 cebada s\u00f3 unha vez, mais a febra retardada \u00e9 cebada aproximadamente cada 1000 (+/- 200) pares de bases (forman un cebador por cada fragmento de Okazaki da febra retardada). Os cebadores est\u00e1n, pois, feitos de ARN e te\u00f1en aproximadamente unha lonxitude de 10 bases.\nA interface en (A*) cont\u00e9n un 3' OH libre que \u00e9 quimicamente axeitado para a reacci\u00f3n catalizada polas polimerases replicativas, e a configuraci\u00f3n cunha parte que sobresae \u00e9 estruturalmente axeitada para a elongaci\u00f3n da cadea polas polimerases replicativas. As\u00ed, as polimerases replicativas poden empezar a elongaci\u00f3n da cadea en (A*).\nPrimase.\nEn procariotas, o encima primase crea o \"primer\" ou cebador de ARN ao inicio das febras acabadas de separar l\u00edder e retardada.\nADN polimerase alfa.\nEn eucariotas, a ADN polimerase alfa crea un cebador de ARN ao inicio das febras separadas l\u00edder e retardada e, a diferenza da primase, a ADN polimerase alfa tam\u00e9n sintetiza unha cadea curta de desoxirribonucle\u00f3tidos despois de crear o cebador.\nAsegurar a procesividade e a sincronizaci\u00f3n.\nCo termo procesividade faise referencia \u00e1 velocidade e continuidade da replicaci\u00f3n do ADN, e c\u00f3mpre que haxa unha alta procesividade para que a replicaci\u00f3n estea ben temporizada. Aseg\u00farase unha alta procesividade en parte polas prote\u00ednas con forma de anel denominadas \"abrazadeiras\" (\"clamps\") que axudan \u00e1s polimerases replicativas a permanecer asociadas \u00e1s febras l\u00edder ou retardada. Hai outras variables tam\u00e9n: desde unha perspectiva qu\u00edmica, as prote\u00ednas que se unen \u00e1s febras estimulan a polimerizaci\u00f3n e proporcionan unha enerx\u00eda termodin\u00e1mica extra para a reacci\u00f3n. Desde unha perspectiva de sistemas, a estrutura e qu\u00edmica de moitos factores do replisoma (como as caracter\u00edsticas de AAA+ ATPase das subunidades de carga de abrazadeiras individuais, xunto coa conformaci\u00f3n helicoidal que adoptan), e as asociaci\u00f3ns entre os factores de carga das abrazadeiras e outros factores accesorios, tam\u00e9n incrementan a procesividade.\nSegundo as investigaci\u00f3ns feitas por Kuriyan et al., debido ao seu papel no recrutamento e uni\u00f3n doutros factores como os encimas cebadores e as polimerases replicativas, os cargadores das abrazadeiras e as abrazadeiras escorregantes son a peza central da maquinaria do replisoma e esenciais para a replicaci\u00f3n, o cal explica o alto grao de conservaci\u00f3n estrutural observada en ditos factores. Esta conservaci\u00f3n arquitectural e estrutural vese en organismos tan diversos como bacterias, fagos, l\u00e9vedos e humanos. Ademais, esta conservaci\u00f3n estrutural non vai acompa\u00f1ada de homolox\u00eda de secuencia, o que subli\u00f1a a importancia destas soluci\u00f3ns estruturais aos problemas que presenta a replicaci\u00f3n.\nCarga de abrazadeiras.\nCargador de abrazadeiras \u00e9 o nome que se lle d\u00e1 aos factores de replicaci\u00f3n denominados gamma (en procariotas) ou RFC (en eucariotas). A combinaci\u00f3n do ADN molde e do cebador de ARN denom\u00ednase 'forma A do ADN' e crese que as prote\u00ednas de replicaci\u00f3n cargadoras da abrazadeira (heteropent\u00e1meros helicoidais) se asocian co ADN en forma A debido \u00e1 s\u00faa forma (a estrutura dos sucos maior e menor) e qu\u00edmica (patr\u00f3ns de doantes e aceptores de enlaces de hidr\u00f3xeno). Deste modo, as prote\u00ednas cargadoras de abrazadeira as\u00f3cianse coa rexi\u00f3n cebada das febras, o que causa a hidr\u00f3lise de ATP e proporciona enerx\u00eda para abrir a abrazadeira e unila \u00e1 febra.\nAbrazadeira escorregante.\nAs abrazadeiras escorregantes son factores de replicaci\u00f3n con forma de aneis denominados beta (en procariotas) ou PCNA (en eucariotas). As prote\u00ednas abrazadeira atraen e ag\u00e1rranse \u00e1s polimerases replicativas, como a ADN polimerase III, para aumentar a cantidade de tempo que unha polimerase replicativa permanece asociada coa febra de ADN. A abrazadeira ten unha carga lixeiramente positiva no seu centro que \u00e9 oposta \u00e1 carga lixeiramente negativa da febra de ADN.\nNalg\u00fans organismos, a abrazadeira \u00e9 un d\u00edmero, e noutros organismos \u00e9 un tr\u00edmero. En calquera dos casos, a arquitectura conservada do anel permite que a abrazadeira rodee a febra.\nDimerizaci\u00f3n de polimerases replicativas.\nAs polimerases replicativas forman un d\u00edmero asim\u00e9trico na forquita de replicaci\u00f3n ao unirse a subunidades do factor cargador de abrazadeiras. Esta conformaci\u00f3n asim\u00e9trica perm\u00edtelle poder replicar tanto a febra l\u00edder coma a retardada, e o conxunto de factores que forman a polimerase replicativa denom\u00ednase xeralmente \"holoencima\". Por\u00e9n, hai a\u00ednda que vencer atrancos significativos: as febras l\u00edder e ratardada son antiparalelas. Isto significa que a s\u00edntese de da cadea de nucle\u00f3tidos na febra l\u00edder ocorre en direcci\u00f3n 5' a 3' de forma continua e doada. Pero, a febra retardada vai en direcci\u00f3n oposta e non hai ningunha ADN polimerase que poida sintetizar en direcci\u00f3n 3' a 5'.\nA dimerizaci\u00f3n das polimerases replicativas resolve os problemas relacionados coa sincronizaci\u00f3n eficiente da s\u00edntese das febras l\u00edder e retardada na forquita de replicaci\u00f3n, pero o acoplamento estreito espacial-estrutural das polimerases replicativas, a\u00ednda que resolve o asunto da sincronizaci\u00f3n, crea outro reto: a dimerizaci\u00f3n das polimerases replicativas na forquita de replicaci\u00f3n implica que a s\u00edntese da cadea de nucle\u00f3tidos en ambas as febras debe ter lugar na mesma localizaci\u00f3n espacial, a pesar de que as d\u00faas febras te\u00f1en que sintetizarse en sentidos opostos unha con respecto \u00e1 outra. A s\u00edntese da febra retardada ten lugar despois de que a helicase desenrolara unha cantidade suficiente da cadea retardada, e esta cantidade \"suficiente de febra retardada\" \u00e9 polimerizada en cadeas de nucle\u00f3tidos pequenas chamadas fragmentos de Okazaki.\nDebe terse en conta o seguinte: a helicase desenrola continuamente o d\u00faplex parental, pero a febra retardada debe polimerizarse na direcci\u00f3n oposta. Isto significa que, a\u00ednda que avance a polimerizaci\u00f3n da febra l\u00edder, a polimerizaci\u00f3n da febra retardada s\u00f3 ocorre despois de que foi desenrolada unha suficiente lonxitude de febra retardada pola helicase. Neste momento, a polimerase replicativa da febra retardada as\u00f3ciase coa abrazadeira e o cebador para comezar a polimerizaci\u00f3n. Durante a s\u00edntese da febra retardada, a polimerase replicativa env\u00eda a febra retardada para atr\u00e1s cara a forquita de replicaci\u00f3n. A polimerase replicativa dis\u00f3ciase cando alcanza o cebador de ARN. A helicase contin\u00faa desenrolando o d\u00faplex parental, o encima cebador crea outro cebador, e a polimerase replicativa reas\u00f3ciase coa abrazadeira e o cebador cando se desenrolou unha lonxitude suficiente de febra retardada.\nEn conxunto, a s\u00edntese das cadeas l\u00edder e retardada dise que \u00e9 \"semidescontinua\".\nReplicaci\u00f3n do ADN de alta fidelidade.\nOs organismos procariotas e eucariotas usan diversas polimerases replicativas, algunhas das cales est\u00e1n ben caracterizadas, como as seguintes:\nCorrecci\u00f3n de erros e correcci\u00f3n de probas.\nA\u00ednda que non \u00e9 moi frecuente, durante a elongaci\u00f3n da cadea de ADN poden ocorrer erros e producirse unha polimerizaci\u00f3n con apareamentos de bases incorrectos. Moitas polimerases replicativas te\u00f1en un mecanismo de \"correcci\u00f3n de erros\" levado a cabo por medio dun dominio con actividade exonuclease 3'-5', que pode quitar pares de bases (colocadas incorrectamente) do extremo 3' exposto da cadea en crecemento. A correcci\u00f3n de erros \u00e9 posible porque os erros nos pares de bases distorsionan a posici\u00f3n dos i\u00f3ns magnesio na subunidade de polimerizaci\u00f3n, e porque a distorsi\u00f3n qu\u00edmico-estrutural da unidade de polimerizaci\u00f3n fai que se dete\u00f1a o proceso de polimerizaci\u00f3n ao facer m\u00e1is lenta a reacci\u00f3n. Seguidamente, a reacci\u00f3n qu\u00edmica na unidade exonulcease elimina os nucle\u00f3tidos do extremo exposto 3' da cadea en crecemento. Unha vez que se retira a base errada, a estrutura e qu\u00edmica da unidade de polimerizaci\u00f3n recupera a normalidade e a replicaci\u00f3n do ADN pode continuar. Deste modo, o sitio de polimerizaci\u00f3n activa pode dicirse que realiza un labor de \"corrector de probas\", xa que detecta os apareamentos impropios e corr\u00edxeos.\nOs erros no apareamento de bases distorsionan o sitio activo da polimerase nun tramo de entre 4 e 6 nucle\u00f3tidos, o que significa, dependendo do tipo de discordancia, que hai ata seis posibilidades para a correcci\u00f3n de erros. A detecci\u00f3n e correcci\u00f3n de erros, combinadas coa exactitude bastante grande inherente \u00e1 polimerase, contrib\u00faen a que a taxa de erros sexa s\u00f3 de aproximadamente 1 par de bases incorrecto por cada 108 a 1010 pares de bases.\nOs erros poden clasificarse en tres categor\u00edas: discordancias purina-purina, discordancias pirimidina-pirimidina, e discordancias pirimidina-purina. Como as caracter\u00edsticas qu\u00edmicas de cada discordancia son diferentes tam\u00e9n var\u00eda o comportamento da polimerase con respecto \u00e1 sensibilidade para detectalas.\nEliminaci\u00f3n dos cebadores e uni\u00f3n dos fragmentos de Okazaki.\nA\u00ednda hai dous problemas que resolver unha vez sintetizadas as febras l\u00edder e retardada: O ARN cebador dos fragmentos de Okazaki permanece a\u00ednda no d\u00faplex e hai amosegas ou descontinuidades entre cada dous fragmentos de Okazaki no d\u00faplex da febra retardada. Estes problemas res\u00f3lvenos varios encimas de reparaci\u00f3n do ADN que son diferentes segundo o organismo, entre os que est\u00e1n: a ADN polimerase I, ADN polimerase beta, ARNAse H, ligase, e DNA2. Este proceso \u00e9 ben co\u00f1ecido en procariotas e moito menos en eucariotas.\nEn xeral, os encimas de reparaci\u00f3n do ADN completan os fragmentos de Okazaki de diversas maneiras, como as seguintes: excisi\u00f3n de pares de bases e actividade exonuclease 5'-3' que retira os ribonucle\u00f3tidos do ARN quimicamente inestables (te\u00f1en ribosa cun 2'-OH reactivo) do d\u00faplex da febra retardada e substit\u00faeos por desoxirribonucle\u00f3tidos estables. Este proceso denom\u00ednase \"maduraci\u00f3n dos fragmentos de Okazaki\", e despois a ligase (v\u00e9xase m\u00e1is abaixo) completa o paso final de unir un fragmento con outro.\nA retrirada dos cebadores e a ligaz\u00f3n dos fragmentos de Okazaki poden considerarse similares a un proceso de reparaci\u00f3n do ADN que produce ao final un d\u00faplex quimicamente estable e sen erros.\nADN polimerase I.\nA ADN polimerase I \u00e9 un encima que repara o ADN.\nRNAse H.\nA RNAse H \u00e9 un encima que quita o ARN dos d\u00faplex ARN-ADN.\nADN ligase.\nUnha vez que os factores de reparaci\u00f3n do ADN substit\u00faen os ribonucle\u00f3tidos do cebador por desoxirribonucle\u00f3tidos, a\u00ednda queda un oco sinxelo no esqueleto azucre-fosfato que separa un fragmento de Okazaki do seguinte no d\u00faplex da febra retardada. un encima chamado ADN ligase conecta este oco ou amosega formando un enlace fosfodi\u00e9ster entre cada dous fragmentos de Okazaki, de tal maneira, que a febra retardada, que era descontinua, porque estaba formada por fragmentos de Okazaki separados, faise agora continua. Este proceso xeralmente se denomina \"traslaci\u00f3n da amosega\" (\"nick translation\").\nHistoria.\nKatherine Lemon e Alan Grossman demostraron na bacteria \"Bacillus subtilis\" que os replisomas non se moven como trens ao longo do ADN sen\u00f3n que en realidade este pasa a trav\u00e9s dun par estacionario de replisomas localizados na membrana plasm\u00e1tica da bacteria. No seu experimento, os replisomas de \"B. subtilis\" foron ambos marcados con prote\u00edna fluorescente verde (GFP), e a localizaci\u00f3n do complexo foi monitorizado en c\u00e9lulas en replicaci\u00f3n usando microscopia de fluorescencia. Se os replisomas se movesen como un tren sobre as v\u00edas, a polimerase-GFP deber\u00eda atoparse en diferentes posici\u00f3ns en cada c\u00e9lula. Pero os resultados foron que en cada c\u00e9lula en replicaci\u00f3n, os replisomas v\u00edanse como claros focos fluorescentes situados sempre na parte media da c\u00e9lula. O ADN celular marcado coa tinguidura fluorescente azul (DAPI) ocupaba a maior\u00eda do espazo citoplasm\u00e1tico."}
{"id": "314175", "revid": "25871", "url": "https://gl.wikipedia.org/wiki?curid=314175", "title": "P\u00e9rola (cantora)", "text": "Jandira Sassingui, m\u00e1is co\u00f1ecida como P\u00e9rola, \u00e9 unha cantora e presentadora angolana.\nBiograf\u00eda.\nComezou a cantar aos 8 anos de idade e tendo dende sempre gran paix\u00f3n pola m\u00fasica chegou a facer concertos para veci\u00f1os e amigos como pasatempo, o que a levou a concursos de m\u00fasica e de danza.\nAos 13 anos de idada mudouse de Luanda coa s\u00faa familia a Windhoek, Namibia, onde continuou os estudos. De 1997 a 2001 estudou no \"Colexio Conc\u00f3rdia\" onde formou parte dun grupo de danza chamado \"Earth Girls\". Ap\u00f3s isto, participou no \"Concurso para a Descoberta de Talentos\" organizada pola Igrexa Cat\u00f3lica onde ga\u00f1ou dous trofeos: Mellor Dueto e Mellor Performance Feminina da Noite.\nPretendendo iniciar as s\u00faas andanzas pola universidade, parte para a Sur\u00e1frica no ano 2002 e participa no concurso musical \"Coca-Cola Popstars\", sendo exclu\u00edda por estranxeira.\nConsequentemente, decide gravar o seu propio \u00e1lbum musical que p\u00fablica en 2004 co nome de \"Os Meus Sentimentos\", rexistrando dende este momento o nome de \"P\u00e9rola\".\nEn 2007 consegue ser licenciada en Dereito pola Universidade de Pretoria."}
{"id": "314194", "revid": "98629", "url": "https://gl.wikipedia.org/wiki?curid=314194", "title": "Antonio G\u00f3mez Carneiro", "text": "Antonio G\u00f3mez Carneiro, nado en Lardeiros (O Pino) o 30 de decembro de 1899 e finado na Berxa (Mes\u00eda) o 23 de setembro de 1979, foi un pol\u00edtico galego. Foi nomeado alcalde do Concello de Mes\u00eda por d\u00faas veces durante a Segunda Rep\u00fablica. Co inicio da guerra civil, foi perseguido e converteuse nun dos escapados, chegando a ser parte da importante agrupaci\u00f3n coru\u00f1esa da Resistencia galega .\nTraxectoria.\nEmigrou novo a Buenos Aires (Arxentina), onde co\u00f1eceu e casou coa s\u00faa muller, Emilia G\u00f3mez G\u00f3mez, natural da Berxa (Mes\u00eda). Vendo que non eran quen de continuar na Arxentina, volveron \u00e1 Berxa para dedicarse aos mu\u00ed\u00f1os de maqu\u00eda, nas ribeiras do r\u00edo Samo. Os pagamentos en fari\u00f1a, por arrendamento do mu\u00ed\u00f1o para moer, permit\u00edronlles comezar unha panader\u00eda, un serradoiro e unha granxa agr\u00edcola. Trouxeron tam\u00e9n consigo a idea de crear unha biblioteca en Gonzar (O Pino), cousa que conseguiron .\nNo ano 1934 comezou a etapa de Antonio Carneiro na alcald\u00eda do Concello, que rematou coa chegada da Guerra Civil de 1936. Fuxiu e agochouse nunha casa de Gonzar. Mentres estaba desaparecido, a s\u00faa muller Emilia era obrigada a declarar todas as semanas na Garda Civil de Curtis e forzada a dicir onde se atopaba o seu marido; mais ela sempre se negaba. Seis anos despois, no 1942, Antonio presentouse voluntariamente na Garda Civil. Arrest\u00e1rono e lev\u00e1rono \u00e1 prisi\u00f3n da Coru\u00f1a, por orde do Tribunal de Responsabilidades Pol\u00edticas .\nTras varios anos de c\u00e1rcere foi liberado. Por\u00e9n, no 1947 volveu a prisi\u00f3n por acusaci\u00f3ns de encubrimento a Foucellas e a s\u00faa cuadrilla, xa que a Berxa foi lugar de agachada dos guerrilleiros. Prend\u00e9rono primeiro no c\u00e1rcere de El Dueso e m\u00e1is tarde no de Santander, onde estivo ata o ano 1953 .\nO seu republicanismo levouno a que trala s\u00faa liberaci\u00f3n participase activamente en foros pol\u00edticos e culturais, nos que estaban tam\u00e9n alg\u00fans do seus excompa\u00f1eiros de prisi\u00f3n e alg\u00fans do Partido Comunista.\nAntonio Carneiro seguiu traballando no mu\u00ed\u00f1o, na talla de madeira e colaborou na concentraci\u00f3n parcelaria de Mes\u00eda. Fixo que a car\u00f3n do mu\u00ed\u00f1o se instalase unha turbina e central hidroel\u00e9ctrica. A \"\u00abCentral Berxa\u00bb\" deu corrente el\u00e9ctrica \u00e1 bisbarra de Ordes e chegou a ser a m\u00e1is importante na comarca .\nAntonio Carneiro morreu no ano 1979 tras fortes dores .\nEtapas de goberno no Concello de Mes\u00eda.\nPresent\u00e1ndose polo Partido Radical, de esquerda moderada, chegou \u00e1 alcald\u00eda do concello no ano 1934, sendo ese momento o da chegada dos partidos de dereita \u00e1 vitoria no estado. No ano 1936 repetir\u00eda polo partido de Uni\u00f3n Republicana, dentro da Fronte Popular.\nO primeiro goberno de Antonio Carneiro estar\u00eda limitado polo caciquismo da secretar\u00eda do Concello, mais na s\u00faa segunda etapa abrir\u00eda cami\u00f1o a acci\u00f3ns de asistencia social, educaci\u00f3n e control veterinario do gando . Como alcalde conseguiu que nos plenos municipais se aprobasen entre o 1933 e 1936 a construci\u00f3n da escola das Travesas, con acordos cos Concellos de Carral e de Abegondo, para que al\u00ed se escolarizasen os raparigos de Bruma; a escola de Lanz\u00e1 e a escola da Casa do Concello de Mes\u00eda.\nComo parte da Uni\u00f3n Galaico-Americana, facilitou a creaci\u00f3n dunha escola e unha biblioteca en Gonzar.\nVida persoal.\nCasou con Encarnaci\u00f3n G\u00f3mez G\u00f3mez e foi pai de Manuel, Elena, Mar\u00eda, Nieves, Jes\u00fas, Benigna e Antonio G\u00f3mez G\u00f3mez."}
{"id": "314221", "revid": "26501", "url": "https://gl.wikipedia.org/wiki?curid=314221", "title": "Mac OS X", "text": ""}
{"id": "314224", "revid": "56817", "url": "https://gl.wikipedia.org/wiki?curid=314224", "title": "Vai e v\u00e9n", "text": "Vai e v\u00e9n \u00e9 un \u00e1lbum de estudio do cantautor galego Xil R\u00edos. Foi publicado en 2004, polo selo Disco Trompo.\nConstit\u00fae o seu maior achegamento ao folk galego, e nel colaboran artistas como Xos\u00e9 Manuel Budi\u00f1o, Susana Seivane ou Ux\u00eda Senlle."}
{"id": "314225", "revid": "5863", "url": "https://gl.wikipedia.org/wiki?curid=314225", "title": "Vi\u00f1o de Xerez", "text": ""}
{"id": "314226", "revid": "1987", "url": "https://gl.wikipedia.org/wiki?curid=314226", "title": "Inti Raymi", "text": "Inti Raymi (en quechua \u2018festa do sol\u2019), antigamente chamada \"Wawa Inti Raymi\" (festa do sol neno), \u00e9 unha cerimonia incaica e andina celebrada na honra de Inti (o pai sol), que se realizaba cada solsticio de inverno (24 de xu\u00f1o, no hemisferio sur). Os actuais poboadores dos pa\u00edses andinos, coa presenza de visitantes nacionais e estranxeiros, contin\u00faan facendo esta tradici\u00f3n, agora tida como unha cerimonia de interese tur\u00edstico. \u00d3 tratarse dunha tradici\u00f3n inca, o Inti Raymi mantense como un rito para moitas outras comunidades ind\u00edxenas de legado incaico, algunhas das cales est\u00e1n asentadas noutras partes do antigo territorio inca, como en Ecuador, Colombia, Chile, norte arxentino (Jujuy) e Bolivia.\nDurante a \u00e9poca dos Incas, o Wawa Inti Raymi foi institu\u00f3do polo inca Pachac\u00fatec na d\u00e9cada de 1430, como parte da s\u00faa reorganizaci\u00f3n pol\u00edtico-administrativa do estado inca, e era un ritual para lexitimar o control imperial sobre os pobos sometidos. O raymi do solsticio de inverno era un dos dous maiores festivais celebrados na honra do sol en Cuzco. O outro festival era o Capaq Inti Raymi, (festa do gran sol) celebrado polos Incas no solsticio de ver\u00e1n no hemisferio sur (21 de decembro). Segundo conta Inca Garcilaso de la Vega (1539-1616), o Wawa Inti Raymi significaba que o deus Sol renac\u00eda para dar comezo a un novo ciclo anual, o \"tempo circular inca\" (xa que non concib\u00edan o tempo como lineal sen\u00f3n coma un c\u00edrculo cronol\u00f3xico) as\u00ed como a orixe m\u00edtica do Inca, quen foi enviado polo Sol (como deus ordenador das acci\u00f3ns das poboaci\u00f3ns do antigo mundo). A s\u00faa celebraci\u00f3n duraba 15 d\u00edas, nos cales hab\u00eda danzas, cerimonias e sacrificios. O derradeiro Wawa Inti Raymi coa presenza do Inca foi realizado a partir do 21 de xu\u00f1o do ano 1535.\nEn 1572, o vicerrei Francisco \u00c1lvarez de Toledo (1515-1584) prohibiu esta festa (xunto coas demais principais celebraci\u00f3ns orixinarias) por considerala unha cerimonia pag\u00e1 e contraria \u00e1 fe cat\u00f3lica. Seguiuse facendo de xeito clandestino, como protesta \u00e1 \"extirpaci\u00f3n de idolatr\u00edas\"\nEn 1944, o intelectual e artista Faustino Espinoza Navarro compuxo unha reconstruci\u00f3n hist\u00f3rica do Wawa Inti Raymi para atraer o fluxo tur\u00edstico a Cuzco e como parte da semana desta cidade, a cal incl\u00fae o Corpus Christi. Optouse por trocar a data orixinal (solsticio do 21 de xu\u00f1o) polo 24 do mesmo mes, xa que no goberno do presidente A. Legu\u00eda decret\u00e1rase esta data como o \"D\u00eda do Indio\". Ademais, o 24 de xu\u00f1o \u00e9 a festa de San Xo\u00e1n, a cal representaba un d\u00eda non laborable e polo tanto fac\u00eda m\u00e1is doada a presenza do p\u00fablico.\nA reconstruci\u00f3n bas\u00e9ase na cr\u00f3nica de Garcilaso de la Vega e s\u00f3 se refire \u00e1 cerimonia pol\u00edtico-relixiosa. Dende esta data en diante (ano 1944), a cerimonia volve a ser un acontecemento p\u00fablico e de grande atractivo tur\u00edstico."}
{"id": "314227", "revid": "89787", "url": "https://gl.wikipedia.org/wiki?curid=314227", "title": "Babas\u00f3nicos", "text": "Babas\u00f3nicos \u00e9 un grupo musical arxentino de rock formado a comezos da d\u00e9cada de 1990. \u00d3 comezo foron encadrados no \u00abNovo rock arxentino\u00bb, movemento composto por grupos como Juana La Loca, El Otro Yo, Peligrosos Gorriones e Los Brujos. O nome do grupo \u00e9 un xogo de palabras entre o gur\u00fa indio Sai\u00a0Baba e a caricatura Os Supers\u00f3nicos."}
{"id": "314228", "revid": "865", "url": "https://gl.wikipedia.org/wiki?curid=314228", "title": "Pinback", "text": "Pinback \u00e9 un grupo musical de indie rock formado en San Diego (California). Foi creada en 1998 polos cantantes e m\u00fasicos Armistead Burwell Smith IV e Rob Crow, que son os seus dous membros principais e consistentes. \u00d3 longo da s\u00faa carreira, lanzaron cinco \u00e1lbums de estudio."}
{"id": "314230", "revid": "89787", "url": "https://gl.wikipedia.org/wiki?curid=314230", "title": "P\u00falpitos de San Lourenzo", "text": "Os P\u00falpitos de San Lourenzo, realizados en bronce para a bas\u00edlica de San Lourenzo de Florencia, foron as obras escult\u00f3ricas que conclu\u00edron a actividade art\u00edstica de Donatello, que dende 1460 se fixera cargo da s\u00faa planificaci\u00f3n e dese\u00f1o. O traballo f\u00edxoo coa axuda de numerosos axudantes, entre eles destacaron Bartolomeo Bellano e Bertoldo di Giovanni.\nO p\u00falpito \u00e9 un accessorio arquitect\u00f3nico das igrexas destinado \u00e1 predicaci\u00f3n, consistente nunha sorte de balc\u00f3n, colocado a unha certa altura por riba dos fieis, accesible por unha escaleira. No adoita atoparse no presbiterio, sen\u00f3n apegado \u00e1 parede ou a unha columna illada ou sostido por un pedestal. De pedra ou madeira, a mi\u00fado son elementos dunha gran riqueza art\u00edstica.\nO p\u00falpito da Resurrecci\u00f3n (en ) est\u00e1 considerado como o primeiro en constru\u00edrse e onde m\u00e1is participou Donatello. O seu tama\u00f1o \u00e9 meirande que o da Paix\u00f3n: a medida \u00e9 de 292 cm de lonxitude e 123 de altura, sen contar coas columnas sobre as que repousa.\nO p\u00falpito da Paix\u00f3n (en ) foi probablemente o segundo en realizarse, e polo tanto, foi m\u00e1is importante a colaboraci\u00f3n dos axudantes. \u00c9 lixeiramente m\u00e1is pequeno que o p\u00falpito da Resurrecci\u00f3n, cunhas medidas de 280 cm de lonxitude e 137 cm de altura, sen contar coas columnas sobre as que repousa."}
{"id": "314231", "revid": "23204", "url": "https://gl.wikipedia.org/wiki?curid=314231", "title": "P\u00falpito da Resurrecci\u00f3n", "text": ""}
{"id": "314232", "revid": "23204", "url": "https://gl.wikipedia.org/wiki?curid=314232", "title": "P\u00falpito da Paix\u00f3n", "text": ""}
{"id": "314233", "revid": "23204", "url": "https://gl.wikipedia.org/wiki?curid=314233", "title": "Pulpito della Resurrezione", "text": ""}
{"id": "314234", "revid": "23204", "url": "https://gl.wikipedia.org/wiki?curid=314234", "title": "Pulpito della Passione", "text": ""}
{"id": "314251", "revid": "1987", "url": "https://gl.wikipedia.org/wiki?curid=314251", "title": "Sat\u00e9lite de Observaci\u00f3n Terrestre", "text": ""}
{"id": "314252", "revid": "98629", "url": "https://gl.wikipedia.org/wiki?curid=314252", "title": "Alfonso Alonso", "text": "Alfonso Alonso Aranegui, nado en Vitoria o 14 de abril de 1967, \u00e9 un pol\u00edtico espa\u00f1ol do Partido Popular. Foi alcalde de Vitoria entre 1999 e 2007, e deputado pola circunscrici\u00f3n de \u00c1raba entre 2000 e 2001 e dende 2008. Entre 2008 e 2011 (IX Lexislatura) foi voceiro adxunto do PP no Congreso dos Deputados, e dende 2011 \u00e9 o seu voceiro titular para a X Lexislatura do actual per\u00edodo democr\u00e1tico. En decembro de 2014 foi nomeado ministro de Sanidade, Servizos Sociais e Igualdade.\nTraxectoria.\nFamilia e formaci\u00f3n.\nNatural de Vitoria, procede dunha influente familia desta cidade. O seu av\u00f3 materno, Manuel Aranegui y Coll, foi presidente da Deputaci\u00f3n de \u00c1raba entre 1957 e 1966, durante a Ditadura franquista. A s\u00faa familia paterna prov\u00e9n en parte de Donostia, Alfonso Alonso \u00e9, sobri\u00f1o-neto, entre outros, dos tenistas Jos\u00e9 Mar\u00eda Alonso Areyzaga e Manuel Alonso de Areyzaga, as\u00ed como de Asis Alonso Areyzaga, que foi tam\u00e9n tenente-alcalde de Donostia. O seu pai, Ram\u00f3n Alonso Ver\u00e1stegui, \u00e9 pintor e reside en Tenerife dende 1975. Est\u00e1 casado e ten catro fillos.\nAlfonso Alonso \u00e9 licenciado en filolox\u00eda rom\u00e1nica e en dereito, e exerceu profesionalmente como avogado. En 1996 entrou no concello da s\u00faa cidade natal como concelleiro.\nAlcalde de Vitoria.\nNas elecci\u00f3ns municipais de 1999 a s\u00faa candidatura foi a m\u00e1is votada, de modo que accedeu \u00e1 alcald\u00eda. En 2000 encabezou a lista do seu partido por \u00c1raba, pero en 2001 renunciou para centrarse no seu labor como alcalde. En 2003 volveu ga\u00f1ar as elecci\u00f3ns municipais. En 2007 a lista m\u00e1is votada no concello de Vitoria foi a de Patxi Lazcoz do PSE-EE, que foi investido alcalde ao non presentar ning\u00fan partido (inclu\u00edndo o PP) candidato alternativo.\nDeputado no Congreso e Ministro.\nEncabezou de novo a lista do PP por \u00c1raba nas elecci\u00f3ns xerais de 2008, formando parte da direcci\u00f3n do grupo parlamentario popular no Congreso dos Deputados. Repetiu nas elecci\u00f3ns xenerais de 2011 e obtivo a vitoria na circunscrici\u00f3n de \u00c1raba.\nO 12 de decembro de 2011 foi proposto por Mariano Rajoy como voceiro do grupo popular no Congreso dos Deputados para a X Lexislatura, cargo que desempe\u00f1ou dende o 13 de decembro dese mesmo ano. Tras a dimisi\u00f3n de Ana Mato como ministra de Sanidade polo caso G\u00fcrtel, o 3 de decembro de 2014 foi nomeado polo presidente Rajoy para substitu\u00edla nese posto."}
{"id": "314253", "revid": "10599", "url": "https://gl.wikipedia.org/wiki?curid=314253", "title": "Deputaci\u00f3n de \u00c1raba", "text": ""}
{"id": "314254", "revid": "10599", "url": "https://gl.wikipedia.org/wiki?curid=314254", "title": "Deputaci\u00f3n de Biscaia", "text": ""}
{"id": "314255", "revid": "10599", "url": "https://gl.wikipedia.org/wiki?curid=314255", "title": "Deputaci\u00f3n de Guip\u00fascoa", "text": ""}
{"id": "314258", "revid": "98629", "url": "https://gl.wikipedia.org/wiki?curid=314258", "title": "Rafael Catal\u00e1 Polo", "text": "Rafael Catal\u00e1 Polo, nado en Madrid o 21 de xu\u00f1o de 1961, \u00e9 un pol\u00edtico e alto funcionario espa\u00f1ol. Foi ministro de Xustiza entre 2014 e 2018.\nBiograf\u00eda.\nFormaci\u00f3n e carreira profesional.\nLicenciado en Dereito pola Universidade Complutense de Madrid, en 1985 ingresou por oposici\u00f3n no Corpo Superior de Administradores Civ\u00eds do Estado.\nDurante a s\u00faa carreira administrativa exerceu os postos de Subdirector Xeral de Ordenaci\u00f3n e Pol\u00edtica de Recursos Humanos no Ministerio de Sanidade e Consumo (1988-1992). En 1992 incorp\u00f3rase a AENA, Organismo no que exerce como Director de Planificaci\u00f3n e Desenvolvemento de Recursos Humanos, Director de Relaci\u00f3ns Laborais e Director de Administraci\u00f3n e Servizos de Navegaci\u00f3n A\u00e9rea. Tam\u00e9n exerceu ata o ano 2011 como secretario xeral de Codere, empresa do sector do xogo.\nCarreira pol\u00edtica.\nTras a vitoria electoral do Partido Popular, en 1996, o Consello de Ministros nomeouno Director Xeral da Funci\u00f3n P\u00fablica do Ministerio de Administraci\u00f3ns P\u00fablicas, daquela encabezado por Mariano Rajoy.\nEn xaneiro de 1999 foi nomeado Director Xeral de Persoal e Servizos do Ministerio de Educaci\u00f3n e Cultura, e entre maio de 2000 e xullo de 2002 foi Subsecretario do Ministerio de Facenda. Entre os anos 2002 e 2004 foi Secretario de Estado de Xustiza no Departamento que dirix\u00eda Jos\u00e9 Mar\u00eda Michavila.\nTras as elecci\u00f3ns xerais de 2004 ocupouse da xerencia do Hospital Ram\u00f3n y Cajal de Madrid. Ademais dende 2005 foi director do m\u00e1ster de Administraci\u00f3n P\u00fablica de Esade e membro do Consello Social da UNED.\nO 23 de decembro de 2011 o Consello de Ministros nomeouno Secretario de Estado de Planificaci\u00f3n e Infraestruturas do Ministerio de Fomento, a proposta da s\u00faa titular Ana Pastor Juli\u00e1n.\nTras a dimisi\u00f3n presentada por Alberto Ruiz-Gallard\u00f3n, o 23 de setembro de 2014 foi sinalado como sucesor para ocupar o cargo de ministro de Xustiza. O seu nomeamento foi publicado o 29 de setembro de 2014, d\u00eda en que tomou posesi\u00f3n do cargo."}
{"id": "314260", "revid": "89787", "url": "https://gl.wikipedia.org/wiki?curid=314260", "title": "Jorge Fern\u00e1ndez D\u00edaz", "text": "Jorge Fern\u00e1ndez D\u00edaz, nado en Valladolid o 6 de abril de 1950, \u00e9 un enxe\u00f1eiro industrial e inspector de traballo espa\u00f1ol, a\u00ednda que se dedica \u00e1 pol\u00edtica dende os 28 anos, despois de militar en diversos partidos de dereita e centro-dereita a nivel catal\u00e1n e nacional durante a Transici\u00f3n (UCD, CDS, en 1983 Alianza Popular, refundada en 1989 como Partido Popular) e membro supernumerario do Opus Dei. Foi Ministro do Interior do Goberno de Espa\u00f1a entre 2011 e 2016.\n\u00c9 irm\u00e1n do tam\u00e9n pol\u00edtico Alberto Fern\u00e1ndez D\u00edaz, actualmente rexedor e presidente do grupo municipal do Partido Popular de Catalu\u00f1a no Concello de Barcelona. Ambos os dous te\u00f1en un gran peso no partido en Catalu\u00f1a."}
{"id": "314261", "revid": "5863", "url": "https://gl.wikipedia.org/wiki?curid=314261", "title": "Rodman Poliships", "text": ""}
{"id": "314262", "revid": "55340", "url": "https://gl.wikipedia.org/wiki?curid=314262", "title": "Luis de Guindos", "text": "Luis de Guindos Jurado, nado en Madrid o 16 de xaneiro de 1960, \u00e9 un economista do Estado e pol\u00edtico espa\u00f1ol que foi ministro de Econom\u00eda e Competitividade entre 2011 e 2018. Pertence ao Corpo Superior de T\u00e9cnicos Comerciais e Economistas do Estado e ocupou distintos cargos durante os dous Gobernos de Aznar (1996-2004). Traballou en compa\u00f1\u00edas de servizos financeiros sendo membro do Consello Asesor de \"Lehman Brothers\". Foi director do Instituto de Empresa dende 2010 e pertenceu ao Consello de Administraci\u00f3n de Endesa con car\u00e1cter de Externo Independente."}
{"id": "314263", "revid": "56817", "url": "https://gl.wikipedia.org/wiki?curid=314263", "title": "Rafael Catal\u00e1", "text": "Rafael Catal\u00e1 pode referirse a:"}
{"id": "314266", "revid": "23204", "url": "https://gl.wikipedia.org/wiki?curid=314266", "title": "Pedro Moren\u00e9s", "text": "Pedro de Moren\u00e9s y \u00c1lvarez de Eulate, nado en Areeta (Getxo, Biscaia) o 17 de setembro de 1948, \u00e9 un empresario, alto executivo e pol\u00edtico espa\u00f1ol, ministro de Defensa do Goberno de Espa\u00f1a dende o 22 de decembro de 2011 ata o 4 de novembro de 2016.\nTraxectoria.\nEn 1978 licenc\u00edase en Dereito pola Universidade de Navarra. Seguidamente dipl\u00f3mase en Direcci\u00f3n de Empresas pola Facultade de Ciencias Econ\u00f3micas e Empresariais da Universidade de Deusto. Entre 1984 e 1988 traballou nun bufete de avogados, para pasar, en 1988, \u00e1 Empresa Astilleros Espa\u00f1oles S. A., e de a\u00ed, en 1991, ao Instituto Nacional de Industria.\nEn 1996, tras a vitoria electoral do Partido Popular, nas elecci\u00f3ns xerais, o novo Ministro de Defensa Eduardo Serra Rexach, nomeouno Secretario de Estado de Defensa. Permaneceu no cargo toda a Lexislatura.\nEn 2000 \u00e9 nomeado Secretario de Estado de Seguridade no Ministerio do Interior, e finalmente, entre 2002 e 2004 foi Secretario de Estado de Pol\u00edtica Cient\u00edfica e Tecnol\u00f3xica no Ministerio de Ciencia e Tecnolox\u00eda.\nEn 2011, tras a vitoria do Partido Popular nas elecci\u00f3ns xerais, foi nomeado ministro de Defensa por Mariano Rajoy."}
{"id": "314270", "revid": "89787", "url": "https://gl.wikipedia.org/wiki?curid=314270", "title": "Klaus Ebner", "text": "Klaus Ebner, nado en Viena o 8 de agosto de 1964, \u00e9 un escritor austr\u00edaco en lingua alem\u00e1 e, tam\u00e9n, un poeta en catal\u00e1n. A s\u00faa obra consta de narrativa, ensaio e poes\u00eda.\nTraxectoria.\nDurante a d\u00e9cada de 1980 publicou libros especializados sobre software e alg\u00fans primeiros textos literarios en revistas. Traduciu obras liter\u00e0rias do franc\u00e9s e do catal\u00e1n \u00f3 alem\u00e1n. \u00c9 socio de asociaci\u00f3ns austr\u00edacas de escritores, como por exemplo a Grazer Autorinnen Autorenversammlung, e da Associaci\u00f3 d'Escriptors en Llengua Catalana.\nA s\u00faa obra incl\u00fae ensaios culturais sobre o eido catal\u00e1n e narraci\u00f3ns que tratan de tradici\u00f3ns xudeas. A s\u00faa primeira colecci\u00f3n de contos (en alem\u00e1n) apareceu no 2007. No 2008 publicou a novela curta \"Hominide\" e no ano seguinte o seu primeiro poemario en catal\u00e1n. Ebner recibiu diversos premios de literatura en Austria, por exemplo o Premio de Xuvendade Erster \u00d6sterreichischer Jugendpreis de 1982 e o premio Wiener Werkstattpreis de 2007."}
{"id": "314273", "revid": "22570", "url": "https://gl.wikipedia.org/wiki?curid=314273", "title": "Literatura fenicio-p\u00fanica", "text": "A literatura fenicio-p\u00fanica \u00e9 aquela escrita en fenicio, a lingua das antigas civilizaciones de Fenicia e Cartago. Toda ela est\u00e1 rodeada dun nimbo de misterio polos poucos vestixios que se conservaron: todo o que resta \u00e9 unha serie de inscrici\u00f3ns, poucas das cales te\u00f1en car\u00e1cter netamente literario (s\u00f3 algunha narraci\u00f3n hist\u00f3rica, poemas, etc.), moedas, anacos da \"Historia\" de Sancuniat\u00f3n e do \"Tratado\" de Mag\u00f3n, a traduci\u00f3n \u00f3 grego da \"viaxe de Hann\u00f3n o Navegante\" e o texto do \"Poenulus\" de Plauto. Por\u00e9n, \u00e9 un feito probado que tanto en Fenicia como en Cartago houbo bibliotecas e quelos fenicios tiveron unha rica produci\u00f3n literaria herdeira do pasado cananeo, da que obras como as redactadas por Fil\u00f3n de Biblos ou Menandro de \u00c9feso son unha parte \u00ednfima."}
{"id": "314274", "revid": "98629", "url": "https://gl.wikipedia.org/wiki?curid=314274", "title": "Najla Shami", "text": "Najla Shami, nada en Compostela, \u00e9 unha cantora e compositora galega, filla de tres culturas: palestina, galega e arxentina, creceu entre Galiza e Kuwait.\nTraxectoria.\nComeza a estudar e cantar con 9 anos, facendo parte de diversas corais e formaci\u00f3ns de m\u00fasica tradicional galega. Nesa altura crea as s\u00faas primeiras canci\u00f3ns. En 1997 decidiu estudar m\u00fasica moderna e educaci\u00f3n musical afondando na t\u00e9cnica vocal e na s\u00faa pedagox\u00eda, actividade que a levou a pa\u00edses como Noruega, os Estados Unidos, Xordania, Kuwait, a India, Inglaterra, Portugal e Espa\u00f1a.\nGradualmente incorpora novas influencias na s\u00faa linguaxe, achegando sonoridades de Portugal, o Brasil e \u00c1frica que mestura coas s\u00faas ra\u00edces e co jazz, e imprimen unha profunda pegada na s\u00faa evoluci\u00f3n. En xullo de 2013 lanzou o libro-disco \"Na lingua que eu falo\" (Editorial Galaxia), no que afonda na obra da escritora Rosal\u00eda de Castro. Unha selecci\u00f3n de dez temas que re\u00fane sete poemas da autora galega con m\u00fasica orixinal, d\u00faas novas creaci\u00f3ns e unha revisi\u00f3n do cl\u00e1sico \"Negra Sombra\"."}
{"id": "314276", "revid": "23204", "url": "https://gl.wikipedia.org/wiki?curid=314276", "title": "Pere Calders", "text": "Pere Calders i Rossinyol, nado en Barcelona o 29 de setembro de 1912 e finado o 21 de xullo de 1994, foi un escritor e debuxante catal\u00e1n, co\u00f1ecido pola s\u00faa faceta de contista, que recibiu, entre outros galard\u00f3ns, a Creu de Sant Jordi de 1982 e o Premio de Honra das Letras Catal\u00e1s de 1986. Al\u00e9n de contos, Calders tam\u00e9n escribiu diversas novelas e artigos xornal\u00edsticos nalgunhas das publicaci\u00f3ns m\u00e1is importantes de Catalu\u00f1a. Os seus escritos destacaban por ser ir\u00f3nicos e por veces fantasiosos. Como debuxante, chegou a dirixir \"L'Esquella de la Torratxa\", a car\u00f3n do seu amigo T\u00edsner."}
{"id": "314277", "revid": "23204", "url": "https://gl.wikipedia.org/wiki?curid=314277", "title": "Pere Calders i Rossinyol", "text": ""}
{"id": "314279", "revid": "1131", "url": "https://gl.wikipedia.org/wiki?curid=314279", "title": "Universidade de Maguncia", "text": "A Universidade Johannes Gutenberg de Maguncia (en ), localizada en Maguncia (Alema\u00f1a) foi impulsada polo arcebispo de Maguncia Adolfo II de Nassau, e comezou a andar en 1477.\nHoxe ten m\u00e1is de 35.000 estudantes, en arredor de 150 escolas, o que a converte nunha das maiores universidades de Alema\u00f1a."}
{"id": "314281", "revid": "5863", "url": "https://gl.wikipedia.org/wiki?curid=314281", "title": "Doutores honoris causa pola Universidade Europea de Humanidades", "text": "A Universidade Europea de Humanidades ten nomeado como doutor honoris causa \u00e1s seguintes persoas:"}
{"id": "314283", "revid": "5863", "url": "https://gl.wikipedia.org/wiki?curid=314283", "title": "Doutores honoris causa pola Universidade Cat\u00f3lica de Am\u00e9rica", "text": "A Universidade Cat\u00f3lica de Am\u00e9rica nomeou como doutor honoris causa as seguintes persoas:"}
{"id": "314284", "revid": "5863", "url": "https://gl.wikipedia.org/wiki?curid=314284", "title": "Bispo de Tui", "text": ""}
{"id": "314287", "revid": "89787", "url": "https://gl.wikipedia.org/wiki?curid=314287", "title": "Marco Ferreri", "text": "Marco Ferreri, nado en Mil\u00e1n o 11 de maio de 1928 e finado en Par\u00eds o 9 de maio de 1997 foi un director de cinema, guionista e actor italiano.\nTraxectoria.\nFerreri entrou no mundo do cinema a trav\u00e9s da realizaci\u00f3n de curtametraxes publicitarias. M\u00e1is tarde dedicouse \u00e1 produci\u00f3n e chegou a Espa\u00f1a como representante comercial dos obxectivos Totalscope, versi\u00f3n italiana dos CinemaScope estadounidenses. En Espa\u00f1a co\u00f1eceu a Rafael Azcona, co que colaborou en \"El pisito\" (1959) e \"El cochecito\" (1960), d\u00faas comedias marcadas por un feroz \"sarcasmo antiburgu\u00e9s\".\nDe volta a Italia, Ferreri seguiu a s\u00faa carreira con \"L'ape regina\" (1962), s\u00e1tira anticat\u00f3lica que foi censurada mesmo no t\u00edtulo, modificado debido \u00e1 cr\u00edtica que fac\u00eda sobre a instituci\u00f3n do matrimonio.\nEn \"La donna scimmia\", de 1963, falou sobre as relaci\u00f3ns entre os sexos dominadas pola explotaci\u00f3n do m\u00e1is d\u00e9bil. O final tam\u00e9n foi censurado, desta vez pola decisi\u00f3n do produtor Carlo Ponti. M\u00e1is adiante realizou o episodio \"Il professore\" dentro do filme colectivo \"Controsesso\" en 1964 e o conto antimachista \"L\u2019harem\" (1967). Por\u00e9n, a que seconsidera a s\u00faa obra mestra \u00e9 \"Dillinger \u00e8 morto\" (1969), un ensaio sobre a soidade do home contempor\u00e1neo na sociedade capitalista.\nRodou despois a triste alegor\u00eda sobre o futuro \"Il seme dell'uomo\" (1970), conto kafkiano anticlerical, e \"L'udienza\" (1971). M\u00e1is tarde, realizou unha curiosa e case surrealista relectura da derrota do xeneral Custer en Little Big Horn chamada \"Non toccare la donna bianca\" (1975).\nCando acadou de novo o cume foi grazas \u00e1 adaptaci\u00f3n do conto de Fran\u00e7ois Rabelais \"La grande abbuffata\" (1973), que anticipou a furia iconoclasta de \"Sal\u00f2 o le 120 giornate di Sodoma\" de Pier Paolo Pasolini. Desde ent\u00f3n p\u00f3dense citar obras como \"L'ultima donna\" (1976) e \"La casa del sorriso\" (1988)."}
{"id": "314288", "revid": "23204", "url": "https://gl.wikipedia.org/wiki?curid=314288", "title": "Rafael Azcona", "text": "Rafael Azcona Fern\u00e1ndez, nado en Logro\u00f1o o 24 de outubro de 1926 e finado en Madrid o 24 de marzo de 2008 foi un guionista espa\u00f1ol.\nTraxectoria.\nAzcona comezou a s\u00faa traxectoria profesional como novelista e desde 1951 colaborou con revistas humor\u00edsticas como \"La codorniz\". Grazas \u00e1 adaptaci\u00f3n da novela \"El pisito\", xunto co director italiano Marco Ferreri en 1959 entrou no mundo do cinema, que xa nunca abandonou.\nSegundo as s\u00faas palabras:\n\"Escribo gui\u00f3ns porque me resulta m\u00e1is doado que escribir novelas.\"\nOs seus primeiros gui\u00f3ns, como os de \"El pisito\", \"El cochecito\" e \"El verdugo\", tratan do retrato da s\u00faa \u00e9poca e denuncian a pobreza dese momento. Sempre colaborou con directores con compartisen o seu interese por reflectir a realidade espa\u00f1ola no cinema.\nMorreu o 24 de marzo de 2008 aos 81 anos de idade, dun cancro de pulm\u00f3n na s\u00faa casa de Madrid."}
{"id": "314289", "revid": "89787", "url": "https://gl.wikipedia.org/wiki?curid=314289", "title": "Octavia Spencer", "text": "Octavia Lenora Spencer, nada en Montgomery (Alabama) o 25 de maio de 1970 \u00e9 unha actriz estadounidense.\nComo escritora creou a personaxe de Randi Rhodes, Ninja Detective, para unha serie de libros infant\u00eds en 2013.\nTraxectoria.\nComezou no cinema aos dezanove anos traballando de bolseira no plat\u00f3 de \"The Long Walk Home\", filme protagonizado por Whoopi Goldberg. Como actriz debutou interpretando unha enfermeira no filme \"A Time to Kill\". No 2003 debutou no teatro nos \u00c1nxeles, na obra de Del Shore \"The Trials and Tribulations of a Trailer Trash Housewife\". Foi a s\u00faa primeira e \u00fanica obra, pois dixo a \"Back Stage Magazine\" que sofre \"medo esc\u00e9nico\".\nEn agosto de 2010 Spences uniuse a Viola Davis, Emma Stone e Bryce Dallas Howard na produci\u00f3n \"The Help\", filme polo que ga\u00f1ou o Oscar \u00e1 mellor actriz secundaria. Tras este \u00e9xito participou en filmes coma \"Fruitvale Station\" e \"\", da serie \"Divergent\"."}
{"id": "314290", "revid": "89787", "url": "https://gl.wikipedia.org/wiki?curid=314290", "title": "Timothy Hutton", "text": "Timothy Tarquin Hutton, nado en Malib\u00fa (California) o 16 de agosto de 1960 \u00e9 un actor e director estadounidense. Con vinte anos ga\u00f1ou o Oscar ao mellor actor secundario, sendo o actor m\u00e1is novo en logralo.\nTraxectoria.\nTimothy Hutton naceu en Malib\u00fa, fillo do actor Jim Hutton e da profesora Maryline Adams (nada Poole). Os seus pais divorci\u00e1ronse cando Hutton ti\u00f1a tres anos e a s\u00faa nai levouno a el a s\u00faa irm\u00e1 m\u00e1is vella, Heidi (nada en 1959) con ela a Boston. A familia volveu a California cando Hutton ti\u00f1a doce anos.\nEn 1976, aos dezaseis anos, Hutton buscou o seu pai e mudouse con el aos \u00c1nxeles. No instituto, mentres interpretaba a Nathan Detroit nunha produci\u00f3n escolar de \"Guys and Dolls\" decatouse de que quer\u00eda ser actor e comezou a s\u00faa carreira na televisi\u00f3n.\nTras varios telefilmes debutou no cinema na longametraxe \"Xente corrente\" (1980), pola que ga\u00f1ou o Oscar ao mellor actor secundario. Dedicou o premio ao seu pai, que morrera de cancro o 2 de xu\u00f1o de 1979 aos corenta e cinco anos.\nO seu seguinte filme, \"M\u00e1is al\u00e1 do honor\" (con George C. Scott, Sean Penn, e Tom Cruise), foi popular entre o p\u00fablico e a cr\u00edtica, mais durante varios anos os seus filmes foron fracasos, ag\u00e1s \"The Falcon and the Snowman\" (1985), de novo con Sean Penn.\nEn 1989 debutou en Broadway con Elizabeth McGovern na obra \"Love Letters\", de A.R. Gurney.\nA finais da d\u00e9cada de 1980 e durante os noventa, Hutton interpretou papeis pequenos en filmes como \"French Kiss\" ou \"Beautiful Girls\". Continuou ademais na televisi\u00f3n, con serires como \"American Crime\"."}
{"id": "314291", "revid": "85894", "url": "https://gl.wikipedia.org/wiki?curid=314291", "title": "Convento de San Bieito da Guarda", "text": "O Convento de San Bieito da Guarda \u00e9 un conxunto significativo, constru\u00eddo entre 1558 e 1561 como Mosteiro da Transfiguraci\u00f3n do Se\u00f1or.\nHistoria.\nFoi fundado por catro irm\u00e1ns, naturais do Se\u00f1or\u00edo de Te\u00e1ns, Salvaterra de Mi\u00f1o, bisnetos de Pedro Madruga: \u00c1lvaro, Garc\u00eda, Isabel e Mar\u00eda Ozores de Sotomayor. A carta fundacional, asinada polo nuncio de P\u00edo IV en Portugal, \u00e9 do 7 de setembro de 1561 e a inauguraci\u00f3n foi seis anos despois, o 5 de agosto de 1567, presidida polo Bispo de Tui, Diego de Torquemada.\nO edificio sufriu unha reforma importante no s\u00e9culo XVIII, a igrexa ten un retablo sinxelo, presidido polo santo, e unha portada barroca na porta norte.\nA comunidade de beneditinas ocupou o convento ata 1984, durante 417 anos. Desde 1990 as instalaci\u00f3ns albergan un hotel e restaurante."}
{"id": "314292", "revid": "5863", "url": "https://gl.wikipedia.org/wiki?curid=314292", "title": "Mosteiro de San Bieito da Guarda", "text": ""}
{"id": "314293", "revid": "15490", "url": "https://gl.wikipedia.org/wiki?curid=314293", "title": "Antonio Lomba", "text": "Antonio Lomba Baz, nado en 1963, \u00e9 un enxe\u00f1eiro e pol\u00edtico galego do PSdeG-PSOE.\nTraxectoria.\nEnxe\u00f1eiro e profesor de Tecnolox\u00eda no IES de A Sangri\u00f1a. Nas elecci\u00f3ns municipais de 2003 formou parte da candidatura do PSdeG e foi elixido concelleiro da Guarda. Continuou como concelleiro nas sucesivas elecci\u00f3ns e dende 2007 foi concelleiro de Cultura, Educaci\u00f3n e Novas Tecnolox\u00edas no goberno presidido por Jos\u00e9 Manuel Dom\u00ednguez Freitas. Nas municipais de 2015 encabezou a candidatura do PSdeG-PSOE e foi elixido alcalde. \nNas elecci\u00f3ns municipais de 2019 volveu a repetir como candidato sendo escollido como alcalde. "}
{"id": "314300", "revid": "23204", "url": "https://gl.wikipedia.org/wiki?curid=314300", "title": "Terra Baixa", "text": ""}
{"id": "314301", "revid": "88215", "url": "https://gl.wikipedia.org/wiki?curid=314301", "title": "Alejandro Arribas", "text": "Alejandro Arribas Garrido, nado en Madrid o 1 de maio de 1989, \u00e9 un futbolista espa\u00f1ol. Xoga de central e o seu equipo actual \u00e9 o Real Oviedo da Segunda Divisi\u00f3n.\nTraxectoria.\nFormado nas categor\u00edas inferiores do CF Rayo Majadahonda fichou polo Rayo Vallecano no ano 2008, a\u00ednda que mediada a tempada foi cedido ao CDA Navalcarnero. Ao ano seguinte afianzade no filial do equipo de Vallecas e debuta co primeiro equipo da man do adestrador Pepe Mel. Tras dar o salto definitivo ao primeiro equipo no ver\u00e1n de 2012 ficha polo CA Osasuna ao rematar o contrato co equpo madrile\u00f1o.\nTralo descenso do Osasuna rescinde o seu contrato e ficha polo Sevilla FC en 2014. Un ano despois f\u00edxose oficial a s\u00faa fichaxe polo Deportivo da Coru\u00f1a cun contrato por 3 tempadas, con opci\u00f3n a catro.\nO 8 de decembro de 2017 anunciouse o seu traspaso ao Club Universidad Nacional (Pumas de la UNAM) mexicano. Arribas firmou por d\u00faas tempadas e media e o traspaso estimouse en mill\u00f3n e medio de euros."}
{"id": "314304", "revid": "89787", "url": "https://gl.wikipedia.org/wiki?curid=314304", "title": "Seit\u00e1n", "text": "O seit\u00e1n \u00e9 un produto alimenticio orixinario de Asia oriental, elaborado a partir do glute de trigo, que presenta un alto contido proteico. O xeito tradicional de elaboralo consiste en lavar unha masa de fari\u00f1a triga con auga, para separar o glute do amid\u00f3n, a\u00ednda que actualmente se separa industrialmente e se pode mercar o glute en po, que despois se ferve nun caldo con salsa de soia, alga kombu e xenxibre. Segundo o Oxford Dictionary, a orixe da verba \"seit\u00e1n\" estar\u00eda na expresi\u00f3n xaponesa \"shokubutsusei tanpaku\", prote\u00edna vexetal.\n\u00c9 unha receita moderna, propia da coci\u00f1a macrobi\u00f3tica, baseada en elaboraci\u00f3ns de glute tradicionais da China e o Xap\u00f3n. Ad\u00f3itaselle chamar de \"carne vexetal\", xa que o seu aspecto \u00e9 semellante unha vez coci\u00f1ado. P\u00f3dese arranxar de moitos xeitos: fritido, rebozado, en estofado, empanado, coma base de alb\u00f3ndegas etc. Pode ser un substituto parcial da carne animal polo seu bo contido de prote\u00ednas. No Xap\u00f3n existe un produto semellante chamado fu.\nPropiedades do seit\u00e1n.\nLista de propiedades m\u00e1is co\u00f1ecidas:\nCaracter\u00edsticas culinarias.\nContendo unha elevado porcentaxe de prote\u00ednas, pode axudar a reducir o colesterol, e dimin\u00fae o risco da inxesta de antibi\u00f3ticos e hormonas que se poden atopar en vestixios nalgunhas produci\u00f3ns de carne animal.\nPolo seu menor custo, \u00e9 de uso frecuente no canto da carne na coci\u00f1a asi\u00e1tica, gastronom\u00eda vexetariana, gastronom\u00eda budista, macrobi\u00f3tica e diet\u00e9tica. O glute de trigo \u00e9 moi popular na China."}
{"id": "314305", "revid": "1131", "url": "https://gl.wikipedia.org/wiki?curid=314305", "title": "Gaspar Homar", "text": "Gaspar Homar i Mezquida, nado en Bunyola (Mallorca) o 11 de setembro de 1870, e finado en Barcelona o 5 de xaneiro de 1953, foi un dese\u00f1ador de mobles, \"ensemblier\", e anticuario balear, considerado un dos representantes m\u00e1is xenu\u00ednos do movemento modernista catal\u00e1n no eido da decoraci\u00f3n e da creaci\u00f3n de mobles.\nOs seus mobles, que poden ser considerados de autor, reflicten o benestar e as aspiraci\u00f3ns da puxante burgues\u00eda e dist\u00ednguense polo emprego de madeiras nobres e custo elevado e polos traballos en marqueter\u00eda e talla, onde contou coa colaboraci\u00f3n de destacados artistas como Josep Pey, Sebasti\u00e0 Junyent ou Joan Carreras i Farr\u00e9. Cunha forte personalidade, a obra de Gaspar Homar est\u00e1 relacionada coa dos mellores artistas da \u00e9poca, como Eug\u00e8ne Gaillard, Hector Guimard ou William Morris e reinterpreta dende unha ollada moi particular, a influencia da Secesi\u00f3n de Viena e da Escola de Glasgow. Participou e obtivo medalla nas exposici\u00f3ns de Londres, Madrid e Barcelona (1907), na hispano-francesa de Zaragoza (1908) e na Internacional do Comfort Moderno de Par\u00eds (1909), e foi membro do xurado da Exposici\u00f3n Internacional de Venecia (1908)."}
{"id": "314307", "revid": "23204", "url": "https://gl.wikipedia.org/wiki?curid=314307", "title": "Gaspar Homar i Mezquida", "text": ""}
{"id": "314312", "revid": "56817", "url": "https://gl.wikipedia.org/wiki?curid=314312", "title": "Tempeh", "text": "O tempeh (/\u02c8t\u025bm.pe\u026a/, pronunciado \"tem-pei\") \u00e9 un produto alimenticio orixinario de Indonesia, de sabor forte, que se obt\u00e9n da fermentaci\u00f3n das sementes da soia branca co fungo \"Rhizopus oligosporus\".\nTen forma de pastel cun aroma a noz e cunha textura mesta e lixeiramente carnuda. Constit\u00fae un alimento forte, cun sabor m\u00e1is intenso ca outros derivados da soia. A acci\u00f3n das encimas durante a fermentaci\u00f3n fan que as sementes sexam m\u00e1is dixer\u00edbeis, mentres o micelio que \u00e9 utilizado para as envolver fornece valiosas vitaminas do complexo B de orixe vexetal (130 % das necesidades diarias).\n\u00c9 especialmente popular na illa de Xava, onde se considera un alimento sinxelo que fornece prote\u00ednas \u00e1 dieta normal. \u00c9 pos\u00edbel atopalo noutras gastronom\u00edas do sueste asi\u00e1tico igualmente. Ao igual que o tofu, o tempeh est\u00e1 elaborado de grans de soia, por\u00e9n o tempeh ten outras caracter\u00edsticas nutricionais e de textura. O proceso de fermentaci\u00f3n da soia ret\u00e9n todas as prote\u00ednas, pos\u00fae m\u00e1is fibra e vitaminas comparado co tofu, as\u00ed coma unha textura m\u00e1is firme e forte sabor. Por mor do seu valor nutricional empr\u00e9gase internacionalmente nas dietas vexetarianas coma un suced\u00e1neo de carne.\nUtilizado coma reconstitu\u00ednte da flora intestinal e como eficaz favorecedor do tr\u00e1nsito intestinal.\nNutrici\u00f3n.\nA prote\u00edna da soia no tempeh comeza a ser m\u00e1is dixestivo como resultado do proceso de fermentaci\u00f3n. En particular, os oligosac\u00e1ridos que se asocian frecuentemente cos gases e a indixesti\u00f3n, todos estes efectos red\u00facense mediante a cultura do \"Rhizopus\". Nas formas tradicionais de elaboraci\u00f3n do tempeh fac\u00edase que a bacteria que elaboraba a vitamina B12 estivese presente durante o proceso. Nos pa\u00edses da cultura occidental \u00e9 moi com\u00fan o emprego da \"Rhizopus oligosporus\"."}
{"id": "314314", "revid": "25871", "url": "https://gl.wikipedia.org/wiki?curid=314314", "title": "ELDO", "text": "ELDO (\"European Launcher Development Organisation\", en galego, \"Organizaci\u00f3n Europea para o Desenvolvemento de Lanzadeiras\") foi unha organizaci\u00f3n europea fundada en 1964 por Alema\u00f1a, Australia, B\u00e9lxica, Francia, Italia, Pa\u00edses Baixos e Reino Unido.\nA participaci\u00f3n de Australia explicase porque esta naci\u00f3n ofreceu unha base de lanzamentos:o centro de Woomera. despois dunha serie de fracasos no desenvolvemento do foguete Europa, principalmente os lanzamentos dos foguetes Europa I e Europa II e o abandono do proxecto do foguete Europa III, de problemas presupostarios e da sa\u00edda do Reino Unido da organizaci\u00f3n, decidiuse o traslado das probas ao Centro Espacial de Kourou (G\u00fciana Francesa) a instancias de Francia. foi substitu\u00edda, xunto coa ESRO, pola ESA."}
{"id": "314315", "revid": "98629", "url": "https://gl.wikipedia.org/wiki?curid=314315", "title": "Mochi", "text": "O mochi (en xapon\u00e9s: \u9905; en chin\u00e9s: \u9ebb\u7cec), \u00e9 un boli\u00f1o feito de arroz glutinoso mo\u00eddo en pasta e despois moldado, t\u00edpico da gastronom\u00eda do Xap\u00f3n. A\u00ednda que se consome durante o ano todo, \u00e9 tradicional no \"Shogatsu\" (Aninovo) e en ocasi\u00f3ns especiais como nos nacementos e casamentos En Galicia, e en todo occidente, \u00e9 com\u00fan atopalo coma sobremesa doce (\"daifuku\") nos restaurantes xaponeses, recheo de froitas, de diferentes cremas, escumas ou xeados.\nDurante as festas de Aninovo, que no Xap\u00f3n duran varios d\u00edas, prom\u00f3vese en todo o pa\u00eds o festival do \"mochitsuki\" no que o \"mochi\" prep\u00e1rase e distrib\u00faese para todo o p\u00fablico. Algunhas localidades ou entidades axendan o \"mochitsuki\" para o terceiro d\u00eda do novo ano.\nNesta \u00e9poca, moitas empresas fechan as s\u00faas portas a partir do d\u00eda 28 ou 29 de decembro, acompa\u00f1ando o costume xapon\u00e9s de celebrar o Aninovo en clima de festa polo menos at\u00e9 o terceiro d\u00eda do novo ano.\nMochitsuki.\nO \"mochitsuki\" \u00e9 un festival que conta coa participaci\u00f3n popular desde a recadaci\u00f3n de fondos, pasando pola organizaci\u00f3n e realizaci\u00f3n do cerimonial, no que a xente se turna para esmagar o \"mochi\".\nComo rito de paso de ano, o esmagado colectivo do arroz \u00e1s v\u00e9speras do Aninovo \u00e9 emblem\u00e1tico: representa a certeza da recompensa do esforzo arduo e solidario, e a distribuci\u00f3n do \"mochi\" no \"Shogatsu\", a renovaci\u00f3n da esperanza de fartura \u00e1 mesa durante todo o ano que se reinicia. Para o cerimonial:\nA\u00ednda que o \"mochitsuki\" non sexa necesariamente unha celebraci\u00f3n relixiosa, gran parte das familias xaponesas celebra a pasaxe do ano ofrendando \"mochi\" a deidades nos seus oratorios dom\u00e9sticos, motivo polo que atopamos electrodom\u00e9sticos que fan \"mochi\" at\u00e9 mesmo f\u00f3ra do Xap\u00f3n. Microondas e panificadoras dom\u00e9sticas tam\u00e9n fan \u00e1s veces de \"mochiceiro\" aproveit\u00e1ndose para cocer a vapor e amasar o \"mochi\".\nVariaci\u00f3ns populares do mochi.\nConfeitar\u00eda.\nDiferentes tipos de \"wagashi\" (doces tradicionais xaponeses) fanse con \"mochi\". Por exemplo, o \"daifuku\" \u00e9 un \"mochi\" suave e redondo cun recheo de \"anko\" doce. O \"ichigo daifuku\" e un doce recheo cun amorodo enteiro.\nO \"kusa mochi\" \u00e9 unha variedade verde de \"mochi\" consabor de \"yomogi\". Cando o \"daifuku\" se fai con \"kusa mochi\", ch\u00e1mase de \"yomoji daifuku\".\nXeados.\nNo Xap\u00f3n e nos Estados Unidos elab\u00f3ranse xeados de \"mochi\". As boli\u00f1as de xeado env\u00f3lvense en \"mochi\" e v\u00e9ndense en diferentes sabores (chocolate, manga, t\u00e9 verde, caf\u00e9, vainilla e amorodo). En Galicia xa se atopan coma sobremesas dalg\u00fans restaurantes. Xa se atopan en supermercados, como no Mercadona.\nSopas.\n\"Oshiruko\" ou \"ozenzai\" \u00e9 unha sopa doce de feix\u00f3n \"azuki\" con cachos de \"mochi\". Os xaponeses acostuman tomar esta sopa no inverno para se aqueceren.\nO \"chikara udon\" (macarr\u00f3n da forza) \u00e9 un prato que consiste en macarr\u00f3n \"udon\" en sopa con \"mochi\" torrado por riba.\nEspecialidades do Aninovo.\n\"Kagami mochi\" \u00e9 un arranxo de \"mochi\" \u201cen espello\u201d que despois de pasado o Aninovo p\u00e1rtese e c\u00f3mese seguindo un ritual chamado \"Kagami biraki\" (abertura do espello).\nA sopa \"zoni\" \u00e9 unha sopa que cont\u00e9n pasta de arroz. O \"zoni\" \u00e9 un prato que tam\u00e9n se come no d\u00eda de Aninovo. Al\u00e9n do \"mochi\", o \"zoni\" cont\u00e9n outros ingredientes como o vexetal xapon\u00e9s \"mitsuba\", a cenoura e o \"kamaboko\" vermello e branco.\n\"Kinako mochi\" \u00e9 outro \"mochi\" que tam\u00e9n se prepara para o Aninovo para dar sorte. O modo de preparar o \"mochi\" incl\u00fae: torrar o \"mochi\" sobre o lume ou nunha grella, despois mergullalo nunha mestura de mollo de soia, azucre e auga, e por fin pasar en \"kinako\" (farelo de soia).\nOutros.\n\"Warabimochi\" non \u00e9 un \"mochi\" propiamente dito, mais un doce xelatinoso feito con amid\u00f3n dunha planta chamada \"warabi\" e cuberto ou mergullado en \"kinako\" (farelo de soia torrada e adozada). \u00c9 moi popular no ver\u00e1n e se vende en camionetas coma se fose o xeado en Occidente."}
{"id": "314316", "revid": "56817", "url": "https://gl.wikipedia.org/wiki?curid=314316", "title": "Anko", "text": "O anko \u00e9 unha pasta de feix\u00f3ns doces ou pasta de \"azuki\" (legume da especie \"Vigna angularis\" semellante a un feix\u00f3n vermello) moi usada no Extremo Oriente, especialmente no Xap\u00f3n e na China. Empr\u00e9gase especialmente en repostar\u00eda para elaborar \"wagashi\" (pasteli\u00f1os xaponeses, coma o co\u00f1ecido \"daifuku\" feito de \"mochi\".)\n\u00c9 un ingrediente da Gastronom\u00eda da China e do Xap\u00f3n onde ademais \u00e9 usado para distintos tipos de doces e sobremesas. Elab\u00f3rase esmagando as sementes de \"azuki\" at\u00e9 obtermos unha pasta \u00e1 que lle engadi\u00f1os azucre."}
{"id": "314317", "revid": "89787", "url": "https://gl.wikipedia.org/wiki?curid=314317", "title": "Talidomida", "text": "A talidomida (de f\"tali\"mi\"do\"-glutari\"mida\", actualmente vendida como Immunoprin, Talidex, Talizer, ou Thalomid) \u00e9 un f\u00e1rmaco inmunomodulador e o prototipo do grupo de f\u00e1rmacos da clase talidomida.\nHoxe, a talidomida v\u00e9ndea a compa\u00f1\u00eda Celgene, principalmente como tratamento para certos cancros (mieloma m\u00faltiple) e para complicaci\u00f3ns da lepra.\nA talidomida foi comercializada inicialmente en 1957 en Alema\u00f1a Occidental co nome comercial de Contergan, e foi a compa\u00f1\u00eda farmac\u00e9utica alem\u00e1 \"Chemie Gr\u00fcnenthal\" (agora Gr\u00fcnenthal) a que a desenvolveu e vendeu. Primeiramente prescrib\u00edase como un sedativo ou hipn\u00f3tico, e consider\u00e1base que curaba a \u201cansiedade, insomnio, gastrite, e tensi\u00f3n\". Despois utilizouse contra as n\u00e1useas e para aliviar os mareos matutinos en mulleres pre\u00f1adas. A talidomida vendeuse sen receita en Alema\u00f1a desde o 1 de outubro de 1957. Pouco despois de que se empezase a vender en Alema\u00f1a, entre 5.000 e 7.000 nenos naceran con focomelia (malformaci\u00f3n das extremidades). S\u00f3 o 40% destes nenos sobreviviron. En todo o mundo, informouse duns 10.000 casos de meni\u00f1os nacidos con focomelia debido \u00e1 talidomida, dos cales s\u00f3 o 50% sobreviviron. Aqueles que estiveron expostos \u00e1 talidomida cando estaban no ventre materno sufriron defectos nas s\u00faas extremidades, xa que estas non se desenvolv\u00edan ou quedaban tocas. Outros efectos eran deformidades nos ollos, coraz\u00f3n, tractos alimenticios e urinarios, cegueira e xordeira. Os efectos negativos da talidomida fixeron que se implantasen regulaci\u00f3ns e controis m\u00e1is estruturados e esixentes sobre o desenvolvemento e uso de f\u00e1rmacos.\nUsos m\u00e9dicos actuais.\nA talidomida util\u00edzase actualmente para varias condici\u00f3ns como son: eritema nodoso leproso, mieloma m\u00faltiple e outros cancros, para alg\u00fans s\u00edntomas do VIH/SIDA, enfermidade de Crohn, sarcoidose, enfermidade de enxerto contra h\u00f3spede, artrite reumatoide e varias condici\u00f3ns da pel que non responden aos tratamentos usuais. Por\u00e9n, non hai claras evidencias de que a talidomida ou a lenalidomida sexan \u00fatiles para producir ou manter a remisi\u00f3n na enfermidade de Crohn.\nTratamento da lepra.\nEn 1964, o m\u00e9dico israelita Jacob Sheskin administrou talidomida a un paciente que estaba doente de lepra en condici\u00f3ns cr\u00edticas. O paciente mostraba eritema nodoso leproso\u00a0(ENL), unha dolorosa condici\u00f3n da pel, que \u00e9 unha das complicaci\u00f3ns da lepra. Este tratamento, que se intentou a pesar da prohibici\u00f3n do uso da talidomida, tivo resultados favorables: o paciente quedou durmido durante horas e puido erguerse da cama sen axuda ao espertar. Pouco despois f\u00edxose un ensaio cl\u00ednico que estudaba o uso da talidomida na lepra.\nA talidomida foi utilizada por m\u00e9dicos brasileiros como medicamento de elecci\u00f3n para o tratamento de eritema nodoso leproso grave desde 1965, e en 1996, informouse de polo menos 33 casos de embriopat\u00eda por talidomida en persoas nacidas no Brasil despois de 1965. Desde 1994, a produci\u00f3n, venda e prescrici\u00f3n de talidomida foi estritamente controlada, e requiriuse \u00e1s mulleres que utilizasen d\u00faas formas de control da natalidade e que se sometesen a probas de embarazo regulares. Malia isto, contin\u00faa habendo casos de embriopat\u00eda por talidomida, e no Brasil foron identificados polo menos 100 casos entre 2005 e 2010. Nese per\u00edodo foron distribu\u00eddas no Brasil 5,8 mill\u00f3ns de p\u00edlulas de talidomida, fundamentalmente entre xente pobre en \u00e1reas con pouco acceso ao sistema sanitario, e estes casos d\u00e9ronse malia os controis establecidos.\nEn 1998 a FDA dos Estados Unidos aprobou o uso deste f\u00e1rmaco para o tratamento do eritema nodoso leproso (ENL). Debido ao potencial da talidomida de causar defectos de nacemento, o f\u00e1rmaco pode distribu\u00edrse s\u00f3 baixo condici\u00f3ns estritamente controladas. A FDA esixiu que Celgene Corporation, que planeaba comercializar a talidomida co nome de marca \"Thalomid\", establecese un sistema para a instruci\u00f3n dos pacientes sobre os riscos e modo de uso da talidomida e un programa de supervisi\u00f3n para a prescrici\u00f3n segura.\nM\u00e1is recentemente, a Organizaci\u00f3n Mundial da Sa\u00fade (OMS) manifestou o seguinte:\n\"A OMS non recomenda o uso da talidomida na lepra xa que a experiencia mostrou que \u00e9 virtualmente imposible desenvolver e aplicar un mecanismo de vixilancia infablible para combater o mal uso do f\u00e1rmaco. O f\u00e1rmaco clofazimina \u00e9 agora un compo\u00f1ente da terapia multif\u00e1rmaco (MDT), introducida pola OMS en 1981 como o tratamento est\u00e1ndar para a lepra e agora subministrado gratuitamente a todos os pacientes do mundo.\"\nTratamento do cancro.\nA talidomida foi inicialmente probada en humanos como un axente para o tratamento do mieloma m\u00faltiple debido \u00e1 s\u00faa actividade anti-anxiox\u00e9nica. Os fundamentos iniciais deste traballo establec\u00e9ronse nunha conferencia clave en 1993 na American Society of Hematology do Dr. Folkman cando presentou a hip\u00f3tese de que todos os tumores malignos de sangue son dependentes da anxiox\u00e9nese, base\u00e1ndose no seu descubrimento de que os niveis de factor de crecemento anxiox\u00e9nico (FGF) estaban elevados na urina dos pacientes de leucemia. Estudos posteriores feitos no seu laboratorio mostraron a eficacia do uso do inhibidor da anxiox\u00e9nese TNP-470 en modelos de ratos con leucemia. Adicionalmente, en 1994 Vacca demostrara que o crecemento da anxiox\u00e9nese multiplic\u00e1base por 5 na medula \u00f3sea de pacientes de mieloma m\u00faltiple. Cando a familia dun paciente que estaba nos \u00faltimos estadios de mieloma m\u00faltiple solicitou calquera axuda que fose posible ao Dr. Folkman en 1997, el intentou obter TNP-470 como terapia, pero o TNP-470 non pod\u00eda obterse f\u00f3ra dos ensaios cl\u00ednicos que estaban en marcha, e as\u00ed o Dr. D'Amato suxeriu que nese paciente se utilizase no seu lugar a talidomida. Iniciouse ent\u00f3n un pequeno estudo do uso da talidomida con ese paciente e varios outros feito polo Dr. Bart Barlogie no que se observaron efectos dr\u00e1sticos positivos. Desde ent\u00f3n, moitos estudos mostraron que a talidomida, en combinaci\u00f3n con dexametasona, incrementa a supervivencia de pacientes de mieloma m\u00faltiple.\nNa d\u00e9cada de 2000, a combinaci\u00f3n de talidomida e dexametasona, a mi\u00fado en combinaci\u00f3n tam\u00e9n con melfal\u00e1n, converteuse nun dos r\u00e9ximes de tratamento m\u00e1is com\u00fans para os pacientes con mieloma m\u00faltiple acabados de diagnosticar. A talidomida pode tam\u00e9n causar efectos secundarios, como polineuropat\u00eda, fatiga, erupci\u00f3ns na pel, e tromboembolismo venoso (VTE), ou co\u00e1gulos sangu\u00edneos, o que poder\u00eda orixinar un accidente cerebrovascular ou infarto de miocardio.\nEn 2006 a FDA dos Estados Unidos deu unha aprobaci\u00f3n acelerada para o uso da talidomida en combinaci\u00f3n coa dexametasona para o tratamento de mieloma m\u00faltiple acabado de diagnosticar. A aprobaci\u00f3n da FDA chegou sete anos despois dos primeiros informes da s\u00faa eficacia na literatura m\u00e9dica.\nEfectos adversos.\nEfectos adversos por frecuencia:&lt;br&gt;\nMoi com\u00fan (pode afectar a m\u00e1is de 1 de cada 10 persoas medicadas):\nCom\u00fan (pode afectar ata 1 persoa de cada 10 medicadas):\nPouco com\u00fan (pode afectar ata a 1 persoa de cada 100 medicadas):\nRaro (pode afectar ata 1 persoa de cada 1.000 medicadas):\nMoi raro (pode afectar ata 1 persoa de cada 10.000 medicadas):\nCarcinoxenicidade.\nOs estudos feitos en animais non puideron demostrar ningunha carcinoxenicidade mesmo cando as ratas e ratos foron expostos a unha dose 11 veces maior que a dose terap\u00e9utica da talidomida. A pesar disto, houbo certa preocupaci\u00f3n sobre se pod\u00eda causar tumores malignos secundarios en pacientes con mieloma m\u00faltiple. A FDA manifestou que se est\u00e1 a investigar este asunto.\nAlg\u00fans ensaios cl\u00ednicos apoian que o principal tumor maligno secundario que est\u00e1 asociado coa talidomida \u00e9 a leucemia mieloide aguda. Noutros pa\u00edses, como Canad\u00e1 ou Reino Unido, as axencias sanitarias tam\u00e9n avisaron aos profesionais sanitarios sobre os riscos de tumores malignos secundarios debido \u00e1 exposici\u00f3n \u00e1 talidomida.\nEfectos teratol\u00f3xicos.\nOs defectos de nacemento causados pola talidomida tomada por mulleres xestantes poden ir desde malformaci\u00f3ns moderadas a formas m\u00e1is graves. Os posibles defectos de nacemento incl\u00faen a focomelia (membros pouco desenvolvidos), dismelia (anormalidades nos membros), amelia (falta de membros), hipoplasticidade dos \u00f3sos, e outros defectos conx\u00e9nitos que afectan aos o\u00eddos, coraz\u00f3n, ou outros \u00f3rganos internos. Franks et al. estudaron como afectaba o f\u00e1rmaco aos neonatos, a gravidade das deformidades, e outros efectos no per\u00edodo dos primeiros anos en que se empezou a utilizar o f\u00e1rmaco. Despois, Webb en 1963 volveu a revisar o historial de casos do f\u00e1rmaco e as diferentes formas de defectos de nacemento que causara. \u201cA forma m\u00e1is com\u00fan de defectos de nacemento debidos \u00e1 talidomida \u00e9 o acurtamento das extremidades, na que os brazos son as m\u00e1is frecuentemente afectadas. Esta s\u00edndrome \u00e9 a presenza de deformidades nos \u00f3sos longos co resultado do acurtamento dos membros e outras anormalidades.\u201d\nContraindicaci\u00f3ns.\nEntre as contraindicaci\u00f3ns est\u00e1n:\nInteracci\u00f3ns.\nNon se espera que haxa interacci\u00f3ns farmacocin\u00e9ticas entre a talidomida e outras medicinas debido aos seus efectos neutros sobre a p-glicoprote\u00edna e os citocromos P450. Pode interaccionar con sedativos debido \u00e1 s\u00faa propia acci\u00f3n sedativa. pode interaccionar con axentes bradic\u00e1rdicos debido aos seus efectos indutores da bradicardia. O risco de neuropat\u00eda perif\u00e9rica pode incrementarse polo tratamento simult\u00e1neo con outros axentes que se sabe que causan neuropat\u00eda perif\u00e9rica. O risco de tromboembolismos venosos coa talidomida parece incrementarse cando os pacientes son tratados con contraceptivos orais ou outros axentes citot\u00f3xicos (inclu\u00edndo a doxorrubicina e o melfal\u00e1n) concorrentemente. A talidomida pode interferir cos efectos contraceptivos de varios contraceptivos e, por tanto, adv\u00edrtese que as mulleres en idade reprodutiva usen polo menos dous medios contraceptivos diferentes para asegurarse de que non se concibir\u00e1 ning\u00fan neno mentres a nai se est\u00e1 medicando con talidomida.\nSobredose.\nInformouse ata agora de dezaoito casos de sobredose con doses de ata 14,4 g sen que se informase de falecementos. Non existe ning\u00fan ant\u00eddoto espec\u00edfico para as sobredoses e o tratamento \u00e9 puramente de mantemento.\nMecanismo de acci\u00f3n.\nO mecanismo exacto de acci\u00f3n da talidomida non se co\u00f1ece, pero posibles mecanismos son os seus efectos anti-anxiox\u00e9nicos e indutores de estr\u00e9s oxidativo. tam\u00e9n inhibe a produci\u00f3n de TNF-\u03b1, IL-6, IL-10 e IL-12, modula a produci\u00f3n de IFN-\u03b3 e potencia a produci\u00f3n de IL-2, IL-4 e IL-5 polas c\u00e9lulas inmunitarias. Incrementa o reconto de linfocitos, coestimula as c\u00e9lulas T e modula a citotoxicidade das c\u00e9lulas asasinas naturais. Ademais, inhibe a actividade de NF-\u03baB e de COX-2.\nEn 1990, un grupo de investigadores brasileiros decatouse de que os niveis de TNF alfa se elevaban en estados reaccionais da lepra e observaron que os niveis de TNF diminu\u00edan nalg\u00fans pacientes co tratamento con talidomida, o que potencialmente explicar\u00eda a eficacia da talidomida no tratamento da eritema nodoso leproso (ENL).\nO mecanismo da acci\u00f3n teratox\u00e9nica da talidomida foi moi investigado e public\u00e1ronse uns 2000 artigos cient\u00edficos e propux\u00e9ronse 15 ou 16 mecanismos plausibles. A anxiox\u00e9nese \u00e9 cr\u00edtica durante o desenvolvemento das extremidades do feto. A talidomida pode inhibir directamente a anxiox\u00e9nese inducida por bFGF ou VEGF \"in vivo\". Os an\u00e1logos teratox\u00e9nicos inhiben a anxiox\u00e9nese mentres que os an\u00e1logos non teratox\u00e9nicos non a inhiben. En 2009, as investigaci\u00f3ns feitas por outros grupos confirmaron \"conclu\u00edntemente que a perda dos vasos sangu\u00edneos de nova formaci\u00f3n \u00e9 a principal causa da teratox\u00e9nese da talidomida, e as extremidades en desenvolvemento son especialmente susceptibles debido \u00e1 s\u00faa relativamente inmadura e altamente anxiox\u00e9nica rede de vasos sangu\u00edneos\". As\u00ed, a teor\u00eda aceptada \u00e9 que a inhibici\u00f3n da anxiox\u00e9nese \u00e9 o mecanismo de teratoxenicidade como propuxera orixinalmente D'Amato en 1994.\nA talidomida \u00e9 rac\u00e9mica; os seus dous enanti\u00f3meros poden racemizarse debido ao hidr\u00f3xeno \u00e1cido no centro quiral, que \u00e9 o carbono do anel de glutarimida unido ao substitu\u00ednte ftalimida. O proceso de racemizaci\u00f3n pode ocorrer \"in vivo\" de modo que calquera plan de administraci\u00f3n dun s\u00f3 enanti\u00f3mero purificado para evitar os efectos teratox\u00e9nicos ser\u00e1 probablemente in\u00fatil.\nInactivaci\u00f3n da prote\u00edna cereblon.\nCereblon \u00e9 unha prote\u00edna que \u00e9 importante na formaci\u00f3n das extremidades e para a capacidade proliferativa das c\u00e9lulas do mieloma, que queda inactivada cando a talidomida se une a ela. Isto foi confirmado en estudos que reduc\u00edan a produci\u00f3n de cereblon en polos en desenvolvemento e embri\u00f3ns de peixe cebra usando t\u00e9cnicas xen\u00e9ticas. Estes embri\u00f3ns ti\u00f1an defectos similares aos causados pola talidomida.\nPor\u00e9n, o descubrimento de que a inhibici\u00f3n de cereblon \u00e9 responsable da actividade teratox\u00e9nica da talidomida no polo e no peixe cebra foi posta en d\u00fabida debido aos informes recentes de que a pomalidomida, un an\u00e1logo da talidomida m\u00e1is poderoso, non causa efectos teratox\u00e9nicos neses mesmos sistemas modelo malia ser un inhibidor m\u00e1is potente de cereblon que a talidomida.\nFarmacocin\u00e9tica.\nO seu metabolismo \u00e9 hep\u00e1tico (en pequena medida v\u00eda 5-hidroxilaci\u00f3n mediada por CYP2C19, e principalmente v\u00eda hidr\u00f3lise non encim\u00e1tica nos catro sitios amida).\nAn\u00e1logos da talidomida.\nA exploraci\u00f3n das actividades antianxiox\u00e9nicas e inmunomodulatorias da talidomida levou ao estudo e creaci\u00f3n de an\u00e1logos da talidomida. Celgene patrocinou numerosos ensaios cl\u00ednicos con an\u00e1logos da talidomida, como a lenalidomida, que son substancialmente m\u00e1is potentes e te\u00f1en menos efectos secundarios, excepto que presentan unha maior mielosupresi\u00f3n. En 2005, Celgene obtivo a aprobaci\u00f3n da FDA para a lenalidomida (Revlimid) como primeiro derivado \u00fatil comercialmente. Revlimid est\u00e1 dispo\u00f1ible s\u00f3 en centros con distribuci\u00f3n restrinxida para evitar o seu uso durante o embarazo. Estanse a realizar m\u00e1is estudos para atopar compostos m\u00e1is seguros con cualidades \u00fatiles.\nOutro an\u00e1logo m\u00e1is potente \u00e9 a pomalidomida, que en 2013 foi aprobada pola FDA. Estes an\u00e1logos da talidomida poden utilizarse para tratar diferentes doenzas, ou usarse nun r\u00e9xime de tratamento para combater d\u00faas condici\u00f3ns. A pomalidomida \u00e9 comercializada por Celgene e \u00e9 un activo antianxiox\u00e9nico que tam\u00e9n act\u00faa como inmunomodulador. A pomalidomida est\u00e1 aprobada para o tratamento do mieloma m\u00faltiple recidivante e refractario. Recibiu unha aprobaci\u00f3n similar da Comisi\u00f3n Europea en 2013, e pretende comercializarse en Europa co nome Imnovid.\nHistoria.\nA talidomida foi desenvolvida pola compa\u00f1\u00eda farmac\u00e9utica alem\u00e1 \"Chemie Gr\u00fcnenthal\" (agora \"Gr\u00fcnenthal GmbH\"). Despois de obter unha patente de vinte anos en abril de 1954, Chemie Gr\u00fcnenthal empezou a realizar ensaios cl\u00ednicos e xa en novembro de 1956 empezou a comercializar a talidomida para o tratamento de infecci\u00f3ns respiratorias co nome de marca \"Grippex\", que era unha combinaci\u00f3n de f\u00e1rmacos que conti\u00f1a talidomida, quinina, vitamina C, fenactina e \u00e1cido acetilsalic\u00edlico.\nOs investigadores de \"Chemie Gr\u00fcnenthal\" tam\u00e9n atoparon que a talidomida era un antiem\u00e9tico especialmente efectivo, que inhib\u00eda o efecto dos mareos matutinos das embarazadas. Por tanto, en outubro de 1957, a compa\u00f1\u00eda lanzou a talidomida ao mercado e empezou a comercializala agresivamente baixo o nome comercial de \"Contergan\"\u00ae. Foi proclamada \"medicina marabilla\" para o insomnio, tose, arrefriados e dor de cabeza.\nDurante este per\u00edodo, o uso de medicamentos durante o embarazo non estaba estritamente controlado, e non se comprobou exhaustivamente se o f\u00e1rmaco pod\u00eda producir danos potenciais para o feto. Miles de mulleres pre\u00f1adas tomaron este f\u00e1rmaco para aliviar os seus s\u00edntomas. No momento do desenvolvemento do f\u00e1rmaco, os cient\u00edficos non cr\u00edan que os f\u00e1rmacos que tomaban as mulleres embarazadas puidesen atravesar a barreira placentaria (que separa as circulaci\u00f3ns sangu\u00edneas materna e fetal) e que puidesen danar ao feto en desenvolvemento, a pesar de que o efecto do alcohol sobre o desenvolvemento do feto xa estaba documentado en estudos de casos de nais alcoh\u00f3licas desde polo menos 1957. Axi\u00f1a apareceron informes de descubrimentos de anormalidades en nenos nacidos naquela \u00e9poca, que foron rastrexados ata relacionalos co uso da talidomida. A finais de 1959, detectouse que se orixinaba neurite perif\u00e9rica en pacientes que tomaran o f\u00e1rmaco durante un per\u00edodo de tempo, e s\u00f3 despois disto a talidomida deixou de ser vendida sen receita.\nPor tanto, a\u00ednda que inicialmente se consideraba segura, o f\u00e1rmaco era responsable de deformidades teratox\u00e9nicas en nenos nacidos de nais que usaron a talidomida durante o embarazo, antes do terceiro trimestre. En novembro de 1961, a talidomida foi retirada do mercado. Os expertos estiman que a talidomida causou a morte de aproximadamente 2.000 nenos e graves defectos de nacemento a m\u00e1is de 10.000 nenos, aproximadamente 5.000 deles en Alema\u00f1a Occidental. As autoridades reguladoras de Alema\u00f1a Oriental non aprobaron a talidomida. Unha raz\u00f3n para os efectos secundarios do f\u00e1rmaco non fosen observados inicialmente e da subseguinte aprobaci\u00f3n en Alema\u00f1a Occidental foi que daquela os f\u00e1rmacos non ti\u00f1an que ser probados para os seus posibles efectos teratox\u00e9nicos. Fora probada s\u00f3 en roedores, como era o normal naquel tempo.\nA talidomida converteuse nun dos f\u00e1rmacos de prescrici\u00f3n de m\u00e1is \u00e9xito na historia da medicina e a publicidade salientaba as s\u00faas grandes cualidades. Por exemplo, no Reino Unido vendeuse co nome \"Distaval\"\u00ae como remedio para os mareos matutinos de embarazadas e anunci\u00e1base dicindo \"Distaval pode administrarse con completa seguridade a mulleres embarazadas e nais lactantes sen efectos adversos para a nai ou o neno... A extraordinariamente segura Distaval foi prescrita durante case tres anos neste pa\u00eds\" (\"Distaval can be given with complete safety to pregnant women and nursing mothers without adverse effect on mother or child...Outstandingly safe Distaval has been prescribed for nearly three years in this country.\") Por todo o mundo, moitas compa\u00f1\u00edas farmac\u00e9uticas empezaron a producir e vender a talidomida con licenza de \"Chemie Gr\u00fcnenthal\". A mediados da d\u00e9cada de 1950, 14 compa\u00f1\u00edas farmac\u00e9uticas comercializaban a talidomida en 46 pa\u00edses con decenas de nomes comerciais.\nEn Espa\u00f1a vendeuse a talidomia desde finais da d\u00e9cada de 1950 deica principios da de 1960. O f\u00e1rmaco non se retirou \"oficialmente\" de forma efectiva ata 1963 (na maior parte do mundo en 1961). Vend\u00e9ronse en Espa\u00f1a 10 f\u00e1rmacos que conti\u00f1an talidomida, que foron: Imidan, Varial, Gluto Naftil, Softenon, Noctosediv, Entero-Sediv, Entero-Sediv suspensio, Insonid 25, Insonid 100 e Insonid 50. O n\u00famero de afectados non se sabe con exactitude, pero na p\u00e1xina web da Asociaci\u00f3n de afectados (AVITE) dan a cifra de arredor de 3.000, pero s\u00f3 uns 300 segu\u00edan vivos en 2015. A compa\u00f1\u00eda Gr\u00fcnenthal foi condenada en Espa\u00f1a a pagar unha indemnizaci\u00f3n \u00e1s v\u00edtimas en 2013, pero esta sentenza foi revogada en 2014 porque os feitos estaban prescritos.\nNon en todos os pa\u00edses foi igual. Nos Estados Unidos a FDA rexeitou aprobar a comercializaci\u00f3n e distribuci\u00f3n da talidomida. Por\u00e9n, o f\u00e1rmaco foi distribu\u00eddo en grandes cantidades para realizar probas cient\u00edficas, unha vez que a compa\u00f1\u00eda Richardson-Merrell (que chegara a un acordo en 1958 coa alem\u00e1 \"Chemie Gr\u00fcnenthal\") solicitara a s\u00faa aprobaci\u00f3n en 1960. A funcionaria encargada de levar o asunto na FDA foi Frances Oldham Kelsey, que solicitou \u00e1 compa\u00f1\u00eda facer m\u00e1is probas antes da s\u00faa aprobaci\u00f3n. A compa\u00f1\u00eda negouse e presentou seis veces m\u00e1is a solicitude, a cal foi sempre rexeitada. A\u00ednda as\u00ed, un total de 17 nenos naceron en USA con malformaci\u00f3ns debidas \u00e1 talidomida en usos experimentais. Finalmente Kelsey recibiu en 1962 de mans de John F. Kennedy o Premio Presidencial por Servizos Distinguidos de Funcionarios Federais pola s\u00faa correcta denegaci\u00f3n dos permisos para talidomida a pesar das presi\u00f3ns exercidas pola compa\u00f1\u00eda Richardson-Merrell. En 2010, a FDA creou o premio Kelsey, que se outorga cada ano a un funcionario distinguido da axencia.\nCrise das deformidades no nacemento.\nA finais da d\u00e9cada de 1950 e inicios da de 1960 m\u00e1is de 10.000 nenos en 46 pa\u00edses naceron con deformidades como a focomelia como consecuencia do uso da talidomida. En realidade, non se sabe exactamente o n\u00famero de v\u00edtimas en todo o mundo, a\u00ednda que as estimaci\u00f3ns van de 10.000 a 20.000. A pesar dos seus efectos secundarios, a talidomida vendeuse en farmacias en pa\u00edses como Canad\u00e1 ata 1962, e en Espa\u00f1a non se retirou oficialmente ata 1963 Moitos destes nenos con deformidades morr\u00edan ao pouco tempo de nacer. Por exemplo, no Reino Unido o f\u00e1rmaco obtivo licenza en 1958 e foi retirado en 1961. Dos aproximadamente 2.000 nenos brit\u00e1nicos nacidos con defectos arredor da metade morreu aos poucos meses de nacer e 466 sobreviviran ata polo menos o ano 2010.\nO obstetra australiano William McBride e o pediatra alem\u00e1n Widukind Lenz sospeitaban que hab\u00eda unha conexi\u00f3n entre estes defectos de nacemento e a talidomida, unha teor\u00eda que Lenz conseguiu probar en 1961. McBride recibiu m\u00e1is tarde diversos galard\u00f3ns, como a medalla e premio do Institut de la Vie de Par\u00eds.\nEn Alema\u00f1a Oriental, o xefe da comisi\u00f3n de control de farmacia central Friedrich Jung, sospeitaba que a talidomida ti\u00f1a un efecto antivitam\u00ednico como derivado do \u00e1cido glut\u00e1mico e a talidomida non foi aprobada al\u00ed. Mentres tanto, en Alema\u00f1a Occidental, pasou certo tempo antes de que o incremento de dismelia producido a finais da d\u00e9cada de 1950 fose asociado coa talidomida. En 1958 Karl Beck, un antigo pediatra de Bayreuth escribiu un artigo nun xornal local denunciando unha relaci\u00f3n entre as probas de armas nucleares e os casos de dismelia en nenos. Base\u00e1ndose nisto, o xefe do grupo parlamentario do FDP Erich Mende solicitou que o goberno federal fixese unha declaraci\u00f3n oficial. Por raz\u00f3ns estat\u00edsticas, as principais series de datos utilizadas para investigar os caos de dismelia empezaban por casualidade ao mesmo tempo que a data de aprobaci\u00f3n da talidomida, e non hab\u00eda datos anteriores. Despois de que durante o per\u00edodo nazi coa Lei de Prevenci\u00f3n de Descendencia con Enfermidades Hereditarias se utilizasen os datos estat\u00edsticos obrigatorios para cometer crimes contra a poboaci\u00f3n, en Alema\u00f1a Occidental hab\u00eda unha gran reticencia a monitorizar estatisticamente de forma estrita os trastornos conx\u00e9nitos. En consecuencia, o informe parlamentario rexeitou calquera relaci\u00f3n entre a radioactividade e o incremento anormal de dismelia. Ademais o proxecto de investigaci\u00f3n DFG iniciado despois da solicitude de Mende non foi de utilidade. O proxecto foi liderado polo pat\u00f3logo Franz B\u00fcchner que dirixiu o proxecto a propagar a s\u00faa teor\u00eda teratol\u00f3xica. B\u00fcchner coidaba que a falta dunha nutrici\u00f3n saudable e o comportamento das nais era m\u00e1is importante que as causas xen\u00e9ticas. Ademais, tardouse bastante en Alema\u00f1a en crear a figura do Cirurxi\u00e1n Xeral, xa que o Ministerio Federal de Sanidade non se creou ata 1962, varios meses despois de que a venda da talidomida fose prohibida.\nVarios pa\u00edses puxeron restrici\u00f3ns a este f\u00e1rmaco ou nunca o aprobaron. O membro da conferencia de admisi\u00f3n farmac\u00e9utica de Austria Ingeborg Eichler, obrigou a que a talidomida (co nome comercial Softenon) fose vendida s\u00f3 con prescrici\u00f3n m\u00e9dica, e o resultado foi que houbo un n\u00famero de afectados relativamente baixo en Austria e Su\u00edza.\nConsecuencias legais.\nEn 1968, iniciouse en Alema\u00f1a un gran proceso criminal no que se acusaba a varios empregados da compa\u00f1\u00eda Gr\u00fcnenthal de homicidio por imprudencia e lesi\u00f3ns.\nPero unha vez que Gr\u00fcnenthal chegou a un acordo coas v\u00edtimas en abril de 1970, o proceso finalizou en decembro de 1970 cunha sentenza de non culpabilidade. Como parte do acordo, Gr\u00fcnenthal pagou 100 mill\u00f3ns de marcos a unha fundaci\u00f3n especialmente creada; despois, o goberno alem\u00e1n engadiu outros 320 mill\u00f3ns. A fundaci\u00f3n pagou \u00e1s v\u00edtimas unha suma entre 2.500 e 25.000 marcos (dependendo da gravidade da incapacidade) e ademais un pago mensual entre 100 e 450 marcos. Este pago mensual foi desde ent\u00f3n elevado substancialmente e agora \u00e9 pagado enteiramente polo goberno (xa que a fundaci\u00f3n quedou sen cartos). Gr\u00fcnenthal pagou outros 50 mill\u00f3ns de euros \u00e1 fundaci\u00f3n en 2008.\nEn Reino Unido, en 1968, despois dunha longa campa\u00f1a iniciada polo \"The Sunday Times\", as v\u00edtimas chegaron a un acordo de compensaci\u00f3n coa comp\u00f1a\u00eda Distillers Company (agora parte de Diageo), que distribu\u00edra o f\u00e1rmaco en ReinoUnido. Esta compensaci\u00f3n \u00e9 distribu\u00edda polo Thalidomide Trust e foi substancialmente incrementada por Diageo en 2005. O goberno deulle aos sobreviventes unha bolsa de 20 mill\u00f3ns de libras en 2009, que \u00e9 distribu\u00edda polo Thalidomide Trust.\nO 31 de agosto de 2012, o executivo xefe de Gr\u00fcnenthal Harald F. Stock, que foi executivo xefe de Gr\u00fcnenthal GmbH desde xaneiro de 2009 a maio de 2013 e foi membro do comit\u00e9 executivo da compa\u00f1\u00eda ata maio de 2013, pediu desculpas por primeira vez pola produci\u00f3n do f\u00e1rmaco e permanecer en silencio sobre as malformaci\u00f3ns conx\u00e9nitas. Nunha cerimonia, Stock destapou unha estatua dun neno eivado que simbolizaba a todos os que foroan prexudicados pola talidomida e desculpouse por non ter tratado de contactar coas v\u00edtimas durante 50\u00a0anos. No momento desta petici\u00f3n de desculpas a\u00ednda hab\u00eda entre 5.000 e 6.000 afectados vivos. Por\u00e9n, os avogados das v\u00edtimas consideraron que a desculpa era \"insultante\" e que era \"demasiado pouco e demasiado tarde\", e criticaron \u00e1 compa\u00f1\u00eda por non compensar \u00e1s v\u00edtimas. Tam\u00e9n criticaron \u00e1 compa\u00f1\u00eda pola s\u00faa afirmaci\u00f3n de que ningu\u00e9n pod\u00eda saber daquela os danos que pod\u00eda causar este medicamento, argumentando que naquela \u00e9poca xa hab\u00eda moitos datos alarmantes de aviso.\nEn Espa\u00f1a o Real Decreto 1006/2010 regulaba a concesi\u00f3n de axudas no ano 2010 aos afectados pola talidomida en Espa\u00f1a entre 1960 e 1965. A moitos afectados foille moi dif\u00edcil probar que tomaran a talidomida despois de pasado tanto tempo. Os afectados iniciaron ademais acci\u00f3ns legais contra a compa\u00f1\u00eda alem\u00e1 e como resultado obtiveron inicialmente unha sentenza favorable en 2013, na que se condenaba \u00e1 compa\u00f1\u00eda a pagar aos afectados unha indemnizaci\u00f3n de 20.000 euros por cada punto porcentual de minusval\u00eda, pero s\u00f3 se beneficiaban 24 afectados (os que foran reco\u00f1ecidos no Real Decreto de 2010) sempre que non estivesen recibindo axudas da Fundaci\u00f3n Contergan creada pola compa\u00f1\u00eda.. Por\u00e9n, a compa\u00f1\u00eda recorreu e en 2014 a sentenza foi revogada porque os feitos estaban prescritos. Os afectados recorreron ao tribunal supremo que fixou a data do 23 de setembro de 2015 para ditar sentenza. Os afectados tam\u00e9n levaron a cabo iniciativas perante o Parlamento Europeo. O 5 de maio de 2015 o presidente do Parlamento Europeo, Martin Schulz, recibiu ao presidente de AVITE, que solicitou que os afectados espa\u00f1ois te\u00f1an a mesma indemnizaci\u00f3n que os alem\u00e1ns. O 27 de maio de 2015 todos os grupos do Parlamento Europeo mostraron o seu apoio aos afectados pola talidomida en Europa e reclamaron a Alema\u00f1a que os reciba nas s\u00faas embaixadas e lles ofreza reparaci\u00f3ns.\nCambios na regulaci\u00f3n dos f\u00e1rmacos.\nO desastre promoveu en moitos pa\u00edses a introduci\u00f3n de regras m\u00e1is estritas para as probar os f\u00e1rmacos e outorgarlles licenza, como a Directiva 65/65/EEC1 da Uni\u00f3n Europea ou a Emenda Kefauver Harris nos Estados Unidos, e as novas regulaci\u00f3ns da FDA, que esix\u00edan aos solicitantes de licenzas probar a eficacia e a ausencia de efectos secundarios dos f\u00e1rmacos, e mesmo a FDA iniciou estudos para reclasificar os f\u00e1rmacos que xa estaban no mercado.\nInvestigaci\u00f3ns.\nOs usos experimentais da talidomida son:"}
{"id": "314318", "revid": "131329", "url": "https://gl.wikipedia.org/wiki?curid=314318", "title": "Daifuku", "text": "O ou \u00e9 un \"wagashi\" (doce xapon\u00e9s) consistente nun pequeno \"mochi\" (pastel de arroz glutinoso) cun recheo doce, comunmente \"anko\", pasta adozada de feix\u00f3ns vermellos \"azuki\".\nElab\u00f3ranse moitas variedades de \"daifuku\". O m\u00e1is com\u00fan \u00e9 un \"mochi\" branco, verde claro ou rosa claro recheo con \"anko\", que adoita vir en dous tama\u00f1os, un pequeno e outro do tama\u00f1o da palma da man. Algunhas variedades conte\u00f1en pezas de froita enteira (as m\u00e1is das veces amorodos), mesturas de froita e \"anko\" ou pasta de mel\u00f3n esmagado. Case todos os \"daifuku\" rec\u00f3brense cunha fina camada de amid\u00f3n de millo ou taro para evitar que se peguen entre si, ou aos dedos. Alg\u00fans rec\u00f3brense con azucre glas ou cacao. A\u00ednda que o \"mochitsuki\" \u00e9 o m\u00e9todo tradicional de elaborar \"mochi\" e \"daifuku\", tam\u00e9n poden facerse no microondas.\nHistoria.\nO \"daifuku\" foi chamado orixinalmente por ir recheo. M\u00e1is tarde o nome cambiou a . Debido a que (\u2018ventre\u2019) e (\u2018sorte\u2019) se pronuncian igual en xapon\u00e9s, o nome cambiou m\u00e1is adelante a , propiciatorio da boa sorte. Para finais do s\u00e9culo XVIII, o \"daifuku\" estaba ga\u00f1ando popularidade e a xente empezou a consumilo torrado. Tam\u00e9n se usaban coma agasallo en ocasi\u00f3ns cerimoniosas."}
{"id": "314319", "revid": "56817", "url": "https://gl.wikipedia.org/wiki?curid=314319", "title": "Taro", "text": "O termo taro p\u00f3dese referir a:"}
{"id": "314321", "revid": "5863", "url": "https://gl.wikipedia.org/wiki?curid=314321", "title": "Tradutora", "text": ""}
{"id": "314322", "revid": "23204", "url": "https://gl.wikipedia.org/wiki?curid=314322", "title": "Lost Frequencies", "text": "Felix De Laet, co\u00f1ecido polo seu nome art\u00edstico Lost Frequencies, \u00e9 un DJ e produtor belga. F\u00edxose famoso polo seu remid da \"Are Your with Me\" do cantante Easton Corbin. A canci\u00f3n apareceu no \u00e1lbum de Corbin \"All Over the Road\", pero non sa\u00edu como sinxelo. A canci\u00f3n chegou a estar nas listas de B\u00e9lxica, Espa\u00f1a, Francia, Finlandia, Irlanda, Noruega, Pa\u00edses Baixos, Suecia e o Reino Unido."}
{"id": "314323", "revid": "5863", "url": "https://gl.wikipedia.org/wiki?curid=314323", "title": "Dorna. Expresi\u00f3n po\u00e9tica galega", "text": ""}
{"id": "314324", "revid": "197", "url": "https://gl.wikipedia.org/wiki?curid=314324", "title": "S\u00edmbolo de Marte", "text": "O s\u00edmbolo de Marte, tam\u00e9n co\u00f1ecido como lanza de Marte ou frecha de Ares (\u2642), \u00e9 unha figura formada por un c\u00edrculo e unha frecha inclinada que xorde do primeiro e apunta cara a dereita. Na antig\u00fcidade interpret\u00e1base como o escudo e a lanza do deus da guerra Marte ou Ares. O s\u00edmbolo ten a entrada Unicode U+2642.\nEmpr\u00e9gase como representaci\u00f3n hist\u00f3rica da figura mitol\u00f3xica en numerosos campos. Entre eles incl\u00faense:\nNa ciencia:\nNa mitolox\u00eda:\nOutros:"}
{"id": "314327", "revid": "25871", "url": "https://gl.wikipedia.org/wiki?curid=314327", "title": "Lanza de Marte", "text": ""}
{"id": "314328", "revid": "25871", "url": "https://gl.wikipedia.org/wiki?curid=314328", "title": "Frecha de Ares", "text": ""}
{"id": "314329", "revid": "25871", "url": "https://gl.wikipedia.org/wiki?curid=314329", "title": "\u2642", "text": ""}
{"id": "314330", "revid": "27155", "url": "https://gl.wikipedia.org/wiki?curid=314330", "title": "Immunoprin", "text": ""}
{"id": "314331", "revid": "27155", "url": "https://gl.wikipedia.org/wiki?curid=314331", "title": "Talidex", "text": ""}
{"id": "314332", "revid": "27155", "url": "https://gl.wikipedia.org/wiki?curid=314332", "title": "Talizer", "text": ""}
{"id": "314333", "revid": "27155", "url": "https://gl.wikipedia.org/wiki?curid=314333", "title": "Thalomid", "text": ""}
{"id": "314334", "revid": "27155", "url": "https://gl.wikipedia.org/wiki?curid=314334", "title": "Contergan", "text": ""}
{"id": "314335", "revid": "56817", "url": "https://gl.wikipedia.org/wiki?curid=314335", "title": "S\u00edmbolo de Venus", "text": "O s\u00edmbolo de Venus (\u2640), \u00e9 unha figura formada por un c\u00edrculo e unha cruz debaixo del. O s\u00edmbolo est\u00e1 historicamente asociado \u00e1 deusa romana Venus ou a grega Afrodita. Ten a entrada Unicode U+2640. \nEmpr\u00e9gase como representaci\u00f3n hist\u00f3rica da figura mitol\u00f3xica en numerosos campos. Entre eles incl\u00faense:\nNa ciencia:\nOutros:"}
{"id": "314336", "revid": "25871", "url": "https://gl.wikipedia.org/wiki?curid=314336", "title": "\u2640", "text": ""}
{"id": "314345", "revid": "1093", "url": "https://gl.wikipedia.org/wiki?curid=314345", "title": "Francisco Ferreira Gonz\u00e1lez", "text": ""}
{"id": "314346", "revid": "3584373", "url": "https://gl.wikipedia.org/wiki?curid=314346", "title": "Coru\u00f1a Towers", "text": ""}
{"id": "314347", "revid": "85894", "url": "https://gl.wikipedia.org/wiki?curid=314347", "title": "Juan Carballal Palmeiro", "text": "Juan Carballal Palmeiro, nado en Lugo o 4 de xu\u00f1o de 1892 e finado en Madrid o 16 de outubro de 1962, foi un veterinario galego.\nTraxectoria.\nEstudou o Bacharelato en Lugo. Conseguiu unha praza na Escola de Veterinaria de Santiago de Compostela pensionado pola Deputaci\u00f3n provincial. Foi director da Estaci\u00f3n Pecuaria de Lugo dende 1932. Despois da sublevaci\u00f3n do 18 de xullo de 1936 continuou como Inspector provincial de Hixiene e Sanidade pecuaria. En 1945 foi destinado a Madrid. Colaborou en \"Galicia y su Ganader\u00eda\"."}
{"id": "314356", "revid": "5863", "url": "https://gl.wikipedia.org/wiki?curid=314356", "title": "El bosque animado (novela)", "text": ""}
{"id": "314359", "revid": "5863", "url": "https://gl.wikipedia.org/wiki?curid=314359", "title": "El bosque animado", "text": ""}
{"id": "314363", "revid": "1131", "url": "https://gl.wikipedia.org/wiki?curid=314363", "title": "Estaci\u00f3n de Jaca", "text": "A estaci\u00f3n de Jaca \u00e9 unha estaci\u00f3n de ferrocarril de Adif situada no municipio espa\u00f1ol de Jaca, na provincia de Huesca. Disp\u00f3n unicamente de servizos de Media Distancia operados por Renfe que a unen con Huesca e Zaragoza.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 193,7 da li\u00f1a de ferrocarril que une Zaragoza coa fronteira francesa por Canfranc, a 827 metros de altitude.\nHistoria.\nA estaci\u00f3n foi inaugurada o 1 de xu\u00f1o de 1893 coa posta en marcha do tramo Huesca-Jaca da li\u00f1a que pretend\u00eda unir Zaragoza coa fronteira francesa por Canfranc. A\u00ednda que devandito tramo foi aberto e explotado desde un primeiro momento por Norte a concesi\u00f3n inicial hab\u00eda reca\u00eddo na Sociedade An\u00f3nima Aragonesa a cal cedeu a mesma a Norte. En 1941, a nacionalizaci\u00f3n do ferrocarril en Espa\u00f1a supuxo a desaparici\u00f3n das compa\u00f1\u00edas existentes e a s\u00faa integraci\u00f3n na recentemente creada Renfe.\nDesde o 31 de decembro de 2004 Renfe Operadora explota o tr\u00e1fico ferroviario mentres que Adif \u00e9 a titular das instalaci\u00f3ns.\nA estaci\u00f3n.\nSit\u00faase ao nord\u00e9s da localidade. Conta cun edificio para viaxeiros de base rectangular formado por un corpo central de d\u00faas alturas e dous anexos laterais de planta baixa. Disp\u00f3n de d\u00faas plataformas, unha lateral e outra central \u00e1 que acceden d\u00faas v\u00edas. Disp\u00f3n ademais de m\u00e1is v\u00edas de apartado. A plataforma lateral est\u00e1 cuberta cunha marquesi\u00f1a met\u00e1lica.\nServizos ferroviarios.\nMedia distancia.\n\"Actualizado a 8 de xullo de 2016.\""}
{"id": "314366", "revid": "56817", "url": "https://gl.wikipedia.org/wiki?curid=314366", "title": "Galicia y su Ganader\u00eda", "text": "Galicia y su Ganader\u00eda foi unha revista publicada en Lugo entre 1946 e 1947.\nHistoria e caracter\u00edsticas.\nSubtitulado \"Revista de Divulgaci\u00f3n Pecuaria. \u00d3rgano de la Veterinaria Gallega al servicio de la Ganader\u00eda Regional\", apareceu en novembro de 1946. Estaba dirixida por Lu\u00eds Escribano Tejedor, o secretario era Jos\u00e9 Antonio Romagosa Vil\u00e1 e o consello de redacci\u00f3n estaba integrado polos inspectores veterinaios de Galicia. Entre os seus colaboradores figuraron Juan Rof Codina, Juan Carballal Palmeiro, Cayetano L\u00f3pez L\u00f3pez, Isidoro Huarte e o propio Lu\u00eds Escribano Tejedor. Cesou a s\u00faa publicaci\u00f3n non antes de xaneiro-febreiro de 1947, cando apareceu o seu n\u00famero 3-4."}
{"id": "314369", "revid": "1888", "url": "https://gl.wikipedia.org/wiki?curid=314369", "title": "Galicia Gr\u00e1fica", "text": "Galicia Gr\u00e1fica foi o nome de d\u00faas publicaci\u00f3ns:"}
{"id": "314372", "revid": "98629", "url": "https://gl.wikipedia.org/wiki?curid=314372", "title": "\u00c9mile Borel", "text": "F\u00e9lix \u00c9douard Justin \u00c9mile Borel, nado en Saint-Affrique (Aveyron) o 7 de xaneiro de 1871 e finado en Par\u00eds o 3 de febreiro de 1956 foi un matem\u00e1tico e pol\u00edtico franc\u00e9s.\nTraxectoria.\nBorel naceu en Saint-Affrique, Aveyron, fillo dun pastor protestante. Estudou no Coll\u00e8ge Sainte-Barbe e no Lyc\u00e9e Louis-le-Grand antes de matricularse na \u00c9cole normale sup\u00e9rieure e na \u00c9cole Polytechnique. A\u00ednda que puido entrar nas d\u00faas, escolleu asistir \u00e1 normal en 1889. Ese ano ga\u00f1ou o \u201cconcours g\u00e9n\u00e9ral\u201d, competici\u00f3n anual de matem\u00e1ticas. Tras graduarse en 1892, quedou primeiro na \"agr\u00e9gation\", exame de servizo civil que daba acceso ao posto de \u201cprofesseur agr\u00e9g\u00e9\u201d. A s\u00faa tese, publicada en 1893, titulouse \"Sur quelques points de la th\u00e9orie des fonctions\" (\"Sobre varios puntos da teor\u00eda das funci\u00f3ns\").\nEse mesmo ano Borel comezou un traballo de catro anos como profesor na Universidade de Lille, tempo durante o que publicou vinte e dous artigos. Volveu \u00e1 \u00c9cole normale en 1897, e foi proposto para a c\u00e1tedra de teor\u00eda de funci\u00f3ns, que mantivo ata 1941.\nEn 1901 casou con Marguerite, de dezasete anos, filla do seu colega Paul \u00c9mile Appel; ela m\u00e1is tarde escribiu m\u00e1is de trinta novelas baixo o pseud\u00f3nimo Camille Marbo. \u00c9mile Borel faleceu en Par\u00eds o 3 de febreiro de 1956.\nObra.\nXunto con Ren\u00e9-Louis Baire e Henri Lebesgue, \u00c9mile Borel foi un dos pioneiros da teor\u00eda da medida e a s\u00faa aplicaci\u00f3n \u00e1 teor\u00eda da probabilidade. O concepto de conxunto de Borel recibe este nome na s\u00faa honra. Un dos seus libros recolle o divertimento que entrou na cultura popular co nome de teorema do mono infinito. Tam\u00e9n publicou unha serie de artigos (1921-27) que definiron por vez primeira os xogos de estratexia.\nEn 1913 e 1914 fixo o salto entre a xeometr\u00eda hiperb\u00f3lica e a relatividade especial.\nCarreira pol\u00edtica.\nNas d\u00e9cadas de 1920, 1930 e 1940 Borel foi activo na pol\u00edtica. En 1922 fundou o Instituto de Estat\u00edstica de Par\u00eds e entre 1924 e 1936 foi membro da Asemblea Nacional de Francia. En 1925 foi Ministro de Mari\u00f1a no goberno do tam\u00e9n matem\u00e1tico Paul Painlev\u00e9. Durante a segunda guerra mundial foi membro da Resistencia francesa.\nHonores.\nAdemais do \"Centre \u00c9mile Borel\" no Institut Henri Poincar\u00e9 en Par\u00e9s e do cr\u00e1ter da L\u00faa, levan o nome de Borel os seguintes conceptos matem\u00e1ticos: \u00e1lxebra de Borel, lema de Borel, lei dos grandes n\u00fameros de Borel, medida de Borel, paradoxo de Borel\u2013Kolmogorov, lema de Borel\u2013Cantelli, teorema de Borel\u2013Carath\u00e9odory, teorema de Heine\u2013Borel, suma de Borel, distribuci\u00f3n de Borel."}
{"id": "314373", "revid": "47401", "url": "https://gl.wikipedia.org/wiki?curid=314373", "title": "Henri Lebesgue", "text": ""}
{"id": "314374", "revid": "89787", "url": "https://gl.wikipedia.org/wiki?curid=314374", "title": "Tony Gatlif", "text": "Michel Dahmani, co\u00f1ecido comoTony Gatlif, nado en Alxer o 10 de setembro de 1948 \u00e9 un director de cinema franc\u00e9s de orixe roman\u00ed que tam\u00e9n traballa como guionista, compositor, actor e produtor.\nTraxectoria.\nGatlif naceu en Alxer, de pai cabilo e nai roman\u00ed. Trala s\u00faa infancia en Alxeria, chegou a Francia en 1960 trala guerra de independencia de Alxeria.\nGatlif loitou durante anos para entrar na industria do cinema, traballando en varias produci\u00f3ns teatrais ata que dirixiu o seu primeiro filme, \"La T\u00eate en ruine\", en 1975. Seguiuno co filme de 1979 \"La Terre au ventre\", historia ambientada na guerra de Alxeria.\nDesde que dirixiu \"Corre, gitano\" (1981) a obra de Gatlif centrouse no pobo roman\u00ed de Europa. Tras \"Gaspard et Robinson\" (1990), Gatlif pasou os anos 1992 e 1993 filmando \"Latcho Drom\", que recibiu numerosos premios. Esta longametraxe musical, trata a cultura xitana polo mundo a trav\u00e9s da s\u00faa m\u00fasica e a s\u00faa danza. Un ano m\u00e1is tarde, levou \u00e1 pantalla o mundo do escritor J. M. G. Le Cl\u00e9zio en \"Mondo\" (1994).\nO seu filme de 2004 \"Exils\", ga\u00f1ou o premio ao mellor director no festival de Cannes. O seu filme \"Transylvania\" tam\u00e9n se estreou en Cannes."}
{"id": "314375", "revid": "1888", "url": "https://gl.wikipedia.org/wiki?curid=314375", "title": "Galicia Gr\u00e1fica (A Habana)", "text": "Galicia Gr\u00e1fica foi unha revista galega editada na Habana en 1913.\nHistoria e caracter\u00edsticas.\nSubtitulada \"Publicaci\u00f3n Semanal\", apareceu o 9 de agosto de 1913. Estaba dirixida por Ramiro Garc\u00eda e o administrador era Francisco G. Mouri\u00f1o. Entre os seus colaboradores figuraron Abd\u00f3n Rodr\u00edguez Santos, Fray Roblanto, J. Cea e Ram\u00f3n Cabanillas. Ux\u00edo Carr\u00e9 Aldao \u00e9 o correspondente na Coru\u00f1a, Manuel Amor Meil\u00e1n en Lugo e Jes\u00fas Rey Alvite en Santiago de Compostela. A reviste ten 24 p\u00e1xinas, das que oito est\u00e1n dedicadas a reproducir fotograf\u00edas de paisaxes, monumentos e personalidades galegas. Publicou unha \"Historia c\u00f3mica de Galicia\" asinada por D. J. H. na que se critica a curas, caciques e persoeiros da colectividade galega da Habana.\nEn 1923 apareceu outra Galicia Gr\u00e1fica na Habana, dirixida por Miguel Fern\u00e1ndez Seijo, da que s\u00f3 sa\u00edron dous n\u00fameros."}
{"id": "314376", "revid": "5863", "url": "https://gl.wikipedia.org/wiki?curid=314376", "title": "Viceversa, revista galega de traduci\u00f3n", "text": ""}
{"id": "314377", "revid": "98629", "url": "https://gl.wikipedia.org/wiki?curid=314377", "title": "Taro (planta)", "text": "O taro (Colocasia esculenta) \u00e9 unha planta tropical da familia Araceae, cuxos cormos son comest\u00edbeis.\nEtimolox\u00eda e nomes com\u00fans.\nA palabra taro v\u00e9n do tahitiano, en Hawai recibe o nome de \"kalo\", no Brasil: \"car\u00e1\"; \"yaut\u00eda coco\" na Rep\u00fablica Dominicana e \"malanga\" en Porto Rico, Costa Rica, Guatemala, M\u00e9xico, Honduras, e Cuba. No Per\u00fa co\u00f1\u00e9cese coma \"bituca\", e nalg\u00fans lugares do sur, como \"onkucha\" ou \"unkucha\". En Nicaragua co\u00f1\u00e9cese por \"quequisque\" ou \"quiquisque\". Nas Illas Canarias coma \"\u00f1ame\" e no Azores coma \"inhame-coco\" ou \"inhame dos A\u00e7ores\", a\u00ednda que este termo se refire normalmente a outras plantas comest\u00edbeies do x\u00e9nero \"Dioscorea\". En Venezuela co\u00f1\u00e9cese como \"ocumo chino\", en Panam\u00e1 como \"otoe\", en Bolivia como \"papa balusa\", en Sur\u00e1frica \"madumbe\", en Colombia como \"pipa\".\nDescrici\u00f3n.\n\u00c9 unha planta perenne tropical que se usa principalmente como hortaliza polo seu cormo comest\u00edbel, e tam\u00e9n coma verdura. As flores raramente se usan. Est\u00e1 emparentado coas especies dos x\u00e9neros \"Xanthosoma\" e \"Caladium\", usadas como ornamentais e por veces chamadas de orella de elefante. Tanto esta especie como as cultivadas de \"Xanthosoma\" comparten substancialmente os mesmos usos e alg\u00fans nomes, inclu\u00edndo mafafa, malanga, callaloo, pituca, chonque, bore, papa chinesa, ocumo chin\u00e9s, texcamote, pelma ou coco\u00f1ame.\nDistribuci\u00f3n e h\u00e1bitat.\nA extensi\u00f3n da zona de orixe do taro a\u00ednda est\u00e1 en discusi\u00f3n, todos os autores coinciden en que se sit\u00faa no nord\u00e9s da India, sueste de Asia, estend\u00e9ndose segundo outros autores tam\u00e9n at\u00e9 Australia e Nova Guinea.\nPode vexetar en arroceiras ou en terras altas onde a auga \u00e9 fornecida acot\u00edo por choiva ou rega. Algunhas variedades medran tam\u00e9n f\u00f3ra dos tr\u00f3picos, en lugares como Corea e o Xap\u00f3n. En Corea, \u00e9 chamado de toran (\u571f\u5375) que significa \"ovo da terra\", o cormo p\u00e9lase e os rebentos das follas sofr\u00edtense. Ao cormo ch\u00e1manlle sato-imo (\u91cc\u828b) en xapon\u00e9s.\n\u00c9 un alimento tradicional en moitas \u00e1reas tropicais do mundo e a base para facer o \"poi\" en Hawai. A planta \u00e9 indixer\u00edbel se se comer cr\u00faa por mor das substancias erg\u00e1sticas nas c\u00e9lulas da planta. Produce severos problemas gastrointestinais se non se coci\u00f1a.\nUsos.\nComo en case todas as verduras, as follas do taro son ricas en vitaminas e minerais. Son boa fonte de tiamina, riboflavina, ferro, f\u00f3sforo, e cinc, un bo recurso de vitamina B6, vitamina C, niacina, potasio, cobre e manganeso. Os cormos de taro te\u00f1en un alto contido en amid\u00f3n e son fonte de fibra alimentaria. O \u00e1cido ox\u00e1lico pode estar presente no cormo e especialmente na folla, polo que non pode ser inxerido por persoas con problemas de ril, gota ou artrite reumatoide.\nO taro f\u00e9rvese, c\u00f3cese, ou se corta e se frite como tempura. A variedade pequena redonda p\u00e9lase e f\u00e9rvese, v\u00e9ndese \u00e1s veces conxelada, empacada cos seus propios l\u00edquidos ou enlatado. Na China, o taro \u00fasase \u00e1s veces coma un ingrediente no \"nian gao\", unha especie de doce mesto, feito de fari\u00f1a de arroz, e que se come durante o Aninovo Chin\u00e9s. Do mesmo xeito empr\u00e9gase no \"daifuku\" xapon\u00e9s, feito de \"mochi\" con taro e \"anko\".\nEn Venezuela c\u00f3mese simplemente fervido coma acompa\u00f1amento de carne ou peixe; tam\u00e9n un ingrediente da sopa \"sancocho\".\nTaxonom\u00eda.\n\"Colocasia esculenta\" foi descrita por (L.) Schott e publicado en \"Meletemata Botanica\" 18. 1832."}
{"id": "314381", "revid": "18868", "url": "https://gl.wikipedia.org/wiki?curid=314381", "title": "Colocasia esculenta", "text": ""}
{"id": "314382", "revid": "89787", "url": "https://gl.wikipedia.org/wiki?curid=314382", "title": "C\u00f3lquico", "text": "O c\u00f3lquico ou tollemerendas (Colchicum autumnale) \u00e9 unha planta con flor pertencente \u00e1 familia das colchic\u00e1ceas, bulbosa, con follas planas e lanceoladas, s\u00e9palos e p\u00e9talos de igual forma e froitos capsulares parecidos \u00e1 noz. Empr\u00e9gase en medicina.\nDistribuci\u00f3n e h\u00e1bitat.\n\u00c9 nativa de Europa. Medra en pradeiras h\u00famidas a grandes alturas.\nDescrici\u00f3n.\n\u00c9 unha planta herb\u00e1cea anual con cormo que acada de 10 a 30 cm de altura. As follas son lanceoladas de cor verde escura e miden 30 cm de lonxitude, rematan en punta e son envolventes no seu baseamento. A flor \u00e9 de cor rosa lila e se asemella \u00e1 do sasafr\u00e1n, mais ten seis estames. O froito \u00e9 unha agrupaci\u00f3n de 1-3 c\u00e1psulas.\nTaxonom\u00eda.\n\"Colchicum autumnale\" foi descrita por Carl von Linn\u00e9 e publicado en \"Species Plantarum\" 1: 341. 1753."}
{"id": "314383", "revid": "18868", "url": "https://gl.wikipedia.org/wiki?curid=314383", "title": "Tollemerendas", "text": ""}
{"id": "314384", "revid": "18868", "url": "https://gl.wikipedia.org/wiki?curid=314384", "title": "Colchicum autumnale", "text": ""}
{"id": "314390", "revid": "56817", "url": "https://gl.wikipedia.org/wiki?curid=314390", "title": "Azafr\u00e1n bravo", "text": "O azafr\u00e1n bravo, alcroque ou sasafr\u00e1n bravo (Crocus serotinus) \u00e9 unha especie bot\u00e1nica do x\u00e9nero \"Crocus\" da familia das Iridaceae.\nDescrici\u00f3n.\nPlanta de 6\u201312\u00a0cm, con bulbo, do que xorden directamente unhas longas e finas follas verdes e 1-3 flores de curto tubo formado por 6 pezas florais (t\u00e9palos), de cor rosa azulada, no centro das cales aparecen 3 longos estames e un estilo, dividido como unha \"brocha\" de escasos \"pelos\". Como o seu nome indica florea polo outono.\nDistribuci\u00f3n e h\u00e1bitat.\nNa Pen\u00ednsula Ib\u00e9rica, en Portugal e Castela e Le\u00f3n. En terreos fragosos e pasteiros.\nSubespecies.\nTen 3 subespecies:\nTaxonom\u00eda.\n\"Crocus serotinus\" foi descrita por Richard Anthony Salisbury e publicado en \"Parad. Lond.\" t. 30 1806.\nN\u00famero de cromosomas de \"Crocus serotinus\" (Fam. Iridaceae) e t\u00e1xones infraespec\u00edficos: 2n=22. \nCrocus: nome xen\u00e9rico que deriva da palabra grega:\n\u03ba\u03c1\u03cc\u03ba\u03bf\u03c2 ( \"krokos\" ). Esta, \u00e1 s\u00faa vez, \u00e9 probabelmente unha palabra tomada dunha lingua sem\u00edtica, relacionada co hebraico \u05db\u05e8\u05db\u05d5\u05dd \"karkom\", arameo \u071f\u071f\u0718\u072a\u071f\u071f\u0721\u0721\u0710 \"kurkama\" e \u00e1rabe \u0643\u0631\u0643\u0645 \"kurkum\", o que significa \" azafr\u00e1n \"( \"Crocus sativus\" ), \"azafr\u00e1n amarelo\" ou a c\u00farcuma (v\u00e9xase \"Curcuma\"). A palabra en \u00faltima instancia rem\u00f3ntase ao s\u00e1nscrito \"kunkumam\" (\u0915\u0941\u0919\u094d\u0915\u0941\u092e\u0902) para \"azafr\u00e1n\" a menos que sexa en si mesmo descendente da palabra semita.\nserotinus: ep\u00edteto lat\u00edno que significa \"do ser\u00e1n\"."}
{"id": "314391", "revid": "18868", "url": "https://gl.wikipedia.org/wiki?curid=314391", "title": "Crocus serotinus", "text": ""}
{"id": "314392", "revid": "18868", "url": "https://gl.wikipedia.org/wiki?curid=314392", "title": "Sasafr\u00e1n bravo", "text": ""}
{"id": "314393", "revid": "18868", "url": "https://gl.wikipedia.org/wiki?curid=314393", "title": "Safr\u00e1n bravo", "text": ""}
{"id": "314396", "revid": "56817", "url": "https://gl.wikipedia.org/wiki?curid=314396", "title": "J\u00e1 Conheci", "text": "\"J\u00e1 conheci\" \u00e9 o nome dunha canci\u00f3n da cantante portuguesa Leonor Andrade. \u00c9 o primeiro sinxelo do seu \u00e1lbum debut, ap\u00f3s o seu paso polo Festival de Eurovisi\u00f3n 2015 en Viena. Est\u00e1 escrita totalmente, letra \u00e9 m\u00fasica, por ela mesma.\nO seu lanzamento foi o 1 de xullo. A canci\u00f3n foi acompa\u00f1ada por un videoclip, do cal o 29 de xu\u00f1o sa\u00edu un \"teaser\" no YouTube.\nNunha entrevista o 29 de xu\u00f1o de 2015 no programa da SIC Radical, \"CC All Stars\", ela databa o seu \u00e1lbum en setembro-outubro e explicaba que \"J\u00e1 Conheci\" era o tema que m\u00e1is defin\u00eda o seu estilo musical do seu pr\u00f3ximo \u00e1lbum, que en principio, todas as canci\u00f3ns ser\u00e1n en portugu\u00e9s.\nO d\u00eda 31 de xullo, tempo ap\u00f3s o lanzamento do v\u00eddeo e o son, l\u00e1nzanse o sinxelo \u00e1s plataformas Spotify, Deezer, MEO Music, iTunes, Play Store e Amazon, de streaming e venda musical respectivamente da man da discogr\u00e1fica \"Viagens a Marte\" e distribu\u00eddo pola Sony Music Portugal."}
{"id": "314401", "revid": "22570", "url": "https://gl.wikipedia.org/wiki?curid=314401", "title": "SIC Radical", "text": "A SIC Radical foi a terceira canle tem\u00e1tica do Grupo Impresa (SIC) en ser transmitida, coa primeira emisi\u00f3n o 23 de abril de 2001.\nA s\u00faa distribuci\u00f3n real\u00edzase a trav\u00e9s da televisi\u00f3n por cable e ten como p\u00fablico obxectivo os adolescentes e adultos novos. A maior\u00eda dos seus programas son americanos, emitidos en versi\u00f3n orixinal con subt\u00edtulos en portugu\u00e9s.\nProgramas.\nAnimes exhibidos.\n(*) O anime marcado foi transmitido dobrado en portugu\u00e9s.\nV\u00e9xase tam\u00e9n.\nLigaz\u00f3ns externas.\n\u00bb Sitio Oficial SIC Radical\n\u00bb SIC Radical no Facebook\n\u00bb SIC Radical no Twitter\n\u00bb SIC Radical no Myspace"}
{"id": "314402", "revid": "1888", "url": "https://gl.wikipedia.org/wiki?curid=314402", "title": "Galicia Gr\u00e1fica (A Coru\u00f1a)", "text": "Galicia Gr\u00e1fica foi unha revista editada na Coru\u00f1a entre 1926 e 1929.\nHistoria e caracter\u00edsticas.\nSucesora de \"Galicia\", apareceu en xullo de 1926. Estaba dirixida por Fernando Montero Doiztua. Entre os seus colaboradores figuraron Manuel Crestar e Francisco Cano Aspe. Suspendeu a s\u00faa publicaci\u00f3n para reaparecer en xaneiro de 1928."}
{"id": "314405", "revid": "25871", "url": "https://gl.wikipedia.org/wiki?curid=314405", "title": "Floco (peiteado)", "text": "O floco, tam\u00e9n denominada perrera, \u00e9 unha secci\u00f3n de cabelo que nace da li\u00f1a capilar, que se corta ou peitea de tal xeito que cobre total ou parcialmente a fronte do portador.\nO floco adoita ser un compo\u00f1ente de diversos peiteados, ademais de ser frecuentemente utilizado coma un efecto visual para reducir rostros alongados e ocultar frontes amplas. Un floco medra naturalmente en varios tipos de textura capilar cando o cabelo que nace da li\u00f1a capilar e nas \u00e1reas do coiro cabeludo anterior aumenta de lonxitude, creando unha fracci\u00f3n de cabelo inestable que \u00e9 capaz de colocarse sobre o rostro do portador.\nHistoria.\nUn floco xorde naturalmente en diversas texturas de cabelo humanas, o que sup\u00f3n unha caracter\u00edstica natural nas especies animais. O ser humano pola s\u00faa natureza de animal mam\u00edfero est\u00e1 dotado de estruturas pilosas, capaces de aumentar de lonxitude mediante asimilaci\u00f3n proteica e a construci\u00f3n de li\u00f1as de amino\u00e1cidos.\nDurante a prehistoria o home desenvolve as t\u00e9cnicas de peiteado que favorec\u00edan un mellor manexo corporal e maior comodidade, que lle permit\u00eda realizar actividades sen que o cabelo ocasionase molestias, ademais do progreso do peiteado coma un atributo social ou relixioso.\nO decorrer da est\u00e9tica no Antigo Exipto mostra a importancia da cosm\u00e9tica e do peiteado como un elemento social e relixioso, que serv\u00eda de elemento diferenciador entre os distintos estratos sociais. No Antigo Exipto os peiteados adoitaban ser de corte recto, confeccionados en perrucas ou no cabelo natural. Os flocos eran rectos, resultando m\u00e1is pr\u00e1ctica a realizaci\u00f3n do corte de pelo. Deste xeito descubr\u00edan completamente os ollos e lev\u00e1bano tanto persoas do x\u00e9nero masculino como do feminino. Por\u00e9n \u00f3 aparecer Elizabeth Taylor na pel\u00edcula \"Cleopatra\" (1963) portando un floco recto e de curta lonxitude, reforzou a noci\u00f3n preconcibida do toucado exipcio na cultura popular contempor\u00e1nea.\nDurante o per\u00edodo cl\u00e1sico da Antiga Grecia e do Imperio Romano popularizouse o cabelo suxeito entre as mulleres e o cabelo curto entre os homes, ademais do rasurado, a utilizaci\u00f3n de elementos para cinguir o cabelo, a utilizaci\u00f3n de toucados e a elaboraci\u00f3n de cabelo entrelazado (cabelo recollido en trenzas ou nun mo\u00f1o).\nNa Idade Media e no Renacemento o floco utilizado adoitaba bifurcarse no medio da fronte, tanto en homes como en mulleres. Outros peiteados populares inclu\u00edan a fronte totalmente descuberta ou flocos moi pequenos de corte recto.\nNo s\u00e9culo XVIII e no XIX popularizouse o cabelo crecho, como consecuencia lev\u00e1base o pelo solto rizo e o floco tam\u00e9n con rizos. \u00c9 tam\u00e9n no s\u00e9culo XVIII cando aparecen complicados peiteados como o \"pompadour\", o \"pouf\" e o \"bouffant\", que se caracterizaron pola densa formaci\u00f3n de cabelo sobre a fronte. Durante esta \u00e9poca eran populares os toucados densos e considerablemente altos entre as mulleres, mentres que os homes acostumaban ter o cabelo curto e a fronte descuberta.\nNas primeiras d\u00e9cadas do s\u00e9culo XX o estilo de peiteado bob p\u00faxose de moda entre as \"flappers\", normalmente luc\u00edase con floco e sombreiro, resaltando a forma do rostro. Durante a segunda metade do s\u00e9culo XX xorden diversos estilos de toucados, moitos deles acompa\u00f1ados de floco, luc\u00edndoa tanto os homes como as mulleres.\nContin\u00faa na actualidade a ser popular o floco nos peiteados de moda.\nPerrera como sin\u00f3nimo de floco.\nPerrera \u00e9 unha palabra orixinaria de Galicia que se emprega como sin\u00f3nimo de floco no idioma galego.\nCanto \u00e1 etimolox\u00eda, perrera ten a mesma ra\u00edz que perruca, do franc\u00e9s \"perruque\" (s\u00e9culo XV) (en castel\u00e1n, peluca; portug. peruca; ital. parruca; roman\u00e9s, peruc\u0103 etc.). T\u00f3dalas palabras red\u00facense do lat\u00edn \"pilus\", pelo, que deu as formas en l (pelado, peludo, peluche). As formas en r (perruca, perrera) son alteraci\u00f3ns.\nAlg\u00fans escritores galegos, como Emilia Pardo Baz\u00e1n na s\u00faa novela \"Insolaci\u00f3n (Historia amorosa)\" (1889) ou \u00c1lvaro Cunqueiro na s\u00faa obra \"Un hombre que se parec\u00eda a Orestes\" (1969), fan referencia \u00f3 termo:"}
{"id": "314406", "revid": "54334", "url": "https://gl.wikipedia.org/wiki?curid=314406", "title": "Johann Jacob Bach", "text": "Johann Jacob Bach ou Johann Jakob, bautizado o 21 de febreiro de 1682 en Eisenach e finado o 16 de abril de 1722, foi un m\u00fasico e compositor alem\u00e1n, irm\u00e1n m\u00e1is vello de Johann Sebastian Bach.\nTraxectoria.\nP\u00e9nsase que Bach naceu en Eisenach. Logo dos seus estudos na escola de lat\u00edn da s\u00faa cidade natal, converteuse en obo\u00edsta na banda municipal. Despois da morte de seu pai Johann Ambrosius Bach en 1695, Johann Jacob e Johann Sebastian traslad\u00e1ronse a Ohrdruf co seu irm\u00e1n m\u00e1is vello Johann Christoph Bach, que era organista na cidade. Por\u00e9n, dous anos despois regresou a Eisenach para perfeccionar os seus co\u00f1ecementos musicais con Johann Heinrich Halle. En 1704, entrou ao servizo na banda militar do ex\u00e9rcito do rei Carlos XII de Suecia. P\u00e9nsase que Johann Sebastian Bach escribiu o seu \"Capriccio sopra la lontananza del suo fratello dilettissimo\" BWV 992 para esta ocasi\u00f3n. En 1709, participou na Batalla de Poltava. Durante a s\u00faa estad\u00eda en Constantinopla en 1713, estudou frauta con Pierre-Gabriel Buffardin.\nJohann Jacob Bach terminou a s\u00faa carreira como m\u00fasico en Estocolmo na capela da corte, onde foi frautista na capela da corte de Estocolmo dende 1713 ata a s\u00faa morte. Casou con Susanna Maria Gaast o 31 de maio de 1715, coa que tivo un fillo que morreu un ano e medio m\u00e1is tarde. Despois de dous anos de viuvez, casou cunha sueca, Ingeborg Magdalena Norell, o 15 de outubro de 1721, mais morreu ao ano seguinte, o 16 de abril de 1722, sen descendencia en Estocolmo, onde est\u00e1 enterrado.\nJohann Jacob tocaba o \u00f3boe, a frauta e posiblemente o viol\u00edn. Probablemente compuxo a \"Sonata en Do menor\" baixo o pseud\u00f3nimo de \"Signor Bach\"."}
{"id": "314407", "revid": "5863", "url": "https://gl.wikipedia.org/wiki?curid=314407", "title": "Galicia Pintoresca (Pontedeume)", "text": "Galicia Pintoresca foi unha revista editada en Pontedeume entre 1908 e 1909.\nHistoria e caracter\u00edsticas.\nA partir do n\u00famero 83 do 1 de novembro de 1908 \"El Eco de Puentedeume\" cambiou o seu nome polo de Galicia Pintoresca \"Revista Regional Ilustrada\". Estaba dirixida por Edmundo Roberes Alonso. O 20 de febreiro de 1910, no canto do n\u00famero 123, sa\u00edu unha folla comunicando a suspensi\u00f3n da revista."}
{"id": "314416", "revid": "5863", "url": "https://gl.wikipedia.org/wiki?curid=314416", "title": "Bandone\u00f3n", "text": "O bandone\u00f3n \u00e9 un instrumento musical de vento, libre (ou de palletas libres) a fol, parente da concertina e o acorde\u00f3n, de forma rectangular, secci\u00f3n cadrada e timbre particular. O seu nome prov\u00e9n orixinalmente do alem\u00e1n, \"bandonion\", pero a s\u00faa castelanizaci\u00f3n no R\u00edo da Prata estableceu a palabra \"bandone\u00f3n\" para denominar o instrumento en espa\u00f1ol.\nNaceu en Alema\u00f1a como evoluci\u00f3n de instrumentos de palletas soltas anteriores como a concertina entre outros. Dise que o seu uso foi inicialmente como \u00f3rgano port\u00e1til para executar m\u00fasica relixiosa; de a\u00ed o seu son sacro e melanc\u00f3lico \u00fanico.\nAo chegar ao R\u00edo da Prata da man de mari\u00f1eiros e inmigrantes, foi adoptado por m\u00fasicos da \u00e9poca e foi as\u00ed que colaborou na formaci\u00f3n do son particular do tango riopratense, convert\u00e9ndose nun verdadeiro s\u00edmbolo deste."}
{"id": "314427", "revid": "1888", "url": "https://gl.wikipedia.org/wiki?curid=314427", "title": "Breamo (peri\u00f3dico)", "text": "Breamo foi un semanario editado en Pontedeume entre 1914 e 1916.\nHistoria e caracter\u00edsticas.\nSubtitulado \"Semanario independiente. Defensor de los intereses generales de Puentedeume y su comarca\", apareceu o 31 de maio de 1914. Estaba dirixida por Frutos Fern\u00e1ndez Ill\u00e1. Apoiado polos poderes conservadores, mantivo pol\u00e9micas con \"Ecos del Eume\". Cesou a s\u00faa publicaci\u00f3n ao iniciar o terceiro ano."}
{"id": "314428", "revid": "1576", "url": "https://gl.wikipedia.org/wiki?curid=314428", "title": "World Health Organization", "text": ""}
{"id": "314430", "revid": "839", "url": "https://gl.wikipedia.org/wiki?curid=314430", "title": "Jenin", "text": ""}
{"id": "314432", "revid": "1888", "url": "https://gl.wikipedia.org/wiki?curid=314432", "title": "Galicia en Am\u00e9rica", "text": "Galicia en Am\u00e9rica foi o nome de d\u00faas publicaci\u00f3ns:"}
{"id": "314433", "revid": "5863", "url": "https://gl.wikipedia.org/wiki?curid=314433", "title": "Galicia en Am\u00e9rica (Buenos Aires)", "text": "Galicia en Am\u00e9rica foi un peri\u00f3dico galego editado en Buenos Aires en 1901.\nHistoria e caracter\u00edsticas.\nApareceu a principios de 1901. Fundado e dirixido por Manuel Novoa Costoya."}
{"id": "314434", "revid": "89787", "url": "https://gl.wikipedia.org/wiki?curid=314434", "title": "Galicia en Am\u00e9rica (A Habana)", "text": "Galicia en Am\u00e9rica foi un peri\u00f3dico galego editado na Habana en 1904.\nHistoria e caracter\u00edsticas.\nSubtitulado \"Semanario de Ciencias, Artes, Literatura e Informaci\u00f3n. Defensor de los intereses de los gallegos en Am\u00e9rica\", apareceu o 3 de marzo de 1904. Fundado e dirixido por Eduardo N\u00fa\u00f1ez Sarmiento. Eran os seus redactores Fernando Gonz\u00e1lez, Mercedes Vieito Bouza, Jos\u00e9 Mar\u00eda Candia, J. Alegr\u00eda, Baldomero Moreira, Agust\u00edn Mart\u00edn e Justo Prada Pita. Ti\u00f1a como obxectivo ser portavoz das comunidades galegas asentadas en Am\u00e9rica. Tivo curta duraci\u00f3n. Volveu aparecer en 1908."}
{"id": "314436", "revid": "839", "url": "https://gl.wikipedia.org/wiki?curid=314436", "title": "Rafah", "text": ""}
{"id": "314437", "revid": "1987", "url": "https://gl.wikipedia.org/wiki?curid=314437", "title": "K\u00fctahya", "text": "K\u00fctahya (pronuncia en turco: [cy\u02c8tahja]) \u00e9 unha cidade de Turqu\u00eda occidental, cunha poboaci\u00f3n de 237.804 habitantes (estimaci\u00f3n de 2011), \u00e1 beira do r\u00edo Porsuk e a 969 m sobre o nivel do mar. \u00c9 a capital da provincia hom\u00f3nima."}
{"id": "314443", "revid": "89787", "url": "https://gl.wikipedia.org/wiki?curid=314443", "title": "Galicia (Buenos Aires)", "text": "Galicia \u00e9 unha revista que comezou a editarse en Buenos Aires en 1913.\nHistoria e caracter\u00edsticas.\nO 1 de xaneiro de 1913 o Centro Gallego de Buenos Aires comezou a editar o Bolet\u00edn Oficial del Centro Gallego, que despois cambiou o seu nome por Galicia co subt\u00edtulo \"Revista del Centro Gallego de Buenos Aires\". Era o \u00f3rgano de comunicaci\u00f3n do Centro. Foi dirixida por Jos\u00e9 Blanco Amor, Miguel Revestido Rodilla, Eduardo Blanco Amor, Lu\u00eds Seoane, Alfredo Baltar e Rodolfo Alonso. Entre os seus colaboradores figuraron Castelao, Blanco Amor, Manuel Murgu\u00eda, Ram\u00f3n Otero Pedrayo, Arturo Cuadrado, Lu\u00eds Seoane, Laxeiro e Francisco Fern\u00e1ndez del Riego."}
{"id": "314460", "revid": "89787", "url": "https://gl.wikipedia.org/wiki?curid=314460", "title": "Lista de universidades de Austria", "text": "A seguinte \u00e9 unha lista de universidades de Austria:"}
{"id": "314462", "revid": "5863", "url": "https://gl.wikipedia.org/wiki?curid=314462", "title": "Alhucemas (hom\u00f3nimos)", "text": ""}
{"id": "314463", "revid": "5863", "url": "https://gl.wikipedia.org/wiki?curid=314463", "title": "Alhucemas", "text": ""}
{"id": "314465", "revid": "1131", "url": "https://gl.wikipedia.org/wiki?curid=314465", "title": "Norisring", "text": "Norisring \u00e9 un circu\u00edto de carreiras urbano localizado nas r\u00faas de N\u00faremberg, en Bavaria, Alema\u00f1a. Como a cidade na que est\u00e1 se chama N\u00faremberg o nome do crcu\u00edto \u00eda ser N\u00fcrnbergring, pero este nome orixinaba unha confusi\u00f3n co famoso circu\u00edto N\u00fcrburgring e por iso se decidiu que o circu\u00edto se chamara Norisring, facendo referencia ao antigo nome da cidade, Noris. O trazado do circu\u00edto conta cunha lonxitude duns 2.300 metros. Todos os anos a mediados do mes de xu\u00f1o, aqu\u00ed disp\u00fatase o DTM acompa\u00f1ado polo Campionato Europeo de F\u00f3rmula 3."}
{"id": "314468", "revid": "5863", "url": "https://gl.wikipedia.org/wiki?curid=314468", "title": "Centro Gallego", "text": "Centro Gallego foi unha revista que se editou en Montevideo entre 1917 e 1931.\nHistoria e caracter\u00edsticas.\nSubtitulado \"\u00d3rgano de la Colectividad Gallega en Uruguay\", apareceu o 12 de outubro de 1917. Despois pasou a denominarse \"Publicaci\u00f3n mensual ilustrada\". En 1925, co n\u00famero 109, cambiou o t\u00edtulo por Revista del Centro Gallego. En 1929 volveu cambiar o t\u00edtulo por Galicia, cesando a s\u00faa publicaci\u00f3n en 1931. Era o \u00f3rgano do Centro Gallego de Montevideo. Entre os seus directores figurou Julio Sig\u00fcenza (n\u00fameros 164-166).\nPublicou en 1929 un n\u00famero extraordinario e conmemorativo do cincuentenario do Centro, e outros n\u00fameros extraordinarios en 1944, 1954 e 1979. Tam\u00e9n en 1925 apareceu outro extraordinario coa cabeceira \"Centro Gallego\" con motivo da inauguraci\u00f3n do Edificio Social."}
{"id": "314469", "revid": "1888", "url": "https://gl.wikipedia.org/wiki?curid=314469", "title": "Galicia (Montevideo)", "text": ""}
{"id": "314470", "revid": "56817", "url": "https://gl.wikipedia.org/wiki?curid=314470", "title": "Araz\u00faa", "text": "Araz\u00faa foi unha revista biling\u00fce, con preponderancia do castel\u00e1n, que se editou en Montevideo entre 1929 e 1930.\nHistoria e caracter\u00edsticas.\nSubtitulada \"Bolet\u00edn de la Asociaci\u00f3n Protectora de la Cultura Gallega\", apareceu en 1929. S\u00f3 apareceron dous n\u00fameros cesando a s\u00faa publicaci\u00f3n en 1930.\nNo n\u00famero 2 publicou en galego o \"Manifesto nacionalista\", asinado en Buenos Aires o 1 de setembro de 1930 por Ram\u00f3n Su\u00e1rez Picallo, Francisco Regueira, Lino P\u00e9rez, Eduardo Blanco Amor, Pedro Campos Couceiro e Ant\u00f3n Alonso R\u00edos."}
{"id": "314471", "revid": "89787", "url": "https://gl.wikipedia.org/wiki?curid=314471", "title": "Brenda Fricker", "text": "Brenda Fricker, nada en Dubl\u00edn o 17 de febreiro de 1945 \u00e9 unha actriz irlandesa.\nTraxectoria.\nFricker naceu en Dubl\u00edn, filla de Bina Murphy, profesora en Stratford College, e Desmond Frederick Fricker, traballador do Departamento de Agricultura e xornalista de \"The Irish Times\".\nDe adolescente quixo seguir os pasos do seu pai no xornalismo. Antes de converterse en actriz foi axudante do editor de arte de \"Irish Times\", coa esperanza de chegar a ser reporteira. Aos dezanove anos f\u00edxose actriz \"por casualidade\", debutando nun pequeno papel sen acreditar en \"Of Human Bondage\" (1964), baseado na novela hom\u00f3nima de W. Somerset Maugham. Tam\u00e9n apareceu en \"Tolka Row\", primeira telenovela irlandesa.\nEn 1977 interpretou unha enfermeira na serie \"Coronation St\" e f\u00edxose popular no Reino Unido por outro papel de enfermeira, Megan Roach no drama da BBC One \"Casualty\", papel que abandonou en decembro de 1990 tras 65 episodios.\nFricker acadou gran reco\u00f1ecemento internacional cando ga\u00f1ou o Oscar \u00e1 mellor actriz secundaria por interpretar a nai de Christy Brown en \"O meu p\u00e9 esquerdo\". Volveu traballar co director Jim Sheridan en \"The Field\" (1990). Tras estes filmes continuou o seu traballo na televisi\u00f3n e participou en filmes de Hollywood, como \"\".\nEn xullo do 2014 retirouse da interpretaci\u00f3n."}
{"id": "314472", "revid": "89787", "url": "https://gl.wikipedia.org/wiki?curid=314472", "title": "Louis Gossett, Jr.", "text": "Louis Cameron Gossett, Jr., nado en Nova York o 27 de maio de 1936 \u00e9 un actor estadounidense.\nTraxectoria.\nGossett debutou no teatro nunha produci\u00f3n escolar de \"You Can't Take It with You\", despois de decidir tomar clases de interpretaci\u00f3n tras unha lesi\u00f3n deportiva. A polio xa retardara a s\u00faa graduaci\u00f3n. Tralo instituto asistiu \u00e1 Universidade de Nova York, rexeitando unha bolsa deportiva. Medindo 1,93 metros ofrec\u00e9ronlle xogar ao baloncesto, mais preferiu centrarse no teatro. Con s\u00f3 dezasete anos debutou en Broadway substitu\u00edndo a Bill Gunn en \"Take a Giant Step\".\nConverteuse nun actor popular co seu papel de Fiddler na miniserie de 1977 \"Roots\" e ga\u00f1ou o Oscar ao mellor actor secundario por \"Un oficial e un cabaleiro\" (1982)."}
{"id": "314473", "revid": "6110633", "url": "https://gl.wikipedia.org/wiki?curid=314473", "title": "F\u00f3rmula 3", "text": "F\u00f3rmula 3, abreviado F3, \u00e9 un tipo de monopraza que se utiliza en competici\u00f3ns de automobilismo nacionais e continentais en Europa, Australia, Asia ou Gran Breta\u00f1a. Est\u00e1 un chisco por riba da F\u00f3rmula Renault e algo por debaixo de competici\u00f3ns como as World Series by Renault ou a Auto GP. A maior\u00eda dos aspirantes a competir na F\u00f3rmula 1 corren antes con estes monoprazas.\nSeries actuais.\nSeries principais.\nOs ga\u00f1adores destas series conseguen unha Superlicencia da FIA v\u00e1lida por 12 meses"}
{"id": "314474", "revid": "22570", "url": "https://gl.wikipedia.org/wiki?curid=314474", "title": "Copa Zona Norte de Europa de F\u00f3rmula 3", "text": "A Copa Zona Norte de Europa de F\u00f3rmula 3 (en ingl\u00e9s:NEZ (North European Zone) Formula 3 Cup) foi unha competici\u00f3n de F\u00f3rmula 3 disputada nos pa\u00edses do Norte de Europa. A competici\u00f3n s\u00f3 se disputou durante dous anos: 2008 e 2009. Os pa\u00edses membros da NEZ son: Dinamarca, Estonia, Finlandia, Islandia, Lituania, Letonia, Noruega, Rusia e Suecia."}
{"id": "314477", "revid": "98629", "url": "https://gl.wikipedia.org/wiki?curid=314477", "title": "Trofeo Internacional de F\u00f3rmula 3", "text": "O Trofeo Internacional de F\u00f3rmula 3 foi unha competici\u00f3n de F\u00f3rmula 3 organizada pola Federaci\u00f3n Internacional do Autom\u00f3bil que reun\u00eda carreiras independentes e datas dos principais campionatos de F\u00f3rmula 3. A \u00fanica tempada, a de 2011, reuniu o Masters de F\u00f3rmula 3, o Gran Premio de Macau, o Gran Premio de Pau, a data da F\u00f3rmula 3 Brit\u00e1nica do Circu\u00edto de Spa-Francorchamps e a data da F\u00f3rmula 3 Euroseries de Hockenheimring.\nO sistema de puntuaci\u00f3n utilizado foi o que se usa actualmente para a F\u00f3rmula 1 e outros campionatos. Para poder participar neste trofeo os participantes ti\u00f1an que estar inscritos nalg\u00fan dos campionatos de F3 da tempada. Os tres mellores clasificados do trofeo te\u00f1en dereito \u00e1 Superlicencia esixida pola F1.\nO sistema de puntuaci\u00f3n empregado foi o seguinte:"}
{"id": "314478", "revid": "56817", "url": "https://gl.wikipedia.org/wiki?curid=314478", "title": "O Amenal", "text": "O top\u00f3nimo O Amenal pode referirse a dous lugares de Galicia:"}
{"id": "314479", "revid": "1505", "url": "https://gl.wikipedia.org/wiki?curid=314479", "title": "Editat\u00f3n", "text": ""}
{"id": "314495", "revid": "65337", "url": "https://gl.wikipedia.org/wiki?curid=314495", "title": "Khmer", "text": "A palabra khmer pode referirse a:"}
{"id": "314496", "revid": "89787", "url": "https://gl.wikipedia.org/wiki?curid=314496", "title": "Pobo khmer", "text": "O pobo khmer (en lingua khmer: \u1781\u17d2\u1798\u17c2\u179a) \u00e9 o grupo \u00e9tnico predominante de Camboxa, conformando aproximadamente o 90% dos 15,2 mill\u00f3ns de habitantes do pa\u00eds. Falan a lingua khmer, oficial en Camboxa e parte da familia de linguas austroasi\u00e1ticas, que se atopan polo sueste asi\u00e1tico.\nA maior\u00eda dos khmer practican o budismo nunha versi\u00f3n moi sincr\u00e9tica, que incl\u00fae elementos budistas Theravada, o hindu\u00edsmo, animismo e culto aos devanceiros."}
{"id": "314497", "revid": "25871", "url": "https://gl.wikipedia.org/wiki?curid=314497", "title": "Jacob Frank", "text": "Jacob Frank, nado en Korolivka (Podolia, actualmente en Ucra\u00edna) en 1726 e finado en Offenbach am Main o 10 de decembro de 1791 foi un comerciante xudeu de orixe polonesa, que afirmou ser o Mes\u00edas.\nTraxectoria.\nJacob Frank iniciouse no sabata\u00edsmo cando visitou os Balc\u00e1ns. Ao retornar para o seu pa\u00eds, fundou unha seita clandestina cuxos adeptos observaban publicamente a lei xudaica, mais secretamente dedic\u00e1banse a pr\u00e1cticas sexuais prohibidas. Excomungado en 1756, Jacob Frank converteuse primeiro ao islamismo (durante unha visita a Turqu\u00eda) e despois ao catolicismo, levando consigo o seu grupo. Jacob Frank non se limitou a rexeitar as restrici\u00f3ns da Tora sen\u00f3n que abrazou claramente a inmoralidade. Frank, que fundou un grupo antin\u00f3mico moi importante, buscaba practicar actos que violasen a dignidade humana.\nEn 1666, Sabbatai Zevi proclamouse o Mes\u00edas impartindo ensinanzas baseadas na C\u00e1bala. Os principios promulgados por Sabbatai Zevi foron implantados por Jacob Frank, que formou unha orde secreta con base nos principios do Sabata\u00edsmo. Os seguidores de Sabbatai Zevi formaron seitas de diversos nomes, entre elas o Frankismo, a partir do nome do seu l\u00edder, Jacob Frank."}
{"id": "314498", "revid": "23204", "url": "https://gl.wikipedia.org/wiki?curid=314498", "title": "Robert FitzRoy", "text": "Robert FitzRoy nado en Suffolk o 5 de xullo de 1849 e finado en Surrey o 30 de abril de 1865, foi un explorador, navegante e meteor\u00f3logo ingl\u00e9s.\nEra parente do rei Carlos II de Inglaterra. Acadou sona por ser o capit\u00e1n do barco \"HMS Beagle\", durante a viaxe ao redor do mundo do naturalista Charles Darwin. Ademais, FitzRoy foi gobernador de Nova Zelandia entre 1843 e 1845."}
{"id": "314499", "revid": "197", "url": "https://gl.wikipedia.org/wiki?curid=314499", "title": "Volvoreta (novela)", "text": "Volvoreta (en alusi\u00f3n \u00f3 insecto \"bolboreta\") \u00e9 unha novela en lingua castel\u00e1 de Wenceslao Fern\u00e1ndez Fl\u00f3rez, publicada en 1917 con ilustraci\u00f3ns de Castelao. Nese mesmo ano obtivo o Premio C\u00edrculo de Bellas Artes. Foi levada ao cine en 1976 por Jos\u00e9 Antonio Nieves Conde.\nDe car\u00e1cter costumista e naturalista, est\u00e1 ambientada na \u00e1rea rural pr\u00f3xima \u00e1 cidade da Coru\u00f1a. Conta as relaci\u00f3ns amorosas entre Sergio e Federica (alcumada Volvoreta), unha rapaza que serve na casa da s\u00faa nai. Contrap\u00f3\u00f1ense os sentimentos rom\u00e1nticos e hip\u00f3critas do mozo (averg\u00f3\u00f1ase dos seus sentimentos cara a unha muller de clase inferior) coa concepci\u00f3n m\u00e1is vulgar e pragm\u00e1tica que ela ten do amor. Ao descubrir os amores a rapaza marcha a traballar \u00e1 cidade, e o rapaz vai na s\u00faa procura, comezando a traballar de xornalista.\nFoi adaptada \u00f3 cine por Jos\u00e9 Antonio Nieves Conde en 1976, co t\u00edtulo de \"Volvoreta\".\nEn 2004 foi inclu\u00edda na Biblioteca Gallega de Autores en Castellano de \"La Voz de Galicia\""}
{"id": "314500", "revid": "624", "url": "https://gl.wikipedia.org/wiki?curid=314500", "title": "Liu Gang", "text": "Liu Gang, nado en Liaoyuan o 30 de xaneiro de 1961, \u00e9 un matem\u00e1tico, f\u00edsico e cient\u00edfico da computaci\u00f3n chin\u00e9s-americano. Tam\u00e9n foi o l\u00edder Protestas da Praza Tian'anmen en 1989. Recibiu o seu t\u00edtulo de m\u00e1ster en Ciencias da Computaci\u00f3n en 1998 na Universidade de Columbia."}
{"id": "314526", "revid": "56817", "url": "https://gl.wikipedia.org/wiki?curid=314526", "title": "M\u00edche\u00e1l \u00d3 S\u00failleabh\u00e1in", "text": "M\u00edche\u00e1l \u00d3 S\u00failleabh\u00e1in, nado en 1950 en Tiobraid \u00c1rann (Irlanda) \u00e9 un m\u00fasico irland\u00e9s. Actualmente, ademais de ser pianista e compositor, \u00e9 Profesor de M\u00fasica na Irish World Academy of Music and Dance da Universidade de Limerick. En 2005 foi nomeado doutor honoris causa en M\u00fasica pola Universidade Nacional de Irlanda."}
{"id": "314544", "revid": "22570", "url": "https://gl.wikipedia.org/wiki?curid=314544", "title": "Mairena del Alcor", "text": "Mairena del Alcor \u00e9 un concello espa\u00f1ol da provincia de Sevilla, en Andaluc\u00eda. At\u00f3pase na Campi\u00f1a de Carmona.\nTi\u00f1a unha poboaci\u00f3n de 22.447 habitantes en 2014."}
{"id": "314546", "revid": "23204", "url": "https://gl.wikipedia.org/wiki?curid=314546", "title": "Campi\u00f1a de Carmona", "text": "A Campi\u00f1a de Carmona \u00e9 unha comarca espa\u00f1ola situada na provincia de Sevilla, en Andaluc\u00eda.\nComprende os municipios de Carmona, El Viso del Alcor, La Campana e Mairena del Alcor.\nSit\u00faase na zona central da provincia e limita ao leste coa Comarca de \u00c9cija, ao sur coa Campi\u00f1a de Mor\u00f3n y Marchena, ao oeste coa Comarca Metropolitana de Sevilla e ao norte coa Vega del Guadalquivir."}
{"id": "314547", "revid": "23204", "url": "https://gl.wikipedia.org/wiki?curid=314547", "title": "Comarca de \u00c9cija", "text": "A Comarca de \u00c9cija \u00e9 unha comarca espa\u00f1ola situada na provincia de Sevilla, en Andaluc\u00eda.\nComprende os municipios de Ca\u00f1ada Rosal, \u00c9cija, Fuentes de Andaluc\u00eda e La Luisiana.\nLimita ao nord\u00e9s coa provincia de C\u00f3rdoba, ao sur coa Sierra Sur de Sevilla e ao oeste coa Campi\u00f1a de Carmona."}
{"id": "314548", "revid": "89787", "url": "https://gl.wikipedia.org/wiki?curid=314548", "title": "Jane Campion", "text": "Elizabeth Jane Campion, nada en Wellington o 30 de abril de 1954 \u00e9 unha directora, produtora e guionista cinematogr\u00e1fica neozelandesa establecida en Australia.\nTraxectoria.\nCampion naceu en Wellington, segunda filla de Edith Beverley Georgette Hannah, actriz, escritora e herdeira, e Richard M. Campion, director de teatro e \u00f3pera. Campion creceu dentro do mundo do teatro neozeland\u00e9s. Os seus pais fundaron o grupo de teatro New Zealand Players. Inicialmente rexeitaba a idea de ter unha carreira no teatro ou na interpretaci\u00f3n e graduouse en antropolox\u00eda na Universidade de Wellington en 1975. En 1976 asistiu \u00e1 Chelsea Art School en Londres e viaxou por Europa. Graduouse en pintura na Sydney College of the Arts en 1979. Finalmente cambiou ao cinema e creou a s\u00faa primeira curtametraxe, \"Tissues\", en 1980. En 1981 comezou a estudar na Australian Film, Television and Radio School, onde realizou m\u00e1is curtametraxes e se graduou en 1984.\nA s\u00faa primeira curtametraxe profesional, \"Peel\" (1982) ga\u00f1ou a Palma de Ouro \u00e1 Curtametraxe no Festival de Cannes. Dirixiu neses anos tam\u00e9n series de televisi\u00f3n e telefilmes.\n\"Sweetie\" (1989) foi a s\u00faa primeira longametraxe e co seguinte, \"An Angel at My Table\" (1990), conseguiu m\u00e1is reco\u00f1ecemento. A este seguiu a Palma de Ouro que logrou con \"The Piano\", co que ademais ga\u00f1ou o Oscar ao mellor gui\u00f3n orixinal e se converteu na segunda muller candidata ao Oscar \u00e1 mellor direcci\u00f3n na 66\u00aa edici\u00f3n dos premios.\nO traballo posterior de Campion provocou opini\u00f3ns polarizadas: \"The Portrait of a Lady\" (1996), baseada na novela de Henry James; \"Holy Smoke!\" (1999) con Harvey Keitel e Kate Winslet; \"In the Cut\" (2003), suspense er\u00f3tico baseado no bestseller de Susanna Moore protagonizado por Meg Ryan; \"Bright Star\", drama biogr\u00e1fico sobre o poeta John Keats.\nCampion foi produtora executiva do documental \"\" (2006) e traballou na serie \"Top of the Lake\". A miniserie conseguiu gran reco\u00f1ecemento e ga\u00f1ou premios, especialmente para a s\u00faa protagonista, Elisabeth Moss."}
{"id": "314549", "revid": "89787", "url": "https://gl.wikipedia.org/wiki?curid=314549", "title": "Paul Thomas Anderson", "text": "Paul Thomas Anderson, nado en Studio City, un barrio dos \u00c1nxeles (California) o 26 de xu\u00f1o de 1970 \u00e9 un director, guionista e produtor estadounidense.\nTraxectoria.\nPaul Thomas Anderson naceu en 1970, fillo de Edwina Gough e Ernie Anderson. Ernie foi actor de voz e presentador dun programa de terror en Cleveland titulado \"Ghoulardi\" (que logo dar\u00eda nome \u00e1 produtora de Paul Thomas Anderson). Anderson creceu no Val de San Fernando. Tivo unha relaci\u00f3n complexa coa s\u00faa nai, m\u00e1is estaba pr\u00f3ximo ao seu pai, que o apoiou para converterse en guionista e director. Estivo involucrado na creaci\u00f3n de cinema e nunca tivo outro plan que ser director. Fixo o seu primeiro filme con oito anos e comezou a gravar v\u00eddeos coa c\u00e1mara Betamax que o seu pai comprou en 1982. Comezou a escribir na adolescencia.\nEscribiu e filmou a s\u00faa primeira produci\u00f3n real no instituto usando o di\u00f1eiro que ga\u00f1ou limpando gaiolas nunha tenda de animais. O filme foi un falso documental de trinta minutos titulado \"The Dirk Diggler Story\" (1988), sobre un actor pornogr\u00e1fico inspirado en John Holmes, que foi tam\u00e9n a inspiraci\u00f3n para \"Boogie Nights\".\nAnderson pasou dous semestres no Emerson College e dous d\u00edas na Universidade de Nova York antes de comezar a s\u00faa carreira como axudante de produci\u00f3n en telefilmes, v\u00eddeos musicais e concursos. Con alg\u00fan di\u00f1eiro que ga\u00f1ara en apostas, a tarxeta de cr\u00e9dito da s\u00faa moza e 10 000 d\u00f3lares que o seu pai gardara para a universidade decidiu facer un filme de vinte minutos que ser\u00eda a s\u00faa \"universidade\". O filme foi \"Cigarettes &amp; Coffee\" (1993), que se viu no Festival de Sundance de 1993.\nEn 1996 realizou a s\u00faa primeira longametraxe, \"Sydney\", retitulada como \"Hard Eight\". O filme foi exhibido na secci\u00f3n Un Certain Regard do Festival de Cannes.\nO filme que lanzou a Anderson foi \"Boogie Nights\" (1997), que tam\u00e9n reviviu a carreira de Burt Reynolds e deu os seus primeiros grandes papeis a Mark Wahlberg e Julianne Moore.\nTralo \u00e9xito de \"Boogie Nights\", a produtora New Line dixo a Anderson que pod\u00eda facer o que quixese no seu seguinte filme e deulle o control creativo. A pesra de que inicialmente Anderson quixo facer un filme \"pequeno e \u00edntimo\", o gui\u00f3n creceu e converteuse no filme coral \"Magnolia\" (1999). A continuaci\u00f3n decidiu que quer\u00eda traballar con Adam Sandler nun filme de noventa minutos. Foi a comedia rom\u00e1ntica \"Punch-Drunk Love\" (2002), con Emily Watson.\n\"There Will Be Blood\" (2007) estaba en parte baseado na novela \"Oil!\", de Upton Sinclair e valeulle a Daniel Day-Lewis o Oscar ao mellor actor. \"The Master\" (2012) trata sobre un \"intelectual carism\u00e1tico\" que comeza unha nova relixi\u00f3n na d\u00e9cada de 1950. A\u00ednda que o filme non fai ningunha referencia, est\u00e1 \"amplamente asumido que est\u00e1 baseado na Cienciolox\u00eda.\" O seguinte traballo foi \"Puro vicio\" (2014), baseada na novela de Thomas Pynchon."}
{"id": "314555", "revid": "25871", "url": "https://gl.wikipedia.org/wiki?curid=314555", "title": "Monstro", "text": "Un monstro (do lat\u00edn: \"monstrum\") \u00e9 calquera criatura, xeralmente persoa ou animal fant\u00e1sticos, que provoca medo ou dano f\u00edsico pola s\u00faa aparencia ou acci\u00f3ns. Adoita aparecer nas lendas e novelas de terror.\nA palabra ten unha connotaci\u00f3n de maldade, xa que os monstros son moralmente censur\u00e1beis. Tam\u00e9n se aplica en sentido figurado a unha persoa malvada ou que cometes crimes.\nPor outra banda, recentemente alg\u00fans medios presentaron monstros como personaxes simp\u00e1ticos e ata heroicos, como por exemplo as pel\u00edculas de animaci\u00f3n \"Monsters, Inc.\" e \"Shrek\", e as franqu\u00edas \"Pok\u00e9mon\" e \"Digimon\"."}
{"id": "314556", "revid": "92340", "url": "https://gl.wikipedia.org/wiki?curid=314556", "title": "Enrique Cepa Besada", "text": "Enrique Cepa Besada, finado en Santiago de Compostela o 21 de agosto de 1953, foi un xornalista galego.\nTraxectoria.\nFillo de Ruperto Cepa Gonz\u00e1lez e Dolores Besada Soto. Dirixiu \"El L\u00e1tigo de Bayona\" (1909-1912). Foi vicepresidente do Casino Recreativo de Baiona en 1931."}
{"id": "314557", "revid": "22570", "url": "https://gl.wikipedia.org/wiki?curid=314557", "title": "\u00c1gua de Mar", "text": "\u00c1gua de Mar foi unha serie de televisi\u00f3n producida en 2014 pola RTP. Foi protagonizada por Mariana Monteiro, Rui Santos e Jorge Corrula.\nSinopse.\nA historia xira en torno de dous irm\u00e1ns e un amor en com\u00fan. No pasado, \"Henrique Barahona\" (Jorge Corrula) estaba apaixonado por \"Terese\" (Mariana Monteiro), e ao presentala ao seu irm\u00e1n, \"Vicente\" (Rui Santos), os dous comezar\u00e1n a aproximarse un ao outro, chegando a envolverse nun romance t\u00f3rrido. Por\u00e9n, acaban por seguir rumbos diferentes: \"Teresa\" vai estudar ballet cl\u00e1sico no estranxeiro, \"Vicente\" monta un bar (\"Hula Hoop\") na Praia das Conchas e \"Henrique\" decide iniciar unha revolucionaria Escola de Artes no palacete dos Barahona, para a cal precisarase unir co seu irm\u00e1n, ap\u00f3s deixarse de falar. Esta \u00e9 unha obriga da s\u00faa nai, \"Helena Barahona\" (S\u00e3o Jos\u00e9 Lapa), para que \"Henrique\" poida utilizar o palacete para montar a escola. Os feitos pasan maioritariamente na Praia das Conchas, onde \"Vicente\" traballa. O seu sobri\u00f1o, \"Gon\u00e7alo Barahona\" (Tiago Costa) \u00e9 nadador e socorrista na mesma praia, a par de \"Igor Neto\" (Pedro Barroso), \"D\u00e9bora Ribeiro\" (Helena Costa) e \"Lu\u00edsa Franco\" (In\u00eas Gon\u00e7alves).\nElenco.\n\u2022 1\u00aa Tempada\n\u20222\u00aa Tempada - \"Sonho e Ambi\u00e7\u00e3o\"\n\u20223\u00aa Tempada - \"O Poder do Destino\""}
{"id": "314567", "revid": "35560", "url": "https://gl.wikipedia.org/wiki?curid=314567", "title": "European Launcher Development Organisation", "text": ""}
{"id": "314569", "revid": "85894", "url": "https://gl.wikipedia.org/wiki?curid=314569", "title": "Bayon", "text": "Bayon (en , Prasat Bayon), \u00e9 un complexo de culto no centro da antiga cidade de Angkor Thom, que se atopa na rexi\u00f3n de Angkor, Camboxa. O complexo de Angkor, inclu\u00eddo Angkor Thom, foi declarado Patrimonio da Humanidade pola Unesco en 1992.\nConstru\u00eddo a finais do s\u00e9culo XII, rematouse durante o reinado de Jayavarman VII. Foi creado en estilo budista. \u00c9 sobre todo co\u00f1ecido polas s\u00faas 54 torres e preto de 200 facianas sorrintes."}
{"id": "314570", "revid": "23204", "url": "https://gl.wikipedia.org/wiki?curid=314570", "title": "Prasat Bayon", "text": ""}
{"id": "314572", "revid": "85894", "url": "https://gl.wikipedia.org/wiki?curid=314572", "title": "Manuel Lema Trasmonte", "text": "Manuel Lema Trasmonte, nado en Santiago de Compostela, foi un xornalista e pol\u00edtico galego.\nTraxectoria.\nFillo de \u00c1ngel Lema V\u00e1zquez e Filomena Trasmonte Pereiro e irm\u00e1n de Jos\u00e9 Lema Trasmonte. Foi nomeado Oficial segundo do Concello de Conxo en agosto de 1914. Dirixiu o peri\u00f3dico de Conxo \"El L\u00e1tigo\" a partir do 2 de novembro de 1914 e o seu continuador \"El L\u00e1tigo de Conjo\"."}
{"id": "314573", "revid": "127505", "url": "https://gl.wikipedia.org/wiki?curid=314573", "title": "Ulv Galiciefarer", "text": "Ulv Galiciefarer ou Ulf o galego, tam\u00e9n co\u00f1ecido como \"Galicieulv -\"o lobo de Galicia- ou Jarl Galizur-Ulfric, nado \"c.\" 1010, foi un jarl dinamarqu\u00e9s, un xefe viquingo famoso polos seus ataques, saqueos e pillaxe en Galicia durante o s\u00e9culo XI, quizais en 1028 ou 1048, durante o reinado de Vermudo III e Fernando I de Le\u00f3n. Segundo Saxo Grammaticus e a saga Kn\u00fdtlinga, Galicieulv foi o av\u00f3 de Boedil Thurgotsdatter, a muller de Erik I de Dinamarca.\nTraxectoria.\nA saga Kn\u00fdtlinga \u00e9 unha das principais fontes sobre a s\u00faa vida. Nela c\u00f3ntase que partiu \"bravamente coa s\u00faa hoste para conquistar Jakobsland\" (a terra de Santiago de Compostela). Segundo o arque\u00f3logo do museo Vesthimmerlands, Bjarne Henning Nielsen, \u00e9 posible que Ulv viaxase a Galicia para liberar Santiago dos musulm\u00e1ns. Algunhas lendas contan que serviu como mercenario para o conde galego Rodrigo de Romariz, no asalto do castelo de Labio, preto de Lugo, durante as revoltas contra Vermudo III. Ulv tam\u00e9n axudou a Rom\u00e1niz contra uns mercenarios vascos, conseguindo a vitoria. Os saqueos continuaron at\u00e9 que Ulv foi expulsado polas tropas de Cresconio, pero non antes de facer pillaxes nas comunidades mon\u00e1sticas de Redondela e nas illas de San Sim\u00f3n, C\u00edes e Toralla. Despois da s\u00faa expulsi\u00f3n, os ataques viquingos en Galicia caeron fortemente.\nSegundo o arque\u00f3logo Bjarne Henning Nielsen, conservador do Museo Vesthimmerlands de Dinamarca, foi descuberta a s\u00faa tumba nun complexo que formaba parte, con toda probabilidade, duns terreos que Valdemar o Grande herdou do seu pai, quen \u00e1 s\u00faa vez os herdou dos seus antepasados, entre eles Ulv.\nFamilia.\nSegundo Saxo Grammaticus, Ulfr (antigo n\u00f3rdico: 'lobo') era dunha familia nobre. Espec\u00falase que foi o fillo de Ulf Torgilsson de orixe sueca que asentouse en Dinamarca. O seu pai casou con Astrid, filla do rei Svend Tvesk\u00e6g de Dinamarca. A xenealox\u00eda semella relacionar a Ulf coa familia real danesa, especialmente coa li\u00f1axe Lavard. Casou cando era novo con Bothild H\u00e5konsdatter (c. 1014), filla do jarl de Lade H\u00e5kon Eiriksson. Tiveron un fillo, Thrugot Fagrskinna Ulfsen (n. 1032, alcumado Pel P\u00e1lida a\u00ednda que aparentemente a s\u00faa pel era escura). Trugot converter\u00edase en conde palatino (Leibhauptman des K\u00f6nigs), e a s\u00faa filla Bothild Thorgunnsdatter (Bothilda, 1068-1034) casou co rei dan\u00e9s Erik I de Dinamarca. A parella finou nunha peregrinaci\u00f3n \u00e1 Terra Santa. Por\u00e9n, o seu fillo Knud Lavard converteuse en duque de Schleswig."}
{"id": "314574", "revid": "23204", "url": "https://gl.wikipedia.org/wiki?curid=314574", "title": "Ulv o galego", "text": ""}
{"id": "314575", "revid": "23204", "url": "https://gl.wikipedia.org/wiki?curid=314575", "title": "Galicieulv", "text": ""}
{"id": "314576", "revid": "23204", "url": "https://gl.wikipedia.org/wiki?curid=314576", "title": "O lobo de Galicia", "text": ""}
{"id": "314577", "revid": "23204", "url": "https://gl.wikipedia.org/wiki?curid=314577", "title": "Jarl Galizur-Ulfric", "text": ""}
{"id": "314578", "revid": "56817", "url": "https://gl.wikipedia.org/wiki?curid=314578", "title": "ADN polimerase alfa", "text": "A ADN polimerase alfa tam\u00e9n chamada DNA polimerase alfa ou Pol \u03b1 \u00e9 un complexo encim\u00e1tico que se encontra en eucariotas, que est\u00e1 implicado na iniciaci\u00f3n da replicaci\u00f3n do ADN. O complexo da ADN polimerase alfa consta de 4 subunidades: POLA1, POLA2, PRIM1, e PRIM2.\nA Pol \u03b1 ten unha procesividade limitada e carece de actividade 3\u2032 exonuclease para a correcci\u00f3n de erros. Deste modo, non \u00e9 moi axeitada para copiar de forma precisa e eficiente longos moldes de ADN (a diferenza das Pol Delta e Epsilon). En lugar diso, ten un papel m\u00e1is limitado na replicaci\u00f3n. A Pol \u03b1 \u00e9 responsable da iniciaci\u00f3n da replicaci\u00f3n do ADN nas orixes de replicaci\u00f3n (tanto na febra l\u00edder coma na retardada) e durante a s\u00edntese dos sucesivos fragmentos de Okazaki na febra retardada. O complexo da Pol \u03b1 (complexo da pol \u03b1-ADN primase) consta de catro subunidades: a subunidade catal\u00edtica POLA1, a subunidade reguladora POLA2, e as subunidades primase pequena (PRIM1) e grande (PRIM2). Unha vez que a primase creou o cebador ou \"primer\" de ARN, a Pol \u03b1 empeza a replicaci\u00f3n elongando o cebador uns 20 nucle\u00f3tidos."}
{"id": "314579", "revid": "27155", "url": "https://gl.wikipedia.org/wiki?curid=314579", "title": "DNA polimerase alfa", "text": ""}
{"id": "314580", "revid": "23204", "url": "https://gl.wikipedia.org/wiki?curid=314580", "title": "Emily Watson", "text": "Emily Margaret Watson, nada en Islington (Londres) o 14 de xaneiro de 1967 \u00e9 unha actriz inglesa.\nTraxectoria.\nA carreira de Emily Watson comezou no teatro, chegando a traballar coa Royal Shakespeare Company. No cinema era practicamente unha desco\u00f1ecida ata que o director Lars von Trier a escolleu como protagonista de \"Breaking the Waves\" (1996) tralo abandono de Helena Bonham Carter. O papel valeulle unha candidatura ao Oscar, entre outros premios.\nTralo \u00e9xito continuou interpretando filmes destacados como \"Hilary and Jackie\", \"The Boxer\", \"Gosford Park\" e \"Punch-Drunk Love\"."}
{"id": "314585", "revid": "1822", "url": "https://gl.wikipedia.org/wiki?curid=314585", "title": "Parthenocissus quinquefolia", "text": ""}
{"id": "314588", "revid": "98629", "url": "https://gl.wikipedia.org/wiki?curid=314588", "title": "Ascanio Condivi", "text": "Ascanio Condivi, nado en Ripatransone no ano 1525 e finado o 10 de decembro de 1574, foi un pintor e escritor italiano do Cinquecento.\n\u00c9 lembrado por ter sido un dos primeiros bi\u00f3grafos de Michelangelo, de quen foi disc\u00edpulo en Roma, e a s\u00faa biograf\u00eda, \"Vita di Michelagnolo Buonarroti\", de 1553, a\u00ednda hoxe \u00e9 considerada unha das mellores fontes para o co\u00f1ecemento da vida do artista. Despois da publicaci\u00f3n do traballo, volveu para a s\u00faa vila natal, casou e dedicouse \u00e1 pintura sacra."}
{"id": "314591", "revid": "5863", "url": "https://gl.wikipedia.org/wiki?curid=314591", "title": "Mar\u00eda del Carmen Kruckenberg Sanxurxo", "text": ""}
{"id": "314592", "revid": "5863", "url": "https://gl.wikipedia.org/wiki?curid=314592", "title": "Mar\u00eda del Carmen Kruckenberg", "text": ""}
{"id": "314594", "revid": "12452", "url": "https://gl.wikipedia.org/wiki?curid=314594", "title": "Vicente Beltr\u00e1n Pepi\u00f3", "text": ""}
{"id": "314596", "revid": "5863", "url": "https://gl.wikipedia.org/wiki?curid=314596", "title": "Vicen\u00e7 Beltran Pepi\u00f3", "text": ""}
{"id": "314600", "revid": "23204", "url": "https://gl.wikipedia.org/wiki?curid=314600", "title": "Gwengamp", "text": ""}
{"id": "314615", "revid": "85894", "url": "https://gl.wikipedia.org/wiki?curid=314615", "title": "Joaqu\u00edn Novoa Barros", "text": "Joaqu\u00edn Novoa Barros, nado en Vigo en 1870 e finado na mesma cidade o 5 de xullo de 1952, foi un empresario, pol\u00edtico e xornalista galego.\nTraxectoria.\nXerente dunha empresa consignataria en Vigo. Foi director de \"La Lucha\" dende 1903. Amigo de Pablo Iglesias Posse, foi presidente da Conxunci\u00f3n Republicano-socialista de Vigo. Tam\u00e9n foi presidente da Sociedad Filharm\u00f3nica de Vigo.\nVida persoal.\nFoi pai de Francisco e Joaqu\u00edn Novoa Ortiz."}
{"id": "314616", "revid": "22570", "url": "https://gl.wikipedia.org/wiki?curid=314616", "title": "Instituto dos Irm\u00e1ns das Escolas Cristi\u00e1s", "text": "Os Irm\u00e1ns das Escolas Cristi\u00e1s (en ) son un instituto relixioso cat\u00f3lico masculino de dereito pontificio. Os membros desta congregaci\u00f3n laical, chamados lasalianos, engaden ao seu nome as siglas F.S.C."}
{"id": "314617", "revid": "1131", "url": "https://gl.wikipedia.org/wiki?curid=314617", "title": "Pontificio Colexio Armenio", "text": "O Pontificio Colexio Armenio \u00e9 un instituto relixioso erixido en Roma no ano 1883 polo papa Le\u00f3n XIII para a formaci\u00f3n do clero da Igrexa Cat\u00f3lica Armenia. Dende a s\u00faa fundaci\u00f3n, tres patriarcas armenios te\u00f1en sido alumnos do colexio.\nA car\u00f3n do colexio est\u00e1 a igrexa de San Nicolao de Tolentino, igrexa de rito armenio."}
{"id": "314622", "revid": "89787", "url": "https://gl.wikipedia.org/wiki?curid=314622", "title": "Shugo Tokumaru", "text": ", nado en Toquio o 29 de maio de 1980, \u00e9 un cantante e m\u00fasico xapon\u00e9s. \u00c9 o creador de cada aspecto da s\u00faa m\u00fasica, inclu\u00edndo letra, arranxos, gravaci\u00f3ns e mesturas. \u00c9 co\u00f1ecido pola gran variedade de instrumentos que emprega nas s\u00faas canci\u00f3ns, con m\u00e1is de 100 tipos diferentes nas s\u00faas gravaci\u00f3ns. Tokumaru \u00e9 membro do grupo musical de rock Gellers. O \u00e1lbum de \"Port Entropy\" foi o seu meirande \u00e9xito no Xap\u00f3n, acadando as listas dos top 40."}
{"id": "314623", "revid": "89787", "url": "https://gl.wikipedia.org/wiki?curid=314623", "title": "Swedish House Mafia", "text": "Swedish House Mafia foi un grupo musical sueco de m\u00fasica electr\u00f3nica formado polos DJs e produtores Axwell, Steve Angello e Sebastian Ingrosso. O grupo formouse oficialmente a finais de 2008. Acadou o n\u00famero 10 noTop 100 de \"DJ Magazine\" e foron chamados \"as novas facianas do progressive house mainstream\". O 24 de xu\u00f1o de 2012, o grupo anunciou a trav\u00e9s da s\u00faa p\u00e1xina web que se separar\u00edan despois da xira \"One Last Tour,\" que rematou no Ultra Miami 2013 o 24 de marzo."}
{"id": "314625", "revid": "89787", "url": "https://gl.wikipedia.org/wiki?curid=314625", "title": "American Horse", "text": "American Horse (en lakota: \"Wa\u0161\u00ed\u010du\u014b T\u021fa\u0161\u00fa\u014bke\") (tam\u00e9n co\u00f1ecido como \"American Horse the Younger\"), nado en 1840 e finado o 16 de decembro de 1908 foi un l\u00edder dos oglala lakota, educador e historiador. American Horse \u00e9 co\u00f1ecido na historia dos Estados Unidos como membro dos Scout do Ex\u00e9rcito estadounidense e por promover a amizade cos colonos brancos e a educaci\u00f3n para o seu pobo. American Horse op\u00faxose a Cabalo Tolo durante a Gran Guerra Sioux de 1876-1877 e \u00f3 movemento da danza dos esp\u00edritos de 1890. Foi delegado dos lakota en Washington. American Horse foi un dos primeiros, xunto con Buffalo Bill, en embarcarse no Wild Westing e foi un dos promotores da Carlisle Indian Industrial School."}
{"id": "314626", "revid": "23204", "url": "https://gl.wikipedia.org/wiki?curid=314626", "title": "Wa\u0161\u00ed\u010du\u014b T\u021fa\u0161\u00fa\u014bke", "text": ""}
{"id": "314627", "revid": "23204", "url": "https://gl.wikipedia.org/wiki?curid=314627", "title": "Cabalo Americano", "text": ""}
{"id": "314628", "revid": "56817", "url": "https://gl.wikipedia.org/wiki?curid=314628", "title": "Supermodel (\u00e1lbum)", "text": "Supermodel \u00e9 o segundo \u00e1lbum da banda estadounidense de indie pop Foster the People, publicado o 14 de marzo de 2014 a trav\u00e9s do selo Columbia Records."}
{"id": "314630", "revid": "23204", "url": "https://gl.wikipedia.org/wiki?curid=314630", "title": "A Liberdade guiando o pobo", "text": "A Liberdade guiando o pobo (en ) \u00e9 unha obra do pintor franc\u00e9s Eug\u00e8ne Delacroix. Tr\u00e1tase dunha pintura aleg\u00f3rica da Revoluci\u00f3n de Xullo do ano 1830, pintada no mesmo ano, que tivo lugar en Par\u00eds, e onde aparecen os diferentes estamentos sociais e tendencias que propiciaron estes feitos. En primeiro termo aparece unha representaci\u00f3n aleg\u00f3rica da liberdade, que terma dun fusil con baioneta e unha bandeira francesa, a que se adoptou a partir desta revoluci\u00f3n. O cadro foi pintado pouco despois dos feitos e foi adquirido polo rei Lu\u00eds Filipe I de Francia. Actualmente at\u00f3pase no Museo do Louvre de Par\u00eds."}
{"id": "314632", "revid": "23204", "url": "https://gl.wikipedia.org/wiki?curid=314632", "title": "La Libert\u00e9 guidant le peuple", "text": ""}
{"id": "314633", "revid": "56817", "url": "https://gl.wikipedia.org/wiki?curid=314633", "title": "Hialocito", "text": "Os hialocitos, tam\u00e9n chamados c\u00e9lulas v\u00edtreas, son c\u00e9lulas do corpo v\u00edtreo do ollo, o cal \u00e9 a cavidade chea de xel transparente (humor v\u00edtreo) situada no espazo situado entre o cristalino e a retina do ollo. Os hialocitos aparecen na parte perif\u00e9rica do corpo v\u00edtreo, e poden producir \u00e1cido hialur\u00f3nico e col\u00e1xeno, que pasan ao humor v\u00edtreo e forman fibrilas de col\u00e1xeno enlazadas coa hialurona. Os hialocitos son c\u00e9lulas con forma estrelada cun n\u00facleo oval.\nO desenvolvemento de corpo v\u00edtreo no embri\u00f3n ocorre en tres etapas: primaria, secundaria e terciaria. Durante a etapa primaria, que ten lugar entre as semanas 3 e 6, os compo\u00f1entes b\u00e1sicos empezan a formarse a partir da capa de c\u00e9lulas embrionarias do mes\u00e9nquima. Os hialocitos probablemente se desenvolven a partir do v\u00edtreo primario vascular."}
{"id": "314634", "revid": "27155", "url": "https://gl.wikipedia.org/wiki?curid=314634", "title": "C\u00e9lula v\u00edtrea", "text": ""}
{"id": "314635", "revid": "89787", "url": "https://gl.wikipedia.org/wiki?curid=314635", "title": "Altan", "text": "Altan \u00e9 un grupo musical irland\u00e9s de m\u00fasica folk creado no Condado de Donegal en 1987 pola l\u00edder vocalista Mair\u00e9ad N\u00ed Mhaonaigh e polo seu home xa finado, Frankie Kennedy. O grupo levou o rico patrimonio musical de Donegal en lingua irlandesa a audiencias de todo o mundo, e convert\u00e9ronse nun dos m\u00e1is co\u00f1ecidos grupos tradicionais irlandeses con m\u00e1is dun mill\u00f3n de discos vendidos. Foron o primeiro grupo tradicional en asinar cun gran selo discogr\u00e1fico cando anunciaron a s\u00faa colaboraci\u00f3n con Virgin Records en 1994.\nTraballaron con un gran n\u00famero de m\u00fasicos co\u00f1ecidos como Dolly Parton, Enya, The Chieftains e Bonnie Raitt entre outros."}
{"id": "314636", "revid": "5863", "url": "https://gl.wikipedia.org/wiki?curid=314636", "title": "Gil Rodr\u00edguez", "text": "Os apelidos Gil Rodr\u00edguez poden referirse a:"}
{"id": "314637", "revid": "98629", "url": "https://gl.wikipedia.org/wiki?curid=314637", "title": "John Forbes Nash", "text": "John Forbes Nash, Jr., nado en Bluefields (Virxinia Occidental) o 13 de xu\u00f1o de 1928 e finado en Monroe Township (Nova Jersey) o 23 de maio de 2015 foi un matem\u00e1tico estadounidense que realizou contribuci\u00f3ns fundamentais na teor\u00eda de xogos, a xeometr\u00eda diferencial e as ecuaci\u00f3ns en derivadas parciais.\nEn 1994 compartiu o Premio Nobel de Econom\u00eda cos te\u00f3ricos de xogos Reinhard Selten e John Harsanyi e en 2015 recibiu o premio Abel. A s\u00faa loita contra a esquizofrenia \u00e9 a base da biograf\u00eda escrita por Sylvia Nasar, \"A Beautiful Mind\", e do filme hom\u00f3nimo protagonizado por Russell Crowe.\nTraxectoria.\nNash naceu en 1928, fillo de John Forbes Nash, enxe\u00f1eiro el\u00e9ctrico, e Margaret Virginia Martin, mestra de escola antes de casar. Nash asistiu ao parvulario e a escolas p\u00fablicas e aprendeu de libros que lle deixaban os seus pais e os seus av\u00f3s. Tras estudar matem\u00e1ticas avanzadas no \u00faltimo ano de instituto pasou ao Carnegie Institute of Technology, dedic\u00e1ndose inicialmente \u00e1 enxe\u00f1ar\u00eda qu\u00edmica. Finalmente, por consello do seu profesor John Lighton Synge cambiou \u00e1s Matem\u00e1ticas, entrando na Universidade de Princeton.\nConseguiu o doutoramento en filosof\u00eda en 1950 cunha disertaci\u00f3n de 28 p\u00e1xinas sobre os xogos non cooperativos. A tese cont\u00e9n a definici\u00f3n e as propiedades do equilibrio de Nash, concepto fundamental dos xogos non cooperativos. Nash fixo tam\u00e9n importantes contribuci\u00f3ns noutros campos das Matem\u00e1ticas.\nEn 2011 a Axencia Nacional da Seguridade desclasificou cartas escritas por Nash na d\u00e9cada de 1950 nas que propo\u00f1\u00eda unha nova m\u00e1quina de encriptamento e desencriptamento. As cartas amosan que Nash anticipara moitos conceptos da criptograf\u00eda moderna.\nEn 1951 Nash foi contratado polo Instituto de Tecnolox\u00eda de Massachusetts (MIT) e un ano despois comezou unha relaci\u00f3n coa enfermeira Eleanor Stier. Tiveron un fillo, John David Stier, pero Nash abandonou a Stier cando lle dixo que estaba embarazada. Pouco despois co\u00f1eceu a Alicia L\u00f3pez-Harrison de Lard\u00e9, salvadore\u00f1a nacionalizada estadounidense, graduada en F\u00edsica polo MIT. Casaron en 1957. Cando estaba embarazada comezaron os primeiros s\u00edntomas da enfermidade de Nash.\nA enfermidade mental de Nash comezou a manifestarse en forma de paranoia. En abril de 1959 foi ingresado no Hospital McLean, onde estivo ata o mes de maio. Al\u00ed diagnostic\u00e1ronlle esquizofrenia paranoide. En 1961 ingresou no Hospital Estatal de Nova Jersey en Trenton e nos seguintes nove anos pasou tempadas en hospitais psiqui\u00e1tricos, recibindo medicaci\u00f3n antipsic\u00f3tica e terapia de shock con insulina.\nDespois de 1970 non volveu ser ingresado e rexeitou toda a medicaci\u00f3n.\nEn 1978 recibiu o John von Neumann Theory Prize polo seu descubrimento dos equilibrios non cooperativos e en 1999 ga\u00f1ou o Leroy P. Steele Prize. En 1994 recibiu o Premio Nobel de Econom\u00eda xunto con John Harsanyi e Reinhard Selten, polo seu traballo na teor\u00eda de xogos durante a s\u00faa estad\u00eda en Princeton.\nO 23 de maio de 2015, John e Alicia Nash morreron nun accidente de taxi cando volv\u00edan \u00e1 casa trala visita a Noruega, onde Nash recibira o premio Abel. O condutor perdeu o control do veh\u00edculo e os dous pasaxeiros foron propulsados f\u00f3ra do coche."}
{"id": "314641", "revid": "89787", "url": "https://gl.wikipedia.org/wiki?curid=314641", "title": "Xulio Gil", "text": "Xulio Gil Rodr\u00edguez, nado en Ourense en 1954, \u00e9 un matem\u00e1tico e fot\u00f3grafo galego. Reside en Vigo.\nTraxectoria.\nDe pai vigu\u00e9s, viviu a infancia e a adolescencia na R\u00faa Arag\u00f3n da cidade de Vigo. Estudou Enxe\u00f1er\u00eda para logo pasar a Matem\u00e1ticas. En Santiago de Compostela co\u00f1eceu o arque\u00f3logo Ant\u00f3n Rodr\u00edguez Casal, que lle transmitiu a paix\u00f3n pola prehistoria, que \u00e1 s\u00faa vez o levou a comezar a relaci\u00f3n co mundo da arte.\nExpuxo por primeira vez en 1976 na praza da Princesa de Vigo. Te\u00f1en obra s\u00faa a Colecci\u00f3n Caixanova e o Museo de Pontevedra.\nEn 1992 casou coa poeta Xela Arias, con quen en 1994 tivo un fillo, Dar\u00edo; separaron no ano 2002.\nReco\u00f1ecementos.\nFoi \"Premio da Cr\u00edtica Galicia\" en \"Artes Pl\u00e1sticas e Visuais\" na XXXVI Edici\u00f3n, do ano 2013: \" tendo en conta a calidade e orixinalidade da s\u00faa obra fotogr\u00e1fica, no marco dun longo proxecto de corenta anos que sigue vivo.\"."}
{"id": "314642", "revid": "12452", "url": "https://gl.wikipedia.org/wiki?curid=314642", "title": "Julio Gil Rodr\u00edguez", "text": ""}
{"id": "314643", "revid": "89787", "url": "https://gl.wikipedia.org/wiki?curid=314643", "title": "Joel Grey", "text": "Joel David Katz, nado en Cleveland (Ohio) o 11 de abril de 1932 \u00e9 un actor, cantante, bailar\u00edn e fot\u00f3grafo estadounidense co\u00f1ecido como Joel Grey.\nTraxectoria.\nGrey naceu en Cleveland, fillo de Goldie \"Grace\" Epstein e Mickey Katz, actor, c\u00f3mico e m\u00fasico xudeu. Comezou a s\u00faa carreira no teatro infantil a principios da d\u00e9cada de 1940.\nGrey orixinou a personaxe do mestre de cerimonias no musical de Broadway \"Cabaret\" en 1966, papel polo que ga\u00f1ou un Tony e que na s\u00faa adaptaci\u00f3n cinematogr\u00e1fica tam\u00e9n lle valeu un Oscar e un Globo de Ouro ao mellor actor secundario, sendo un dos oito actores que ga\u00f1aron un Tony e un Oscar polo mesmo papel.\nInterpretou tam\u00e9n o mestre de sinanju Chiu en ' (1985) e un demo no \u00faltimo episodio da serie \"Dallas\" (1991). En 1995 tivo unha actuaci\u00f3n especial en ' e en 2000 interpretou a Oldrich Novy no filme \"Dancer in the Dark\". Tam\u00e9n tivo unha personaxe recorrente na serie \"Buffy the Vampire Slayer\" como o demo reptiliano Doc en 2001.\n\u00c9 o pai da tam\u00e9n actriz Jennifer Grey."}
{"id": "314644", "revid": "5863", "url": "https://gl.wikipedia.org/wiki?curid=314644", "title": "Silverio Rivas Alonso", "text": ""}
{"id": "314645", "revid": "45576", "url": "https://gl.wikipedia.org/wiki?curid=314645", "title": "Resultados de Williams na F\u00f3rmula 1", "text": "Resultados do equipo Williams no Campionato Mundial de F\u00f3rmula Un.\nResultados completos no Campionato Mundial de F\u00f3rmula Un.\nResultados do equipo oficial.\nA seguinte t\u00e1boa detalla os resultados completos nos grandes premios do Campionato Mundial para o equipo Williams de f\u00f3rmula 1.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "314646", "revid": "5863", "url": "https://gl.wikipedia.org/wiki?curid=314646", "title": "EXPO 92", "text": ""}
{"id": "314647", "revid": "5863", "url": "https://gl.wikipedia.org/wiki?curid=314647", "title": "Lu\u00eds Torras Mart\u00ednez", "text": ""}
{"id": "314648", "revid": "5863", "url": "https://gl.wikipedia.org/wiki?curid=314648", "title": "San Xo\u00e1n de Paramos", "text": ""}
{"id": "314650", "revid": "89787", "url": "https://gl.wikipedia.org/wiki?curid=314650", "title": "Jennifer Hudson", "text": "Jennifer Kate Hudson, nada en Chicago (Illinois) o 12 de setembro de 1981 \u00e9 unha cantante e actriz estadounidense.\nTraxectoria.\nComezou a cantar aos sete anos no coro da igrexa, ademais de facer teatro comunitario. En xaneiro de 2002 asinou un contrato coa compa\u00f1\u00eda independente Righteous Records, mais foi liberada do contrato para que puidese participar no concurso \"American Idol\" en 2004. Entrou na terceira temporada do concurso o 6 de abril e foi eliminada d\u00faas semanas despois.\nEn novembro de 2005 foi contratada para o papel de Effie White no filme \"Dreamgirls\", baseado no musical hom\u00f3nimo, que supuxo o seu debut no cinema. En novembro de 2006 asinou un novo contrato con Arista Records.\nCo papel de Effie White, Hudson ga\u00f1ou en 2007 vinte e nove premios cinematogr\u00e1ficos, entre eles o Oscar \u00e1 mellor actriz secundaria. O seu primeiro \u00e1lbum de estudio, \"Jennifer Hudson\", foi publicado en setembro de 2008.\nEn outubro de 2008 a s\u00faa nai, Darnell Donnerson, de 57 anos, e o seu irm\u00e1n, Jason, de 29 foron atopados mortos na casa que Donnerson compart\u00eda coa outra irm\u00e1, Julia, e o seu sobri\u00f1o, Julian King, de 7 anos estaba desaparecido. Tres d\u00edas despois o FBI atopou o corpo do neno. Willian Balfour, ex marido de Julia, foi acusado dos tres cargos de asasinato.\nEn 2010 converteuse na voceira de Weight Watchers."}
{"id": "314653", "revid": "1131", "url": "https://gl.wikipedia.org/wiki?curid=314653", "title": "Antonio Negreira Noya", "text": "Antonio Negreira Noya, nado en Insua (San Rom\u00e1n, Val do Dubra) en 1956, \u00e9 un profesor e pol\u00edtico galego.\nTraxectoria.\nProfesor de Formaci\u00f3n Profesional. No 2003 foi candidato \u00e1 alcald\u00eda de Val do Dubra polo BNG e logrou se-la segunda forza m\u00e1is votada tralo PPdeG, mellorando resultados en 2007 e 2011, cando os populares lograron a maior\u00eda absoluta pola m\u00ednima. Trala convocatoria de 2011 foi elixido deputado provincial por Santiago. En 2012 abandonou o BNG renunciando \u00e1 acta de deputado, pero mantendo a de concelleiro. \nNas municipais de 2015 encabezou a candidatura de Son de Val do Dubra-ANOVA, ga\u00f1ou as elecci\u00f3ns con maior\u00eda simple e foi elixido alcalde como cabeza da lista m\u00e1is votada., tendo que enfrontarse a un bloqueo constante por parte dos grupos da oposici\u00f3n, o PPdeG, TEGA (escindidos dos populares) e un concelleiro independente. Presentouse novamente como candidato ao concello nas municipais de 2019, e malia que volveu se-la lista m\u00e1is votada, pese a perder 2 concelleiros en favor do PSdeG, non foi reelixido alcalde, logrando a alcald\u00eda Jos\u00e9 Manuel Varela Ferreiro, do PPdeG, co apoio de TEGA e un concelleiro independente. Nas municipais de 2023 encabezou de novo a candidatura de Anova e foi a terceira forza con 3 concelleiros, apoiando a investidura do socialista Diego D\u00edaz M\u00e9ndez (tam\u00e9n 3 concelleiros pero con m\u00e1is votos), pasando a se-lo primeiro tenente de alcalde deste e concelleiro de obras."}
{"id": "314679", "revid": "89787", "url": "https://gl.wikipedia.org/wiki?curid=314679", "title": "Adonis (poeta)", "text": "Ali Ahmad Said Esber (transliteraci\u00f3n do seu nome \u00e1rabe \u0639\u0644\u064a \u0623\u062d\u0645\u062f \u0633\u0639\u064a\u062f \u0625\u0633\u0628\u0631), nado en Al-Qassabin (Latakia, Siria) o 1 de xaneiro de 1930, co\u00f1ecido polo pseud\u00f3nimo Adonis o Adunis,\u200b \u00e9 un poeta, pol\u00edtico e profesor franc\u00e9s de orixe siria. Desenvolveu un amplo labor po\u00e9tico \u00f3 longo da s\u00faa traxectorio, tendo publicados m\u00e1is de vinte poemarios en lingua \u00e1rabe. Viviu en Siria, o L\u00edbano e Francia segundo as circunstancias forz\u00e1bano a fuxir. A d\u00eda de hoxe \u00e9 considerado o poeta m\u00e1is importante en lingua \u00e1rabe vivo, amais de ser un dos poucos expo\u00f1entes do modernismo \u00e1rabe inda vivo. Malia ser reco\u00f1ecido mundialmente e un dos m\u00e1is repetidos candidatos \u00f3 premio Nobel de Literatura, os seus ideais ateos e mais comunistas provocaron un forte rexeitamento cara \u00e1 s\u00faa persoa en moitos c\u00edrculos, especialmente entre os gobernos \u00e1rabes m\u00e1is integristas (quen prohibiron a s\u00faa obra, coma en Ir\u00e1n ou Marrocos).\nTraxectoria.\nO seu pai era un labrego dunha comunidade alauita xi\u00edta que lle aprendeu poemas cl\u00e1sicos en \u00e1rabe e o Cor\u00e1n enteiro. Ao cumprir dezasete anos, tivo a oportunidade de recitar un poema da s\u00faa produci\u00f3n fronte ao daquela presidente de Siria, de xira pola rexi\u00f3n. Fondamente impactado, o presidente ofertoulle o premio que el quixese, ao que o mozo respondeu que quer\u00eda ir \u00e1 escola.\nTralos seus exitosos estudos ingresa na Universidade de Damasco, onde se licenza en Filosof\u00eda no 1954. Nesta \u00e9poca comeza a empregar o seu pseud\u00f3nimo de Adonis (segundo el conta por mor de que as revistas non lle aceptaban os seus poemas baixo o seu nome real, daquela o agochou xusto despois de ler o famoso mito grego) e a achegarse \u00f3 ate\u00edsmo e \u00f3 comunismo. \nExilio.\nAo ano seguinte pasou seis meses en prisi\u00f3n por ser parte do Partido Socialista Nacionalista Sirio. Trala s\u00faa ceiba, marchou ao L\u00edbano, onde fundou xunto con outros poetas a revista de poes\u00eda Shi'r. Recibiu unha bolsa de estudo entre 1960-61 en Par\u00eds, o que lle permitiu falar un franc\u00e9s flu\u00eddo. Comezou a impartir clases na Universidade de Beirut, da que foi catedr\u00e1tico de Literatura \u00c1rabe de 1970 a 1985, se ben polo 1980 xa emigrara a Par\u00eds para fuxir da Guerra civil libanesa. \u00c1 s\u00faa chegada a Francia xa acadara fama abonda, polo que impartiu clases na Sorbona de Literatura \u00c1rabe ata se retirar para se adicar en exclusividade a comp\u00f3r poemas, ensaios e traducir.\nNa actualidade vive no barrio da Defensa, o distrito financeiro parisiense, sendo un persoeiro fortemente activo na vida cultural da cidade e da clase intelectual mundial. Fixo declaraci\u00f3ns en contra da Revoluci\u00f3n \u00c1rabe por considerala reaccionaria baixo o seu falso discurso democr\u00e1tico e realiza conferencias e viaxes polo mundo. \u00c9 considerado un dos grandes poetas \u00e1rabes. especialmnete, dende a morte do palestino Mahmud Darwich.\nO 11 de xu\u00f1o do 2014 recitou na Cidade da Cultura de Galicia canda a Yolanda Casta\u00f1o."}
{"id": "314689", "revid": "1576", "url": "https://gl.wikipedia.org/wiki?curid=314689", "title": "Bach (hom\u00f3nimos)", "text": "Bach pode referirse \u00e1:\nPara outros membros da familia Bach, vexa: Familia Bach.\nOutras persoas con ese apelido:"}
{"id": "314694", "revid": "23204", "url": "https://gl.wikipedia.org/wiki?curid=314694", "title": "Condado de S\u0142onim", "text": "O condado de S\u0142onim (en ) foi unha divisi\u00f3n territorial do voivodato de Nowogr\u00f3dek do Gran Ducado de Lituania, con capital na cidade de S\u0142onim (hoxe Belar\u00fas), creado a partir das reformas de 1565-1566."}
{"id": "314699", "revid": "23204", "url": "https://gl.wikipedia.org/wiki?curid=314699", "title": "Orde de San Basilio Magno", "text": "A Orde de San Basilio Magno (en ; en ), tam\u00e9n co\u00f1ecida como Orde Basiliana de San Xosafat, \u00e9 un instituto relixioso masculino de dereito pontificio e de rito bizantino. Os seus membros engaden ao seu nome as siglas O.S.B.M.\nHistoria.\nOs monxes basilianos tiveron un papel importante na difusi\u00f3n do cristianismo na Rus de K\u00ediv. Coa Uni\u00f3n de Brest da Metr\u00f3pole de K\u00ediv coa Igrexa Cat\u00f3lica, o metropolita Yosyf Rutskyi e o bispo Yosafat Kuntsevych reformaron o monasticismo segundo o modelo das ordes relixiosas latinas, e favoreceron a uni\u00f3n de varios monasterios baixo o goberno dun protoarquimandrita. O papa Urbano VIII aprobou a orde cun breve do 20 de agosto de 1631.\nLogo das partici\u00f3ns de Polonia a orde sufriu moito por mor da persecuci\u00f3n tsarista e xosefinista. En 1882 o papa Le\u00f3n XIII promoveu a restauraci\u00f3n da orde, o que foi pos\u00edbel especialmente grazas ao traballo e Andrei Sheptytskyi. O papa P\u00edo XII aprobou o 14 de xu\u00f1o de 1954 as novas constituci\u00f3ns da orde."}
{"id": "314701", "revid": "839", "url": "https://gl.wikipedia.org/wiki?curid=314701", "title": "Orde Basiliana de San Xosafat", "text": ""}
{"id": "314703", "revid": "23204", "url": "https://gl.wikipedia.org/wiki?curid=314703", "title": "K\u00f6nigssee", "text": "O K\u00f6nigssee (en galego, \"lago do rei\") \u00e9 un lago localizado no municipio de Sch\u00f6nau am K\u00f6nigssee, no sur do estado de Baviera, en Alema\u00f1a. Forma parte do Parque Nacional Berchtesgaden. Ao oeste \u00e1lzase o monte Watzmann, a tercera monta\u00f1a m\u00e1is alta do pa\u00eds.\nHistoria e caracter\u00edsticas.\nTen forma alongada e est\u00e1 arrodeado de altas monta\u00f1as. Conta cunha profundidade m\u00e1xima de 190 m, o cal o converte no terceiro lago m\u00e1is profundo de Alema\u00f1a. O seu principal afluente \u00e9 o lago Ober, ao sueste. O K\u00f6nigsee \u00e9 rico en troitas. Formouse durante a \u00faltima glaciaci\u00f3n.\nO lago cont\u00e9n unha illa rochosa de 1260 m\u00b2, \"Christlieger\", a 250 m da beira norte.\nDiversos pintores paisaxistas retrataron o lago nos seus cadros.\nAs inmediaci\u00f3ns do lago foron un couto de caza dos reis de Baviera."}
{"id": "314704", "revid": "98629", "url": "https://gl.wikipedia.org/wiki?curid=314704", "title": "Coreano (peixe)", "text": "O coreano, ou mendo, Glyptocephalus cynoglossus, \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia dos pleuronectinos, unha das tres reco\u00f1ecidas actualmente no x\u00e9nero \"Glyptocephalus\".\nTr\u00e1tase dunha especie de importancia comercial, que se captura ao longo das costas do Atl\u00e1ntico norte.\nTaxonom\u00eda.\nA especie foi descrita en 1758 polo naturalista sueco Linneo, na 10\u00aa edici\u00f3n so seu \"Systema Naturae\", baixo o nome de \"Pleuronectes cynoglossus\". \nSin\u00f3nimos.\nAdemais de polo seu nome actualmente v\u00e1lido, e polo orixinario de Linneo, a especie foi co\u00f1ecida ao longo do tempo polos sin\u00f3nimos:\nNota sobre os nomes vulgares galegos.\nA bibliograf\u00eda galega dispo\u00f1\u00edbel pode dar lugar a confusi\u00f3ns cos nomes vulgares das especies \"Microstomus kitt\" e \"Glyptocephalus cynoglossus\".\nRodr\u00edguez Sol\u00f3rzano \"el at.\" denominan a \"Microstomus kitt\" como \"mendo\", e Lahuerta e V\u00e1zquez, como \"mendo lim\u00f3n\". Por\u00e9n, estes \u00faltimos autores dan o sin\u00f3nimo \"mendo\" a \"Glyptocephalus cynoglossus\", mentres que ambas autoridades designan a esta especie como \"coreano\".\nPor outra parte c\u00f3mpre dicir que no \"Gran dicionario Xerais da lingua\", na s\u00faa edici\u00f3n de 2009, define como \"peixe pleuronectiforme (\"Glyptocephalus cynoglossus\") de corpo longo, con pintas circulares m\u00e1is pardas c\u00f3 resto da pel polo lombo e a aleta pectoral negra\"; e o \"Diccionario Cumio da lingia galega\", de 1999, tam\u00e9n define mendo, na s\u00faa segunda acepci\u00f3n, como \"peixe mari\u00f1o malacopterixio (\"Glyptocephalus cynoglossus\") de forma plana semellante ao linguado\", definici\u00f3n que se repite no \"Gran dicionario Cumio da lingua galega\", de 2004, e m\u00e1is no \"Gran dicionario s\u00e9culo 21 da lingua galega\", de 2006, coeditado este \u00faltimo con Galaxia.\nNing\u00fan dos dicionarios destas editoriais define \"coreano\" co significado de peixe.\nDescrici\u00f3n.\nEsta especie \u00e9 un peixe plano cos dous ollos situados no lado dereito do seu corpo ovalado, que pode acadar unha lonxitude de 60\u00a0cm e chegar aos 2,5\u00a0kg de peso, a\u00ednda que a maior\u00eda dos esp\u00e9cimes capturados raramente supera os 40\u00a0cm.\nA cara superior, pigmentada, est\u00e1 cuberta por escamas \u00e1speras, e \u00e9 de cor parda agrisada, en xeral uniforme, pero \u00e1s veces con bandas transversais escuras; a membrana da aleta pectoral dereita tende \u00e1 unha coloracion moi escura, case negra; esta aleta \u00e9 mais curta que a lonxitude da cabeza. O flanco esquerdo (lado cego) \u00e9 de cor branca agrisada, salferida de pequenas manchas escuras.\nPode alcanzar unha lonxitude m\u00e1xima de 53\u00a0cm nos machos e de at\u00e9 os 70\u00a0cm nas femias. O tama\u00f1o medio dos esp\u00e9cimes capturados \u00e9 de 42,5\u00a0cm. O peso m\u00e1ximo rexistrado foi de 3,7\u00a0kg .\nA cabeza \u00e9 pequena, e a li\u00f1a lateral \u00e9 completamente recta.\nA aleta dosal presenta de 95 a 120 raios, e a anal de 85 a 102.\nH\u00e1bitat, biolox\u00eda e usos.\n\u00c9 un peixe mari\u00f1o, demersal, ocean\u00f3dromo, que vive en fondos de entre os 18 e os 1.5t0 m de profundidade, a\u00ednda que usualmente entre os 45 e os 366 m, nas costas do oc\u00e9ano Atl\u00e1ntico, entre os 74 \u00b0N e os 35\u00b0 N, e entre os 79 \u00b0W e os 26 \u00b0 E, desde o norte de Espa\u00f1a at\u00e9 o norte de Noruega, no leste, e desde o golfo de San Lourenzo, no Canad\u00e1, at\u00e9 as costas de Carolina do Norte, nos Estrados unidos, no oeste.\nA desova, en Europa, prod\u00facese entre marzo e setembro, a profundidades de entre os 50 e os 150 m. Os ovos son pel\u00e1xicos, e miden algo menos de 1\u00a0mm de di\u00e1metro. Eclosionan ao cabo dunha semana, dando lugar a larva, igualmente pel\u00e1xicas, de entre 4 e 5\u00a0mm de lonxitude, que se desprazan at\u00e9 os fondos cando alcanzan os 4\u00a0cm de longo. Adquiren a madureza sexual entre os 4 e os 7 anos, cando alcanzan unha lonxitude de 25 a 36\u00a0cm de lonxitude. Os adultos son bent\u00f3nicos, e habitan en fondos brandos en augas bastante profundas, aliment\u00e1ndose de crust\u00e1ceos, moluscos bivalvos, vermes poliquetos e outros invertebrados (como ofi\u00faras), e de pequenos peixes.\n\u00c9 unha especie comest\u00edbel, que se captura mediante artes de arrastre e, como pesca adicional, nas pesquer\u00edas de cigalas e gambas, nas \u00e1reas de pesca 21 e 27 (Atl\u00e1ntico noroeste e nordeste, respectivamente). As capturas anuais en Europa acadan unha media dunhas 20 000 t.\nComercial\u00edzase en fresco ou conxelado, e cons\u00f3mese cocido ao vapor, frito, asado no forno, en forno microondas e guisado."}
{"id": "314710", "revid": "17467", "url": "https://gl.wikipedia.org/wiki?curid=314710", "title": "La Opini\u00f3n. A Coru\u00f1a", "text": ""}
{"id": "314713", "revid": "23204", "url": "https://gl.wikipedia.org/wiki?curid=314713", "title": "Medicina forense", "text": "A medicina forense ou medicina legal \u00e9 a especialidade da medicina que engloba toda actividade m\u00e9dica relacionada co poder xudicial. Esta enc\u00e1rgase da investigaci\u00f3n penal e doutras ramas do dereito nos seus aspectos m\u00e9dicos, da valoraci\u00f3n legal dos lesionados f\u00edsicos e das enfermidades mentais e discapacidades, e do asesoramento a xu\u00edces, tribunais e fiscais en cuesti\u00f3ns m\u00e9dicas.\nNa investigaci\u00f3n penal a actuaci\u00f3n do m\u00e9dico forense \u00e9 esencial. Acode xunco coa Comisi\u00f3n Xudicial (xu\u00edz e secretario) cando hai que realizar o alzamento dun cad\u00e1ver (que \u00e9 unha das fases m\u00e1is importantes da autopsia) en casos de mortes non aclaradas (sospeitosas de criminalidade) ou violentas, examina e recolle signos externos do lugar dos feitos, establece a data probable da morte, e realiza a continuaci\u00f3n a autopsia propiamente dita ao cad\u00e1ver: realiza o exame externo do cad\u00e1ver e de forma macrosc\u00f3pica as s\u00faas tres cavidades (cranial, tor\u00e1cica e abdominal) e toma mostras para envialas a centros especializados en toxicolox\u00eda e medicina legal. Nestes real\u00edzanse an\u00e1lises qu\u00edmicos, bioqu\u00edmicos e microsc\u00f3picos das mostras para determinar coa m\u00e1xima precisi\u00f3n as causas da morte ou as circunstancias que rodearon os feitos.\nAo contrario do que se pode pensar, no traballo diario dun m\u00e9dico forense o exame e avaliaci\u00f3n de cad\u00e1veres ocupa un tempo minoritario, de non m\u00e1is do 5% aproximadamente de todas as s\u00faas tarefas. \nTam\u00e9n act\u00faa, por exemplo, xunto cun xinec\u00f3logo, nos casos de agresi\u00f3ns sexuais, toma de mostras de restos deixados polo agresor, examina as roupas da v\u00edtima e elabora o informe decisivo para as actuaci\u00f3ns penais.\nCando se denuncian lesi\u00f3ns, derivadas de accidentes (xeralmente de circulaci\u00f3n) ou de agresi\u00f3ns, o m\u00e9dico forense recompila toda a documentaci\u00f3n posible sobre as diferentes asistencias m\u00e9dicas ao lesionado, reco\u00f1ece a este cada certo tempo e, finalmente elabora un informe definitivo sobre as lesi\u00f3ns froito da actuaci\u00f3n legal, a s\u00faa causa probable, o seu tempo de curaci\u00f3n e o tempo que pasou sen poder realizar o seu traballo habitual, e as s\u00faas secuelas (definitivas).\nEn Espa\u00f1a, os m\u00e9dicos forenses son funcionarios que pertencen ao Ministerio de Xustiza, polo que deben ter aprobado unha oposici\u00f3n ou proba de ingreso e despois superar un per\u00edodo de formaci\u00f3n. Tendo en conta isto, por definici\u00f3n, as compa\u00f1\u00edas aseguradoras ou as funerarias non dispo\u00f1en de m\u00e9dicos \"forenses\", xa que estes son s\u00f3 os que traballan para a Administraci\u00f3n de Xustiza, a\u00ednda que utilicen os principios xerais da medicina forense.\nNo caso de Galicia, a Administraci\u00f3n de Xustiza pos\u00fae un \u00f3rgano chamado Instituto de Medicina Legal de Galicia (IMELGA), que se encarga dos asuntos forenses, e esta integrado por m\u00e9dicos forenses e persoal auxiliar, e foi creado por decreto da Xunta de Galicia en 2005.\nHistoria.\nAntecedentes.\nA primeira definici\u00f3n cl\u00e1sica dos signos do falecemento d\u00e9bese a Hip\u00f3crates, que no seu libro \"De morbis\" describe as modificaci\u00f3ns da cara no inmediato per\u00edodo post mortem: \"facies hipocr\u00e1tica\".\nA medicina legal aparece por primeira vez en Alema\u00f1a no s\u00e9culo XVI: a Lex Carolina promulgada por Carlos V en 1532 obriga a expertos en medicina (esencialmente barbeiros-ciruxi\u00e1ns da \u00e9poca) a interviren sobre os cad\u00e1veres en caso de homicidio voluntario ou involuntario, impo\u00f1\u00e9ndose despois unha pena proporcional \u00e1s lesi\u00f3ns. En 1536, Francisco I de Francia redacta para o duque da Breta\u00f1a unha ordenanza organizando o inicio da medicina legal.\nJean Jacques Bruhier realizou en 1742 os primeiros traballos sobre inhumaci\u00f3ns prematuras, recollendo 189 supostos casos de enterramentos en vida. Como consecuencia, cara a 1793 cre\u00e1ronse en Alema\u00f1a e Italia as c\u00e1maras mortuorias de espera. Neste mesmo s\u00e9culo o cient\u00edfico alem\u00e1n Georg Christoph Lichtenberg describiu as figuras de Lichtenberg, un importante achado que posteriormente ter\u00eda relevancia como signo de fulguraci\u00f3n no estudo de cad\u00e1veres. Ademais, Xavier Bichat fixo interesantes descrici\u00f3ns sobre o proceso da morte e elaborou o que logo ser\u00eda co\u00f1ecido como \"tr\u00edpode de Bichat\" das funci\u00f3ns vitais: a circulaci\u00f3n, a respiraci\u00f3n e a funci\u00f3n nerviosa. Pierre Hubert Nysten enunciou as leis da rixidez cadav\u00e9rica que levan o seu nome. Jean-Jacques Belloc \u00e9 considerado o creador da medicina legal en Francia.\nS\u00e9culos XIX e XX.\nO s\u00e9culo XIX revolucionou as ciencias forenses, debido aos numerosos avances que se produciron. En Europa, o pioneiro da medicina legal \u00e9 o cient\u00edfico menorquino Mateo Orfila, co\u00f1ecido como o pai da toxicolox\u00eda, que publicou salientablemente un \"Tratado de las exhumaciones jur\u00eddicas\" en 1830 e un \"Tratado de medicina legal\" en 1847. Entre as figuras salientables en medicina legal e acontecementos ocorridos nesta \u00e9poca est\u00e1n:"}
{"id": "314714", "revid": "27155", "url": "https://gl.wikipedia.org/wiki?curid=314714", "title": "Medicina legal", "text": ""}
{"id": "314715", "revid": "5863", "url": "https://gl.wikipedia.org/wiki?curid=314715", "title": "Jos\u00e9 Manuel Bernardi L\u00f3pez V\u00e1zquez", "text": ""}
{"id": "314717", "revid": "45576", "url": "https://gl.wikipedia.org/wiki?curid=314717", "title": "Resultados de McLaren na F\u00f3rmula 1", "text": "A primeira taboa mostra os Resultados nos Grandes Premios do Campionato do Mundo do equipo McLaren de F\u00f3rmula Un. A segunda t\u00e1boa incl\u00fae os resultados dos coches McLaren privados nos Grandes Premios do Campionato Mundial.\nResultados completos no Campionato Mundial de F\u00f3rmula Un.\nA seguinte t\u00e1boa detalla os resultados completos nos grandes premios do Campionato Mundial para o equipo Mclaren de f\u00f3rmula 1.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados do equipo oficial.\n1966-2019.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n2020 - presente.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2021 Ata , non todos os puntos anotados por un construtor contribu\u00edan ao resultado final do Campionato Mundial (ver sistemas de puntuaci\u00f3n para m\u00e1is informaci\u00f3n). Os n\u00fameros sen par\u00e9nteses son puntos do campionato, os n\u00fameros entre par\u00e9nteses son os puntos totais anotados.\n^ Os puntos totais incl\u00faen os logrados polos equipos privados.\nResultados doutros coches McLaren.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados nas carreiras de F\u00f3rmula Un f\u00f3ra de campionato.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "314718", "revid": "98629", "url": "https://gl.wikipedia.org/wiki?curid=314718", "title": "Washington Lions", "text": "Os Washington Lions foron un equipo profesional de h\u00f3ckey sobre xeo da cidade de Washington, D.C., Estados Unidos. Foron un dos membros fundadores da American Hockey League (AHL) na tempada 1941\u201342. Os Lions xogaron d\u00faas tempadas antes de desaparecer a causa da segunda guerra mundial. Outro equipo denominado Washington Lions xogou na Eastern Hockey League entre 1944 e 1947. Os Lions da AHL Lions rexurdiron en 1947. Despois da tempada 1948-49, o equipo foi trasladado a Cincinnati (Ohio) baixo o nome Cincinnati Mohawks. O baleiro foi enchido por un segundo equipo que xogou na Eastern Hockey League, entre 1951-53, e 1954-57, que posteriormente se converter\u00eda nos Washington Presidents.\nDurante o seu primeiro ciclo de existencia, os Washington Lions estiveron afiliados os Montreal Canadiens da National Hockey League (NHL).\nAno a ano.\nDurante os anos que participaron na AHL, os Lions tiveron uns modestos resultados, participando tan s\u00f3 unha vez nos \"play-offs\"."}
{"id": "314721", "revid": "1576", "url": "https://gl.wikipedia.org/wiki?curid=314721", "title": "Dallas Texans (USHL)", "text": "Os Dallas Texans foron un equipo profesional do h\u00f3ckey sobre xeo da cidade de Dallas, Texas (Estados Unidos). A franqu\u00eda foi fundada en 1945 e competiu na United States Hockey League (USHL) dende a s\u00faa creaci\u00f3n ata 1949. Xogaron os seus partidos como local no Dallas Ice Arena.\nDurante a s\u00faa \u00faltima tempada de existencia estiveron afiliados os Montreal Canadiens da National Hockey League (NHL).\nAno a ano.\nNas catro tempadas que os Texans competiron na USHL conseguiron uns resultados discretos, clasific\u00e1ndose tan s\u00f3 en d\u00faas ocasi\u00f3ns para os \"play-offs\", sendo a s\u00faa mellor participaci\u00f3n nas series finais a da s\u00faa \u00faltima tempada, a 1948-49, cando o equipo chegou \u00e1 segunda rolda, caendo fronte aos Tulsa Oilers en cinco partidos (4-1)."}
{"id": "314723", "revid": "23204", "url": "https://gl.wikipedia.org/wiki?curid=314723", "title": "Ghost Stories (\u00e1lbum de Coldplay)", "text": "Ghost Stories \u00e9 o sexto \u00e1lbum de estudio da banda inglesa de rock alternativo Coldplay. Co-producido con Paul Epworth xunto con Daniel Green e Rik Simpson, foi lanzado por Parlophone o 16 de maio de 2014. En Norte Am\u00e9rica foi lanzado por Atlantic Records o 19 de maio de 2014. Foi o primeiro \u00e1lbum da banda estreado en Norte Am\u00e9rica con Atlantic, despois de que Coldplay fose transferido dende Capitol Records America en 2013.\nO \u00e1lbum foi gravado \u00f3 longo de 2013 e 2014 en estudios de Londres e Os \u00c1nxeles. Conta con colaboraci\u00f3ns de Avicii, Timbaland e Madeon, e dun colaborador frecuente coa banda, Jon Hopkins. Este traballo tivo cinco sinxelos: \"Magic\", \"Midnight\", \"A Sky Full of Stars\", \"True Love\" e \"Ink\"."}
{"id": "314724", "revid": "127505", "url": "https://gl.wikipedia.org/wiki?curid=314724", "title": "Torques de Ourense", "text": "Os Torques de Ourense son un par de torques de ouro atopados preto de Ourense na d\u00e9cada de 1950. Foron adquiridos polo Museo Brit\u00e1nico en 1960.\nDescubrimento.\nO lugar exacto do seu achado nunca se confirmou, mais os expertos determinaron, base\u00e1ndose na forma e no dese\u00f1o dos torques, que proceden da provincia de Ourense preto da fronteira con Portugal."}
{"id": "314725", "revid": "865", "url": "https://gl.wikipedia.org/wiki?curid=314725", "title": "Embraer E190", "text": ""}
{"id": "314726", "revid": "27155", "url": "https://gl.wikipedia.org/wiki?curid=314726", "title": "Fago lambda", "text": "O fago \u03bb (lambda) ou colifago \u03bb (nome completo fago \u03bb de enterobacterias ou Enterobacteria phage \u03bb) \u00e9 un virus que infecta a bacterias, \u00e9 dicir, un virus bacteri\u00f3fago ou fago, e infecta concretamente \u00e1 especie bacteriana \"Escherichia coli\". Descubriuno Esther Lederberg en 1950 cando traballaba con cultivos de mesturas de d\u00faas cepas de \"E. coli\", e decatouse de que cando unha delas era tratada con luz ultravioleta, no cultivo form\u00e1banse placas virais (\u00e1reas con bacterias mortas). Este virus denom\u00ednase temperado, xa que no seu ciclo vital pode reproducirse normalmente dentro da bacteria e lisala (ciclo l\u00edtico) ou pode inserir o seu xenoma no xenoma da bacteria e non lisala (ciclo lisox\u00e9nico, temperaci\u00f3n).\nAs part\u00edculas do fago constan dunha cabeza (ou c\u00e1pside), unha cola, e fibras da cola (ver imaxe m\u00e1is abaixo). A cabeza cont\u00e9n o \u00e1cido nucleico xen\u00f3mico, que \u00e9 ADN bicatenario linear. Durante a infecci\u00f3n, a part\u00edcula do fago reco\u00f1ece e \u00fanese ao seu h\u00f3spede, \"E. coli\", o que fai que o ADN no interior da cabeza do fago sexa inxectado a trav\u00e9s da cola ao interior do citoplasma da c\u00e9lula bacteriana. Xeralmente, prod\u00facese un ciclo l\u00edtico no que se forman novos fagos completos dentro da bacteria, o que vai seguido da lise da c\u00e9lula, liberando o contido celular e a proxenie de viri\u00f3ns no seu contorno. Por\u00e9n, baixo certas condici\u00f3ns, o ADN do fago pode integrarse no cromosoma da c\u00e9lula h\u00f3spede orixinando un ciclo lisox\u00e9nico. Neste estado integrado, o ADN de \u03bb dise que \u00e9 un profago e permanece como residente dentro do xenoma do seu h\u00f3spede sen aparentemente causarlle danos \u00e1 bacteria. O h\u00f3spede que cont\u00e9n un profago denom\u00ednase lis\u00f3xeno. Cando a bacteria se reproduce e copia o seu ADN, tam\u00e9n se copia o ADN do profago, polo que todo o clon bacteriano formado levar\u00e1 o profago. Este profago pode entrar no ciclo l\u00edtico cando se dan certas condici\u00f3ns de estr\u00e9s.\nEstrutura.\nA part\u00edcula do virus consta de cabeza, cola e fibras da cola. A part\u00edcula completa consta de 12 a 14 prote\u00ednas distintas e de m\u00e1is de 1000 mol\u00e9culas de prote\u00ednas en total, e unha mol\u00e9cula de ADN localizada na cabeza do fago. Por\u00e9n, a\u00ednda non est\u00e1 claro se as prote\u00ednas L e M forman parte do viri\u00f3n.\nO xenoma cont\u00e9n 48.490 pares de bases de ADN li\u00f1al bicatenario, con segmentos de febra monocatenaria de 12 bases de lonxitude situados en cada extremo 5'. Estes dous segmentos monocatenarios son os \"extremos cohesivos\" do chamado sitio \"cos\". O sitio \"cos\" circular\u00edza o ADN no citoplasma do h\u00f3spede. Nesta forma circular, o xenoma do fago, ten unha lonxitude de 48.502 pares de bases (12 menos que estendido porque se aparearon entre si os dous segmentos dos extremos). O xenoma de lambda pode inserirse no cromosoma de \" E. coli\" e ent\u00f3n denom\u00ednase profago. Ver m\u00e1is abaixo para m\u00e1is detalles.\nCiclo de vida.\nInfecci\u00f3n.\nO fago lambda non \u00e9 un fago de cola contr\u00e1ctil, o que significa que durante a infecci\u00f3n non pode \"forzar\" o paso do seu ADN a trav\u00e9s da membrana celular bacteriana. En vez diso, utiliza unha v\u00eda xa existente na c\u00e9lula para invadir a c\u00e9lula h\u00f3spede, xa que o extremo da s\u00faa cola evolucionou para interaccionar cun tipo de poro espec\u00edfico do h\u00f3spede para introducir por el o seu ADN no h\u00f3spede.\nNa infecci\u00f3n inicial, a estabilidade de cII determina o ciclo vital do fago (l\u00edtico ou lisox\u00e9nico); unha cII estable leva ao ciclo lisox\u00e9nico, mentres que se cII \u00e9 degradada o fago entra no ciclo l\u00edtico. As baixas temperaturas, a falta de nutrientes na c\u00e9lula e a alta multiplicidade de infecci\u00f3n (MOI) son factores que favorecen a lisoxenia (como se discute despois).\nAntiterminaci\u00f3n N.\nIsto ocorre sen que a a prote\u00edna N interaccione co ADN; en vez diso, a prote\u00edna \u00fanese a un ARNm acabado de transcribir. Os sitios Nut conte\u00f1en 3 \"caixas\" (secuencias de nucle\u00f3tidos) conservadas, das cales s\u00f3 a BoxB \u00e9 esencial.\nCiclo l\u00edtico.\nEste \u00e9 o ciclo que o fago segue na maior\u00eda das infecci\u00f3ns, no cal a prote\u00edna cII non chega a ter unha concentraci\u00f3n suficiente debido \u00e1 degradaci\u00f3n, polo que non activa os seus promotores.\nTranscrici\u00f3n cara \u00e1 dereita.\nA transcrici\u00f3n cara \u00e1 dereita expresa os xenes O, P e Q. O e P son responsables da iniciaci\u00f3n da replicaci\u00f3n, e Q \u00e9 outro antiterminador que permite a expresi\u00f3n dos xenes da cabeza, cola e de lise a partir de \"PR\u2019\".\nAntiterminaci\u00f3n Q.\nQ ten uns efectos similares aos de N: Q \u00fanese \u00e1 ARN polimerase nos sitios \"Qut\" e o complexo resultante pode ignorar terminadores, a\u00ednda que o mecanismo \u00e9 moi diferente; a prote\u00edna Q as\u00f3ciase primeiro cunha secuencia de ADN en vez de cunha secuencia de ARNm.\nTranscrici\u00f3n cara \u00e1 esquerda.\nNa transcrici\u00f3n cara \u00e1 esquerda expr\u00e9sanse os xenes \"gam\", \"red\", \"xis\", e \"int\". As prote\u00ednas gam e red est\u00e1n implicadas na recombinaci\u00f3n. Gam \u00e9 tam\u00e9n importante porque inhibe a degradaci\u00f3n pola nuclease do h\u00f3spede RecBCD dos extremos 3\u2019 na replicaci\u00f3n por c\u00edrculo rodante. Int e xis son prote\u00ednas de integraci\u00f3n e excisi\u00f3n vitais para a lisoxenia.\nCiclo lisox\u00e9nico.\nO ciclo lisox\u00e9nico empeza unha vez que a prote\u00edna cII alcanza unha concentraci\u00f3n alta dabondo como para activar os seus promotores, despois dun pequeno n\u00famero de infecci\u00f3ns.\nO profago dupl\u00edcase con cada divisi\u00f3n celular do h\u00f3spede. Os xenes do fago expresados neste estado dormente codifican prote\u00ednas que reprimen a expresi\u00f3n doutros xenes de fagos (como os xenes estruturais e l\u00edticos) para impedir a entrada no ciclo l\u00edtico. Estas prote\u00ednas represivas son degradadas cando a c\u00e9lula h\u00f3spede est\u00e1 baixo estr\u00e9s, o que orixina a expresi\u00f3n dos xenes do fago reprimidos. Este estr\u00e9s pode ser a falta de nutrientes, velenos (como antibi\u00f3ticos), ou outros factores que poden danar ou destru\u00edr ao h\u00f3spede. En resposta ao estr\u00e9s, o profago activado \u00e9 excindido do ADN da c\u00e9lula h\u00f3spede por un dos produtos dos xenes agora expresados e entra na s\u00faa v\u00eda l\u00edtica.\nIntegraci\u00f3n do profago.\nA integraci\u00f3n do fago \u03bb ten lugar nun sitio de adhesi\u00f3n att especial situado nos xenomas da bacteria e do fago, chamado \"att\u03bb\". A secuencia das partes bacterianas do sitio att denom\u00ednanse \"attB\", que est\u00e1n situadas entre os oper\u00f3ns bacterianos \"gal\" e \"bio\", e consta das partes B-O-B', mentres que a secuencia complementaria no xenoma circularizado do fago denom\u00ednase \"attP\", e consta das partes P-O-P'. A propia integraci\u00f3n \u00e9 un intercambio secuencial (ver recombinaci\u00f3n xen\u00e9tica) por medio da formaci\u00f3n dunha uni\u00f3n de Holliday e require tanto a prote\u00edna Int do fago (unha integrase) coma a prote\u00edna bacteriana IHF (\"integration host factor\", factor do h\u00f3spede de integraci\u00f3n). Tanto Int coma IHF \u00fanense a \"attP\" e forman un intasoma, que \u00e9 un complexo ADN-prote\u00edna dese\u00f1ado para a recombinaci\u00f3n espec\u00edfica de sitio dos ADNs do fago e do h\u00f3spede. A secuencia orixinal B-O-B' \u00e9 cambiada pola integraci\u00f3n a B-O-P'-ADN do fago-P-O-B'. Como resultado, o ADN do fago forma agora parte do xenoma do h\u00f3spede.\nInduci\u00f3n.\nA induci\u00f3n cl\u00e1sica do lis\u00f3xeno implicado (a bacteria) fac\u00edase irradiando as c\u00e9lulas infectadas con luz ultravioleta (UV). En calquera situaci\u00f3n na que o lis\u00f3xeno sofre danos no ADN ou na que a resposta SOS do h\u00f3spede se estimula dalg\u00fan outro xeito, prod\u00facese a induci\u00f3n.\nReactivaci\u00f3n de multiplicidade e reactivaci\u00f3n do profago.\nA reactivaci\u00f3n de multiplicidade (MR) \u00e9 o proceso polo cal m\u00faltiples xenomas virais, todos os cales conte\u00f1en danos no seu xenoma inactivantes, interaccionan cunha c\u00e9lula infectada para formar un xenoma viral viable. A reactivaci\u00f3n de multiplicidade foi descuberta orixinalmente no fago T4, pero despois atopouse no fago \u03bb (e en numerosos virus de bacterias e mam\u00edferos). A reactivaci\u00f3n de multiplicidade do fago \u03bb inactivado por luz UV depende da funci\u00f3n de recombinaci\u00f3n do h\u00f3spede ou do fago infectante. A ausencia de ambos os sistemas de recombinaci\u00f3n leva \u00e1 perda da reactivaci\u00f3n de multiplicidade.\nA supervivencia do fago \u03bb irradiado con luz UV increm\u00e9ntase cando o h\u00f3spede \"E. coli\" \u00e9 lisox\u00e9nico para un profago hom\u00f3logo, un fen\u00f3meno denominado reactivaci\u00f3n de profago. A reactivaci\u00f3n de profago no fago \u03bb parece ocorrer por un proceso de reparaci\u00f3n recombinacional similar ao da reparaci\u00f3n de multiplicidade.\nRepresor.\nO represor que se encontra no fago lambda \u00e9 un exemplo notable do nivel de control posible sobre a expresi\u00f3n x\u00e9nica por un sistema moi simple. Forma un \"interruptor binario\" con dous xenes que est\u00e1n baixo expresi\u00f3n mutuamente exclu\u00ednte, como descubriu Barbara J. Meyer.\nO sistema x\u00e9nico do represor de lambda consta dos seguintes elementos (de esquerda a dereita no cromosoma):\nO represor de lambda \u00e9 un d\u00edmero que se autoensambla tam\u00e9n chamado prote\u00edna cI. \u00danese ao ADN no motivo de uni\u00f3n h\u00e9lice-xiro-h\u00e9lice. Regula a transcrici\u00f3n da prote\u00edna cI e a prote\u00edna Cro.\nO ciclo vital dos fagos lambda \u00e9 controlado polas prote\u00ednas cI e Cro. O fago lambda permanecer\u00e1 no estado lisox\u00e9nico se as prote\u00ednas cI predominan, pero pasar\u00e1 ao ciclo l\u00edtico se as que predominan son as prote\u00ednas Cro.\nO d\u00edmero cI pode unirse a calquera dos tres operadores, OR1, OR2, e OR3, na seguinte orde: OR1 = OR2 &gt; OR3.\nA uni\u00f3n dun d\u00edmero de cI a OR1 potencia a uni\u00f3n dun segundo d\u00edmero cI a OR2, un efecto chamado cooperatividade. As\u00ed, OR1 e OR2 est\u00e1n case sempre simultanemente ocupados por cI. Por\u00e9n, isto non incrementa a afinidade entre cI e OR3, o cal estar\u00e1 ocupado s\u00f3 cando a concentraci\u00f3n de cI \u00e9 alta.\nA altas concentraci\u00f3ns de cI, os d\u00edmeros tam\u00e9n se unir\u00e1n aos operadores OL1 e OL2 (os cales est\u00e1n a uns 2 kb \"augas abaixo\" dos operadores R). Cando os d\u00edmeros cI est\u00e1n unidos a OL1, OL2, OR1, e OR2 ind\u00facese a formaci\u00f3n dun bucle no ADN, o que permite que estes d\u00edmeros se unan para formar un oct\u00e1mero. Este \u00e9 un fen\u00f3meno chamado \"cooperatividade de longo rango\". Despois da formaci\u00f3n do oct\u00e1mero, os d\u00edmeros de cI poden unirse cooperativamente a OL3 e OR3, reprimindo a transcrici\u00f3n de cI. Esta regulaci\u00f3n \"autonegativa\" asegura unha concentraci\u00f3n m\u00ednima estable da mol\u00e9cula represora e, en caso de orixin\u00e1rense sinais SOS, permite unha induci\u00f3n m\u00e1is eficiente do profago.\nLise ou lisoxenia?\nUnha importante distinci\u00f3n que debemos establecer \u00e9 entre as d\u00faas decisi\u00f3ns que o fago debe \"tomar\" no seu ciclo vital: por un lado lisoxenia ou lise durante a infecci\u00f3n, e por outro continuar en estado lisox\u00e9nico ou pasar ao ciclo l\u00edtico durante a fase de profago. Isto \u00faltimo est\u00e1 determinado soamente pola activaci\u00f3n de RecA na respoosta SOS da c\u00e9lula, como se dixo no cap\u00edtulo sobre induci\u00f3n. A primeira das decisi\u00f3ns est\u00e1 tam\u00e9n afectada por esta; unha c\u00e9lula que est\u00e1 realizando a resposta SOS sempre ser\u00e1 lisada, xa que non se poder\u00e1 acumular a prote\u00edna cI. Por\u00e9n, a decisi\u00f3n inicial l\u00edtica/lisox\u00e9nica na infecci\u00f3n tam\u00e9n depende da prote\u00ednas cII e cIII.\nEn c\u00e9lulas que dispo\u00f1en de suficientes nutrientes, a actividade da protease \u00e9 alta, co cal se degrada cII. Isto leva a un ciclo l\u00edtico. Nas c\u00e9lulas con limitaci\u00f3n de nutrientes, a actividade da protease \u00e9 baixa, facendo que cII sexa estable. Isto leva a un ciclo lisox\u00e9nico. cIII parece estabilizar cII, tanto directamente coma ao actuar como inhibidor competitivo de proteases relevantes. Isto significa que unha c\u00e9lula que est\u00e1 nunha situaci\u00f3n dif\u00edcil, por exemplo por falta de nutrientes e nun estado m\u00e1is dormente, \u00e9 m\u00e1is probablemente lisoxenizada. Isto ser\u00eda seleccionado porque o fago pode agora permanecer dormente na bacteria ata que cheguen mellores tempos, e o fago pode crear as\u00ed m\u00e1is copias do seu xenoma cos recursos adicionais dispo\u00f1ibles e coa probable proximidade de m\u00e1is c\u00e9lulas infectables.\nUn modelo biof\u00edsico completo da decisi\u00f3n de lambda de lise ou lisoxenia a\u00ednda ten que ser desenvolvido. Os modelos e simulaci\u00f3ns por computadora suxiren que os procesos aleatorios durante a infecci\u00f3n dirixen a selecci\u00f3n entre lise ou lisoxenia en cada c\u00e9lula individual. Por\u00e9n, experimentos recentes suxiren que as diferenzas f\u00edsicas ente c\u00e9lulas, que existen xa antes da infecci\u00f3n, predeterminan se unha c\u00e9lula se lisar\u00e1 ou se converter\u00e1 nun lis\u00f3xeno.\nFerramenta xen\u00e9tica.\nO fago lambda foi moi utilizado como organismo modelo, e foi unha rica fonte de \u00fatiles ferramentas en xen\u00e9tica microbiana, e posteriormente en xen\u00e9tica molecular. Entre os seus usos est\u00e1n a s\u00faa aplicaci\u00f3n como vector para a clonaci\u00f3n de ADN recombinante; o uso da s\u00faa recombinase espec\u00edfica de sitio (int) para a mestura de ADNs clonados polo m\u00e9todo \"gateway\"; e a aplicaci\u00f3n do seu oper\u00f3n Red, inclu\u00edndo as prote\u00ednas Red alfa (tam\u00e9n chamada 'exo'), beta e gamma no m\u00e9todo de enxe\u00f1ar\u00eda do ADN chamado recombiner\u00eda. O fago lambda tam\u00e9n foi de grande importancia no estudo da transduci\u00f3n especializada."}
{"id": "314727", "revid": "27155", "url": "https://gl.wikipedia.org/wiki?curid=314727", "title": "Colifago lambda", "text": ""}
{"id": "314728", "revid": "27155", "url": "https://gl.wikipedia.org/wiki?curid=314728", "title": "Fago lambda de enterobacterias", "text": ""}
{"id": "314729", "revid": "27155", "url": "https://gl.wikipedia.org/wiki?curid=314729", "title": "Fago \u03bb", "text": ""}
{"id": "314730", "revid": "89787", "url": "https://gl.wikipedia.org/wiki?curid=314730", "title": "B&amp;H Airlines", "text": "B&amp;H Airlines foi a aeroli\u00f1a nacional de Bosnia e Hercegovina. Ti\u00f1a a s\u00faa sede na cidade de Saraxevo e realizaba voos regulares e ch\u00e1rter de pasaxeiros, ademais de pequenos servizos de carga dende a s\u00faa base no Aeroporto Internacional de Saraxevo.\nFrota.\nActual.\nNo momento do seu peche a frota de B&amp;H Airlines estaba formada polo seguinte avi\u00f3n:\nHist\u00f3rica.\nAnteriormente, B&amp;H Airlines operou os seguintes modelos:"}
{"id": "314731", "revid": "98629", "url": "https://gl.wikipedia.org/wiki?curid=314731", "title": "Boy (filme de 2010)", "text": "Boy \u00e9 un filme neozeland\u00e9s dirixido e escrito por Taika Waititi que se estreou no 2010. En Nova Zelandia, o filme eclipsou os anteriores r\u00e9cords de recadaci\u00f3n na primeira semana que obtiveran outras produci\u00f3ns locais. \"Boy\" tam\u00e9n se converteu no meirande \u00e9xito da historia do cine neozeland\u00e9s nas salas do seu pa\u00eds. A banda sonora de \"Boy\" \u00e9 obra de The Phoenix Foundation, que xa ti\u00f1an colaborado con Waititi no seu filme anterior, \"Eagle vs Shark\"."}
{"id": "314733", "revid": "23204", "url": "https://gl.wikipedia.org/wiki?curid=314733", "title": "Taika Waititi", "text": "Taika David Waititi, nado en Raukokore o 16 de agosto de 1975, \u00e9 un director, actor, pintor e escritor maor\u00ed. Tam\u00e9n \u00e9 co\u00f1ecido como Taika Cohen. No 2004 estivo nomeado \u00f3s Premios \u00d3scar pola s\u00faa curta \"Two Cars, One Night\".\nO seu meirande \u00e9xito foi o filme de 2010 \"Boy\" que se converteu no de maior recadaci\u00f3n de Nova Zelandia, e foi estreado internacionalmente no 2012.\nVida persoal.\nEn maio de 2012, a muller de Waititi, Chelsea Winstanley, quen tam\u00e9n \u00e9 de ascendencia maor\u00ed, deu a luz \u00e1 s\u00faa primeira filla, Te Kainga o Te Hinek\u0101hu Waititi. A s\u00faa segunda filla, Matewa Kiritapu, naceu en agosto de 2015. En marzo de 2020, informouse que Waititi e Winstanley estiveron separados por dous anos."}
{"id": "314734", "revid": "23204", "url": "https://gl.wikipedia.org/wiki?curid=314734", "title": "Taika David Waititi", "text": ""}
{"id": "314735", "revid": "23204", "url": "https://gl.wikipedia.org/wiki?curid=314735", "title": "Taika Cohen", "text": ""}
{"id": "314736", "revid": "23204", "url": "https://gl.wikipedia.org/wiki?curid=314736", "title": "Minions", "text": "Minions \u00e9 un filme estadounidense de animaci\u00f3n precuela e spin-off dos filmes de \"Despicable Me\". Producido por Illumination Entertainment para Universal Pictures, foi escrito por Brian Lynch, dirixido por Pierre Coffin e Kyle Balda e producido por Chris Meledandri e Janet Healy. Est\u00e1 protagonizado por Pierre Coffin, Sandra Bullock, Jon Hamm, Michael Keaton, Allison Janney, Steve Coogan e Geoffrey Rush. Estreouse en Londres o 11 de xu\u00f1o de 2015, e nos Estados Unidos o 10 de xullo de 2015."}
{"id": "314738", "revid": "5863", "url": "https://gl.wikipedia.org/wiki?curid=314738", "title": "X. Ant\u00f3n Castro Fern\u00e1ndez", "text": ""}
{"id": "314739", "revid": "98629", "url": "https://gl.wikipedia.org/wiki?curid=314739", "title": "Game of Thrones (tempada 5)", "text": "A quinta tempada da serie de televisi\u00f3n \"Game of Thrones\" estreouse o 12 de abril de 2015 na canle HBO. Bas\u00e9ase principalmente en \"A Feast for Crows\" e \"A Dance with Dragons\", as novelas cuarta e quinta da saga de George R. R. Martin \"A Song of Ice and Fire\", malia que tam\u00e9n emprega elementos da terceira novela, \"A Storm of Swords\", e da sexta \"The Winds of Winter\". Ademais, tam\u00e9n cont\u00e9n contido orixinal que non se atopa nas novelas de Martin."}
{"id": "314740", "revid": "1131", "url": "https://gl.wikipedia.org/wiki?curid=314740", "title": "Museo Diocesano de Barcelona", "text": "O Museo Diocesano de Barcelona (en ) est\u00e1 localizado na praza da Catedral de Barcelona, na casa da Pia Almoina. Inaugurouse como \"Museo Arqueol\u00f3xico Diocesano de Barcelona\" en 1916 instal\u00e1ndose no espazo do primeiro andar do seminario Conciliar, sendo o seu primeiro director Manuel Trens. Trasladouse e abriu \u00f3 p\u00fablico no novo espazo no ano 1991. O museo recolle unha colecci\u00f3n de obras de arte de igrexas da arquidiocese de Barcelona dende o comezo da mesma at\u00e9 a actualidade."}
{"id": "314741", "revid": "23204", "url": "https://gl.wikipedia.org/wiki?curid=314741", "title": "Museu Dioces\u00e0 de Barcelona", "text": ""}
{"id": "314742", "revid": "124656", "url": "https://gl.wikipedia.org/wiki?curid=314742", "title": "\u00d3scar Garc\u00eda Pati\u00f1o", "text": "\u00d3scar Alfonso Garc\u00eda Pati\u00f1o, nado en Cambre en 1964 \u00e9 un pol\u00edtico galego.\nTraxectoria.\nMilitou no PSdeG-PSOE, formaci\u00f3n pola que foi elixido concelleiro en Cambre en 2003 e ocupou a \u00e1rea de medio ambiente. En marzo 2007 a executiva local socialista propuxo, co apoio das bases, unha candidatura \u00e1 alcald\u00eda que encabezaba el e que exclu\u00eda \u00f3 alcalde Antonio Varela Saavedra e a outros membros do executivo local. Por\u00e9n, a intervenci\u00f3n das direcci\u00f3ns auton\u00f3mica e provincial en prol do alcalde supuxo que este volvese a encabezala candidatura socialista. El m\u00e1is outros ed\u00eds d\u00edscolos foron cesados polo alcalde.\nEn maio de 2009 presentou a formaci\u00f3n Uni\u00f3n por Cambre (UxC), a cal encabezou nas elecci\u00f3ns municipais de 2011. Desta forma logrou 3 concelleiros e foi a terceira forza m\u00e1is votada tralo PPdeG e o PSdeG. Optou por absterse na votaci\u00f3n de investidura polo que favoreceu o acceso do PPdeG \u00e1 alcald\u00eda como forza m\u00e1is votada. Tras tumbar unha moci\u00f3n de confianza, xunto cos demais grupos da oposici\u00f3n, ao goberno local en marzo de 2013 negociou unha moci\u00f3n de censura cos grupos de esquerdas que finalmente non fructificou, polo que os populares seguiron gobernando o resto do mandato. Nas municipais de 2015 volveu encabezar a candidatura de Uni\u00f3n por Cambre e subeu a 5 concelleiros, sendo a segunda forza, e foi elixido alcalde grazas a un pacto co PSdeG-PSOE e o BNG.\nNas elecci\u00f3ns municipais de 2019 logrou a vitoria con 8 concelleuris e volveu ser escollido alcalde, gobernando en coalici\u00f3n cos socialistas. Nas municipais de 2023 volveu a sela forza m\u00e1is votada, se ben baixou a 7 concelleiros. Desta forma, revalidou novamente a alcald\u00eda e conformou un novo goberno de coalici\u00f3n co PSdeG."}
{"id": "314743", "revid": "1888", "url": "https://gl.wikipedia.org/wiki?curid=314743", "title": "\u00d3scar Alfonso Garc\u00eda Pati\u00f1o", "text": ""}
{"id": "314746", "revid": "1505", "url": "https://gl.wikipedia.org/wiki?curid=314746", "title": "UxC", "text": ""}
{"id": "314751", "revid": "98629", "url": "https://gl.wikipedia.org/wiki?curid=314751", "title": "Historia dos Montreal Canadiens", "text": "Os\u00a0Montreal Canadiens\u00a0son un equipo profesional de h\u00f3ckey sobre xeo, formalmente \"Le Club de Hockey\u00a0Canadien\", foi fundado o 4 de decembro de 1909 na cidade de Montreal, Quebec (Canad\u00e1). Os Canadiens son a franqu\u00eda de h\u00f3ckey profesional m\u00e1is antiga do mundo. Creado como membro fundador da National Hockey Association (NHA) coa finalidade de apelar \u00e1 poboaci\u00f3n franc\u00f3fona de Montreal, os Canadiens xogaron o seu primeiro partido o 5 de xaneiro de 1910, e conquistaron a s\u00faa primeira Stanley Cup en 1916. O equipo deixou a NHA e axudou a fundar a National Hockey League (NHL) en 1917. Regresaron \u00e1s finais da Stanley Cup en 1919, mais a s\u00faa serie contra os Seattle Metropolitans foi cancelada sen un ga\u00f1ador debido \u00e1 epidemia de\u00a0gripe espa\u00f1ola\u00a0que matou o defensa Joe Hall. Os Canadiens ga\u00f1aron a\u00a0Stanley Cup 24 veces: unha vez cando formaba parte da National Hockey Association (NHA), e 23 veces como membros da NHL. Con 25 t\u00edtulos da NHL en xeral, son o equipo m\u00e1is exitoso na historia da liga.\nA casa dos Canadiens, o\u00a0Montreal Arena, foi destru\u00eddo polo lume en xaneiro de 1918. O equipo trasladouse ao Jubilee Arena, que foi posteriormente reducido \u00e1s cinzas en 1919. Despois de pasar sete tempadas no\u00a0Mount Royal Arena, os Canadiens traslad\u00e1ronse ao Montreal Forum\u00a0en 1926, compart\u00edndoo cos seus rivais locais, os Maroons, ata 1938. Logo de 72 anos no Forum, os Canadiens traslad\u00e1ronse ao Centre Bell\u00a0en 1996. O club loitou durante a Gran Depresi\u00f3n, case trasladando a Cleveland (Ohio, Estados Unidos) en 1935, e contemplou suspender as s\u00faas operaci\u00f3ns en 1939. As s\u00faas fortunas rebrotaron despois da segunda guerra mundial, cando chegaron \u00e1s finais da Stanley Cup cada ano desde 1951 ata 1960, ga\u00f1ando seis campionatos, inclu\u00edndo un rexistro cinco t\u00edtulos consecutivos desde 1956 a 1960.\nMaurice \"Rocket\" Richard xurdiu como a estrela do equipo na d\u00e9cada de 1940, e durante a tempada\u00a01944\u201345 converteuse no primeiro xogador na historia da NHL en anotar 50 goles nunha soa tempada. Richard acendeu o chamado Richard Riot en marzo de 1955, cando foi suspendido por atacar a un xu\u00edz de li\u00f1a. O incidente fixo medrar as tensi\u00f3ns entre o Quebec franc\u00e9s e o Canad\u00e1 ingl\u00e9s, e \u00e9 considerado como unha das primeiras manifestaci\u00f3ns da Revoluci\u00f3n Tranquila do Quebec. En 1959, Jacques Plante revolucionou o xogo cando se converteu no primeiro porteiro\u00a0en levar unha m\u00e1scara durante xogo. Da man do director xeral Sam Pollock, os Canadiens ga\u00f1aron nove campionatos entre 1964 e 1978. O equipo da tempada 1976\u201377, a mi\u00fado considerado como o m\u00e1is grande na historia de NHL, ga\u00f1ou 60 partidos fronte a tan s\u00f3 8 derrotas, un r\u00e9cord de menos derrotas nunha tempada de 80 partidos. Coa entrada dos Quebec\u00a0Nordiques da World Hockey Association (WHA)\u00a0na NHL en 1979, unha rivalidade medrou entre os Canadiens e os Nordiques, culminando en 1984, cando os Canadiens eliminaron os Nordiques en seis partidos, mais antes da Batalla de Venres Santo non dera\u00a0titulares.\nLiderados polo porteiro Patrick Roy, os Canadiens ga\u00f1aron a s\u00faa 23\u00aa Stanley Cup en 1986 e a s\u00faa 24\u00aa en 1993. Roy ga\u00f1ou o Conn Smythe Trophy como o xogador m\u00e1is valioso dos \"play-offs\" as d\u00faas veces. O equipo de 1993 rexistrou un novo r\u00e9crod na NHL con 10 vitorias consecutivas na pr\u00f3rroga nun \"play-off\", e \u00e9 o equipo canadense que m\u00e1is recentemente ga\u00f1ou a Stanley Cup. En 2003, Montreal participou no primeiro partido ao aire libre de liga regular na historia da NHL, derrotando aos Edmonton Oilers no Heritage Classic.\nO Hockey Hall of Fame introduciu ao redor de 50 antigos xogadores dos Canadiens, as\u00ed como dez executivos. O equipo retirou 15 n\u00fameros en honor a\u00a017 xogadores, e honrou a dez personalidades fora do xeo denominada categor\u00eda de \"Construtores\".\nFundaci\u00f3n.\nEn novembro de 1909, o industrial Ambrose O'Brien, de Renfrew, Ontario, estaba en Montreal para adquirir subministraci\u00f3ns para un contrato ferroviario. A\u00a0petici\u00f3n do equipo de h\u00f3ckey Renfrew Creamery Kings, O'Brien asistiu \u00e1s reuni\u00f3ns da Eastern Canada Hockey Association\u00a0(ECHA), que tiveron lugar no Hotel Windsor, para representar a Renfrew na s\u00faa solicitude para unirse \u00e1 liga. Na reuni\u00f3n, os donos dos equipos da ECHA rexeitaron a solicitude de Renfrew. M\u00e1is tarde ese d\u00eda os donos da ECHA decidiron disolver a s\u00faa liga e formar a Canadian Hockey Association\u00a0(CHA) nunha oferta para exclu\u00edr aos Montreal Wanderers, que trastornaran aos outros donos cando se trasladaron a un pavill\u00f3n m\u00e1is pequeno que reducir\u00eda a venda de entradas do equipo visitante. No vest\u00edbulo do hotel, O'Brien co\u00f1eceu a Jimmy Gardner, director dos Wanderers, e falou de formar unha liga nova que incluir\u00eda a Renfrew, aos Wanderers, e a dous equipos que O'Brien posu\u00eda nas cidades mineiras de Ontario de Cobalt e Haileybury. Gardner suxeriu que O'Brien arrancara un equipo de\u00a0xogadores franc\u00f3fonos radicado en Montreal, formando unha rivalidade cos Wanderers. Como resultado, o 2 de decembro de 1909 fundouse a National Hockey Association (NHA), e Les Canadiens foron creados dous d\u00edas m\u00e1is tarde, inicialmente financiados por O'Brien co intento de transferir a propiedade a deportistas franc\u00f3fonos de Montreal canto antes.\nNaquel tempo, os equipos franc\u00f3fonos non eran considerados suficientemente bos para xogar cos equipos angl\u00f3fonos: o Montreal Gazette\" advertiu aos seareiros potenciais do novo equipo de que non se entusiasmaran demasiado, ya que \"os xogadores franco-canadenses de clase non son numerosos\". Os Canadiens abasteceronse con estrelas franc\u00f3fonas, entre as que salientaban Newsy Lalonde, Georges Poulin e Didier Pitre. Antes de que se lle permitira xogar, Pitre tivo que resolver un preito cos Montreal Nationals, cos que ti\u00f1a contrato.\n1910\u201317: National Hockey Association.\nOs Canadiens xogaron o seu primeiro partido o 5 de xaneiro de 1910, adestrados por Jack Laviolette. Ante un pavill\u00f3n cheo con 3.000 espectadores, derrotaron a Cobalt por 7 goles a 6 na pr\u00f3rroga. A vitoria foi borrada dos libros de historia pouco despois, cando a CHA colapsou despois de tan s\u00f3 d\u00faas semanas de competici\u00f3n, e a NHA escolleu reiniciar a tempada despois de absorber aos Ottawa Senadores e aos Montreal Shamrocks da CHA. O primeiro partido dos Canadiens da nova tempada foi disputado o 19 de xaneiro, cunha derrota 9\u20134 fronte aos Renfrew Creamery Kings. Perderon tres partidos antes de conseguir finalmente a s\u00faa primeira vitoria da nova tempada o 7 de febreiro, cando derrotaron ao Haileybury Hockey Club\u00a0por un marcador de 9\u20137. Ga\u00f1aron s\u00f3 dous dos seus 12 partidos da tempada, e acabaron na \u00faltima posici\u00f3n da liga de oito equipos.\nGeorge Kennedy, dono do Club Athl\u00e9tique Canadien (CAC), reclamou os dereitos do nome do equipo aos \"Canadiens\" a tempada seguinte. Resolveu a disputa comprando o equipo a O'Brien por 7.500 d\u00f3lares. Ese mesmo ano, o equipo adoptou o seu agora famoso xersei vermello cunha raia azul a trav\u00e9s da fronte. No medio da raia estaba un \"C\" vermello alongado abarcando un A vermello para representar ao CAC.\nOs Canadiens chegaron aos \"play-offs\" por primeira vez na tempada\u00a01913\u201314, cando empataron cos\u00a0Toronto Blueshirts na cabeza da liga con 26\u00a0puntos. Os dous equipos xogaron unha serie de dous partidos para alzarse co campionato, co ga\u00f1ador decidido polos goles totais. Georges V\u00e9zina consegui un \"shutout\" fronte aos\u00a0Blueshirts 2\u20130 no primeiro partido, mais os Canadiens foron derrotados por 6\u20130 no segundo e perderon a serie.\u00a0Dous anos despois, na tempada 1915-16, os Canadiens\u00a0ga\u00f1aron o seu primeiro t\u00edtulo da NHA, a O'Brien Cup, cun rexistro de 16 vitorias, 7 derrotas e un empate, tres vitorias mellor que os segundos clasificados, os Senators. O t\u00edtulo conseguido polos Canadiens outorgoulles a s\u00faa primeira presenza nas finais da Stanley Cup, onde se enfrontaron aos Portland Rosebuds da Pacific Coast Hockey Association (PCHA). Coa serie ao mellor de cinco partidos empatada a d\u00faas vitorias, o partido decisivo xogouse no Westmount Arena en Montreal o 30 de marzo de 1916. Goldie Prodgers marcou o gol ga\u00f1ador de Montreal con menos que catro minutos por xogar, dando aos Canadiens a s\u00faa primeira\u00a0Stanley Cup.\nEn 1916, o CAC enfrontouse a dificultades financeiras logo dun lume que en xaneiro destru\u00edu o seu ximnasio e o equipo de lacrosse dos Montreal Canadians suspendeuse. Kennedy separou o club de h\u00f3ckey do CAC e incorporouno en marzo de 1916 como \"Le club de H\u00f3ckey Canadien\". Os Canadiens mudaron o seu logo por un \"C\" vermello entrelazado cun \"H\" branco. O \"H\" no logo significaba \"h\u00f3ckey,\" a\u00ednda que durante moito tempo pensouse que era polos \"Habitants\", o que levou ao equipo a ser alcumado \"os Habs\".\nA NHA viu o seu final no inverno de 1917 logo de varias longas disputas entre o dono dos Blueshirts Eddie Livingstone e os outros catro equipos da liga sobre quen posu\u00eda os dereitos de varios xogadores.\u00a0A\u00a0Kennedy non lle gustaba especialmente Livingstone, e os dous case chegaron \u00e1s mans varias veces durante as reuni\u00f3ns da liga. Con todo, Canadiens, Wanderers, Senators e Quebec Bulldogs descubriron que mentres estiveran unidos no seu desacordo con Livingstone, a constituci\u00f3n da liga non lles permitir\u00eda sinxelamente votalo f\u00f3ra. Para solucionar este problema, o 26 de novembro crearon unha liga nova, a National Hockey League (NHL), e non convidou a unirse a Livingstone. Eles nominalmente seguiron a ser membros da NHA e houbo bastantes votos para suspender as operaci\u00f3ns da liga, deixando efectivamente a Livingstone nunha liga dun equipo. Kennedy era a forza dominante na nova liga; non s\u00f3 posu\u00edu aos Canadiens, sen\u00f3n que presentou a Tommy Gorman os cartos que empregou para mercar aos Senators. Con todo, os catro equipos comprenderon que\u00a0ser\u00eda impensable non ter un equipo de Toronto na s\u00faa liga. Tam\u00e9n necesitaron un cuarto equipo para equilibrar a t\u00e1boa logo das dificultades econ\u00f3micas que forzaron a desaparici\u00f3n dos Bulldogs (como se viu despois, non tomar\u00edan o xeo ata 1919). Con isto en mente, concederon unha franqu\u00eda \"temporal\" \u00e1 Toronto Arena Company, a cal finalmente evolucionou cara aos rivais dos Canadiens, os\u00a0Toronto Maple Leafs.\n1917\u201332: primeiras tempadas na National Hockey League.\nJoe Malone anotou cinco goles para os Canadiens no seu debut na NHL o 19 de decembro de 1917, unha vitorioa sobre os Senators,\u00a0no seu cami\u00f1o a liderar a liga esa tempada con 44 goles.\u00a0A liga do equipo novato estivo a piques de rematar o 2 de xaneiro de 1918, logo de que un incendio destru\u00edra o Montreal Arena, a casa tanto dos Wanderers como dos Canadiens.\u00a0Os Canadiens traslad\u00e1ronse ao Jubilee Arena, un pavill\u00f3n con capacidade para 3.000 espectadores, mais os Wanderers cesaron as s\u00faas operaci\u00f3ns, reducindo a NHL a tres equipos. Xogando un renovado calendario de tempada, Montreal ga\u00f1ou a primeira metade do t\u00edtulo, mais perdeu o t\u00edtulo de liga na segunda metade fronte a Toronto por 10-7 nunha serie a dobre partido decidida por goles totais.\nOs Canadiens ga\u00f1aron o t\u00edtulo da NHL fronte aos Senators na tempada 1918-19, e viaxaron ao oeste para enfrontarse aos campi\u00f3ns da PCHA, os Seattle Metropolitans, para conquistar a s\u00faa primeira Stanley Cup. As series son m\u00e1is recordadas pola s\u00faa cancelaci\u00f3n debido \u00e1 epidemia de\u00a0gripe espa\u00f1ola. Varios xogadores de ambos os dous equipos enfermaron, levando \u00e1s autoridades sanitarias de Seattle a cancelar o sexto e decisivo partido. Con todo o seu equipo ben no hospital ben na cama, Kennedy tentou pedir xogadores ao equipo da PCHA Victoria Aristocrats, mais a petici\u00f3n foi rexeitada polo presidente da PCHA Frank Patrick. Sen xeito de formar equipo, Kennedy anunciou que perdera o partido -e a Copa- aos Metropolitans. Con todo, os Metropolitans o rexeitaron; o adestrador Pete Muldoon sentiu que cos Canadiens decimados pola gripe, non ser\u00eda deportivo reclamar\u00a0o t\u00edtulo.\u00a0O defensa estrela Joe Hall nunca se recuperou, e morreu o 5 de abril de\u00a01919.\nDurante o ver\u00e1n seguinte, o Jubilee Arena ardeu, forzando aos Canadiens a constru\u00edr o Mount Royal Arena para remprazalo.\u00a0O equipo tam\u00e9n perdeu ao seu xogador estrela Malone, que fora cedido polos Bulldogs cando estaban inactivos, e que regresou ao seu equipo cando os do Quebec regresaron \u00e1 liga na tempada 1919-20. Kennedy morreu en 1921; nunca se recuperou da gripe de 1919. A s\u00faa vi\u00fava vendeulle o equipo a Leo Dandurand, ao ex xogador Joseph Cattarinich e Louis A. Letourneau.\nConsiderado como unha das primeiras superestrelas da NHL, Howie Morenz fixo o seu debut na tempada 1923\u201324 ao lado de Aurel Joliat. O club colocou segundo na liga tras Ottawa, mais derrotou os Senators nos \"play-offs\" para ga\u00f1ar o campionato de liga e chegar \u00e1 final da Stanley Cup. Montreal acolleu as finais da Stanley Cup de 1924 fronte aos Calgary Tigres da Western Canada Hockey League (WCHL). Os Canadiens ga\u00f1aron a serie ao mellor de tres encontros en dous xogos, conseguindo a s\u00faa segunda Stanley Cup. Morenz era a estrela ofensiva da serie, anotando un hat trick no primeiro partido e un gol no segundo.\nO Montreal Forum, que nas d\u00e9cadas seguintes se converteu en sin\u00f3nimo dos Canadiens, foi aberto en 1924 para aloxar ao equipo de expansi\u00f3n dos Montreal Maroons. Os Canadiens foron convidados para inaugurar a pavill\u00f3n, xa que a superficie de xeo natural do Mount Royal Arena non estaba preparada para acoller partidos da NHL. O equipo xogou o primeiro partido da historia de Forum o 29 de novembro de 1924, unha vitoria por 7\u20131 sobre os Toronto St. Patricks. Os Canadiens tomaron o Forum como pavill\u00f3n local en 1926, compart\u00edndoo cos Maroons ata que estes cesaron as s\u00faas operaci\u00f3ns en 1938.\nPara a tempada1924\u201325, os Canadiens celebraron o seu status de campi\u00f3n mundial cun dese\u00f1o especial para o seu xersei. O equipo pasou o seu logo CH \u00e1s s\u00faas mangas e xogou cun gran globo do mundo no frontal dos seus xerseis. Montreal finalizou na terceira posici\u00f3n da clasificaci\u00f3n da liga e derrotou a Toronto nas semifinais. Os principais xogadores dos Hamilton Tigers rexeitaron participar nunha serie dos\"play-offs\" se non se lles pagaban 200$ adicionais a cada un. Ao non ceder nas s\u00faas exixencias, o presidente da NHL Frank Calder suspendeu ao equipo enteiro, e declarou campi\u00f3nde liga aos Canadiens. As\u00ed, os Habs viaxaron \u00e1 costa do Pac\u00edfico para xogar contra os Victoria Cougars da WCHL nas finais da Stanley Cup de 1925. Os Cougars ga\u00f1aron os series ao mellor de cinco encontros por 3 a 1; esta foi a \u00faltima vez que un equipo que non fora da NHL ga\u00f1ou a Stanley Cup.\nGeorges Vezina colapsou durante o primeiro partido da tempada 1925\u201326. Foi diagnosticado con tuberculose e nunca volveu xogar, sucumbindo \u00e1 enfermidade en marzo de 1926. Na s\u00faa honra, o equipo doou un novo premio \u00e1 liga, o Vezina Trophy, para ser entregado ao porteiro que conseguira encaixar menos goles ao longo da tempada. O primeiro xogador en recibir o trofeo foi o seu sucesor, George Hainsworth. Vezina foi introducido no Hockey Hall of Fame cando este se creou en 1945.\nDurante a tempada 1927\u201328, Morenz converteuse no primeiro xogador da historia da NHL en conseguir 50 puntos nunha soa tempada. Morenz foi o primeiro xogador que anotouun segundo gol ga\u00f1ador da Stanley Cup, coa vitoria dos Canadiens nas finais de 1930 fronte aos Boston Bruins. O Bruins, que acabaron cun rexistro de 38\u20135\u20131 e nun momento na tempada chegaron a rexistrar 23 partidos sen perder, perderon consecutivamente os partidos fronte a Montreal nas finais, 3-0 e 4-3. Os Canadiens convert\u00e9ronse no cuarto equipo na historia da Stanley Cup en repetir como campi\u00f3ns, derrotando aos Chicago Black Hawks en cinco partidos para ga\u00f1ar o t\u00edtulo da Stanley Cup en 1931.\n1932\u201346: Howie Morenz e Rocket Richard.\nA asistencia estaba en declive en toda a liga cando tivo lugar a Gran Depresi\u00f3n. Os Habs rexistaron un balance perdedor na tempada 1932\u201333, o que levou a unp\u00fablico m\u00e1is reducido. Promediando s\u00f3 2.000 espectadores por partido, o equipo vendeu a Morenz aos Chicago Black Hawks en 1934 como parte dun esforzo por recurtar custos. O movemento non foi un popular, e os seareiros expresaron a s\u00faa opini\u00f3n do trato d\u00e1ndolle a Morenz unha ovaci\u00f3n en p\u00e9 cando anotou contra os Canadiens no \u00faltimo d\u00eda da tempada 1934\u201335.\nCon perdas de 60.000$ sobre as d\u00faas tempadas anteriores, os Canadiens foron postos temporalmente \u00e1 venda en 1935. Dandurand e Cattarinich entrou en negociaci\u00f3ns para vender o club e trasladalo a Cleveland (Ohio, Estados Unidos), mais un sindicato local de homes de negocios de Montreal liderado por Maurice Forget e Ernest Savard deu un paso adiante para comprar o equipo e evitar a transferencia. Os Canadiens loitaron no xeo, finalizando co peor rexistro da liga na 1935\u201336. Os novos propietarios pediron a Cecil Hart que adestrara ao equipo, coa esperanza de que levar\u00eda aos Habs de novo \u00e1 respectabilidade. Hart concordou cunha condici\u00f3n: que os Canadiens recuperaran a Morenz. O equipo estivo de acordo, e adquiriu a un radiante Morenz nun traspaso cos New York Rangers.\nO regreso de Morenz a Montreal durou menos dunha tempada: en xaneiro de 1937, mentres era revisado por Earl Seibert de Chicago, o seu pat\u00edn enganchouse no xeo e rompeu a perna por catro sitios. Nunca se recuperou, e morreu dunha embolia coronaria o 8 de marzo. Aurel Joliat ofreceu unha explicaci\u00f3n diferente da s\u00faa morte:\nO d\u00eda do seu funeral, 50.000 persoas desfilaron ante o f\u00e9retro de Morenz no centro do xeo do Montreal Forum para presentar os seus \u00faltimos respetos ao home que os medios chamaron \"the Babe Ruth of hockey\". En novembro de 1937 xogouse un partido ben\u00e9fico que recadou 20.000$ para a familia de Morenz, no que o NHL All-Stars derrotou aos Montreal Canadiens por 6 goles a 5. Morenz foi un dos primeiros xogadores elixidos polo Hockey Hall of Fame cando este foi creado en 1945.\nOs Canadiens continuaron a rematar preto das \u00faltimas posici\u00f3ns da clasificaci\u00f3n da liga durante varias tempadas. A menor puntuaci\u00f3n chegou na tempada 1939\u201340: Babe Siebert, que fora nomeado adestrador dos Habs logo da s\u00faa retirada como xogador en 1939, morreu afogado antes de que comezara a tempada, e Pit Lepine foi nomeado como seu substituto. Cun equipo envellecido, os Canadiens s\u00f3 ga\u00f1aron 10 partidos. A porcentaxe de vitorias do 26% \u00e9 a\u00ednda a peor da historia da franqu\u00eda. Cun envellecemento roster, o Canadiens acabou \u00faltimo, ga\u00f1ando s\u00f3 10 xogos. Que o equipo \u00e9 .260 porcentaxe ga\u00f1adora \u00e9 a\u00ednda o peor en historia de franqu\u00eda. En gran parte debido ao mal xogo do equipo, os Canadiens s\u00f3 promediaron 3.000 espectadores por partidoo, levando a Savard e aos seus socios a considerar a suspensi\u00f3n de operaci\u00f3ns polo menos durante a segunda guerra mundial. Por contra, venderon a franqu\u00eda ao propietario do equipo, a Canadian Arena Company.\nNeste punto, o alivio chegou dun inesperado propietario dos Maple Leafs. A Depresi\u00f3n forzara xa a tres equipos a pechar ou suspender operaci\u00f3ns para non regresar. Ademais, os New York Americans foran tutelados pola liga desde 1936, e consider\u00e1base que era cuesti\u00f3n de tempo que desapareceran (as\u00ed foi finalmente en 1942). Smythe non quixo ver desaparecer aos Canadiens, e suxeriu que Arena Company contrata ao ex-adestrador dos Maple Leafs, Dick Irvin. Irvin era un ga\u00f1ador probado, liderando aos Maple Leafs a sete finais e unha Copa en nove anos. Arena Company aceptou de bo grao a suxesti\u00f3n de Smythe, e volveuse a Irvin para liderar a revitalizaci\u00f3n do equipo.\nEn 1943, o esforzo da guerra tivo un efecto devastador en moitos cadros de xogadores. Os Detroit Red Wings perderon a nove xogadores e os Maple Leafs perderon seis para o ex\u00e9rcito. Os Rangers perderon a dez xogadores e tiveron que ser persuadidos polos outros equipos non para suspender as s\u00faas operaci\u00f3ns. En contraste, os Canadiens perderon tan s\u00f3 a un xogador chave en Ken Reardon. O novo fen\u00f3meno Maurice Richard tentou alistarse, mais foi rexeitado debido \u00e1 s\u00faa historia m\u00e9dica. O director xeral dos Canadiens Tommy Gorman segundo os informes asegurou que os seus xogadores obtiveron traballos en industrias chave no tempo da guerra para evitar o servizo militar.\nLiderados pola \"Punch Line\" de Richard, Toe Blake e Elmer Lach, os Habs ga\u00f1aron a s\u00faa quinta Stanley Cup en 1944, perdendo tan s\u00f3 cinco partidos na liga regular. Na tempada 1944\u201345, o equipo ga\u00f1ou 38 partidos e perdeu s\u00f3 oito, e Richard era o foco dos medios de comunicaci\u00f3n e seareiros cando tentou ser o primeiro xogador na historia da liga en conseguir 50 goles nunha tempada de 50 partidos. Richard conseguiu un r\u00e9cord de anotaci\u00f3n nun s\u00f3 partido, anotando cinco goles e tres asistencias na vitoria por 9 goles a 1 fronte a Detroit o 28 de decembro de 1944. Posteriormente rompeu o r\u00e9cord de goles anotados de Joe Malone cando anotou o seu 45\u00ba gol, despois do cal os equipos contrarios fixeron todo o posible para evitar que conseguira a marca de 50 goles. Foi reducido, d\u00e9ronlle cos c\u00f3bados, xa que ning\u00fan equipo quer\u00eda ser co\u00f1ecido como o que lle outorgou o gol da in\u00e9dita marca. Richard finalmente anotou o seu 50\u00ba gol en Boston no minuto 17:45 do terceiro per\u00edodo do \u00faltimo partido da tempada de Montreal. O r\u00e9cord, anteriormente considerado case imposible de conseguir, elevou a Richard ao status de heroe provincial no Quebec.\n1946\u201367: o \"Original Six\".\nAntes da expansi\u00f3n da NHL de 1967, a liga foi reducida a seis franqu\u00edas, estas ser\u00edan co\u00f1ecidas despois de 1967 polo nome de \"Original Six\". Frank J. Selke substitu\u00edu a Tommy Gorman como director xeral dos Canadiens en 1946, e mant\u00edvose no posto ata 1964. Selke pasou varios anos tentando asinar \u00e1 estrela adolescente Jean B\u00e9liveau para xogar nos Canadiens. B\u00e9liveau xogou per\u00edodos breves cos Habs en 1950 e 1952, mais a s\u00faa lealtade aos Quebec Aces da Ligue de hockey senior du Qu\u00e9bec (LHSQ) levouno a rexeitar aos Canadiens repetidamente cando lle meteron presi\u00f3n para trasladarse a Montreal a tempo completo. Os Canadiens finalmente mercaron toda a LHSQ en 1953 e a converteron en profesional para levar a B\u00e9liveau ao rego, que asinou un contrato de cinco ano por 100.000$. B\u00e9liveau pasou os 18 anos da s\u00faa carreira nos Habs.\nEn marzo de 1955, Richard foi suspendido para o resto da tempada, inclu\u00eddos os \"play-offs\", logo de recibir unha sanci\u00f3 durante un partido por atacar a Hal Laycoe de Boston e posteriormente agredir a un xu\u00edz de li\u00f1a que interveu. A suspensi\u00f3n provocou unha onda de ira contra o presidente da liga Clarence Campbell, que foi advertido de que non asistira ao partido programado en Montreal logo de ter recibido numerosas ameazas de morte, principalmente por parte de franco-canadenses que o acusaban de parcialidade antifrancesa. Campbell deso\u00edu as advertencias e asistiu ao partido do 17 de marzo como estaba planeado. A s\u00faa presenza no partido foi percibida por moitos seareiros como unha provocaci\u00f3n e a xente berroulle e foi alcanzado por ovos e froita. \u00c1 hora do partido, un seareiro tirou unha bomba de gas lacrim\u00f3xeno en direcci\u00f3n a Campbell, facendo que os bombeiros tiveran que limpar o edificio. Os seareiros que sa\u00edan do Forum foron recibidos por unha multitude crecente de manifestantes que sobrepasaron aos 250 polic\u00edas que se encontraban al\u00ed e revel\u00e1ronse nos arredores do Forum. Setenta persoas foron arrestadas, 37 persoas resultaron feridas, 50 tendas foron saqueadas e 100.000$ en danos \u00e1 propiedade foron o resultado dos disturbios, que foron co\u00f1ecidos como \"Affaire Richard\". O incidente destacou o oco cultural crecente entre o Quebec franc\u00e9s e o Canad\u00e1 ingl\u00e9s, e o disturbio \u00e9 a mi\u00fado descrito como unha manifestaci\u00f3n temper\u00e1 da Revoluci\u00f3n Tranquila do Quebec.\nAo d\u00eda seguinte, Richard foia a unha emisora de radio en lingua francesa de Montreal para pedir aos seareiros que deixaran os disturbios e en lugar diso apoiaran aos Canadiens nos \"play-offs\". Tam\u00e9n dixo que aceptar\u00eda o seu castigo e que regresar\u00eda ao ano seguinte para ga\u00f1ar a Copa. Mentres os Canadiens eran derrotados nas finais da Stanley Cup de 1955, Richard liderou a Montreal \u00e1s finais da Stanley Cup de 1956 como prometera.\nA tempada 1955-56 foi a primeira de Toe Blake como adestrador xefe, que foi contratado para axudar a controlar o temperamento de Richard. A vitoria de 1956 inicizou unha racha de cinco Stanley Cups consecutivas sen precedentes para os Canadiens entre 1956 e 1960; a final de 1960 foi a d\u00e9cima participaci\u00f3n consecutiva de Montreal nas series polo campionato era Montreal d\u00e9cima aparencia consecutiva na serie de campionato. Richard, o primeiro xogador en anotar 500 goles na s\u00faa carreira na historia da NHL, retirado en 1960 con 544 goles na s\u00faa carreira, foi introducido no Hockey Hall of Fame en 1961. O per\u00edodo de espera habitual de tres anos foi dispensado en honor aos seus logros.\nGoaltender Jacques Plante levou unha m\u00e1scara durante os adestramentos durante alg\u00fan tempo, mais non a levou durante os partidos debido \u00e1s obxecci\u00f3ns de Blake e Selke, que ti\u00f1an a visi\u00f3n tradicional de que os xogadores non deb\u00edan levar protecci\u00f3n facial. Iso cambiou o 1 de novembro de 1959, despois de que recibira un golpe na cara ao principio dun partido no Madison Square Garden. Como os equipos non ti\u00f1an porteiros de reserva, o partido atrasouse 20 minutos mentres os m\u00e9dicos cos\u00edan freneticamente a Plante. Cando Blake preguntoulle se estaba preparado para volver xogar, Plante rexeitou regresar ao xeo se non pod\u00eda levar unha m\u00e1scara. Blake estaba furioso, mais aceptou s\u00f3 se Plante se quitaba a m\u00e1scara cando sanaran as feridas da s\u00faa cara. Levando a m\u00e1scara, Plante levou aos canadiens a unha racha de 18 partidos sen perder. Finalmente quitouse a m\u00e1scara a instancias de Blake e de inmediato perdeu o seguinte partido. Derrotado, Blake cedeu. A m\u00e1scara de Blake converteuse nun elemento permanente mentres guiaba aos Canadiens \u00e1 s\u00faa s\u00e9tima Stanley Cup consecutiva. Outros porteiros seguiron o exemplo de Plante pouco despois.\nCando a NHL institu\u00edu o \"draf amateur\" en 1963, conced\u00e9uselles aos Canadiens a opci\u00f3n de substitu\u00edr a s\u00faa primeira elecci\u00f3n con dous \"Cultural Picks\" que pod\u00eda ser utilizado para escoller a dous xogadores franco-canadenses antes de que calquera outro equipo fixera as s\u00faas selecci\u00f3ns. O equipo utilizou unha destas elecci\u00f3ns en 1968, e ambos en 1969, cando seleccionou a R\u00e9jean Houle e Marc Tardif, d\u00faas altas perspectivas. Esta opci\u00f3n foi eliminada despois do \"draft\" de 1969.\nSelke retirouse en 1964 e foi sucedido por Sam Pollock. Frecuentemente nomeado o mellor director xeral da historia da NHL, Pollock levou aos Canadiens a nove campionatos da Stanley Cup nos seus 14 anos ao tim\u00f3n do equipo. Unha das s\u00faas t\u00e1cticas chave foi traspasar a vellas estrelas aos equipos de expansi\u00f3n a cambio de elecci\u00f3ns no \"draft\", o que levou ao equipo a elixir aos futuros \"Hall of Famers\" Guy Lafleur, Larry Robinson e Ken Dryden. Os Canadiens ga\u00f1aron dous t\u00edtulos consecutivos en 1965 e 1966, e chegou \u00e1 final de 1967 fronte a Toronto como gran favorito. A cidade de Montreal confiaba tanto nos Canadiens que constru\u00edra un espazo para a Stanley Cup no recinto da Expo 67, mais os Canadiens caeron fronte aos Maple Leafs na \u00faltima final da NHL da \u00e9poca do \"Original Six\".\n1967\u201379: era das expansi\u00f3ns.\nA NHL dobrou o seu tama\u00f1o a 12 equipos na tempada 1967\u201368 e organizouse en d\u00faas divisi\u00f3ns: a Divisi\u00f3n Leste, cos seis equipos orixinais, e a Divisi\u00f3n Oeste, na que se encadraron as seis franqu\u00edas de expansi\u00f3n. O formato dos \"play-offs\" foi constru\u00eddo de xeito que un equipo constitu\u00eddo se enfrontara a un equipo de expansi\u00f3n nas finais da Stanley Cup. Os Canadiens recuper\u00e1ronse da s\u00faa derrota en 1967 para varrer aos St. Louis Blues por catro partidos a cero tanto en 1968 como en 1969 para conseguir o seu 15\u00ba e 16\u00ba t\u00edtulos.\nOs Canadiens quedaron f\u00f3ra dos \"play-offs\" na tempada 1969\u201370, perdendo a \u00faltima praza para as series no Leste nun desempate. No \u00faltimo d\u00eda da tempada, os New York Rangers derrotaron aos Detroit Red Wings por 9\u20135, empatando con Montreal en puntos e obtendo unha vantaxe de cinco goles sobre Montreal en goles totais anotados na tempada. Montreal precisaba ga\u00f1ar no seu \u00faltimo partido aos Chicago Black Hawks, ou anotar canto menos cinco goles para clasificarse para as series. Perdendo por 5-2 con oito minutos por xogar, o adestrador en xefe Claude Ruel trocou ao seu porteiro por un xogador extra e viu a Montreal sucumbir con cinco goles a porta baleira e sen anotar ning\u00fan gol m\u00e1is, perdendo finalmente por 10-2, entregando a \u00faltima praza para os \"play-offs\" aos Rangers. Foi a \u00fanica vez entre 1948 e 1995 na que os Canadiens non conseguiron clasificarse para os \"play-offs\".\nO equipo recuperouse na tempada 1970\u201371, ga\u00f1ando a s\u00faa 17\u00aa Stanley Cup. Rookie Ken Dryden xogara tan s\u00f3 seis partidos na s\u00faa carreira na NHL cando foi nomeado porteiro titular para os \"play-offs\". El liderou ao equipo nas vitorias nas series fronte a Boston, Minnesota e Chicago, ga\u00f1ando o Conn Smythe Trophy ao xogador m\u00e1is valioso dos \"play-offs\". O capit\u00e1n do equipo Jean Beliveau, o cuarto xogador na historia da liga en anotar 500 goles na s\u00faa carreira, anunciou a s\u00faa retirada despois da tempada. A pesar do seu triunfo, Al MacNeil foi cesado como adestrador despois de tan s\u00f3 unha tempada en medio de conflitos con varios xogadores, entre eles Henri Richard, que describiu a MacNeil como \"incompetente\" durante os \"play-offs\". MacNeil foi substitu\u00eddo por Scotty Bowman, un nativo de Montreal e antigo adestrador dos Blues. Bowman adestrou aos Canadiens durante oito tempadas, ga\u00f1ando cinco Stanley Cups, inclu\u00edndo catro consecutivas entre 1976 e 1979.\nSeguindo o \u00e9xito das Summit Series en 1972, organiz\u00e1ronse unha serie de partidos de exhibici\u00f3n entre equipos da NHL e a Liga Sovi\u00e9tica co\u00f1ecidos como Super Series. Na v\u00e9spera do Aninovo de 1975, os Canadiens enfront\u00e1ronse ao Ex\u00e9rcito Vermello Sovi\u00e9tico nun partido que \u00e9 considerado como un dos mellores xogados nunca. Un concurso entre os dous mellores equipos de h\u00f3ckey do mundo, o partido finalizou con empate a 3 goles logo do rendemento do porteiro sovi\u00e9tico Vladislav Tretiak, que conseguiu 35 paradas.\nOs Canadiens da tempada 1976\u201377 ga\u00f1aron 60 partidos nunha liga de 80 partidos, perdendo tan s\u00f3 oito partidos, e tan s\u00f3 un na s\u00faa casa. Guy Lafleur liderou a liga en anotaci\u00f3n, e ga\u00f1ou os trofeos Hart, Lester B. Pearson, Art Ross e Conn Smythe; Dryden ga\u00f1ou o Vezina Trophy, Bowman o Jack Adams Award e Larry Robinson o James Norris Memorial Trophy. Os Canadiens eran tan dominantes que Dryden queixouse a \"The Hockey News\" de que estaba \"un pouco aburrido\" pola falta de competitividade. Os Canadiens da tempada 1976\u201377 son amplamente considerados o mellor equipo da historia da NHL, a\u00ednda que existen argumentos tam\u00e9n para os equipos dos Canadiens das tempadas 1955\u201356 e 1975\u201376.\nA tempada 1978\u201379 coroou a racha de catro campionatos consecutivos dun xeito dram\u00e1tico. Enfront\u00e1ndose aos Bruins no s\u00e9timo partido das semifinais da liga, Montreal perd\u00eda 4-3 con menos de dous minutos por xogar cando o adestrador xefe de Boston, Don Cherry puxo accidentalmente demasiados xogadores na pista durante un troco, debuxando a que se converter\u00eda nunha das sanci\u00f3ns m\u00e1is famosas na historia da NHL, e finalmente lle custar\u00eda a Cherry o seu traballo. Durante o \"power play\" posterior, Lafleur anotou un gol que empatou o partido a 74 segundos para conclu\u00edr o tempo regulamentario, e Yvon Lambert anotou na pr\u00f3rroga para ga\u00f1ar o partido e a serie. Os Canadiens derrotaron despois na final aos Rangers en cinco partidos para alzarse de novo coa Stanley Cup.\nO dominio dos Canadiens a finais da d\u00e9cada de 1970 debeuse en parte \u00e1 presenza da liga rival World Hockey Association (WHA) (que se iniciara en 1972) \u2014 os Canadiens tiveron moito m\u00e1is \u00e9xito en comparaci\u00f3n con outros equipos da NHL na resistencia aos esforzos da WHA por atraer aos mellores talentos. Os Canadiens xogaron un papel central na fusi\u00f3n de 1979 coa WHA, que fixo que os Edmonton Oilers, Hartford Whalers, Quebec Nordiques e Winnipeg Jets se uniran \u00e1 NHL. Logo de anos de negociaci\u00f3n, chegouse a un acordo de fusi\u00f3n entre as d\u00faas ligas, mais os dirixentes da NHL rexeitaron o acordo por un voto. A maior\u00eda dos equipos estadounidenses da NHl estaban a favor da fusi\u00f3n, en parte porque pensaban que os axudar\u00eda a desafiar ao dominio de Montreal, mentres que en contra do acordo se manifestaron os Canadiens, que, xunto cos Vancouver Canucks e os Toronto Maple Leafs, op\u00fa\u00f1anse \u00e1 divisi\u00f3n dos dereitos televisivos da \"Hockey Night in Canada\" entre seis equipos en lugar de tres. Ao escoitar o resultado da votaci\u00f3n, os seareiros de Edmonton, Quebec e Winnipeg iniciaron un boicot aos produtos vendidos por Molson, os propietarios dos Canadiens dende 1978. O boicot, xunto coa presi\u00f3n da C\u00e1mara dos Com\u00fans do Canad\u00e1, levaron a Montreal e Vancouver a revertir as s\u00faas posici\u00f3ns cando se produciu unha nova votaci\u00f3n o 22 de marzo de 1979, que finalmente permitir\u00eda a fusi\u00f3n das d\u00faas ligas.\n1980\u201396: transici\u00f3ns.\nOs Canadiens entraron na d\u00e9cada de 1980 en transici\u00f3n, cando Dryden, Lemaire e o capit\u00e1n do equipo Yvan Cournoyer anunciaron as s\u00faas retiradas en 1979, e Serge Savard seguiu os seus pasos en 1981. Un traspaso durante a tempada 1982\u201383 mandou a Rod Langway e Doug Jarvis aos Washington Capitals. Entre os seus substitutos estaban a estrela sueca Mats N\u00e4slund e o dianteiro Guy Carbonneau. Bob Gainey foi designado para suceder a Savard como capit\u00e1n do equipo. Guy Lafleur permaneceu como estrela ofensiva do equipo, conseguindo o punto 1.000 da s\u00faa carreira en 1981 en tan s\u00f3 720 partidos, convert\u00e9ndose no xogador en acadar antes este rexistro na historia da NHL, e un r\u00e9cord que permaneceu ata que Wayne Gretzky o rompeu en 1984.\nDoug Wickenheiser foi seleccionado polos Canadiens no primeiro posto do \"draft\" de 1980. A decisi\u00f3n foi moi controvertida, xa que os seareiros de Montreal esperaban que o equipo tivera escollido \u00e1 estrela franc\u00f3fona Denis Savard. A transici\u00f3n de Wickenheiser \u00e1 NHL foi dif\u00edcil; a s\u00faa popularidade foi danada polas comparaci\u00f3ns das s\u00faas loitas co \u00e9xito inmediato de Savard cos Black Hawks. Foi traspasado aos Blues a mediados da tempada 1983\u201384.\nGainey explicou o cambio na sorte da franqu\u00eda a continuaci\u00f3n da s\u00faa derrota nos \"play-offs\" a mans dos Nordiques en 1982:\nO mito dos Canadiens rompeuse polas consecutivas derrotas nos \"play-offs\" fronte aos novatos Minnesota North Stars, os Oilers e os Nordiques. A derrota fronte a Quebec en 1982 foi a culminaci\u00f3n dunha serie atroz na que os xogadores tentaron ferir e intimidar aos seus opo\u00f1entes, mentres os medios de comunicaci\u00f3n discutiron sobre que equipo era o mellor representante franc\u00f3fono de . A crecente rivalidade entre Montreal e Quebec alcanzou o seu punto m\u00e1ximo en 1984 cando eliminaron os Nordiques en seis partidos, mais non antes de que a \"Bataille du Vendredi saint\" fora noticia. Un golpe do xogador do Quebec Dale Hunter sobre o porteiro de Montreal Steve Penney desencadeou unha pelexa ao final do segundo per\u00edodo. Unha segunda pelexa, na que participaron mesmo xogadores que foran expulsados a raiz da primeira, estoupou antes do inicio do terceiro per\u00edodo. Dez xogadores foron expulsados do partido, e repart\u00edronse 198 minutos de penalizaci\u00f3n como resultado dos incidentes, que resultou un punto de inflexi\u00f3n no xogo de Montreal, que marcou cinco goles no terceiro tempo para ga\u00f1ar o partido.\nO porteiro novato Patrick Roy guiou aos Canadiens ao seu 23\u00ba campionato da Stanley Cup en 1986 sobre os Calgary Flames na primeira final canadense dende 1967. Os Canadiens de 1986 eran novos e estaban liderados polo adestrador xefe novato Jean Perron e o dianteiro Claude Lemieux, amais de Roy, que se converteu no xogador m\u00e1is novo na historia da NHL en ga\u00f1ar o Conn Smythe Trophy. Brian Skrudland, outro novato, anotou o gol ga\u00f1ador aos nove segundos da pr\u00f3rroga do segundo partido das finais - o gol na pr\u00f3rroga m\u00e1is r\u00e1pido na historia da NHL. Os dous equipos encontr\u00e1ronse de novo nas finais da Stanley Cup de 1989, a final canadense m\u00e1is recente, na que os Flames sa\u00edron vitoriosos en seis partidos. Esa foi a \u00fanica vez na que un equipo visitante derrotou aos Canadiens para ga\u00f1ar a Copa no xeo do Forum.\nA Stanley Cup celebrou o seu 100 aniversario en 1993, regresando de novo ao Canad\u00e1 coa 24\u00aa vitoria dos Canadiens, o campionato da NHL m\u00e1is recente ga\u00f1ado por un equipo canadense. Despois de perder o primeiro partido da s\u00faa semifinal da Adams Division fronte aos Quebec Nordiques na pr\u00f3rroga, os Canadiens ga\u00f1aron dez partidos na pr\u00f3rroga no seu cami\u00f1o ao t\u00edtulo, establecendo un r\u00e9cord de m\u00e1is vitorias consecutivas na pr\u00f3rroga nun \"play-off\" na NHL. Ao igual que no campionato de 1986, o equipo foi liderado por Roy, que ga\u00f1ou o seu segundo Conn Smythe Trophy. O momento decisivo das finais da Stanley de 1993 tivo lugar no segundo partido, con menos de dous minutos por xogar e Montreal por detr\u00e1s na serie 1-0 e no partido 2\u20131. Tentando ga\u00f1ar vantaxe para o seu equipo, o adestrador xefe Jacques Demers pediu unha medici\u00f3n do stick do dianteiro de Los Angeles Kings Marty McSorley. O \u00e1rbitro Kerry Fraser determinou que a p\u00e1 ti\u00f1a unha curva ilegal, aplicando unha sanci\u00f3n a McSorley. Montreal anotou na superioridade, e logo ga\u00f1ou na pr\u00f3rroga 3\u20132, para empatar a serie. Montreal ga\u00f1ou tam\u00e9n o terceiro e cuarto partidos na pr\u00f3rroga antes de eliminar os King no quinto partido, 4\u20131. A celebraci\u00f3n viuse empa\u00f1ada por un dos peores disturbios da historia de Montreal, nos que os seareiros causaron m\u00e1is 2,5 mill\u00f3ns de d\u00f3lares en danos \u00e1 propiedade no centro da cidade e 168 feridos.\nOs Canadiens non puideron repetir o seu \u00e9xito na tempada 1993\u201394, cando o equipo caeu eliminado en sete partidos polos Bruins. A derrota de Montreal no sexto partido foi o \u00faltimo partido das series eliminatorias no Montreal Forum. O equipo non foi quen de clasificarse para os \"play-offs\" na tempada 1994\u201395, sendo a primeira vez en 25 anos que os Canadiens non se clasificaron, e a terceira vez en 55 tempadas. Montreal reucuperouse para regresar aos \"play-offs\" na tempada 1995-96, mais o futuro do equipo alterouse o 2 de decembro de 1995, cando os Canadiens foron humillados 11-1 polos Red Wings. Patrick Roy concedeu nove goles en 26 disparos antes de retirarse no segundo per\u00edodo ante as mofas da multitude de Montreal. Roy estaba furioso, e sentiu que o adestrador xefe Mario Tremblay o sentara deliberadamente para avergonzalo. Logo de chegar ao banco, deixou atr\u00e1s a Tremblay e dirixiuse ao presidente dos Canadiens Ronald Corey, que estaba sentado na primeira fila, e declarou:\nCatro d\u00edas despois, Roy foi traspasado aos Colorado Avalanche xunto con Mike Keane a cambio de Jocelyn Thibault, Martin Ru\u010dinsk\u00fd e Andrei Kovalenko. O acordo alzou aos Avalanche, os antigos Nordiques, \u00e1 Stanley Cup de 1996. Roy ga\u00f1ou outro t\u00edtulo cos Avalanche en 2001 xunto cun terceiro Conn Smythe Trophy antes de retirarse en 2003 con m\u00e1is vitorias que calquera outro porteiro da NHL. Os Canadiens, mentres, caeron nun longo per\u00edodo de mediocridade, perdendose os \"play-offs\" en catro das s\u00faas dez tempadas seguintes e non conseguiron pasa \u00e1 segunda rolda ata 2010. A falta de \u00e9xito nos \"play-offs\" do equipo puxo fin \u00e1 racha de ga\u00f1ar unha Stanley Cup en cada d\u00e9cada dende os anos 1910 aos 1990.\nOs cambios na econom\u00eda deportiva levou aos Canadiens a constru\u00edr un novo pavill\u00f3n en 1996 para incrementar os seus ingresos. O \u00faltimo partido no Forum tivo lugar o 11 de marzo de 1996, unha vitoria por 4\u20131 sobre os Dallas Stars. Logo do partido, realizouse unha cerimonia con moitos membros destacados da franqu\u00eda dando a benvida \u00e1 pista. A resposta m\u00e1is sonora foi reservada a Maurice Richard, que recibiu unha ovaci\u00f3n do p\u00fablico en p\u00e9 durante dez minutos. Finalmente, \u00c9mile Bouchard, o capit\u00e1n do equipo vivo m\u00e1is vello, chegou ao xeo portando un facho aceso, e iniciou un pase simb\u00f3lico a trav\u00e9s de todos os capit\u00e1ns da historia dos Canadiens: Bouchard pasoulla a Richard, quen lla cedeu a Jean Beliveau, e as\u00ed en orde cronol\u00f3xica ata o capit\u00e1n do equipo na \u00e9poca, Pierre Turgeon. En 72 years no Forum, os Canadiens ga\u00f1aron m\u00e1is de 1.500 partidos e 22 Stanley Cups.\n1996-2009: casa nova e donos novos.\nCinco d\u00edas despois do peche do Montreal Forum, os Canadiens xogaron o seu primeiro partido no Molson Centre (agora rebautizado Centre Bell). Con capacidade para 22.500 espectadores, o Centre Bell pretende ser o estadio cuberto m\u00e1is grande de Am\u00e9rica do Norte. No partido inaugural, Montreal derrotou aos Rangers 4\u20132, co primeiro gol marcado por Vincent Damphousse. Os Canadiens pelexaron por conseguir \u00e9xito nos \"play-offs\" no novo pavill\u00f3n: en 2002, tan s\u00f3 conseguiran superar unha rolda dos \"play-offs\" dende o seu campionato de 1993.\nMontreal rematou na \u00faltima posici\u00f3n da Northeast Division na tempada 1998\u201399 e perdeuse os \"play-offs\". Os seus 75 puntos foron o seu peor rexistro total en 40 anos. A tempada conclu\u00edu con rumeres de que o equipos ser\u00eda vendido e trasladado se non recib\u00eda axudas do goberno para axudar a aliviar as presi\u00f3ns do sistema tributario do Quebec e o valor m\u00ednimo hist\u00f3rico do d\u00f3lar canadense. Os Canadiens desmentiron o rumor, con todo Molson contratou ao banco de investimentos Morgan Stanley para examinar a s\u00faa futura implicaci\u00f3n nos deportes. Montreal non se clasificou para os \"play-offs\" nas seguintes d\u00faas tempadas, e as perdas anuais de 10-12 mill\u00f3ns de d\u00f3lares e o desexo de centrarse no seu negocio principal cervexeiro levou a Molson a po\u00f1er en venda a franqu\u00eda no ver\u00e1n de 2001.\nCando ning\u00fan comprador local xurdiu e o programa de axuda do goberno do Canad\u00e1 proposto para os seis restantes equipos canadenses foi cancelado logo da desaprobaci\u00f3n popular, tem\u00edase que os Canadiens seguiran o mesmo cami\u00f1o que os Winnipeg Jets e os Quebec Nordiques en ser recolocados nos Estados Unidos. O empresario estadounidense George N. Gillett Jr. mercou unha participaci\u00f3n do 80,1% do equipo e o 100% do Molson Centre por 275 mill\u00f3ns de d\u00f3lares. Como parte do acordo, Molson mantivo o 19,9% do equipo e conced\u00e9uselle o dereito de rexeitar calquera futura venda por Gillett; ademais, a Xunta de Goberno da NHL est\u00e1 obrigada a aprovar por unanimidade calquera intento por trasladar o equipo a unha nova cidade.\nAntes da tempada 2001\u201302, o club anunciou que o capit\u00e1n Saku Koivu fora diagnosticado cun linfoma non Hodgkin e se perder\u00eda a tempada completa. Koivu logrou regresar a falta de tres partidos para o final da liga regular, e xunto co porteiro Jos\u00e9 Th\u00e9odore, que ese ano ga\u00f1ar\u00eda o Hart Trophy, guiou aos Canadiens aos \"play-offs\" por primeira vez en catro tempadas. Clasificados na oitava posici\u00f3n da Conferencia Leste, os Canadiens derrotaron aos Boston Bruins na primeira rolda, e Koivu liderou ao equipo en anotaci\u00f3n durante os \"play-offs\" con 10 puntos en 12 partidos. En reco\u00f1ecemento \u00e1 s\u00faa tenacidade no seu regreso do tratamento polo c\u00e1ncer, a liga votou a Koivu como ga\u00f1ador do Bill Masterton Memorial Trophy pola s\u00faa dedicaci\u00f3n e perseveranza.\nO primeiro partido de h\u00f3ckey ao aire libre na historia da NHL, o Heritage Classic, foi celebrado o 22 de novembro de 2003 no Commonwealth Stadium de Edmonton, Alberta. Os Canadiens derrotaron aos Oilers 4\u20133 ante unha audiencia r\u00e9cord na NHL de 57.167, que desafiaron temperaturas de \u221220\u00a0\u00b0C. O \u00e9xito do Heritage Classic levou \u00e1 creaci\u00f3n do Winter Classic, un partido disputado ao aire libre cada ano dende 2008.\nO \"lockout\" da tempada 2004-05 canceelou a tempada completa. Despois de que a franqu\u00eda dos Montreal Expos partira a Washington, D.C., en 2005, os Canadiens adquiriron a ex-mascota dos Expos, Youppi, para que fose a s\u00faa primeira mascota. Logo de terse perdido os \"play-offs\" na tempada 2006\u201307, os Canadiens recuper\u00e1ronse para ga\u00f1ar o seu primeiro t\u00edtulo de divisi\u00f3n en 15 anos na tempada 2007\u201308, as\u00ed como o seu primeiro t\u00edtulo de campi\u00f3n de conferencia na liga regular dende 1989.\nDende 2009: a familia Molson adquire o equipo.\nA propiedade dos Canadiens pasou unha vez m\u00e1is \u00e1 familia Molson en 2009 logo de que Gillett vendera o equipo, o Centre Bell, e o Gillett Entertainment Group a unha alianza encabezada por Geoff Molson e na que estaban tam\u00e9n os seus irm\u00e1ns Andrew e Justin. Estimouse o prezo de venda en m\u00e1is de 600 mill\u00f3ns de d\u00f3lares. Ao contrario da era pre-Gillett, o equipo \u00e9 agora propiedade privada da familia Molson e non da cervexeira Molson, que agora \u00e9 unha divisi\u00f3n de Molson Coors. O prezo de venda reflixe un retorno \u00e1 rendibilidade, debido tanto a un novo convenio colectivo logo do \"lockout\" da tempada 2004-05 que fixou os custos dos xogadores por ingresos, como a un aumento no valor do d\u00f3lar canadense que o levou pr\u00f3ximo \u00e1 paridade co d\u00f3lar estadounidense.\nNo xeo, o equipo chegou aos \"play-offs\" na tempada 2009-10 como oitavo clasificado por segundo ano consecutivo, eliminando ao campi\u00f3n da Conferencia Leste na ligra regular, os Washington Capitals e aos defensores do t\u00edtulo, os Pittsburgh Penguins, nas d\u00faas primeiras roldas. Os Habs perderon nas finais da Conferencia Leste fronte aos Philadelphia Flyers.\nA NHL reviviu o concepto do Heritage Classic, cos Canadiens enfront\u00e1ndose aos Calgary Flames no McMahon Stadium de Calgary o 20 de febreiro de 2011. Os Flames derrotaron aos Canadiens, por un marcador de 4\u20130, ante unha multitude de 41.022 espectadores. O Heritage Classic 2011 foi o segundo partido disputado ao aire libre durante a tempada 2010-11, logo do 2011 NHL Winter Classic.\nOs Habs finalizaron a tempada 2011\u201312 na \u00faltima posici\u00f3n da s\u00faa conferencia en m\u00e1is de 80 anos, con lesi\u00f3ns que decimaron ao equipo durante toda a tempada. Despois dunha tempada decepcionante, os Canadiens comezaron o traballo nos despachos. Cesaron ao director xeral Pierre Gauthier, e Marc Bergevin foi nomeado novo director xeral o 2 de maio de 2012. Ent\u00f3n comezou a busca dun novo adestrador xefe, e o 5 de xu\u00f1o, Michel Therrien foi nomeado novo adestrador xefe. Esta ser\u00eda a segunda vez que Therrien se far\u00eda cargo dos Canadiens logo de telos adestrado entre o 2000 e o 2003; e Randy Cunneyworth e Randy Ladouceur foron relevados das s\u00faas funci\u00f3ns como adestradores asistentes. O 15 de xu\u00f1o, Gerard Gallant, J. J. Daigneault e Cl\u00e9ment Jodoin sum\u00e1ronse ao corpo t\u00e9cnico de Montreal como adestradores asistentes.\nO equipo recuperouse na tempada 2012\u201313, acurtada polo \"lockout\", pasando da 15\u00aa posici\u00f3n \u00e1 segunda, mais perdendo 4-1 fronte aos Ottawa Senators na primeira rolda dos \"play-offs\". O defensa P. K. Subban recibiu o James Norris Memorial Trophy como mellor defensa da liga, o primeiro dende Chris Chelios en 1989. Na tempada seguinte, os Canadiens chegaron de novo aos \"play-offs\" logo dunha tempada de 100 puntos, eliminando na primeira rolda aos Tampa Bay Lightning en catro partidos. Logo enfront\u00e1ronse aos campi\u00f3ns do Presidents' Trophy, os Boston Bruins, aos que eliminaron en sete partidos para chegar \u00e1s finais da Conferencia Leste por segunda vez dende a vitoria da Stanley Cup de 1993. Con todo, caeron eliminados polos New York Rangers en seis partidos.\nNa tempada 2014\u201315, o equipo ga\u00f1ou o seu terceiro t\u00edtulo de divisi\u00f3n dende 1992, eliminando aos Ottawa Senators na primeira rolda dos \"play-offs\" en seis partidos. Con todo, perderon na segunda rolda fronte aos Lightning en seis partidos. A tempada foi exitosa pola grande actuaci\u00f3n do porteiro Carey Price, que ser\u00eda despois nomeado para o Vezina Trophy, o Hart Memorial Trophy e o Ted Lindsay Award.\nOs \"Habs\" comezaron a tempada 2015\u201316 cunha racha de nove vitorias, e conseguiron un rexistro de 18-4-3 nos primeiros dous meses de competici\u00f3n. Con todo, logo de conseguir ga\u00f1ar 19 dos seus 26 primeiros partidos, o equipo comezou a perder moitos partidos e perdeu a numerosos xogadores, inclu\u00eddo Price, polas lesi\u00f3ns. Finalmente os Canadiens finalizaron na sexta posici\u00f3n da Atlantic Division e non se clasificaron para os \"play-offs\" por primeira vez dende a tempada 2011-12. O equipo participou tam\u00e9n ese ano por primeira vez no NHL Winter Classic, derrotando aos Boston Bruins.\nN\u00fameros retirados.\nOs Canadiens te\u00f1en retirado 15 n\u00fameros, homenaxeando a 18 xogadores. O n\u00famero 7 de Howie Morenz foi o primeiro en ser retirado, pouco despois da s\u00faa morte en 1937. Seguiulle o n\u00famero 9 de Maurice Richard en 1960; os seus 544 goles na s\u00faa carreira son un r\u00e9cord na franqu\u00eda. Henri Richard, irm\u00e1n de Maurice, foi honrado en 1975 coa retirada do seu n\u00famero 16, logo de 21 tempadas e 11 Stanley Cups cos Canadiens. Henri pos\u00fae o r\u00e9cord de partidos xogados coa franqu\u00eda, cun total de 1256.\nO n\u00famero 4 de Beliveau foi retirado en 1971 despois da s\u00faa retirada como o m\u00e1ximo goleador da historia dos \"play-offs\" da Stanley Cup. Ofreceuselle a Beliveau, mais rexeitou, o cargo de Gobernador Xeral do Canad\u00e1 en 1994; \u00e9 o \u00fanico xogador de h\u00f3ckey co\u00f1ecido que foi proposto para servir nesta competencia. O n\u00famero 10 de Guy Lafleur seguiulle en febreiro de 1985 logo da s\u00faa primeira retirada. Lafleur foi seis veces \"All-Star\" cos Canadiens, e ga\u00f1ou tres t\u00edtulos ao mellor anotador e tous ao xogador m\u00e1is valioso. Tam\u00e9n en 1985, o dorsal n\u00famero 2 de Doug Harvey foi elevado ao teito do estadio. O defensa ga\u00f1ou seis veces o Norris Trophy ao mellor defensa da NHL en sete anos entre 1955 e 1961. O n\u00famero 1 de Jacques Plante foi retirado o 17 de outubro de 1995. Plante revolucionou o estilo de xogo dos porteiros, e lidera aos Canadiens coas s\u00faas 314 vitorias na s\u00faa carreira.\nEn preparaci\u00f3n para o ano do seu centenario, os Canadiens retiraron os dorsais de varios xogadores. Comezaron con tres grandes ex xogadores durante a tempada 2005-06. Montreal retirou en primeiro lugar o n\u00famero 12 en honor a Dickie Moore e Yvan Cournoyer. Moore formou parte da dinast\u00eda dos Canadiens de 1956 a 1960, mentres que Cournoyer ga\u00f1ou dez t\u00edtulos entre 1965 e 1979. Bernie Geoffrion foi o terceiro xogador homenaxeado polos Canadiens. Alcumado \"Boom Boom\", Geoffrion foi considerado o innovador do \"slapshot\". Morreu o 11 de marzo de 2006, o mesmo d\u00eda que foi retirado o seu n\u00famero 5.\nO n\u00famero 18 de Serge Savard foi retirado o 18 de novembro de 2006. Co\u00f1ecido polo \"Savardian spin-a-rama\", no que protex\u00eda o disco xirando ao seu redor para evitar aos opo\u00f1entes, Savard tam\u00e9n desempe\u00f1ou o cargo de \"general manager\" do equipo durante dez anos. O n\u00famero 19 do seu compa\u00f1eiro defensivo Larry Robinson foi retirado un ano despois, as\u00ed como o n\u00famero 23 de Bob Gainey. Gainey foi considerado un dos dianteiros defensivos de elite do xogo, ga\u00f1ando catro Selke Trophies e cinco Stanley Cups antres de ocupar os postos de adestrador e director xeral do equipo. O n\u00famero 33 de Patrick Roy retirouse da circulaci\u00f3n o 22 de novembro de 2008. A retirada do xersei de Roy era un \"retorno \u00e1 familia dos Canadiens\" do porteiro pertencente ao Hall of Fame, que non mantivera unha boa relaci\u00f3n coa organizaci\u00f3n logo do seu traspaso en 1995. O n\u00famero 3 de Emile Bouchard, e o 16 de Elmer Lach foron retirados o 4 de decembro de 2009, como parte das celebraci\u00f3ns do centenario do equipo. (Lach xogou co n\u00famero 16 antes de que o fixera Richard) Durante a tempada 2014-15 o equipo ertirou tam\u00e9n o n\u00famero 5 de Guy Lapointe.\n\"Builders Row\".\nOs Canadiens crearon en 2006 o chamado \"Builders Row\" para homenaxear aos membros do club que contribu\u00edron ao \u00e9xito do club dende fora do xeo. Inicialmente introduc\u00edronse a sete persoas: o fundador do equipo Ambrose O'Brien; os antigos propietarios Leo Dandurand, Joseph Cattarinich, Louis A. Letourneau e Hartland Molson; o antigo presidente do equipo Donat Raymond; as\u00ed como o asesor especial William Northey. En 2008, o equipo engadiu aos seus tres lendarios adestradores: Dick Irvin Sr., Toe Blake e Scotty Bowman. Os tres serbiron un total combinado de 36 anos no banco dos Canadiens entre 1940 e 1979.\nMembros do \"Hockey Hall of Fame\".\nO Hockey Hall of Fame foi creado en 1945 con 12 personalidades introducidas inicialmente, entre as que se incl\u00faen d\u00f3us ex xogadores dos Canadiens: Howie Morenz e Georges Vezina. Morenz foi considerado a primeira superestrela do h\u00f3ckey, e en 1950 foi elixido como o mellor xogador da primeira metade do s\u00e9culo XX. Vezina perfeccionou o estilo de porteiro \"stand up\" nunha \u00e9poca na que aos porteiros non se lles permit\u00eda caer de xeonllos para cubrir o \"puck\", e esta t\u00e9cnica converteuse no est\u00e1ndar polo cal os futuros porteiros se guiaron.\nMaurice Richard, introducido en 1961, e Jean Beliveau, introducido en 1972, son dous dos dez xogadores para os cales o comit\u00e9 de selecci\u00f3n renunciou ao per\u00edodo de espera obrigatorio de tres anos para que un xogador sexa elixible para a s\u00faa introduci\u00f3n. O defensa Doug Harvey foi elixido por unanimidade en 1973, un ano despois de terlle sido denegada a entrada debido aos seus h\u00e1bitos de consumo alc\u00f3lico. Anoxado polo desprezo, Harvey rexeitou a s\u00faa introduci\u00f3n, indicando que planeaba ir pescar en lugar de asistir \u00e1 cerimonia de introduci\u00f3n. Guy Lafleur foi un dos tres xogadores na historia da NHL (xunto con Gordie Howe e Mario Lemieux) que volveu xogar despois de ser introducido. Lafleur, que se retirou por primeira vez en 1984 logo de crecer frustrado co sistema focalizado na defensa dos Canadiens, regresou \u00e1 liga d\u00edas despois da s\u00faa elecci\u00f3n en 1988, xogando para os New York Rangers e os Quebec Nordiques antres de retirarse definitivamente en 1991.\nEn 2009, m\u00e1is de 50 antigos xogadores dos Canadiens foran elixidos para entrar no Hockey Hall of Fame."}
{"id": "314759", "revid": "98629", "url": "https://gl.wikipedia.org/wiki?curid=314759", "title": "EgyptAir", "text": "EgyptAir (\u00e1rabe: \u0645\u0635\u0631 \u0644\u0644\u0637\u064a\u0631\u0627\u0646, Mi\u1e63r li\u1e6d-\u1e6cayar\u0101n) \u00e9 a aeroli\u00f1a nacional de Exipto. Est\u00e1 baseada no Aeroporto Internacional do Cairo, o seu principl centro de conexi\u00f3ns, operando voos regulares de pasaxeiros e carga a m\u00e1is de 75 destinos de Oriente Medio, Europa, Asia, \u00c1frica e Am\u00e9rica. Ademais a compa\u00f1\u00eda centra no Cairo unha extensa rede de servizos dom\u00e9sticos. A aeroli\u00f1a \u00e9 membro da Star Alliance, \u00e1 que se uniu o 11 de xullo de 2008.\nA compa\u00f1\u00eda ten a s\u00faa sede no Complexo Administrativo de EgyptAir situado nos sotos do aeroporto do Cairo. O logo da aeroli\u00f1a \u00e9 Horus, a deidade celeste na mitolox\u00eda exipcia, que adoita a representarse como un falc\u00f3n ou un home coa cabeza de falc\u00f3n. A aeroli\u00f1a tomou Horus como logo debido ao seu antigo simbolismo como un \"deus alado do sol\".\nFrota.\nCara xu\u00f1o de 2015, a frota de EgyptAir est\u00e1 formada polos seguintes avi\u00f3ns:"}
{"id": "314760", "revid": "865", "url": "https://gl.wikipedia.org/wiki?curid=314760", "title": "Airbus A340-200", "text": ""}
{"id": "314761", "revid": "89787", "url": "https://gl.wikipedia.org/wiki?curid=314761", "title": "Museos Vaticanos", "text": "Os Museos Vaticano (en ) at\u00f3panse na Cidade do Vaticano, en Roma. Situados a car\u00f3n da bas\u00edlica de San Pedro, comp\u00f3\u00f1ense de diferentes edificios de museos, edificios pontificios, galer\u00edas, monumentos e xard\u00edns. A base das s\u00faas obras foi a colecci\u00f3n privada de Xulio II, que foi escollido papa en 1503. Co paso do tempo outros papas aumentaron as extensas colecci\u00f3ns que gardan estes museos. A este conxunto de edificios tam\u00e9n pertence a Biblioteca Vaticana, unha das mellores do mundo.\nOs Museos Vaticanos foron visitados por 4\u00a0310\u00a0083 persoas no ano 2007."}
{"id": "314762", "revid": "23204", "url": "https://gl.wikipedia.org/wiki?curid=314762", "title": "Museo Vaticano", "text": ""}
{"id": "314763", "revid": "23204", "url": "https://gl.wikipedia.org/wiki?curid=314763", "title": "Museo do Vaticano", "text": ""}
{"id": "314765", "revid": "5863", "url": "https://gl.wikipedia.org/wiki?curid=314765", "title": "Avelino Gonz\u00e1lez Fern\u00e1ndez", "text": ""}
{"id": "314766", "revid": "5863", "url": "https://gl.wikipedia.org/wiki?curid=314766", "title": "Xos\u00e9 Avelino Gonz\u00e1lez Fern\u00e1ndez", "text": ""}
{"id": "314767", "revid": "5863", "url": "https://gl.wikipedia.org/wiki?curid=314767", "title": "X. L. M\u00e9ndez Ferr\u00edn", "text": ""}
{"id": "314768", "revid": "5863", "url": "https://gl.wikipedia.org/wiki?curid=314768", "title": "Marga Romero Lorenzo do Val", "text": ""}
{"id": "314769", "revid": "54334", "url": "https://gl.wikipedia.org/wiki?curid=314769", "title": "Siro L\u00f3pez", "text": "Siro L\u00f3pez Fern\u00e1ndez, nado en Sarria o 20 de marzo de 1956, \u00e9 un xornalista deportivo galego.\nEspecializado en baloncesto e f\u00fatbol, foi xefe de prensa do Deportivo da Coru\u00f1a e \u200b\u200bten traballado en diferentes medios de comunicaci\u00f3n nacionais, tanto de narrador deportivo como presentador ou colaborador. \nTraxectoria.\nDende os dez anos viviu coa s\u00faa familia en Barcelona, onde estudou e se licenciou en xornalismo na Facultade de Ciencias da Informaci\u00f3n de Bellaterra na Universidade Aut\u00f3noma de Barcelona.\nDirector de deportes de Telemadrid.\nEntre 2000 e 2010, foi o director de deportes de Telemadrid, sendo \u00e1 s\u00faa vez desde 2004, presentador da secci\u00f3n de deportes das \"Telenoticias\" da canle rexional. Anteriormente, desempe\u00f1ou diferentes cargos en diversos medios e instituci\u00f3ns, como responsable de prensa do Deportivo da Coru\u00f1a, editor e narrador de baloncesto do equipo de Jos\u00e9 Mar\u00eda Garc\u00eda en Antena 3 Radio, xefe de deportes da Coru\u00f1a e Santiago de Onda Cero e posteriormente redactor xefe de Don Balon e director da p\u00e1xina web 'Defensacentral.com'.\nContexto nos medios de comunicaci\u00f3n de televisi\u00f3n.\nFoi un dos fundadores de \"Punto Pelota\" xunto con Tom\u00e1s Roncero ou Jos\u00e9 Dami\u00e1n Gonz\u00e1lez, que permaneceron desde o seu inicio en 2008 ata a fin do programa en 2013. A partir do 6 de xaneiro de 2014 comezou como socio no novo proxecto de Josep Pedrerol en Atresmedia, \"El chiringuito de jugones\".\nPouco despois dun mes, o 10 de febreiro de 2014, anunci\u00e1base a s\u00faa marcha ao outro gran grupo privado de televisi\u00f3n do pa\u00eds, Mediaset Espa\u00f1a, participando nos debates do programa deportivo de medianoite rival do de Pedrerol, \"Tiki-Taka\", en Energy e como colaborador en Deportes Cuatro.\nNarrador de baloncesto en Mediaset Espa\u00f1a.\nUn dos motivos da fichaxe de Siro polo grupo de Fuencarral foi a posibilidade de ser o principal narrador dos partidos en Espa\u00f1a no Mundial de 2014 que a selecci\u00f3n disputou como anfitri\u00f3n, e no Eurobasket 2015. Narrou estes dous campionatos xunto co especialista internacional en baloncesto Antoni Daimiel e o ex xogador Jos\u00e9 Miguel Ant\u00fanez.\nPresentador de \"La Goleada\" en 13tv.\nEntre outubro de 2014 e febreiro de 2015 presentou xunto con Danae Boronat, o debate deportivo de medianoite \"La goleada\" na canle 13tv, competindo na medianoite deportiva do TDT de domingo a xoves, cos seus antigos compa\u00f1eiros de \"El chiringuito de jugones\", dirixida por Pedrerol. 13tv cancelou o programa a mediados da tempada debido \u00e1 baixa audiencia.\nNotas.\n "}
{"id": "314770", "revid": "15490", "url": "https://gl.wikipedia.org/wiki?curid=314770", "title": "Le vite de' pi\u00f9 eccellenti pittori, scultori e architettori", "text": "Le vite de' pi\u00f9 eccellenti pittori, scultori e architettori \u00e9 unha serie de biograf\u00edas de artistas escrita polo pintor e arquitecto italiano Giorgio Vasari. \u00c9 considerada \"quizais a obra m\u00e1is famosa, e a\u00ednda hoxe m\u00e1is lida entre a literatura antiga da arte\", \"unha das obras m\u00e1is influentes sobre a arte do Renacemento italiano\", e \"o un dos libros m\u00e1is importantes da historia da arte\". A primeira edici\u00f3n foi publicada no ano 1550 en Florencia e a segunda en 1568, baixo o t\u00edtulo de \"Le vite de' pi\u00f9 eccellenti pittori, scultori e architettori\", que tam\u00e9n adoita ser resumido como \"Le Vite\".\nContido.\nA obra comeza cunha dedicatoria a Cosme I de Medici e un prefacio. Despois introduce varios cap\u00edtulos dedicados \u00e1 arquitectura, escultura e pintura. A continuaci\u00f3n hai un segundo prefacio, introducindo as partes 2 at\u00e9 a 5. A seguinte \u00e9 a lista completa da segunda edici\u00f3n de 1568, respectando a orde do libro."}
{"id": "314771", "revid": "5863", "url": "https://gl.wikipedia.org/wiki?curid=314771", "title": "Manuel Mar\u00eda Fern\u00e1ndez", "text": ""}
{"id": "314791", "revid": "89787", "url": "https://gl.wikipedia.org/wiki?curid=314791", "title": "Desaminaci\u00f3n oxidativa", "text": "A desaminaci\u00f3n oxidativa \u00e9 unha reacci\u00f3n qu\u00edmica que se caracteriza pola perda dun grupo amino acompa\u00f1ado dunha oxidaci\u00f3n. Existen tam\u00e9n desaminaci\u00f3ns non oxidativas. A desaminaci\u00f3n oxidativa \u00e9 moi importante a nivel biol\u00f3xico na degradaci\u00f3n dos amino\u00e1cidos, que ao desaminarse quedan convertidos en oxo\u00e1cidos. O amino\u00e1cido que sofre desaminaci\u00f3n oxidativa \u00e9 o glutamato, polo que os demais amino\u00e1cidos son convertidos por transaminaci\u00f3n en glutamato e este \u00e9 despois desaminado nas mitocondrias pola glutamato deshidroxenase, formando \u03b1-iminoglutarato, o cal \u00e9 hidrolizado a \u03b1-oxoglutarato (tam\u00e9n chamado \u03b1-cetoglutarato) e amonio. A reacci\u00f3n ocorre fundamentalmente no f\u00edgado, e tam\u00e9n nos riles.\nDesaminaci\u00f3n oxidativa dos amino\u00e1cidos.\nA degradaci\u00f3n dos amino\u00e1cidos pode dividirse en tres etapas:\nNa transaminaci\u00f3n, os amino\u00e1cidos reaccionan co \u03b1-oxoglutarato e obt\u00e9\u00f1ense como produtos o \u03b1-oxo\u00e1cido e o glutamato. Este \u00faltimo ser\u00e1 o substrato da reacci\u00f3n de desaminaci\u00f3n oxidativa. A reacci\u00f3n nos mam\u00edferos d\u00e1se sobre todo no f\u00edgado e est\u00e1 catalizada polo encima glutamato deshidroxenase (GLDH). Este encima at\u00f3pase na matriz da mitocondria e por iso o glutamato deber\u00e1 ser transportado do citoplasma \u00e1 mitocondria. \u00c9 un dos poucos encimas que pode utilizar de cosubstrato tanto os coencimas NAD+ coma NADP+.\nA reacci\u00f3n l\u00e9vase a cabo en d\u00faas fases. F\u00f3rmase un intermediario cunha base de Schiff (-C=N-). As d\u00faas fases son reversibles, xa que o nivel enerx\u00e9tico dos reactivos \u00e9 similar ao nivel enerx\u00e9tico dos produtos. Segundo as necesidades que te\u00f1a a c\u00e9lula, a reacci\u00f3n pode actuar en sentido degradativo ou en sentido biosint\u00e9tico.\nNa primeira fase, a glutamato deshidroxenase utiliza o NAD+ (ou NADP+) como oxidante: este cosubstrato capta do glutamato un i\u00f3n hidruro (H- = 2 e- + H+), convert\u00e9ndose as\u00ed en NADH (ou NADPH). Consecuentemente, o glutamato ox\u00eddase.\nNa segunda fase, c\u00f3mpre un aceptor de auga externo. Desta maneira, o ox\u00edxeno desprazar\u00e1 ao grupo amino formando un dobre enlace co carbono 2 e os hidr\u00f3xenos formaran xunto ao amino, o i\u00f3n amonio NH4+. O amonio \u00e9 moi t\u00f3xico e por iso, antes de ser liberado da mitocondria, ser\u00e1 reconvertido polo ciclo da urea en urea, un composto menos t\u00f3xico. O produto \u03b1-oxoglutarato foi rexenerado mediante a desaminaci\u00f3n oxidativa para volver a ser produto da transaminaci\u00f3n. Segundo as necesidades da c\u00e9lula, tam\u00e9n pode ser utilizado no ciclo de Krebs.\nA glutamato deshidroxenase ten moduladores alost\u00e9ricos: o ADP act\u00faa como activador e o GTP como inhibidor. Isto fai que a v\u00eda sexa regulada segundo as necesidades enerx\u00e9ticas da c\u00e9lula. Se a presenza de ADP activa a v\u00eda, o \u03b1-oxoglutarato ser\u00e1 utilizado no ciclo de Krebs para obter m\u00e1is enerx\u00eda e o contrario pasar\u00e1 co GTP.\nDesaminaci\u00f3n de catecolaminas.\nA desaminaci\u00f3n oxidativa tam\u00e9n ten lugar na inactivaci\u00f3n das catecolaminas, que se produce nas mesmas neuronas que liberan estas substancias e en xeral, en todas as c\u00e9lulas que te\u00f1an o encima MAO (monoamino oxidase). Estes encimas at\u00f3panse na membrana externa da mitocondria. Neste caso \u00e9 o ox\u00edxeno o utilizado como aceptor externo que substituir\u00e1 o grupo amino, liber\u00e1ndose as\u00ed amon\u00edaco e o aldehido correspondente \u00e1 monoamina catalizada. O outro produto \u00e9 o per\u00f3xido de hidr\u00f3xeno. Este encima util\u00edzase como diana para os f\u00e1rmacos antidepresivos, os cales inhiben a MAO e, por tanto, provocan un aumento da dopamina e outras catecolaminas.\nDesaminaci\u00f3n da citosina.\nA base nitroxenada citosina pode ser desaminada orixinando uracilo, o que pode orixinar mutaci\u00f3ns. Os axentes oxidantes neste caso poden ser especies reactivas do ox\u00edxeno. A 5-metilcitosina pode ser convertida en timina por desaminaci\u00f3n."}
{"id": "314792", "revid": "5132", "url": "https://gl.wikipedia.org/wiki?curid=314792", "title": "Lolo Pl\u00e1", "text": ""}
{"id": "314793", "revid": "88215", "url": "https://gl.wikipedia.org/wiki?curid=314793", "title": "Antonio Campillo", "text": "Antonio Campillo Medina, nado o 16 de decembro de 1990 en Madrid, \u00e9 un futbolista profesional espa\u00f1ol da canteira do Atl\u00e9tico de Madrid, que xoga como centrocampista no Club Deportivo Lugo da Segunda Divisi\u00f3n.\nTraxectoria.\nNado en Madrid, Antonio Campillo formouse nos xuven\u00eds do Club Atl\u00e9tico de Madrid da s\u00faa cidade natal, onde na temporada 2009-10 pasa formar parte do segundo equipo \"colchoneiro\" da Segunda Divisi\u00f3n B. Al\u00ed permanecer\u00eda un ano, sendo fichado polo Getafe CF B da mesa categor\u00eda. No equipo madrile\u00f1o permanece temporada e media, at\u00e9 que asina pola Uni\u00f3n Deportiva Melilla, equipo que ese ano ten como obxectivo o ascenso \u00e1 Segunda Divisi\u00f3n. No equipo norteafricano xogar\u00eda 10 partidos, anotando dous goles. Ao final da temporada asina polo Collado Villalba da Terceira Divisi\u00f3n, onde tras anotar 8 goles, chama a atenci\u00f3n do Rayo Vallecano, que o ficha para o seu filial. Co equipo de Vallecas consegue o ascenso \u00e1 Segunda B, onde chama \u00e1s portas do primeiro equipo tras anotar 13 goles xogando como centrocampista. Por\u00e9n, o Club Deportivo Lugo anuncia a s\u00faa contrataci\u00f3n por d\u00faas temporadas o 3 de xullo de 2015 para xogar na Segunda Divisi\u00f3n, sendo a segunda fichaxe do club galego para a temporada 2015-16."}
{"id": "314796", "revid": "5132", "url": "https://gl.wikipedia.org/wiki?curid=314796", "title": "MyWigo Valladolid", "text": ""}
{"id": "314797", "revid": "7523", "url": "https://gl.wikipedia.org/wiki?curid=314797", "title": "Nikola Rako\u010devi\u0107", "text": "Nikola Rako\u010devi\u0107, nado o 22 de xaneiro de 1991 en Podgorica, \u00e9 un xogador profesional de baloncesto montenegrino que xoga para o Melilla Sport Capital da Liga LEB Ouro. Cunha altura de 1,91 metros, xoga na posici\u00f3n de escolta."}
{"id": "314798", "revid": "27155", "url": "https://gl.wikipedia.org/wiki?curid=314798", "title": "Alfa-oxoglutarato", "text": ""}
{"id": "314799", "revid": "5132", "url": "https://gl.wikipedia.org/wiki?curid=314799", "title": "Nikola Rakocevic", "text": ""}
{"id": "314800", "revid": "89787", "url": "https://gl.wikipedia.org/wiki?curid=314800", "title": "Fluorouracilo", "text": "O fluorouracilo, 5-fluorouracilo ou 5-FU (cos nomes comerciais Adrucil (v\u00eda IV), Carac (t\u00f3pico), Efudex e Efudix (t\u00f3pico)) \u00e9 un f\u00e1rmaco an\u00e1logo da pirimidina que se utiliza no tratamento do cancro por quimioterapia. Funciona inhibindo de forma irreversible o encima timidilato sintase (o encima \u00fanese a este an\u00e1logo do seu verdadeiro substrato e forma un complexo irreversible con el, que o inactiva). Pertence a unha familia de f\u00e1rmacos chamados antimetabolitos.\nEst\u00e1 inclu\u00eddo na Lista da Organizaci\u00f3n Mundial da Sa\u00fade de Medicinas Esenciais, na que se incl\u00faen os medicamenteos que se consideran m\u00e1is b\u00e1sicos para un sistema sanitario.\nUsos m\u00e9dicos.\nO fluorouracilo \u00e9 administrado sistemicamente para o tratamento de cancros anal, de mama, colorrectal, de es\u00f3fago, de est\u00f3mago, de p\u00e1ncreas e de pel (especialmente o cancro de cabeza e pescozo). \u00c9 administrado de forma t\u00f3pica para tratar a queratose act\u00ednica e a enfermidade de Bowen.\nEfectos adversos.\nOs efectos adversos por frecuencia son:\nDurante o uso sist\u00e9mico.\nCom\u00fan (frecuencia &gt; 1%):\nPouco com\u00fan (frecuencia de 0,1\u20131%):\nRaro (frecuencia &lt; 0,1%):\nDurante o uso t\u00f3pico.\nCom\u00fan (frecuencia &gt; 1%):\nPouco com\u00fan (frecuencia 0,1\u20131%):\nDanos neurol\u00f3xicos.\nA administraci\u00f3n de 5-FU por inxecci\u00f3n ou por v\u00eda t\u00f3pica causa, mesmo en pequenas doses, tanto danos agudos no sistema nervioso central (SNC) coma unha dexeneraci\u00f3n retardada do SNC que empeora progresivamente en ratos. Este \u00faltimo efecto est\u00e1 causado polos danos que induce o 5-FU aos oligodendrocitos que producen as va\u00ed\u00f1as de mielina illantes.\nNalg\u00fans pa\u00edses, como EUA, os prospectos avisan que se observou s\u00edndrome cerebelar despois da inxecci\u00f3n de fluorouracilo, que pode persistir despois de cesado o tratamento. Os s\u00edntomas incl\u00faen ataxia, nistagmo, e dismetria.\nContraindicaci\u00f3ns.\nEst\u00e1 contraindicado en pacientes que est\u00e1n gravemente debiitados ou en pacientes con mielosupresi\u00f3n debido a radioterapia ou quimioterapia. Est\u00e1 igualmente contraindicado en mulleres pre\u00f1adas ou lactantes. Deber\u00eda evitarse en pacientes que non te\u00f1en doenzas malignas.\nInteracci\u00f3ns.\nDeber\u00eda evitarse o seu uso en pacientes que est\u00e1n recibindo f\u00e1rmacos que modulan a dihidropirimidina deshidroxenase (como o medicamento antiviral sorivudina). Pode tam\u00e9n incrementar os tempos de protombina e INR (\"International normalized ratio\" do tempo de protrombina) en pacientes que toman warfarina.\nDosificaci\u00f3n.\nHai pouca diferenza entre a dose m\u00ednima efectiva e a dose m\u00e1xima tolerada de 5-FU, e este medicamento mostra unha marcada variabilidade farmacocin\u00e9tica individual. Xa que logo, unha dose id\u00e9ntica de 5-FU pode ter unha resposta terap\u00e9utica cunha aceptable toxicidade nalg\u00fans pacientes e inaceptable e posiblemente con risco mortal noutros. Tanto a sobredose como a subdose son unha preocupaci\u00f3n ao usar o 5-FU, a\u00ednda que varios estudos mostraron que a maior\u00eda dos pacientes de cancros colorrectais tratados con 5-FU reciben doses inferiores \u00e1s necesarias cos est\u00e1ndares de dosificaci\u00f3n actuais baseados na \u00e1rea de superficie corporal. As limitaci\u00f3ns da dosificaci\u00f3n baseada na \u00e1rea de superficie corporal impide aos onc\u00f3logos poder calcular ben a dose axeitada de 5-FU na maior\u00eda dos pacientes individuais, o que ten como resultado unha eficacia do tratamento sub-\u00f3ptima ou unha excesiva toxicidade.\nNumerosos estudos atoparon relaci\u00f3ns significativas entre as concentraci\u00f3ns de 5-FU no plasma sangu\u00edneo e os efectos desexables ou indesexables nos pacientes. Os estudos tam\u00e9n mostraron que a dosificaci\u00f3n baseada na concentraci\u00f3n de 5-FU no plasma pode incrementar moito os resultados desexables mentres que minimiza os efectos secundarios negativos desta terapia. Unha proba que monitorizou con \u00e9xito os niveis plasm\u00e1ticos de 5-FU, o cal \"pode contribu\u00edr a mellorar a eficacia e seguridade das quimioterapias baseadas no 5-FU usadas comunmente\", \u00e9 a proba My5-FU.\nFarmacoxen\u00e9tica.\nO encima dihidropirimidina deshidroxenase (DPD) \u00e9 responsable do metabolismo detoxificante das fluoropirimidinas, unha clase de f\u00e1rmacos na que est\u00e1 inclu\u00eddo o 5-fluorouracilo, a capecitabina, e o tegafur. As variaci\u00f3ns xen\u00e9ticas no xene da DPD (\"DPYD\") poden facer que haxa unha actividade reducida ou ausente da DPD, e os individuos que son heterocigotos ou homocigotos para estas variaci\u00f3ns poden ter unha deficiencia de DPD parcial ou completa; est\u00edmase que o 0,2% dos individuos a te\u00f1en completa. Os que te\u00f1en deficiencia de DPD parcial ou completa te\u00f1en un risco significativamente maior de sufrir toxicidades do f\u00e1rmaco graves ou mesmo mortais cando son tratados con fluoropirimidinas; exemplos de efectos da toxicidade son a mielosupresi\u00f3n, neurotoxicidade e s\u00edndrome de mans e p\u00e9s. Est\u00e1 contraindicada en pacientes con deficiencia de DPD.\nMecanismo de acci\u00f3n.\nO 5-FU act\u00faa de diversas maneiras, pero principalmente como inhibidor da timidilato sintase (TS). Ao interromper a acci\u00f3n deste encima bloqu\u00e9ase a s\u00edntese da timidina, que \u00e9 un nucle\u00f3sido necesario para a replicaci\u00f3n do ADN. A timidilato sintase metila a desoxiuridina monofosfato (dUMP) para formar timidina monofosfato (dTMP). A administraci\u00f3n de 5-FU causa unha escaseza de dTMP, de modo que as c\u00e9lulas cancerosas en r\u00e1pida divisi\u00f3n sofren unha morte celular (morte por falta de timina). O folinato de calcio proporciona unha fonte ex\u00f3xena de folinaos reducidos e as\u00ed estabiliza o complexo 5-FU-TS, o que potencia a citotoxicidade do 5-FU.\nS\u00edntese.\nO 5-FU foi dese\u00f1ado, sintetizado e patentado por Charles Heidelberger en 1957.\nComo o uracilo \u00e9 un compo\u00f1ente normal do ARN, a raz\u00f3n que est\u00e1 detr\u00e1s do desenvolvemento do f\u00e1rmaco foi que as c\u00e9lulas cancerosas, coa s\u00faa inestabilidade xen\u00e9tica incrementada, poder\u00edan ser m\u00e1is sensibles a mol\u00e9culas \"chamariz\" an\u00e1logas que imitan os compostos naturais das c\u00e9lulas normais. O obxectivo cient\u00edfico neste caso era sintetizar un f\u00e1rmaco que demostrase un antagonismo espec\u00edfico co uracilo. O f\u00e1rmaco probou ter capacidades antitumorais.\nO 5-fluorouracilo prod\u00facese cando o fl\u00faor elemental reacciona co uracilo. O 5-fluorouracilo est\u00e1 enmascarado como uracilo durante o proceso de formaci\u00f3n dos \u00e1cidos nucleicos. Como o 5-fluorouracilo \u00e9 similar en forma pero non ten as mesmas propiedades qu\u00edmicas que o uracilo, o f\u00e1rmaco inhibe os encimas que sintetizan ARN, e ao eliminar a s\u00edntese de ARN det\u00e9n o crecemento das c\u00e9lulas cancerosas.\nHistoria.\nEn 1954 Abraham Cantarow e Karl Paschkis atoparon que os tumores de f\u00edgado absorb\u00edan uracilo radioactivo m\u00e1is rapidamente que as c\u00e9lulas normais do f\u00edgado. Charles Heidelberger, que anteriormente encontrara que o fl\u00faor do \u00e1cido fluoroac\u00e9tico inhib\u00eda un encima vital, pediu a Robert Duschinsky e a Robert Schnitzer de Hoffman-La Roche que sintetizasen o fluorouracilo. Alg\u00fans consideran que Heidelberger e Duschinsky descubriron que o 5-fluorouracilo inhib\u00eda marcadamente os tumores en ratos. O informe orixinal de 1957 publicado en \"Nature\" est\u00e1 asinado por Heidelberger como primeiro autor, e por N. K. Chaudhuri, Peter Danneberg, Dorothy Mooren, Louis Griesbach, Robert Duschinsky, R. J. Schnitzer, E. Pleven, e J. Scheiner."}
{"id": "314801", "revid": "27155", "url": "https://gl.wikipedia.org/wiki?curid=314801", "title": "5-fluorouracilo", "text": ""}
{"id": "314802", "revid": "27155", "url": "https://gl.wikipedia.org/wiki?curid=314802", "title": "5-FU", "text": ""}
{"id": "314815", "revid": "1576", "url": "https://gl.wikipedia.org/wiki?curid=314815", "title": "Econom\u00eda de Senegal", "text": ""}
{"id": "314816", "revid": "25871", "url": "https://gl.wikipedia.org/wiki?curid=314816", "title": "Rep\u00fablica do Senegal", "text": ""}
{"id": "314817", "revid": "1576", "url": "https://gl.wikipedia.org/wiki?curid=314817", "title": "Elecci\u00f3ns presidenciais en Senegal", "text": ""}
{"id": "314841", "revid": "89787", "url": "https://gl.wikipedia.org/wiki?curid=314841", "title": "Tom\u00e1s Regueiro Cacheiro", "text": "Tom\u00e1s Regueiro Cacheiro, nado en Abegondo o 19 de marzo de 1943, \u00e9 un pol\u00edtico galego.\nTraxectoria.\nFoi elixido \u00fanico representante do CDS no concello de Abegondo nas elecci\u00f3ns municipais de 1991. En xu\u00f1o de 1991 apoiou xunto co PP e a CNG a investidura como alcalde de Jos\u00e9 Antonio Santiso Miramontes, tam\u00e9n \u00fanico concelleiro dunha das forzas representadas no pleno, a UMI.\nEn xu\u00f1o de 1992, Tom\u00e1s Regueiro pasa a ser alcalde, tras prosperar unha moci\u00f3n de censura contra Jos\u00e9 Antonio Santiso.\nPermaneceu no posto at\u00e9 maio de 1995, ano no que deixou a alcald\u00eda ao non superar unha moci\u00f3n de censura presentada na s\u00faa contra polo anterior alcalde Jos\u00e9 Antonio Santiso, agora integrado no PP, e apoiada por un concelleiro socialista.\nTom\u00e1s Regueiro foi tam\u00e9n Xu\u00edz de Paz do concello e presidente do club de f\u00fatbol San Tirso Sociedad Deportiva."}
{"id": "314846", "revid": "23204", "url": "https://gl.wikipedia.org/wiki?curid=314846", "title": "Parlamento das Illas Canarias", "text": ""}
{"id": "314847", "revid": "1576", "url": "https://gl.wikipedia.org/wiki?curid=314847", "title": "Al-Jazeera", "text": ""}
{"id": "314848", "revid": "1576", "url": "https://gl.wikipedia.org/wiki?curid=314848", "title": "Selecci\u00f3n Natural", "text": ""}
{"id": "314849", "revid": "23204", "url": "https://gl.wikipedia.org/wiki?curid=314849", "title": "Bas\u00edlica da Nosa Se\u00f1ora da Candelaria", "text": ""}
{"id": "314857", "revid": "23204", "url": "https://gl.wikipedia.org/wiki?curid=314857", "title": "Musei Vaticani", "text": ""}
{"id": "314858", "revid": "89787", "url": "https://gl.wikipedia.org/wiki?curid=314858", "title": "Maspalomas", "text": "Maspalomas \u00e9 unha localidade do concello de San Bartolom\u00e9 de Tirajana, no extremo sur da illa de Gran Canaria. \u00c9 o principal n\u00facleo tur\u00edstico da illa.\nTr\u00e1tase dunha cosmopolita urbe tur\u00edstica que conforma un enclave urbano de aproximadamente 33.000 habitantes empadroados (2005) e m\u00e1is de 180.000 camas (entre hoteleiras, extrahoteleiras e residenciais), que representan o 70% das prazas de toda Gran Canaria (2006). Enc\u00f3ntrase preto da autoestrada GC-1, que a conecta co Aeroporto de Gran Canaria en 15 minutos e coas Palmas de Gran Canaria en 25..\nA praia de Maspalomas comprende dende a Playa del Ingl\u00e9s ata o Faro de Maspalomas e na s\u00faa superficie conta cunha zona acoutada como praia nudista. Dentro dos seus l\u00edmites sit\u00faanse as Dunas de Maspalomas e a Poza de Maspalomas, dous espazos naturais de grande interese tur\u00edstico e cient\u00edfico, que foron declarados zonas protexidas."}
{"id": "314864", "revid": "47401", "url": "https://gl.wikipedia.org/wiki?curid=314864", "title": "Rochas sedimentarias", "text": ""}
{"id": "314865", "revid": "88215", "url": "https://gl.wikipedia.org/wiki?curid=314865", "title": "Carlos Hern\u00e1ndez Alarc\u00f3n", "text": "Carlos Hern\u00e1ndez Alarc\u00f3n, nado o 15 de setembro de 1990 en Xa\u00e9n (Andaluc\u00eda), \u00e9 un futbolista profesional espa\u00f1ol da canteira do Real Ja\u00e9n, que actualmente xoga como defensa no Real Oviedo da Segunda Divisi\u00f3n.\nTraxectoria.\nNado en Xa\u00e9n, Hern\u00e1ndez completou a s\u00faa formaci\u00f3n co Real Ja\u00e9n da s\u00faa cidade natal, facendo o seu debut co equipo s\u00e9nior B en ligas rexionais. Posteriormente \u00e9 ascendido definitivamente ao primeiro equipo xienense no ver\u00e1n de 2011, aparecendo en 37 partidos durante a s\u00faa primeira temporada, nun ano no que o seu club falla na s\u00faa tentativa de ascenso \u00e1 Segunda Divisi\u00f3n B. O 14 de xullo de 2012 Hern\u00e1ndez asina co Real Zaragoza, equipo que paga 70.000 \u20ac polos seus servizos, sendo immediatamente destinado ao segundo equipo, tam\u00e9n da Terceira Divisi\u00f3n.\nO 9 de agosto de 2013 Hern\u00e1ndez ficha polo CE Sabadell FC da Segunda Divisi\u00f3n. Xoga o seu primeiro partido como profesional o d\u00eda 18 do mesmo mes, participando os 90 minutos do encontro e anotando o segundo gol do seu equipo na vitoria por 4-0 en casa conta o RCD Mallorca. Tras d\u00faas temporadas no equipo catal\u00e1n, asina polo Club Deportivo Lugo da mesma categor\u00eda o 4 de xullo de 2015 cun contrato por d\u00faas temporadas."}
{"id": "314868", "revid": "56817", "url": "https://gl.wikipedia.org/wiki?curid=314868", "title": "Val de La Orotava", "text": "O Val de La Orotava est\u00e1 situado no norte da illa de Tenerife, nas Illas Canarias. No lado oposto enc\u00f3ntrase o Val de G\u00fc\u00edmar. Nel enc\u00f3ntranse os municipios de La Orotava, Los Realejos e o Puerto de la Cruz.\nEste val na \u00e9poca dos guanches era co\u00f1ecido como Taoro, e precisamente aqu\u00ed rematou a conquista de Tenerife o 25 de xullo de 1496 coa chamada Paz de Los Realejos, erix\u00edndose, con tal motivo, en honor ao patr\u00f3n de Espa\u00f1a, o primeiro templo cristi\u00e1n da illa de Tenerife, a Parroquia Matriz do Ap\u00f3stolo Santiago. O mencey de Taoro pacta o fin das hostilidades con Alonso Fern\u00e1ndez de Lugo (1456-1525).\nNumerosos e ilustres visitantes eloxiaron a s\u00faa paisaxe e gozaron do seu beneficioso clima: un dos m\u00e1is famosos foi Alexander von Humboldt, quen segundo conta a lenda se axeonllou ante o val no miradoiro que leva actualmente o seu nome e gabou a s\u00faa paisaxe e vexetaci\u00f3n."}
{"id": "314869", "revid": "10599", "url": "https://gl.wikipedia.org/wiki?curid=314869", "title": "Val de la Orotava", "text": ""}
{"id": "314871", "revid": "56817", "url": "https://gl.wikipedia.org/wiki?curid=314871", "title": "Val de G\u00fc\u00edmar", "text": "O Val de G\u00fc\u00edmar \u00e9 unha depresi\u00f3n f\u00edsica localizada na zona sueste da illa de Tenerife (Canarias). Formado polo deslizamento de inxentes volumes de materiais cara ao mar, ten unha extensi\u00f3n aproximada duns 122 quil\u00f3metros cadrados que ocupan superficies dos municipios de Candelaria, Arafo e G\u00fc\u00edmar.\nO val, que se encontra delimitado pola Cordilleira Dorsal na s\u00faa cabeceira, e as abas de Chafa e G\u00fc\u00edmar nos seus extremos leste e oeste respectivamente, presenta unha pendente relativamente suave abranguendo dende zonas de alta monta\u00f1a ata a costa. \u00c9 oposto ao Val de La Orotava."}
{"id": "314883", "revid": "23204", "url": "https://gl.wikipedia.org/wiki?curid=314883", "title": "Tirarrollas", "text": ""}
{"id": "314884", "revid": "23204", "url": "https://gl.wikipedia.org/wiki?curid=314884", "title": "Tirabux\u00f3n", "text": ""}
{"id": "314889", "revid": "124656", "url": "https://gl.wikipedia.org/wiki?curid=314889", "title": "Alfredo Llano Garc\u00eda", "text": "Alfredo Llano Garc\u00eda, nado na Fonsagrada o 9 de marzo de 1955, \u00e9 un pol\u00edtico galego do PSdeG-PSOE.\nTraxectoria.\n\u00c9 profesor de Secundaria. Nas elecci\u00f3ns municipais de 2007 encabezou a candidatura do PSdeG-PSOE \u00e1 alcald\u00eda de Burela e foi elixido alcalde co apoio do BNG. En 2011 perdeu a alcald\u00eda en favor do PPdeG. En outubro de 2012 pasou a ser deputado provincial como respresentante do PSdeG-PSOE polo partido xudicial de Mondo\u00f1edo, asumindo en xaneiro de 2013 a \u00e1rea de Emprego. Nas municipais de 2015 volveu encabezar a candidatura do PSdeG-PSOE \u00e1 alcald\u00eda de Burela e recuperou a alcald\u00eda con maior\u00eda absoluta. Nas municipais de 2019 revalidou novamente a alcald\u00eda, pero nesta ocasi\u00f3n con maior\u00eda simple e gobernando en minor\u00eda. Renunciou a presentarse \u00e1 reelecci\u00f3n en 2023, polo que foi substitu\u00eddo pola s\u00faa compa\u00f1eira Carmela L\u00f3pez Moreno \u00e1 fronte da alcald\u00eda."}
{"id": "314906", "revid": "23204", "url": "https://gl.wikipedia.org/wiki?curid=314906", "title": "Jos\u00e9 Miguel Alonso Pumar", "text": "Jos\u00e9 Miguel Alonso Pumar, nado en Cari\u00f1o en 1976, \u00e9 un pol\u00edtico galego do PSG-PSOE, exalcalde de Cari\u00f1o.\nTraxectoria.\nLicenciado en Psicolox\u00eda pola Universidade de Santiago de Compostela e M\u00e1ster en Residencias e Atenci\u00f3n \u00e1s Persoas Maiores pola Universidade da Coru\u00f1a. Afiliado ao PSdeG-PSOE dende 2005, formou parte da candidatura socialista \u00e1s elecci\u00f3ns auton\u00f3micas 2012. Foi responsable de Medio Ambiente na Executiva Provincial Socialista da Coru\u00f1a (2012-2014), Vicesecretario Xeral de Coordinaci\u00f3n Institucional no mesmo \u00f3rgano (2018-2022) e actualmente \u00e9 membro da Executiva Nacional Galega do PSdeG obstentando responsabilidades dentro da \u00c1rea de Pol\u00edtica Municipal. Formou parte do Comit\u00e9 Nacional Galego do PSdeG-PSOE no per\u00edodo 2012-2020.\nNas elecci\u00f3ns municipais de 2015 encabezou por primeira vez a candidatura do PSdeG \u00e1 alcald\u00eda de Cari\u00f1o, sendo a lista m\u00e1is votada e foi elixido alcalde por maior\u00eda simple. Nas municipais de 2019 revalidou o cargo con maior\u00eda absoluta, desta volta acadando 7 concelleiros. dun total de 11, o que sup\u00f3n o mellor resultado hist\u00f3rico do PSdeG en Cari\u00f1o. En novembro de 2019 foi proposto polo PSdeG-PSOE como membro da executiva da Federaci\u00f3n Galega de Municipios e Provincias, da que actualmente \u00e9 voceiro."}
{"id": "314908", "revid": "88215", "url": "https://gl.wikipedia.org/wiki?curid=314908", "title": "Mario Barco", "text": "Mario Barco Vilar, nado o 23 de decembro de 1992 en Lizarra, Navarra, \u00e9 un futbolista profesional que xoga como dianteiro no CD Mirand\u00e9s da Liga SmartBank.\nTraxectoria.\nNado en Lizarra, Mario Barco formouse nas canteiras do Pe\u00f1a Sport, Athletic Bilbao e do Club Deportivo Calahorra. No ano 2006, metres xogaba no Pe\u00f1a Sport, recibe un forte golpe na caluga, tem\u00e9ndose o peor, por\u00e9n consegue recuperarse e en 2010, despois de xogar no Calahorra da Liga Nacional Xuvenil, ten a s\u00faa oportunidade co primeiro equipo da Terceira Divisi\u00f3n, onde en 2011 \u00e9 o m\u00e1ximo goleador con 20 goles en 30 partidos. Isto chama a atenci\u00f3n da Uni\u00f3n Deportiva Logro\u00f1\u00e9s da Segunda Divisi\u00f3n B en 2012, onde continua a destacar.\nO seu bo ano propicia o interese do Athletic Club, que o ficha para xogar no seu filial tam\u00e9n da Segunda B. No seu primeiro ano no club bilba\u00edno marca cinco goles sa\u00edndo habitualmente desde o banco. Con todo, no seu segundo ano non goza de moito protagonismo, polo que no mercado de inverno ficha polo Barakaldo da mesma categor\u00eda. Al\u00ed conv\u00e9rtese nun dos homes importantes do equipo ao meter 6 goles en tan s\u00f3 13 encontros. A s\u00faa boa segunda volta chama a atenci\u00f3n de varios equipos, mais o xogador decide asinar por tres anos co Club Deportivo Lugo da Segunda Divisi\u00f3n.\nO 25 de xu\u00f1o de 2018, Barco chegou a un acordo co C\u00e1diz CF para asinar un contrato por tres anos.\nO 24 de xullo de 2019, anunciouse a s\u00faa fichaxe por d\u00faas tempadas co CD Mirand\u00e9s."}
{"id": "314909", "revid": "5132", "url": "https://gl.wikipedia.org/wiki?curid=314909", "title": "Mario Barco Vilar", "text": ""}
{"id": "314910", "revid": "89787", "url": "https://gl.wikipedia.org/wiki?curid=314910", "title": "Agrupaci\u00f3n Progresista de Abegondo", "text": "A Agrupaci\u00f3n Progresista de Abegondo (APdeA) \u00e9 un partido pol\u00edtico de \u00e1mbito municipal de Abegondo rexistrado o 7 de marzo de 2007, creado polo ent\u00f3n alcalde Juan Jos\u00e9 Rocha Carro e outros concelleiros do PP en Abegondo.\nOrixe.\nA orixe do partido est\u00e1 na disputa entre Rocha e Jos\u00e9 Antonio Santiso Miramontes para encabezar a lista do PP \u00e1 alcald\u00eda de Abegondo nas elecci\u00f3ns municipais de 2007. Jos\u00e9 Antonio Santiso fora reelixido alcalde de Abegondo tras ga\u00f1ar as elecci\u00f3ns anteriores. Juan Jos\u00e9 Rocha sucedeuno no 2004 \u00e1 fronte da alcald\u00eda ao ser Santiso nomeado Conselleiro de Agricultura na Xunta.\nNo 2007, ao ser Santiso designado cabeza de lista do PP \u00e1 alcald\u00eda de Abegondo, Rocha e outros concelleiros do PP deciden presentarse \u00e1s elecci\u00f3ns creando unha candidatura independente, a da APdeA.\nResultados electorais.\nNas elecci\u00f3ns municipais de 2007, APdeA foi tras o PP a segunda forza m\u00e1is votada en Abegondo, con 1005 votos (o 29,78%), e catro concelleiros, o que lle permitiu a Juan Jos\u00e9 Rocha continuar como alcalde mediante un pacto entre APdeA, BNG e PSdeG-PSOE. En 2009, Rocha perde a alcald\u00eda, e a APdeA pasa \u00e1 oposici\u00f3n, tras non superar unha moci\u00f3n de censura do PP apoiada polo edil do PSdeG-PSOE.\nNas elecci\u00f3ns municipais de 2011 v\u00f3lvese a presentar Rocha como cabeza de lista da APdeA, sendo neste caso a cuarta forza m\u00e1is votada, con 316 votos (o 8,60%), e un concelleiro.\nNas elecci\u00f3ns municipais do ano 2015 APdeA non presentou candidatura."}
{"id": "314912", "revid": "56817", "url": "https://gl.wikipedia.org/wiki?curid=314912", "title": "Demersal", "text": "Demersal \u00e9 un adxectivo que cualifica a aqueles animais, especialmente aos peixes, que viven cerca do fondo do mar. O termo cu\u00f1ouse durante o s\u00e9culo XIX, e deriva do lat\u00edn \"demersus\", participio de \"demergere\", que significa \"afundir\", \"somerxer\".\nOs peixes demersais div\u00eddense principalmente en dous tipos:\nA fauna demersal vive na auga, pero na proximidade immediata do bentos, onde se alimenta. Ademais dos peixes, a fauna demersal comprende tam\u00e9n animais invertebrados, especialmente crust\u00e1ceos e moluscos (como os cefal\u00f3podos)"}
{"id": "314916", "revid": "22795", "url": "https://gl.wikipedia.org/wiki?curid=314916", "title": "Demersais", "text": ""}
{"id": "314937", "revid": "98629", "url": "https://gl.wikipedia.org/wiki?curid=314937", "title": "Bentopel\u00e1xico", "text": "O termo bantopel\u00e1xico \u00e9 un adxectivo, formado pola ra\u00edz \"bento-\", de bentos (do grego antigo \u03b2\u03ad\u03bd\u03b8\u03bf\u03c2 \"b\u00e9nthos\", \"o fondo mari\u00f1o\", \"profundidade\"), e o adxectivo pel\u00e1xico, \"o que nada en augas libres\", que se aplica aos animais, especialmente aos peixes, que habitan nas augas mari\u00f1as xusto por riba do fondo, aliment\u00e1nadose de organismos bent\u00f3nicos e de zooplancton. Os m\u00e1is dos peixes demersais son bentopel\u00e1xicos.\nTipos de peixes bentopel\u00e1xicos.\nTodos os peixes tele\u00f3steos bentopel\u00e1xicos te\u00f1en vexiga natatoria.\nAs especies dominantes, macro\u00faridos e ofid\u00edidos, te\u00f1en unha considerable biomasa. Outras especies incl\u00faen os m\u00f3ridos e os notacantiformes.\nOs tibur\u00f3ns bentopel\u00e1xicos, como os escualiformes, logran a s\u00faa flotabilidade grazas ao aceite do seu f\u00edgado Os tibur\u00f3ns ad\u00e1ptanse ben a presi\u00f3ns moi altas. A mi\u00fado enc\u00f3ntranse en profundidades de at\u00e9 os 2.000 m, buscando alimento en restos ca\u00eddos doutros animais mortos, como baleas. Por\u00e9n, as demanda de enerx\u00eda dos tibur\u00f3ns \u00e9 alta, xa que te\u00f1en que nadar constantemente e gastar unha gran cantidade de aceite para asegurar a s\u00faa flotabilidade. Estas grandes necesidades de enerx\u00eda non poden cumprirse nas condici\u00f3ns extremas oligotr\u00f3ficas que ocorren a grandes profundidades."}
{"id": "314945", "revid": "5863", "url": "https://gl.wikipedia.org/wiki?curid=314945", "title": "Pepe \u00c1lvarez C\u00e1ccamo", "text": ""}
{"id": "314946", "revid": "839", "url": "https://gl.wikipedia.org/wiki?curid=314946", "title": "Lars Adaktusson", "text": "Lars G\u00f6ran Peter Adaktusson, nado o 6 de agosto de 1955, \u00e9 un xornalista e pol\u00edtico democristi\u00e1n sueco. Foi elixido membro do Parlamento Europeo nas elecci\u00f3ns de 2014.\nAnteriormente, ten traballado para a televisi\u00f3n sueca (SVT) como reporteiro do programa \"Aktuellt\", e ten estado destinado en Viena, Washington e Oriente Medio."}
{"id": "314948", "revid": "5863", "url": "https://gl.wikipedia.org/wiki?curid=314948", "title": "Francisco L\u00f3pez-Barxas", "text": ""}
{"id": "314953", "revid": "98629", "url": "https://gl.wikipedia.org/wiki?curid=314953", "title": "Polistes dominula", "text": "Polistes dominula \u00e9 unha especie de avespa papeleira cuxa \u00e1rea de distribuci\u00f3n incl\u00fae Europa, e \u00e9 unha das especies m\u00e1is com\u00fans e mellor co\u00f1ecidas de avespas sociais do x\u00e9nero \" Polistes\". Ten unha dieta vers\u00e1til, xa que come insectos de moitos x\u00e9neros (a diferenza doutras especies de \"Polistes\", que s\u00f3 comen eirugas), o que a fai superior cando hai escaseza de recursos. As femias dominantes (ra\u00ed\u00f1as) son as principais po\u00f1edoras de ovos, mentres que as femias subordinadas (\"auxiliares\") principalmente procuran alimento e non po\u00f1en ovos. Esta xerarqu\u00eda non \u00e9 permanente, porque cando se retira a ra\u00edna (femia alfa) do ni\u00f1o, a segunda femia m\u00e1is dominante (femia beta) toma o lugar da ra\u00ed\u00f1a anterior. A dominancia nas femias est\u00e1 determinada polo grao de dispersi\u00f3n da coloraci\u00f3n de manchas no cl\u00edpeo (parte frontal da cara), mentres que a dominancia nos machos est\u00e1 indicada pola variaci\u00f3n nas manchas do seu abdome. \"Polistes dominula\" \u00e9 unha especie moi pr\u00f3spera debido \u00e1s s\u00faas caracter\u00edsticas excepcionais que favorecen a s\u00faa supervivencia como o ciclo de colonias produtivas, curto tempo de desenvolvemento, boa capacidade de resistir ataques de predadores, entre outras.\nAs avespas \"Polistes dominula\" te\u00f1en un sistema de apareamento baseado no lek. A diferenza da maior\u00eda dos insectos sociais, o 35% dos individuos de \"Polistes dominula\" nunha colonia non est\u00e1n emparentados. A especie est\u00e1 espall\u00e1ndose por moitas zonas do mundo f\u00f3ra da s\u00faa \u00e1rea tradicional, e nalg\u00fans pa\u00edses, como Canad\u00e1 e Estados Unidos consid\u00e9rase unha especie invasora.\nTaxonom\u00eda e nome.\n\"Polistes dominula\" foi descrita orixinalmente en 1791 por Johann Ludwig Christ co nome \"Vespa dominula\". Despois foi cambiada ao x\u00e9nero \"Polistes\". O ep\u00edteto do seu nome, dominula, significa en lat\u00edn \"pequena se\u00f1ora\", e seguindo o C\u00f3digo Internacional de Nomenclatura Zool\u00f3xica, os ep\u00edtetos das especies que cambian de x\u00e9nero que son substantivos non cambian cando a especie se reclasifica e se sit\u00faa noutro x\u00e9nero. Os autores que non se decataron que \"dominula\" era un substantivo escribiron este ep\u00edteto como \"dominulus\" durante d\u00e9cadas. Outra causa da confusi\u00f3n no nome da especie \u00e9 a ambigua distinci\u00f3n entre o xenitivo masculino e feminino dos substantivos. En literatura vella \"Polistes dominula\" pode aparecer denominada \"Polistes gallicus\", que, en realidade, \u00e9 outra especie coa cal \u00e1s veces se confunde.\nEn canto ao seu nome com\u00fan, a este tipo de avespas se lles chama avespas papeleiras ou cartoneiras pola consistencia do material do seu ni\u00f1o, feito dunha substancia similar ao papel e saliva. Esta \u00e9 unha das avespas papeleiras m\u00e1is importante nativa da \u00e1rea europea, pero a s\u00faa \u00e1rea tradicional incl\u00fae outros continentes e non \u00e9 a \u00fanica avespa papeleira europea. En realidade, p\u00f3deselles chamar avespas papeleiras a moitas especies de v\u00e9spidos pertencentes \u00e1 subfamilia Polistinae (e \u00e1s veces mesmo, menos propiamente, a algunhas especies das subfamilias Vespinae e Stenogastrinae, que tam\u00e9n fan ni\u00f1os de papel).\nDescrici\u00f3n e identificaci\u00f3n.\nHai pouca variaci\u00f3n entre os individuos de \"P. dominula\"; a lonxitude das \u00e1s dos machos vai de 9,5 a 13,0\u00a0mm, mentres que nas femias vai de 8,5 a 12,0\u00a0mm. O seu corpo est\u00e1 coloreado totalmente de negro e amarelo, de xeiro similar ao de \"Vespula germanica\", unha das avespas m\u00e1is com\u00fans e agresivas no seu h\u00e1bitat nativo. A mand\u00edbula da femia \u00e9 negra e \u00e1s veces ten unha mancha amarela. As femias te\u00f1en unha marca subantenal negra que raramente ten un par de pequenas manchas amarelas. O v\u00e9rtex da femia \u00e1s veces ten un par de pequenas manchas amarelas detr\u00e1s dos ocelos posteriores. As femias te\u00f1en manchas escutais amarelas con forma de coma.\nVariaci\u00f3ns entre individuos de \"P. dominula\".\nA\u00ednda que sexa dif\u00edcil atopar variaci\u00f3ns ben evidentes entre individuos de \"Polistes dominula\" a simple vista, hai caracter\u00edsticas definidas \u00fanicas de cada individuo. Por exemplo, as manchas abdominais no macho var\u00edan de tama\u00f1o, localizaci\u00f3n e patr\u00f3n. Act\u00faan como sinais selectivos sexuais e tam\u00e9n se utilizan para determinar a xerarqu\u00eda social nas colonias. Os machos de \"P. dominula\" con patr\u00f3ns de manchas regulares m\u00e1is pequenas son m\u00e1is agresivos e dominantes con respecto aos que te\u00f1en patr\u00f3ns irregulares m\u00e1is grandes. De igual xeito, a morfolox\u00eda das femias tam\u00e9n var\u00eda entre individuos. Canto m\u00e1is grandes e m\u00e1is dispersas son as marcas no cl\u00edpeo das fundadoras, maior \u00e9 a posibilidade de que sexan dominantes sobre outras femias.\nDistribuci\u00f3n.\nA \u00e1rea de distribuci\u00f3n nativa de \"Polistes dominula\" comprende unha gran parte do sur de Europa e Norte de \u00c1frica, e partes temperadas de Asia, chegando polo leste ata China. Desde mediados da d\u00e9cada de 1980 obs\u00e9rvase que as poboaci\u00f3ns de \"P. dominula\" se espandiron a rexi\u00f3ns m\u00e1is fr\u00edas, especialmente cara ao norte de Europa. Espec\u00falase que o quecemento global elevou as temperaturas en certas \u00e1reas, o que favorece a expansi\u00f3n desta especie. Ademais, a especie foi introducida en Australia, Nova Zelandia, Sur\u00e1frica, Norteam\u00e9rica e Suram\u00e9rica. Por exemplo, nos Estados Unidos apareceu na d\u00e9cada de 1970 en Massachusetts e en 1995 xa fora documentada en todo o noroeste dos Estados Unidos e chegara ao Canad\u00e1. \u00c9 probable que o animal sexa transportado xunto con mercanc\u00edas e embalaxes en barcos e tr\u00e1ileres durante as actividades de comercio internacional.\nNos Estados Unidos e o Canad\u00e1 consid\u00e9rase unha especie invasora, que compite con \u00e9xito e est\u00e1 desprazando a outras especies de \"Polistes\" nativas, como \"P. fuscatus\". Pode comer unha variedade maior de insectos (outros \"Polistes\" s\u00f3 comen eirugas), tende a vivir en zonas m\u00e1is protexidas e \u00e9 m\u00e1is prol\u00edfica que outras especies. En Columbia Brit\u00e1nica, Canad\u00e1 est\u00e1 prexudicando os cultivos de cereixas e vi\u00f1as, xa que lles morde a pel e espalla fungos.\nH\u00e1bitat.\n\"Polistes dominula\" vive xeralmente en h\u00e1bitats terrestres temperados como matos, bosques e biomas de pradeira. Tam\u00e9n ten propensi\u00f3n a colonizar zonas pr\u00f3ximas \u00e1s habitadas polos humanos porque as estruturas constru\u00eddas polo ser humano poden servirlle de refuxio e a mi\u00fado est\u00e1n localizadas preto de boas fontes de alimentaci\u00f3n.\nCiclo de vida.\nAs ra\u00ed\u00f1as fundadoras hibernantes ou fundadoras, pasan arredor dun mes durante a primavera constru\u00edndo un ni\u00f1o e aprovisionando a descendencia, e a primeira descendencia estar\u00e1 formada por fillas obreiras na colonia en crecemento. As colonias poden comezalas unha ou m\u00e1is fundadoras na primavera. Se hai m\u00faltiples fundadoras, aquela que po\u00f1a m\u00e1is ovos \u00e9 a que se converter\u00e1 na ra\u00ed\u00f1a dominante. O resto das fundadoras pasar\u00e1n a ser subordinadas e traballar\u00e1n para axudar \u00e1 colonia.\nM\u00e1is tarde prod\u00facense machos, e cando estes empezan a aparecer, algunhas das fillas poden aparearse con eles e deixar os seus ni\u00f1os para converterse nas fundadoras da seguinte estaci\u00f3n. O cambio de producir obreiras a producir futuras fundadoras (xines) non \u00e9 sempre abrupto, como se considera que \u00e9 o caso noutras especies de \"Polistes\".\nAs xerarqu\u00edas sociais establecidas na colonia poden tam\u00e9n influ\u00edr na lonxevidade dos individuos. A ra\u00ed\u00f1a de \"P. dominula\" vive m\u00e1is que os machos ou as obreiras porque as obreiras protexen a ra\u00ed\u00f1a dos predadores. A ra\u00ed\u00f1a empeza a po\u00f1er ovos a finais de marzo ou inicios de abril, inmediatamente despois da \"fase de fundaci\u00f3n\" da construci\u00f3n dun ni\u00f1o novo. Despois, a colonia disp\u00e9rsase a finais do ver\u00e1n, e s\u00f3 se producen machos e futuras fundadoras en lugar de obreiras. A\u00ednda que os individuos con frecuencia se xuntan en grupos chamados hibern\u00e1culos para hibernar, a maior\u00eda dos machos e femias non reprodutivos non sobreviven ao inverno porque a duraci\u00f3n das s\u00faas vidas \u00e9 menor dun ano (arredor de 11 meses) e sobreviven mellor durante as \u00e9pocas do ano con temperaturas m\u00e1is c\u00e1lidas. As ra\u00ed\u00f1as poden sobrevivir ao inverno ao hibernar. A hibernaci\u00f3n xeralmente non ten lugar nos sitios de ani\u00f1amento anteriores.\nXerarqu\u00eda de dominancia.\nSistema de castas.\nA xerarqu\u00eda nos insectos sociais serve para d\u00faas funci\u00f3ns: permite que emerxa na colonia un s\u00f3 individuo reprodutor, e permite a exclusi\u00f3n progresiva dos individuos non reprodutores do espazo do ni\u00f1o.\nMorfoloxicamente, hai poucas diferenzas entre a fundadora e os membros subordinados da colonia. Con todo, varios estudos mostraron que ocorre unha diferenciaci\u00f3n no comportamento, e o papel que adopta un individuo femia est\u00e1 determinado pola interacci\u00f3n social na colonia. As femias dominantes tam\u00e9n chamadas ra\u00ed\u00f1as, son as principais po\u00f1edoras de ovos. As ra\u00ed\u00f1as ocupan o ni\u00f1o, po\u00f1en ovos e raramento procuran alimento. En comparaci\u00f3n, as femias auxiliares ou subordinadas, principalmente saen a procurar alimento e non po\u00f1en ovos. Algunhas axudantes en outono mostran un fenotipo comportamental distintivo que presentan s\u00f3 unha pequena porcentaxe de obreiras. Estes individuos deixan o seu ni\u00f1o natal para hibernar coa finalidade de fundar novas colonias en primavera. Comparados con individuos non axudantes, estes axudantes mostran maiores niveis globais de actividade, presentando maiores frecuencias de certos comportamentos. Especificamente, presentan m\u00e1is trofalaxia (transferencia de comida dun individuo a outro), atacan m\u00e1is, e reciben m\u00e1is comportamento de dominancia ritualizado. Os non axudantes reciben m\u00e1is trofalaxia e realizan m\u00e1is comportamento de dominancia ritualizado. A taxa de supervivencia dos axudantes \u00e9 de arredor do 14%, mentres que a taxa de supervivencia dos non axudantes \u00e9 de arredor do 59%.\nEstas divisi\u00f3ns comportamentais non son permanentes. Por exemplo, se unha femia alfa \u00e9 retirada dun ni\u00f1o, ent\u00f3n outra femia, xeralmente a segunda m\u00e1is dominante ou femia beta, asume o papel e perfil de comportamento que ti\u00f1a a femia dominante retirada. Os individuos alternan entre diferentes perf\u00eds de comportamento dentro da s\u00faa propia posici\u00f3n no rango de dominancia. Cando se retiran artificialmente as larvas, a frecuencia de reproduci\u00f3n das obreiras increm\u00e9ntase. Por tanto, as obreiras po\u00f1en ovos cando perciben un declive no poder da ra\u00ed\u00f1a, como se demostrou por medio de celas baleiras artificialmente.\nAs interacci\u00f3ns das femias no ni\u00f1o poden influ\u00edr en cales fillas se converter\u00e1n en obreiras e cales ser\u00e1n xines. Malia algunhas diferenzas fisiol\u00f3xicas menores (principalmente no corpo graxo), as femias destinadas a ser xines que se producen tardiamente no ciclo da colonia poden ser inducidas a converterse en obreiras se son situadas en ni\u00f1os que est\u00e1n nun estado m\u00e1is temper\u00e1n do desenvolvemento da colonia, e o inverso tam\u00e9n \u00e9 certo. Isto indica que hai un significativo grao de flexibilidade no sistema de castas desta especie.\nDominancia das femias.\nNormalmente, a femia alfa domina a todos os demais individuos da colonia, pon a maior\u00eda dos ovos e participa na oofaxia diferencial. A femia alfa dedica a maior\u00eda do seu tempo \u00e1 interacci\u00f3n social, en comparaci\u00f3n cos individuos subordinados que est\u00e1n moito m\u00e1is implicados na procura de alimento e coidado da descendencia. O cl\u00edpeo (rexi\u00f3n amarela na zona da boca) ten manchas negras nun n\u00famero, tama\u00f1o e forma extremadamente variable, e esta variaci\u00f3n est\u00e1 correlacionada coa dominancia; os individuos m\u00e1is dominantes te\u00f1en m\u00e1is puntos negros. A chegada a un ni\u00f1o correlaci\u00f3nase coa xerarqu\u00eda da dominancia. Os individuos que se unen ao ni\u00f1o m\u00e1is tarde raramente son dominantes.\n\"P. dominula\" mostra diferenzas de comportamento distintivas en resposta \u00e1s marcas na cara. Os investigadores utilizaron pintura para alterar o n\u00famero de manchas faciais en d\u00faas avespas do mesmo tama\u00f1o despois de matalas. Puxeron estas avespas mortas como gardas diante de fontes de comida e introduciron unha terceira avespa viva para ver a onde \u00eda en sucesivos experimentos. As terceiras avespas elix\u00edan a fonte de comida que estaba vixiada polas avespas mortas con menos manchas en 39 casos dun total de 48. Por tanto, a dominancia das avespas do mesmo tama\u00f1o pode predicirse pola coloraci\u00f3n facial, e os individuos m\u00e1is dominantes son os que te\u00f1en m\u00e1is manchas. Noutros experimentos determinouse se os custos sociais eran os que manti\u00f1an a sinceridade dos sinais faciais. Alteraron a coloraci\u00f3n facial das avespas e despois pux\u00e9ronas xuntas para que combateran. A ga\u00f1adora pode identificarse porque monta \u00e1 perdedora, mentres que a perdedora baixa as s\u00faas antenas. A\u00ednda que a manipulaci\u00f3n das cores non afecta a quen vai ser o ga\u00f1ador da batalla pola dominancia, si que afecta significativamente ao comportamento despois da batalla. Os perdedores aos que lles pintaran m\u00e1is manchas experimentaban seis veces m\u00e1is ataques que os individuos de control que non foran pintados. A sinceridade da coloraci\u00f3n facial expl\u00edcase, pois, polos custos sociais que se impo\u00f1en cando as avespas non sinalizan con sinceridade.\nDominancia dos machos.\nAs manchas abdominais dos machos correlaci\u00f3nanse coa dominancia. As manchas m\u00e1is pequenas e con forma el\u00edptica indican un macho m\u00e1is dominante que vai ser preferido polas femias e vencer\u00e1 nas competici\u00f3ns con outros machos. Isto \u00e9 o contrario ao que ocorre cos machos que te\u00f1en manchas abdominais m\u00e1is grandes e de forma irregular, os cales son xeralmente subordinados e te\u00f1en menos \u00e9xito sexualmente.\nFretamento do abdome e as s\u00faas posibles funci\u00f3ns.\nAs femias fretan o abdome durante o \"estadio de ovo\" do ciclo das colonias, e fano m\u00e1is en colonias con m\u00faltiples femias que en colonias de femia solitaria. Este fretamento do abdome da femia pode ter varias funci\u00f3ns posibles, unha delas \u00e9 espallar substancias qu\u00edmicas para resistir aos predadores sobre a superficie do ni\u00f1o como defensa. Unha segunda posible funci\u00f3n \u00e9 comunicar o status de dominancia das femias de \"P. dominula\" \u00e1 nova descendencia. As femias alfa realizan o fretamento abdominal m\u00e1is que as subordinadas. Despois de retirar da colonia unha femia alfa, as subordinadas incrementan a s\u00faa taxa de fretamento abdominal. As substancias que se segregan durante o fretamento te\u00f1en d\u00faas funci\u00f3ns potenciais en relaci\u00f3n \u00e1 nova descendencia: (1) reprimir o futuro desenvolvemento ov\u00e1rico na descendencia, (2) informar \u00e1 descendencia de cal femia \u00e9 o individuo dominante.\nParentesco.\n\"Polistes dominula\" \u00e9 un insecto social que vive en colonias. Son insectos haplodiploides, igual que outras especies de \"Polistes\" como \"Polistes metricus\" e \"Polistes annularis\". Isto significa que te\u00f1en machos haploides que producen esperma haploide por mitose, e femias diploides que producen ovos haploides por meiose. Na maior\u00eda dos insectos sociais, as colonias est\u00e1n compostas por individuos emparentados, e as\u00famese xeralmente que os insectos sociais axudan aos seus parentes pr\u00f3ximos segundo a teor\u00eda de W. D. Hamilton da selecci\u00f3n dos parentes. Por\u00e9n, no caso de\" P. dominula\" o 35% dos machos do ni\u00f1o non est\u00e1n emparentados. En moitas outras especies, os individuos non emparentados s\u00f3 axudan \u00e1 ra\u00ed\u00f1a cando non hai outras opci\u00f3ns. Neste caso, os suboudinados traballan para ra\u00ed\u00f1as non emparentadas mesmo cando est\u00e1n presentes outras opci\u00f3ns. Ning\u00fan outro insecto social se somete a ra\u00ed\u00f1as non emparentadas desta maneira. Este comportamento aparentemente desfavorable ten paralelismo con alg\u00fans sistemas de vertebrados. Crese que est\u00e1 asistencia a non emparentados \u00e9 unha evidencia de altru\u00edsmo en \"P. dominula\".\nA maior\u00eda dos ni\u00f1os te\u00f1en unha ou m\u00e1is femias que non est\u00e1n emparentadas, especialmente no inverno antes de que se formen os ni\u00f1os e nazan as obreiras. Os ni\u00f1os tenden a formarse a partir de fundadoras de diferentes ni\u00f1os de anos anteriores. As fundadoras tam\u00e9n se encontran invernando con outras especies de avespas, o que indica por que se encontran avespas non emparentadas en inverno. Por\u00e9n, despois do inverno, cando os ni\u00f1os empezan a formarse, hai un incremento no parentesco nos ni\u00f1os, que pode ser o resultado de que as fundadoras buscan irm\u00e1s m\u00e1is relacionadas, en vez das menos emparentadas. Despois do inverno, a medida que as avespas deixan as \u00e1reas de inverno e tornan aos seus ni\u00f1os, hai un incremento do parentesco na fase inicial do ni\u00f1o. Pero nos \u00faltimos estadios do ni\u00f1o, hai m\u00e1is avespas non emparentadas, o cal pode deberse a que se unen novas avespas aos ni\u00f1os xa establecidos.\nReco\u00f1ecemento entre individuos.\nUso de hidrocaburos cuticulares no reco\u00f1ecemento dos compa\u00f1eiros de ni\u00f1o.\nAs femias de \"P. dominula\" poden distinguir entre os compa\u00f1eiros de ni\u00f1o e os que non o son. As tr\u00edadas de avespas mostran m\u00e1is discriminaci\u00f3n e agresi\u00f3n cara aos non compa\u00f1eiros de ni\u00f1o que as d\u00edades de avespas. Nas tr\u00edadas hai un incremento da agresi\u00f3n porque a defensa do ni\u00f1o pode ser compartida con outros compa\u00f1eiros de ni\u00f1o, pero para un individuo o custo da agresi\u00f3n \u00e9 maior que o beneficio da defensa. A superficie do corpo dun insecto est\u00e1 cuberta con hidrocarburos cuticulares (CHC) como medio de impermeabilizaci\u00f3n. Estes compostos qu\u00edmicos tam\u00e9n contrib\u00faen a poder reco\u00f1ecer entre diversos individuos, os parentes e os compa\u00f1eiros de ni\u00f1o. A mesma cut\u00edcula que te\u00f1en os adultos est\u00e1 recubrindo os ni\u00f1os, o que permite que as avespas reco\u00f1ezan a s\u00faa casa. Unha an\u00e1lise das diferenzas nos hidrocarburos cuticulares entre femias dominantes e subordinadas atopou que a\u00ednda que as diferenzas non est\u00e1n claras nos primeiros estadios da fundaci\u00f3n do ni\u00f1o, estas diferenzas fanse prominentes cando nacen as obreiras. Os perf\u00eds de hidrocarburos cuticulares das femias dominantes mostran unha maior proporci\u00f3n de alquenos insaturados distintivos de cadea longa comparados cos das subordinadas. Cando se retira a ra\u00ed\u00f1a, a substituci\u00f3n do perfil de hidrocarburos cuticulares faise similar ao da ra\u00ed\u00f1a orixinal. Despois de analizaren se os hidrocarburos cuticulares son un sinal de fertilidade ou dominancia, os investigadores conclu\u00edron que \u00e9 un sinal de dominancia porque as subordinadas con ovarios desenvolvidos a\u00ednda exhib\u00edan perf\u00eds que difer\u00edan dos que presentaban as dominantes.\nSinais seleccionados sexualmente nos machos.\nOs machos de \"P. dominula\" utilizan as s\u00faas caracter\u00edsticas f\u00edsicas para atraer sexualmente as femias e copular. Te\u00f1en un par de manchas abdominais dorsais amarelas que act\u00faan como sinais seleccionados sexualmente. O tama\u00f1o, localizaci\u00f3n e coloraci\u00f3n destas manchas tam\u00e9n determina a xerarqu\u00eda dos machos de \"P. dominula\", o \u00e9xito no apareamento (se son preferidos ou rexeitados polas femias) e a vitoria na competici\u00f3n entre machos. Por medio de experimentos de laboratorio, dscubriuse que as femias prefer\u00edan machos con manchas m\u00e1is regulares e m\u00e1is pequenas. De xeito similar, os machos \u201cpreferidos\u201d de \"P. dominula\" eran con m\u00e1is probabilidade os machos dominantes na poboaci\u00f3n ao ga\u00f1aren m\u00e1is loitas contra os individuos do seu mesmo sexo, en comparaci\u00f3n con aqueles que ti\u00f1an manchas de forma irregular e m\u00e1is grandes.\nSignos visuais de status e valoraci\u00f3n dos rivais.\nOs patr\u00f3ns faciais negros est\u00e1n asociados coa dominancia e condici\u00f3ns do macho de \"P. dominula\". Hai variaci\u00f3ns nos patr\u00f3ns faciais do macho, que van desde ser \"ininterrompido\" a \"esparexido\"; as manchas negras ininterrompidas representan unha \u201cbaixa calidade\u201d, mentres que as manchas esparexidas (con varias manchas) representan unha \u201calta calidade\u201d. Os machos, para reduciren o custo da competici\u00f3n agresiva, xeralmente evitan combater con machos de \u201calta calidade\u201d e loitan polos recursos que os machos de \u201cbaixa calidade\u201d est\u00e1n protexendo. Naturalmente, estes comportamentos dan lugar a unha xerarqu\u00eda social, situando os machos con m\u00e1is manchas na clase social superior.\nDe xeito similar ao que ocorre coas manchas abdominais que implican unha forte eficacia biol\u00f3xica (\"fitness\") no \u00e9xito na loita e o apareamento nos machos, os patr\u00f3ns salientables do cl\u00edpeo das femias de \"P. dominula\" mostran unha forte correlaci\u00f3n coa s\u00faa dominancia e util\u00edzanse para facilitar a avaliaci\u00f3n do rival.\nSecreci\u00f3n da gl\u00e1ndula de Dufour.\nO uso de hidrocarburos cuticulares para o reco\u00f1ecemento de compa\u00f1eiros de ni\u00f1o e veci\u00f1os \u00e9 un m\u00e9todo relativamente ben co\u00f1ecido usado por himen\u00f3pteros, especialmente en \"Polistes\". Por\u00e9n, tam\u00e9n se descubriu que a secreci\u00f3n da gl\u00e1ndula de Dufour contrib\u00fae na distinci\u00f3n entre compa\u00f1eiros de ni\u00f1o e invasores. As an\u00e1lises qu\u00edmicas da secreci\u00f3n da gl\u00e1ndula de Dufour revelaron que ten unha composici\u00f3n moi similar \u00e1 dos hidrocarburos cuticulares. Por\u00e9n, unha gran diferenza \u00e9 que os hidrocarburos cuticulares te\u00f1en m\u00e1is hidrocarburos li\u00f1ais que os das gl\u00e1ndulas e os dimetilalcanos eran m\u00e1is prevalentes nas secreci\u00f3ns glandulares. Atop\u00e1ronse dimetilalcanos significativamente diferentes nas fundadoras que pertencen a diferentes colonias, o que suxire que estes poder\u00edan utilizarse para discriminar especies de distintas orixes.\nPapel dos hidrocarburos cuticulares nas larvas.\nComo os compostos qu\u00edmicos que cobren os ni\u00f1os son equivalentes aos que est\u00e1n presentes no corpo do adulto, as avespas novas aprenden este modelo qu\u00edmico nos seus estadios m\u00e1is temper\u00e1ns da vida adulta para despois poder distinguir os compa\u00f1eiros de ni\u00f1o dos estra\u00f1os. As composici\u00f3ns de hidrocarburos cuticulares das larvas e adultos son moi diferentes, xa que a abundancia relativa nas larvas de hidrocarburos cuticulares de baixo peso molecular \u00e9 maior e os perf\u00eds qu\u00edmicos larvarios son m\u00e1is uniformes que nos adultos. Ademais, os adultos poden distinguir os cheiros dos hidrocarburos cuticulares das larvas da s\u00faa propia colonia dos de colonias alleas.\nComportamento.\nComportamentto das fundadoras.\nNos primeiros 12 d\u00edas do per\u00edodo de construci\u00f3n dos ni\u00f1os o 75% das fundadoras deixa o seu ni\u00f1o orixinal, e viaxa a uns tres ni\u00f1os antes de establecerse permanentemente. As fundadoras visitan moitos ni\u00f1os antes de escoller o ni\u00f1o co maior vantaxe reprodutiva. As fundadoras escollen os sitios de ani\u00f1aci\u00f3n sopesando o beneficio que ten unha colonia expandida co custo que pode supo\u00f1er o risco de depredaci\u00f3n. Os ni\u00f1os de moitas fundadoras te\u00f1en unha alta probabilidade de supervivencia comparados cos ni\u00f1os dunha soa fundadora, e en xeral, as fundadoras fundan ni\u00f1os con aqueles individuos cos que hibernan na mesma agragaci\u00f3n.\nArranxo do ni\u00f1o.\nO ni\u00f1o consiste nunha soa colmea e \u00e9 o coraz\u00f3n da colonia, onde se almacena o alimento e se cr\u00edan os inmaturos. \u00c9 tam\u00e9n a referencia espacial central na que a maior\u00eda dos individuos est\u00e1n boa parte do tempo. \"P. dominula\" non ocupa as distintas partes do ni\u00f1o nunha distribuci\u00f3n aleatoria. Cada avespa pasa a maior\u00eda do seu tempo no ni\u00f1o nunha \u00e1rea relativamente pequena, de aproximadamente o 12% do ni\u00f1o. O pequeno uso do espazo \u00e9 a norma sen importar o n\u00famero de avespas que haxa no ni\u00f1o. Por\u00e9n, esta \u00e1rea pode ocasionalmente cubrir o 50% do ni\u00f1o. As femias dominantes ocupan unha \u00e1rea menor que a das fundadoras subordinadas e obreiras. As taxas de superposici\u00f3n son baixas, o cal indica que cada avespa limita o espazo das demais. As obreiras prefiren solapar \u00e1reas doutras obreiras, mentres que as fundadoras prefiren solapar \u00e1reas doutras fundadoras. Arredor do 70% das obreiras son activas e ocupan unha pequena \u00e1rea do ni\u00f1o, mentres que o resto non ten unha especial fidelidade por unha \u00e1rea determinada e pasa a maior parte do seu tempo f\u00f3ra do ni\u00f1o ou permanece inm\u00f3bil detr\u00e1s do ni\u00f1o. As femias alfa son afectadas polo contido das celas, descansando m\u00e1is frecuentemente sobre as celas tapadas e evitando as baleiras.\nCooperaci\u00f3n.\nA cooperaci\u00f3n \u00e9 beneficiosa para a supervivencia; \u00e9 m\u00e1is probable que sobrevivan os grupos de m\u00faltiples fundadoras e produzan descendencia que os grupos dunha soa fundadora, e \u00e9 menos probable que desaparezan as fundadoras individuais en colonias de m\u00faltiples fundadoras antes de que emerxan as obreiras que desaparezan as fundadoras que fan o ni\u00f1o soas. Por tanto, a asociaci\u00f3n proporciona unha produtividade significativa e vantaxes para a supervivencia para as fundadoras que cooperan. A cooperaci\u00f3n \u00e9 beneficiosa para a supervivencia s\u00f3 no caso de que as fundadoras individuais que forman parte dun ni\u00f1o de m\u00faltiples fundadoras te\u00f1en unha probabilidade maior de sobrevivir que os individuos que fundan ni\u00f1os s\u00f3s, ou se a contribuci\u00f3n das fundadoras ao ni\u00f1o \u00e9 preservada mesmo despois de que se van.\nPerda da ra\u00ed\u00f1a.\nA perda da ra\u00ed\u00f1a sup\u00f3n unha crise para unha colonia de insectos sociais. Esta situaci\u00f3n pode causar un incremento de agresi\u00f3ns e insuficiencia de traballo na colonia. Ademais, se a colonia pode producir unha nova ra\u00ed\u00f1a, esta poder\u00eda tardar moito \u00e1 hora de empezar a po\u00f1er ovos. Despois da perda da ra\u00ed\u00f1a, as ra\u00ed\u00f1as que a substit\u00faen non se aparean nos 12 d\u00edas seguintes despois da desaparici\u00f3n da ra\u00ed\u00f1a anterior e poucas te\u00f1en ovos maduros nos seus ovarios. Pasado un mes, a maior\u00eda das ra\u00ed\u00f1as substitutas desenvolven ovarios e apar\u00e9anse. O crecemento do ni\u00f1o decrece nas colonias que perderon a s\u00faa ra\u00ed\u00f1a, o cal \u00e9 o esperado se o incremento do comportamento de dominancia interfire con outros comportamentos esenciais ou se a nova ra\u00ed\u00f1a non \u00e9 competente para po\u00f1er ovos. Nas colonias de \"P. dominula\" sen ra\u00ed\u00f1a, os individuos mostran no seu comportamento un incremento na mastigaci\u00f3n e gabear, pero non nos ataques e mordidas. Todos estes son comportamentos de dominancia. Non hai diferenza nos comportamentos de procura de alimento entre colonias con e sen ra\u00ed\u00f1a. Cando unha ra\u00ed\u00f1a est\u00e1 presente, os subordinados mante\u00f1en a s\u00faa reprodutividade o suficientemente suprimida como para non ser unha ameaza para a ra\u00ed\u00f1a existente, como indica o alto custo que ten a substituci\u00f3n da ra\u00ed\u00f1a.\nAdopci\u00f3n de ni\u00f1o.\nA adopci\u00f3n de ni\u00f1os que quedaron abandonados ou orfos (sen ra\u00ed\u00f1a) por femias adultas \u00e9 o resultado de tres posibles situaci\u00f3ns: (1) as ra\u00ed\u00f1as perden os seus ni\u00f1os e adoptan outro; (2) as obreiras deixan os ni\u00f1os de m\u00faltiples fundadoras, e (3) as subordinadas empregan unha estratexia de \"sentarse a esperar\", esperando que os ni\u00f1os queden orfos porque morre a ra\u00ed\u00f1a, e despois ad\u00f3ptano. Dise que os ni\u00f1os quedan orfos cando as avespas adultas que controlaban o ni\u00f1o morren e deixan nel unha proxenie de larvas inmaturas. Os ni\u00f1os que quedaron orfos permiten que unha nova avespa ga\u00f1e status e se converta en ra\u00ed\u00f1a sen loitar. As femias que adoptan ni\u00f1os son menos cooperativas e gastan menos enerx\u00eda que as que fundan ni\u00f1os. As fundadoras de primavera poden \u00e1s veces fundar colonias soas, formar asociaci\u00f3ns con outras, ou tomar o control de colonias establecidas conespec\u00edficas, ou mesmo adoptan ni\u00f1os abandonados. As femias adoptar\u00e1n un ni\u00f1o abandonado se perden o seu ni\u00f1o debido \u00e1 predaci\u00f3n ou outros danos ou se esperan a adoptar un ni\u00f1o orfo en vez de fundar o seu propio ni\u00f1o. As femias que adoptaron a estratexia reprodutiva de \"sentarse a esperar\" adoptar\u00e1n o ni\u00f1o m\u00e1is maduro en vez do ni\u00f1o cunhas probabilidades incrementadas de conter parentes (da mesma poboaci\u00f3n). As femias priorizan a calidade do ni\u00f1o sobre a posibilidade de salvar posibles parentes noutro ni\u00f1o abandonado. As femias mostran unha preferencia polos ni\u00f1os maduros e por ni\u00f1os cunha gran proporci\u00f3n de larvas que est\u00e1n no 4\u00ba e 5\u00ba \u00ednstar. Cando unha femia adopta un ni\u00f1o orfo, destr\u00fae todos os ovos existentes e as larvas nos estadios de \u00ednstar, pero deixa que completen o seu desenvolvemento as larvas m\u00e1is vellas e as pupas. Adoptar un ni\u00f1o maximiza o potencial de posu\u00edr unha colonia na fase de pre-obreiras maduras sen gastar excesiva enerx\u00eda durante o per\u00edodo de fundaci\u00f3n do ni\u00f1o ou cooperando na construci\u00f3n do ni\u00f1o.\nUnha vez que se establece un ni\u00f1o pode ser utilizado por moitas xeraci\u00f3ns e en moitas temporadas. Os ni\u00f1os abandonados durante o ciclo de hibernaci\u00f3n son case sempre repoboados na primavera seguinte. Con cada sucesi\u00f3n, o ni\u00f1o contin\u00faa crecendo en tama\u00f1o. Informouse de ni\u00f1os de 20\u00a0cm de di\u00e1metro.\nApareamento.\n\"Polistes dominula\" ten un sistema de apareamento baseado no lek. Os machos compiten intensamente polas posici\u00f3ns dominantes no seu lek, mentres que as femias son escrupulosas cando elixen a s\u00faa parella. Os machos forman agregaci\u00f3ns nas partes superiores de estruturas como valados, muros, tellados e \u00e1rbores. Os machos a mi\u00fado loitan con outros machos en voo ou sobre a estrutura. Os machos que perden a loita marchan voando do lek. As femias voan polos leks ou p\u00f3usanse preto das \u00e1reas con leks para observar aos machos antes de elixir entre eles. As femias f\u00edxanse nas manchas abdominais m\u00e1is conspicuas dos machos, que son moi variables en tama\u00f1o e forma, para elixir. Os machos con manchas m\u00e1is el\u00edpticas e menores son m\u00e1is dominantes e preferidos polas femias en comparaci\u00f3n cos machos con manchas m\u00e1is irregulares e grandes.\nOs machos dos insectos sociais son considerados a mi\u00fado como m\u00e1quinas de aparearse, cun desexo indiscriminado de aparearse. Por\u00e9n, para os machos os apareamentos non exitosos te\u00f1en un custo en termos de investimento de enerx\u00eda. Por tanto, os machos de \"P. dominula\" poden reco\u00f1ecer as castas de femias e elixir preferentemente as femias reprodutoras sobre as obreiras, independentemente da s\u00faa sa\u00fade ou idade. Os machos poden diferenciar as castas ao percibiren as diferenzas nos sinais qu\u00edmicos e no status fisiol\u00f3xico. A\u00ednda que os machos poden discriminar entre castas, non son quen de discriminar entre o seu estado de sa\u00fade, xa que os machos prefiren as xines \u00e1s obreiras, tanto se son saudables coma se est\u00e1n castradas por parasitos. Isto d\u00e9bese a que os machos distinguen as femias polos seus perf\u00eds de hidrocarburos cuticulares, que son moi similares nas xines con boa sa\u00fade e nas parasitadas. Por tanto, os machos non poden avaliar o verdadeiro potencial reprodutivo das femias coas que se encontran.\nA\u00ednda que os machos son sexualmente agresivos, as femias te\u00f1en modos de desfacerse dos machos de baixa calidade. As femias son m\u00e1is grandes e dominantes que os machos, polo que as femias exercen unha forte elecci\u00f3n \u00e1 hora de rexeitar ou aceptar machos. As femias poden rexeitar aos machos expresando comportamentos agresivos como morder, correr ou picar co alferr\u00f3n para deter os machos no seu intento de copular con elas. Outro modo \u00e9 permanecer quietas mentres o macho as monta pero mover o seu abdome para impedir que os xenitais do macho entren no seu corpo. As femias de \"P. dominula\" tam\u00e9n se aparean con moitos machos, especialmente cos que non son compa\u00f1eiros de ni\u00f1o. Voan sobre ni\u00f1os de diferentes machos para avaliar cales son os machos de mellor calidade e xeralmente copulan cos machos residentes. Que eses machos sexan residentes a mi\u00fado implica que son os m\u00e1is grandes, agresivos e sexualmente activos, o que proporciona unha mellor protecci\u00f3n para ela e a s\u00faa proxenie.\nParasitoidismo.\nOs ni\u00f1os de \"Polistes dominula\", constru\u00eddos con papel e saliva, poden albergar parasitos e parasitoides, inclu\u00edndo larvas de lepid\u00f3treros depredadores, himen\u00f3pteros, d\u00edpteros, e estreps\u00edpteros. \"P. dominula\" \u00e9 tam\u00e9n parasitada por \"Polistes sulcifer\", un parasito social sen obreiras. As femias de \"Polistes sulcifer\" fanse co control da colonia h\u00f3spede ao eliminar as fundadoras dominantes e imitar os perf\u00eds qu\u00edmicos cuticulares do h\u00f3spede. As femias obte\u00f1en estes perf\u00eds ao limpar e lamber intensamente \u00e1 fundadora e obreiras h\u00f3spedes ou a partir do material do ni\u00f1o, o cal est\u00e1 cuberto de hidrocarburos esenciais para o reco\u00f1ecemento dos compa\u00f1eiros de ni\u00f1o. Este mimetismo qu\u00edmico fai que a colonia h\u00f3spede acepte a estas femias alleas.\nUso industrial das prote\u00ednas salivares.\nExtra\u00e9ronse os xenes das prote\u00ednas salivares recollidas de ni\u00f1os de \"Polistes dominula\" co obxectivo de clonalos en microorganismos para a s\u00faa produci\u00f3n e uso como cuberta impermeable na manufactura de veh\u00edculos a\u00e9reos non tripulados biodegradables. O material lixeiro usado para constru\u00edr do corpo dun destes veh\u00edculos est\u00e1 cuberto de l\u00e1minas de celulosa bacteriana. A celulosa \u00e9 despois impermeabilizada cunha cuberta da prote\u00edna clonada, que \u00e9 un compo\u00f1ente da saliva utilizada polas avespas para impermeabilizar os seus ni\u00f1os de papel."}
{"id": "314955", "revid": "1131", "url": "https://gl.wikipedia.org/wiki?curid=314955", "title": "Ramiras", "text": ""}
{"id": "314956", "revid": "1131", "url": "https://gl.wikipedia.org/wiki?curid=314956", "title": "Ramir\u00e1s (hom\u00f3nimos)", "text": "O top\u00f3nimo galego Ramir\u00e1s pode referirse a:"}
{"id": "314957", "revid": "56817", "url": "https://gl.wikipedia.org/wiki?curid=314957", "title": "Ramir\u00e1ns", "text": "O top\u00f3nimo galego Ramir\u00e1ns pode referirse a:"}
{"id": "314960", "revid": "52344", "url": "https://gl.wikipedia.org/wiki?curid=314960", "title": "Rub\u00e9n David Morodo Ru\u00edz", "text": ""}
{"id": "314961", "revid": "2635", "url": "https://gl.wikipedia.org/wiki?curid=314961", "title": "Julio Sacrist\u00e1n", "text": ""}
{"id": "314962", "revid": "85894", "url": "https://gl.wikipedia.org/wiki?curid=314962", "title": "Barreiros, Orto\u00e1, Sarria", "text": "Barreiros \u00e9 un lugar da parroquia de Orto\u00e1, no concello lugu\u00e9s de Sarria, na comarca de Sarria. Segundo o IGE, en 2014 ti\u00f1a 4 habitantes (2 homes e 2 mulleres)."}
{"id": "314964", "revid": "10599", "url": "https://gl.wikipedia.org/wiki?curid=314964", "title": "Aeroporto de Los Rodeos", "text": ""}
{"id": "314965", "revid": "10599", "url": "https://gl.wikipedia.org/wiki?curid=314965", "title": "Cabido Insular de Tenerife", "text": ""}
{"id": "314969", "revid": "56817", "url": "https://gl.wikipedia.org/wiki?curid=314969", "title": "Antuan Hamid Murani", "text": "Antuan Hamid Murani (en ), nado en Al-Qubayat (gobernaci\u00f3n do L\u00edbano Setentrional) o 24 de xaneiro de 1930 e finado o 16 de abril de 2012, foi un eclesi\u00e1stico cat\u00f3lico maronita, arcebispo de Damasco entre 1989 e 1999."}
{"id": "314974", "revid": "98629", "url": "https://gl.wikipedia.org/wiki?curid=314974", "title": "C\u00famulo aberto", "text": "Os c\u00famulos estelares abertos son grupos de estrelas formados a partir dunha mesma Nube molecular, sen estrutura e en xeral asim\u00e9tricos. Tam\u00e9n se denominan c\u00famulos gal\u00e1cticos, xa que se poden encontrar por todo o plano gal\u00e1ctico.\nAs estrelas dos c\u00famulos abertos at\u00f3panse ligadas entre si gravitacionalmente, pero en menor medida que as dos c\u00famulos globulares. As estrelas que albergan adoitan ser novas, masivas e moi quentes e o seu n\u00famero pode oscilar desde unha decena ata varios miles. At\u00f3panse repartidos en espazos da orde da trintena de anos luz e, debido \u00e1s forzas de marea producidas polo centro da galaxia, vanse disgregando lentamente. Tan s\u00f3 se observan c\u00famulos abertos en galaxias espirais e irregulares, debido a que nelas a formaci\u00f3n estelar \u00e9 m\u00e1is activa.\nO di\u00e1metro medio dos c\u00famulos abertos \u00e9 duns 10 parsecs (30 anos luz), e a\u00ednda que se clasificaron ao redor de 1.100 c\u00famulos abertos na nosa galaxia, est\u00edmase que a cifra poder\u00eda ser cen veces superior. Este n\u00famero tan escaso d\u00e9bese a que os c\u00famulos que se atopan a m\u00e1is de 5.000 anos luz respecto da nosa posici\u00f3n (o di\u00e1metro da V\u00eda L\u00e1ctea \u00e9 de 100\u00a0000 anos luz) non poden ser vistos nin sequera cos telescopios m\u00e1is potentes, xa que o po gal\u00e1ctico dificulta a s\u00faa observaci\u00f3n provocando o que se co\u00f1ece como absorci\u00f3n interestelar (o medio interestelar absorbe parte da luz, chegando \u00e1 Terra m\u00e1is debilitada), a cal, ademais, afecta en maior grao \u00e1 luz azul, polo que os c\u00famulos abertos, ricos en estrelas azuis e localizados especialmente no disco gal\u00e1ctico, vense moi prexudicados neste sentido.\nOs c\u00famulos abertos m\u00e1is novos poden estar contidos a\u00ednda na nube molecular que lles deu orixe, ilumin\u00e1ndoa e orixinando unha rexi\u00f3n H II. Co paso do tempo, a presi\u00f3n de radiaci\u00f3n proveniente do c\u00famulo provocar\u00e1 que a nube molecular se disperse. Polo xeral, est\u00edmase que o 10% da masa dunha nube de gas se condensar\u00e1 en forma de estrelas antes de que a presi\u00f3n de radiaci\u00f3n expulsase o resto do gas.\nOs c\u00famulos abertos son obxectos moi importantes para o estudo da formaci\u00f3n estelar. Debido a que todas as estrelas do c\u00famulo te\u00f1en a mesma idade e similar composici\u00f3n qu\u00edmica, p\u00f3dense estudar m\u00e1is facilmente os par\u00e1metros variables que nas estrelas illadas.\nAs H\u00edades forman o c\u00famulo aberto m\u00e1is pr\u00f3ximo \u00e1 Terra, mentres que o das Pl\u00e9iades \u00e9 o exemplo m\u00e1is famoso de c\u00famulo aberto, o m\u00e1is brillante e conspicuo de todos, ambas na constelaci\u00f3n de Tauro.\nObservaci\u00f3n a trav\u00e9s da historia.\nXa desde a antig\u00fcidade os c\u00famulos abertos m\u00e1is destacados, como as Pl\u00e9iades, as H\u00edades ou Praesepe foron reco\u00f1ecidos como grupos de estrelas. Tolomeo, no ano 138 a. C., xa mencionaba alg\u00fans c\u00famulos abertos como o que leva o seu nome (C\u00famulo de Tolomeo) ou o pr\u00f3ximo Melote 111. Outros cr\u00edan que eran nebulosas e, por fin, tras a invenci\u00f3n do telescopio en 1609, Galileo Galilei observou Praesepe e reco\u00f1eceu por primeira vez que estaba constitu\u00eddo por estrelas. Como os c\u00famulos abertos son moi brillantes, pod\u00edanse ver facilmente cos primeiros telescopios, e en 1782 xa se co\u00f1ec\u00edan 66 c\u00famulos abertos diferentes. As observaci\u00f3ns telesc\u00f3picas descubriron dous tipos distintos de c\u00famulos: alg\u00fans deles conti\u00f1an centos de estrelas que se encontraban distribu\u00eddas formando unha esfera regular, e adoitaban aparecer en torno ao centro da V\u00eda L\u00e1ctea; e outros presentaban unha escasa poboaci\u00f3n de estrelas, distribu\u00eddas irregularmente, encontr\u00e1ndose dispersos en toda a galaxia. Os astr\u00f3nomos dividiron os c\u00famulos estelares en c\u00famulos globulares e c\u00famulos abertos, respectivamente.\nPronto se percataron de que as estrelas dos c\u00famulos abertos se encontraban fisicamente relacionadas. En 1767, o reverendo John Michell calculou que a probabilidade de que un grupo de estrelas, como as Pl\u00e9iades, sexa o resultado da disposici\u00f3n que se observa desde a Terra se fosen estrelas sen relaci\u00f3n, \u00e9 de s\u00f3 1 entre 496.000. A astrometr\u00eda volveuse m\u00e1is precisa, revelando que as estrelas do c\u00famulo pos\u00faen un movemento propio com\u00fan a trav\u00e9s do espazo, e as medidas espectrosc\u00f3picas mostraron unha velocidade radial com\u00fan, demostrando definitivamente que as estrelas dos c\u00famulos naceron ao mesmo tempo, que se encontran \u00e1 mesma distancia de n\u00f3s e que est\u00e1n relacionadas entre elas como grupo.\nA pesar de que os c\u00famulos abertos e os c\u00famulos globulares forman dous grupos distintos, realmente non existe diferenza apreciable entre un c\u00famulo globular de moi escasa densidade e un c\u00famulo aberto con moita poboaci\u00f3n de estrelas. Alg\u00fans astr\u00f3nomos cren que os dous tipos de c\u00famulos estelares funcionan a partir do mesmo mecanismo, sendo a \u00fanica diferenza que as condici\u00f3ns que permitiron a formaci\u00f3n dos c\u00famulos globulares que conte\u00f1en centos de miles de estrelas xa non se dan actualmente na nosa galaxia.\nFormaci\u00f3n.\nUnha gran parte das estrelas form\u00e1ronse orixinalmente en sistemas m\u00faltiples (\u00e9 dicir, de m\u00e1is dunha estrela), xa que unha soa nube de gas que conte\u00f1a varias veces a masa do Sol ser\u00eda o suficientemente pesada como para colapsar baixo a s\u00faa propia gravidade, pero non ter\u00eda maneira de facelo nunha estrela illada.\nOs c\u00famulos abertos tardan moi pouco tempo en formarse se os comparamos coa vida dos mesmos. A s\u00faa formaci\u00f3n comeza co colapso de parte dunha gran nube molecular, unha densa e inmesa nube de gas moi fr\u00edo que alberga varios centos de veces a masa do Sol. Existen multitude de factores que poden iniciar o colapso da nube molecular, ou de parte dela, e polo tanto comezar a formar o c\u00famulo aberto, como poden ser as ondas de choque dunha supernova pr\u00f3xima ou as interacci\u00f3ns gravitacionais, entre outros moitos. Unha vez que a nube molecular comezou a colapsar, vaise fragmentando en grupos cada vez m\u00e1is pequenos, obtendo como resultado a formaci\u00f3n de varios miles de estrelas. Na nosa galaxia, est\u00edmase que o ritmo de formaci\u00f3n de c\u00famulos abertos \u00e9 dun cada poucos miles de anos.\nUnha vez que a formaci\u00f3n das estrelas comezou, as m\u00e1is quentes e masivas (de tipo OB) emitir\u00e1n inxentes cantidades de radiaci\u00f3n ultravioleta. Esta radiaci\u00f3n ioniza rapidamente o gas circundante da gran nube molecular, o que causa a formaci\u00f3n dunha rexi\u00f3n H II. Os ventos estelares das estrelas masivas, xunto coa presi\u00f3n de radiaci\u00f3n, dirixen cara a f\u00f3ra os gases da nube e vanos expulsando co tempo; ao cabo duns pocos mill\u00f3n de anos o c\u00famulo experimentar\u00e1 a s\u00faa primeira supernova, contribu\u00edndo en gran medida a expulsar gas do sistema. Pasadas varias decenas de mill\u00f3ns de anos, o c\u00famulo xa se encontra libre de gas e a formaci\u00f3n de estrelas finalizou. Polo xeral, menos do 10% do gas inicial do c\u00famulo chega a formar parte das estrelas antes de ser disipado.\nOutro modelo posible \u00e9 que o c\u00famulo se forme rapidamente a causa da contracci\u00f3n do n\u00facleo da nube molecular e, unha vez que as estrelas m\u00e1is masivas comezan a contraerse ata que o gas \u00e9 repelido, adoitan pasar dun a tres mill\u00f3ns de anos, e debido a que xeralmente s\u00f3 o 30% ou o 40% do gas do n\u00facleo da nube forma estrelas, o proceso de expulsi\u00f3n do gas residual pode prexudicar seriamente o c\u00famulo, podendo perder gran parte das s\u00faa estrelas, ou incluso a totalidade delas. Os c\u00famulos que se forman deste modo sofren unha perda de masa bastante significativa nas primeiras etapas de formaci\u00f3n, e unha parte importante das estrelas morre no proceso. Debido a que a maior\u00eda das estrelas, se non todas, se forman en c\u00famulos, co\u00f1\u00e9ceselles como piares fundamentais da construci\u00f3n das galaxias. A violenta expulsi\u00f3n de gas que d\u00e1 forma aos c\u00famulos estelares no momento do seu nacemento deixa pegada na morfolox\u00eda e estrutura cinem\u00e1tica da galaxia.\nPode suceder que dous ou m\u00e1is c\u00famulos abertos separados se formasen a partir da mesma nube molecular. Un exemplo disto t\u00e9molo na Gran Nube de Magalh\u00e3es, onde os c\u00famulos Hodge 301 e R136 se formaron na Nebulosa da Tar\u00e1ntula. Na nosa galaxia, o rastrexo do movemento de dous importantes c\u00famulos abertos pr\u00f3ximos, H\u00edades e Praesepe, suxire que se formaron a partir da mesma nube uns 600 mill\u00f3ns de anos atr\u00e1s.\nEn ocasi\u00f3ns, dous c\u00famulos que nacen ao mesmo tempo poden chegar a formar un c\u00famulo binario, e c\u00e1lculase que aproximadamente o 8% dos c\u00famulos abertos o son. O mellor exemplo da V\u00eda L\u00e1ctea son os c\u00famulos \"h Persei\" e \"\u03c7 Persei\", os cales forman o chamado C\u00famulo Dobre de Perseo, a\u00ednda que se co\u00f1ece que existen con seguridade, polo menos dez c\u00famulos dobres m\u00e1is. Non obstante, co\u00f1\u00e9cense moitos m\u00e1is casos tanto na Pequena como na Gran Nube de Magalh\u00e3es, pois a s\u00faa detecci\u00f3n resulta m\u00e1is f\u00e1cil en sistemas externos que na nosa propia galaxia, debido a que os efectos de proxecci\u00f3n poden provocar que os c\u00famulos sen relaci\u00f3n algunha aparezan moi pr\u00f3ximos uns dos outros.\nMorfolox\u00eda e clasificaci\u00f3n.\nOs c\u00famulos abertos poden variar desde c\u00famulos moi dispersos duns poucos membros ata densas aglomeraci\u00f3ns de miles de estrelas. Adoitan seguir a mesma estrutura: un n\u00facleo denso e rodeado dunha coroa m\u00e1is difusa. Polo xeral, o n\u00facleo ten un di\u00e1metro de 3-4 anos luz, e a coroa est\u00e9ndese ata os 20 anos luz do centro do c\u00famulo. No centro do c\u00famulo a densidade adoita ser da orde de 1,5 estrelas por cada ano luz c\u00fabico, unhas 500 veces m\u00e1is elevada que pr\u00f3xima do Sol.\nEn 1930, Harlow Shapley ideou un sistema moi sinxelo de clasificaci\u00f3n de c\u00famulos abertos, que describe a riqueza do n\u00famero de estrelas e a concentraci\u00f3n do c\u00famulo. Consiste simplemente nunha letra, de \"a\" a \"g\":\nNo mesmo ano, Robert Trumpler ideou un sistema de clasificaci\u00f3n de c\u00famulos abertos moito m\u00e1is complexo. Segundo dito sistema, cada c\u00famulo recibe tres caracteres: \nEn 1990 publicouse un compendio de todos os c\u00famulos abertos da nosa galaxia co\u00f1ecidos ata ent\u00f3n, todos eles clasificados co sistema de Trumpler.\nAs Pl\u00e9iades, baixo o sistema de clasificaci\u00f3n de Trumpler, queda catalogado como \"I3rn\" (moi concentrado e luminoso, rico en poboaci\u00f3n de estrelas, e inclu\u00eddo dentro dunha nebulosa), mentres que a clasificaci\u00f3n das Hyades \u00e9 \"II3m\" (m\u00e1is disperso e con poucas estrelas).\nDistribuci\u00f3n nas galaxias.\nNas galaxias espirais, os c\u00famulos abertos sempre se atopan nos brazos espirais, onde a densidade dos gases \u00e9 maior. Ademais, os c\u00famulos abertos sit\u00faanse no plano da galaxia.\nNas galaxias irregulares, os c\u00famulos abertos poden encontrarse en calquera lugar, a\u00ednda que por regra xeral canto maior \u00e9 a densidade dos gases maior n\u00famero de c\u00famulos adoitan formarse. Non obstante, non existen evidencias de c\u00famulos abertos nas galaxias el\u00edpticas, pois a formaci\u00f3n de estrelas al\u00ed rematou moitos mill\u00f3ns de anos atr\u00e1s, e polo tanto os c\u00famulos abertos que se puideron formar no pasado tiveron tempo para dispersarse.\nNa nosa galaxia, a distribuci\u00f3n dos c\u00famulos depende en gran medida da idade, estando os m\u00e1is antigos a grandes distancias do centro da galaxia. Isto d\u00e9bese a que as forzas de marea son m\u00e1is potentes cerca do centro da galaxia e polo tanto as probabilidades de alterar o c\u00famulo son maiores. Por esta raz\u00f3n, os c\u00famulos que se orixinan nas rexi\u00f3ns interiores da galaxia tenden a dispersarse con maior rapidez e a unha idade moi temper\u00e1, ao contrario do que sucede cos c\u00famulos que se orixinan nas rexi\u00f3ns m\u00e1is externas.\nCo\u00f1ecemos ao redor de 1.100 c\u00famulos abertos na nosa galaxia, pero est\u00edmase que a cifra real poder\u00eda ser cen veces m\u00e1is elevada.\nComposici\u00f3n estelar.\nDebido a que os c\u00famulos abertos se dispersan antes de que a maior\u00eda das s\u00faas estrelas finalicen as s\u00faas vidas, a luz que emite adoita estar dominada polas novas estrelas azuis, de gran luminosidade e temperatura. Estas estrelas son as m\u00e1is masivas, e a s\u00faa vida, de s\u00f3 unhas poucas decenas de mill\u00f3ns de anos, \u00e9 a m\u00e1is curta de todas as estrelas. Por este motivo, os c\u00famulos abertos m\u00e1is antigos adoitan conter un maior n\u00famero de estrelas amarelas.\nAlg\u00fans c\u00famulos abertos, non obstante, albergan estrelas azuis m\u00e1is novas que o resto de estrelas do c\u00famulo. Estas estrelas, observadas tam\u00e9n nos c\u00famulos globulares, reciben o nome de estrelas atrasadas azuis (\"blue stragglers\" en ingl\u00e9s). Crese que nos densos n\u00facleos dos c\u00famulos globulares estas estrelas se orixinan debido \u00e1 colisi\u00f3n entre estrelas, formando unha estrela m\u00e1is masiva e quente. Non obstante, os c\u00famulos abertos non presentan a densidade de estrelas dos globulares polo que as colisi\u00f3ns entre estrelas non poden explicar a s\u00faa formaci\u00f3n. En lugar disto, p\u00e9nsase que a gran maior\u00eda se orixinan debido a interacci\u00f3ns din\u00e1micas con outras estrelas, formando un sistema binario e fusion\u00e1ndose nunha soa estrela.\nCo tempo, as estrelas de mediana e baixa masa esgotar\u00e1n as s\u00faas reservas de hidr\u00f3xeno e non poder\u00e1n proseguir a fusi\u00f3n nuclear, deixando escapar as s\u00faas capas externas para formar unha nebulosa planetaria e convert\u00e9ndose en ananas brancas. A pesar de que a gran maior\u00eda dos c\u00famulos se dispersa antes de que o n\u00famero de estrelas alcancen a etapa de ananas brancas nel sexa significativo, o n\u00famero observado de estrelas \u00e9 moito menor do que caber\u00eda esperar se temos en conta a idade do c\u00famulo e a s\u00faa distribuci\u00f3n inicial de masas estelares. Unha posible explicaci\u00f3n poder\u00eda ser que cando se atopan na fase de xigante vermella e as s\u00faas capas externas son expulsadas, poder\u00edase dar unha lixeira asimetr\u00eda na perda de material, provocando unha especie de \"golpe\" que lanzar\u00eda a estrela a unha velocidade duns poucos quil\u00f3metros por segundo, suficiente para escapar do c\u00famulo.\nDestino final.\nMoitos c\u00famulos abertos son inestables, isto \u00e9, que a velocidade de escape do sistema \u00e9 menor que a velocidade media das estrelas que cont\u00e9n. Estes c\u00famulos se dispersan rapidamente en apenas uns cantos mill\u00f3ns de anos. En moitos casos, a expulsi\u00f3n de gas debida \u00e1 presi\u00f3n de radiaci\u00f3n das estrelas novas m\u00e1is fortes reduce a masa do c\u00famulo o suficiente como para permitir unha r\u00e1pida dispersi\u00f3n.\nOs c\u00famulos que pos\u00faen masa suficiente para permanecer ligados pola gravidade, unha vez que a nebulosa se evaporou, poden permanecer facilmente distinguibles durante decenas de mill\u00f3ns de anos, pero co tempo, os procesos tanto internos como externos tender\u00e1n sempre a dispersalos. En canto aos procesos internos, poden ocorrer encontros entre d\u00faas estrelas do c\u00famulo, provocando que a velocidade dunha delas se eleve ata superar a velocidade de escape do c\u00famulo, o que co paso do tempo se traduce nunha lenta pero gradual \"evaporaci\u00f3n\" dos seus membros.\nNo referente aos procesos externos, un c\u00famulo aberto pode verse afectado por determinados eventos, como por exemplo, se pasa cerca ou a trav\u00e9s dunha nube molecular, o que se calcula que adoita ocorrer cada 500 mill\u00f3ns de anos. As forzas de marea que se xeran no encontro tenden a alterar en gran medida o c\u00famulo. Finalmente, o c\u00famulo conv\u00e9rtese nunha corrente de estrelas, sen estar o suficientemente xuntas como para considerarse c\u00famulo, pero tendo relaci\u00f3n entre elas e mov\u00e9ndose en direcci\u00f3n e velocidades similares. O tempo que pasa ata que un c\u00famulo se ve afectado depende da densidade de estrelas inicial, tardando m\u00e1is tempo os c\u00famulos m\u00e1is comprimidos. Est\u00edmase que a vida media dun c\u00famulo (cando perdeu a metade das estrelas orixinais), oscila entre 150 e 800 mill\u00f3n de anos, dependendo da densidade inicial.\nUnha vez que un c\u00famulo deixa de estar unido gravitacionalmente, moitas das s\u00faas estrelas se mover\u00e1n polo espazo en traxectorias moi similares, formando o que se co\u00f1ece como asociaci\u00f3n estelar, c\u00famulo m\u00f3bil ou grupo m\u00f3bil. Algunhas das estrelas m\u00e1is brillantes da Ursa Major foron membros dun c\u00famulo aberto que agora forma unha asociaci\u00f3n deste tipo, demominada asociaci\u00f3n estelar da Ursa Maior, con 126 estrelas co\u00f1ecidas. Finalmente, as s\u00faas diferentes velocidades relativas far\u00e1n que se diseminen por toda a galaxia.\nEstudo da evoluci\u00f3n estelar.\nCando se traza o Diagrama de Hertzsprung-Russell para un c\u00famulo aberto, obs\u00e9rvase que a maior\u00eda das s\u00faas estrelas se atopan na secuencia principal. As estrelas m\u00e1is masivas comezaron a abandonar esa secuencia principal e estanse convertendo en xigantes vermellas; de feito, as estrelas que non se atopan na secuencia principal adoitan utilizarse para estimar a idade do c\u00famulo.\nDebido a que todas as estrelas dun c\u00famulo aberto distan o mesmo da Terra e naceron practicamente \u00e1 vez e do mesmo material, as diferenzas no brillo aparente das estrelas d\u00e9bense unicamente a s\u00faa masa. Este feito fai que os c\u00famulos sexan entes moi \u00fatiles para o estudo da evoluci\u00f3n estelar, pois ao comparar d\u00faas estrelas diferentes moitos dos par\u00e1metros variables est\u00e1n fixados.\nO estudo das cantidades de litio e berilio nos c\u00famulos abertos ach\u00e9ganos importantes pistas sobre a evoluci\u00f3n das estrelas e das s\u00faas estruturas internas. Mentres que o hidr\u00f3xeno non pode fusionarse para formar helio ata que a temperatura alcanza os 10 mill\u00f3ns de K, o litio e o berilio fano a temperaturas de 2,5 e 3,5 mill\u00f3ns de K, respectivamente, o que significa que as s\u00faas cantidades dependen en gran medida da mestura no interior das estrelas. O estudo destes dous elementos permite fixar determinados par\u00e1metros variables tales como a idade ou a composici\u00f3n qu\u00edmica.\nOs estudos tam\u00e9n revelan que a abundancia observada destes elementos \u00e9 moito menor do esperado, segundo as predici\u00f3ns dos modelos de evoluci\u00f3n estelar. A pesar de que a\u00ednda non se comprenden totalmente as causas desta carencia, unha posibilidade \u00e9 que a convecci\u00f3n no interior das estrelas poida chegar ata rexi\u00f3ns onde a radiaci\u00f3n \u00e9 a forma dominante de transporte de enerx\u00eda.\nOs c\u00famulos abertos e a escaleira de distancias c\u00f3smicas.\nA determinaci\u00f3n das distancias dos diferentes obxectos astron\u00f3micos resulta crucial para a s\u00faa comprensi\u00f3n. Non obstante, a gran maior\u00eda destes obxectos at\u00f3panse demasiado lonxe como para determinar a distancia directamente. A escaleira de distancias c\u00f3smicas estima estas distancias base\u00e1ndose nunha serie de medici\u00f3ns indirectas, e en ocasi\u00f3ns incertas, nas que se involucran obxectos m\u00e1is pr\u00f3ximos aos que a s\u00faa distancia se determinou de forma directa para despois ir aumentando paulatinamente a outros obxectos m\u00e1is distantes. Neste paso, os c\u00famulos abertos te\u00f1en un papel de gran relevancia.\nP\u00f3dese medir directamente a distancia dos c\u00famulos abertos m\u00e1is pr\u00f3ximos mediante varios m\u00e9todos. En primeiro lugar, a paralaxe (isto \u00e9, observar o obxecto desde a Terra cando esta se encontra nun punto da s\u00faa \u00f3rbita ao redor do Sol e volver observalo cando se encontra no punto contrario, rexistrando ent\u00f3n o pequeno cambio na s\u00faa posici\u00f3n aparente) de estrelas nos c\u00famulos abertos pr\u00f3ximos pode ser medida do mesmo modo que nas estrelas illadas. C\u00famulos como as Pl\u00e9iades, as H\u00edades e alg\u00fans outros que se atopan dentro do rango dos 500 anos luz de distancia da Terra poden ser medidos por este m\u00e9todo. O obxectivo do sat\u00e9lite Hipparcos consistiu en estimar con maior precisi\u00f3n estas distancias polo m\u00e9todo da paralaxe.\nOutro m\u00e9todo directo \u00e9 o chamado m\u00e9todo do c\u00famulo m\u00f3bil e bas\u00e9ase no feito de que todas as estrelas dun c\u00famulo comparten o mesmo movemento a trav\u00e9s do espazo. Se medimos o movemento relativo dos membros do c\u00famulo, podemos deducir que converxe nun punto de fuga. A velocidade radial dos membros do c\u00famulo pode determinarse mediante o efecto Doppler do seu espectro, e se xa co\u00f1ecemos a velocidade radial, o movemento relativo e a distancia angular ao punto de fuga, mediante simple trigonometr\u00eda podemos atopar a distancia ao c\u00famulo. As H\u00edades son o exemplo m\u00e1is co\u00f1ecido da aplicaci\u00f3n deste m\u00e9todo, o que revela que a distancia Terra-H\u00edades \u00e9 de 46,34 \u00b10,27 p\u00e1rsecs (aproximadamente 151 anos luz).\nUnha vez que se estableceron as distancias aos c\u00famulos m\u00e1is pr\u00f3ximos, outras t\u00e9cnicas poden estender a escala de distancia ata c\u00famulos m\u00e1is afastados. P\u00f3dese estimar a distancia a un c\u00famulo m\u00e1is afastado relacionando a secuencia principal do diagrama de Hertzsprung-Russell cun cuxa distancia \u00e9 co\u00f1ecida. O c\u00famulo aberto m\u00e1is pr\u00f3ximo a n\u00f3s \u00e9 o das H\u00edades e a\u00ednda que existe unha asociaci\u00f3n estelar \u00e1 metade de distancia que as H\u00edades, esta non pode considerarse un c\u00famulo aberto porque as s\u00faas estrelas non se atopan ligadas gravitacionalmente. O c\u00famulo aberto co\u00f1ecido m\u00e1is afastado da Terra na nosa galaxia denom\u00ednase Berkeley 29, e at\u00f3pase a unha distancia aproximada de 15\u00a0000 p\u00e1rsecs (case 50\u00a0000 anos luz). Os c\u00famulos abertos p\u00f3dense detectar facilmente noutras galaxias do Grupo Local.\nCo\u00f1ecer con precisi\u00f3n as distancias aos c\u00famulos abertos resulta de vital importancia para determinar a relaci\u00f3n entre o per\u00edodo de luminosidade dalg\u00fans tipos de estrelas variables, como as cefeidas ou as RR Lyra, que poden utilizarse como candeas est\u00e1ndar. As distancias destas estrelas luminosas poden determinarse a\u00ednda que o obxecto se atope moi lonxe, e serven para estender a escala de distancias c\u00f3smicas ata as galaxias pr\u00f3ximas do Grupo Local."}
{"id": "314986", "revid": "89787", "url": "https://gl.wikipedia.org/wiki?curid=314986", "title": "Atom Egoyan", "text": "Atom Yeghoyan (en armenio \u0531\u0569\u0578\u0574 \u0535\u0572\u0578\u0575\u0565\u0561\u0576), co\u00f1ecido como Atom Egoyan, nado no Cairo (Exipto) o 19 de xullo de 1960 \u00e9 un director teatral e cinematogr\u00e1fico canadense.\nTraxectoria.\nEgoyan naceu no Cairo de pais armenios, artistas que ti\u00f1an unha tenda de mobles. O seu nome, Atom, v\u00e9n por coincidir coa finalizaci\u00f3n do primeiro reactor nuclear exipcio. En 1962, cando ti\u00f1a dous anos, os seus pais deixaron Exipto polo Canad\u00e1, establec\u00e9ndose en Victoria, Columbia Brit\u00e1nica, e cambiando o seu apelido por Egoyan. Egoyan comezou a estudar a cultura armenia na Universidade de Toronto.\nDirixiu na s\u00faa carreira varias longametraxes, cap\u00edtulos de series de televisi\u00f3n e curtametraxes. Debutou no cinema en 1984 con \"Next of Kin\" e conseguiu reco\u00f1ecemento internacional co seu filme \"Exotica\" (1994). O seu primeiro filme baseado en material alleo foi \"The Sweet Hereafter\" (1997), que lle valeu candidaturas ao Oscar como mellor director e mellor gui\u00f3n adaptado."}
{"id": "314987", "revid": "25871", "url": "https://gl.wikipedia.org/wiki?curid=314987", "title": "Jerry Lewis", "text": "Joseph Levitch, co\u00f1ecido como Jerry Lewis, nado en Newark (Nova Jersey) o 16 de marzo de 1926 e finado en Las Vegas o 20 de agosto de 2017, foi un c\u00f3mico, actor, cantante, produtor, guionista e director estadounidense. \u00c9 co\u00f1ecido polo seu humor slapstick no cinema, a televisi\u00f3n, a radio e o teatro. Orixinalmente formou parella art\u00edstica con Dean Martin.\nDurante m\u00e1is de corenta anos Lewis foi o presentador do marat\u00f3n televisivo da asociaci\u00f3n de distrofia muscular.\nTraxectoria.\nLewis naceu en Nova Jersey nunha familia de orixe xud\u00eda rusa. O seu pai, Daniel Levitch, era presentador de vodevil e a s\u00faa nai, Rachel (\"Rae\") Levitch (Brodsky), tocaba o piano nunha emisora de radio. Lewis comezou a actuar aos cinco anos e aos quince xa creara o seu \"Record Act\", no que interpretaba con m\u00edmica esaxeradamente as letras das canci\u00f3ns dun fon\u00f3grafo. Utilizou inicialmente o nome art\u00edstico de Joey Lewis, mais cambiouno para evitar confusi\u00f3ns co c\u00f3mico Joe E. Lewis e o boxeador Joe Louis.\nConseguiu a fama co cantante Dean Martin no equipo c\u00f3mico Martin and Lewis durante a d\u00e9cada de 1940. A finais da d\u00e9cada xa eran co\u00f1ecidos en toda a naci\u00f3n, primeiro polas interpretaci\u00f3ns en clubs nocturnos e despois co seu propio programa de radio. Debutaron na televisi\u00f3n o 20 de xu\u00f1o de 1948 no programa de Ed Sullivan e comezaron no cinema en 1949 con \"My Friend Irma\".\nPor\u00e9n, as personaxes de Martin nos filmes \u00edan sendo cada vez menos importantes e finalmente a parella acabou rompendo o 24 de xullo de 1956, seguindo ambos os dous as s\u00faas carreiras en solitario con \u00e9xito. Tras algunhas aparici\u00f3ns xuntos reconcili\u00e1ronse en 1987 trala morte do fillo de Martin e en 1989 actuaron xuntos no teatro por \u00faltima vez.\nTrala ruptura, Lewis permaneceu na Paramount e converteuse nunha estrela da comedia a partir do seu primeiro filme en solitario, \"The Delicate Delinquent\" (1957).\nEn 1960 o atraso da estrea de \"Cinderfella\" levou \u00e1 Paramount a pedirlle un filme propio e Lewis debutou como director con \"The Bellboy\". A este seguiron outros filmes coescritos con Bill Richmond.\nA partir de 1966 deu clases de direcci\u00f3n na Universidade do Sur de California nos \u00c1nxeles; entre os seus alumnos estiveron Steven Spielberg e George Lucas. Interveu tam\u00e9n en musicais, debutando en Broadway en 1994 con \"Damn Yankees\", coreografado por Rob Marshall.\nEn 1983 protagonizou \"The King of Comedy\", de Martin Scorsese."}
{"id": "314988", "revid": "89787", "url": "https://gl.wikipedia.org/wiki?curid=314988", "title": "Mako Mermaids", "text": "\u201cMako Mermaids: An H2O Adventure\u201d (Netflix), \u201cMako: Island Of Secrets\u201d (en Australia) ou mundialmente co\u00f1ecida como \u201cMako Mermaids\u201d (traducido \u00f3 galego como \u201cAs sereas de Mako\u201d) \u00e9 unha serie de aventuras para nenos e adolescentes. Xurdiu como un spin-off de , estreada orixinalmente o 26 de xullo do 2013 en todos os territorios de Netflix e en Australia pola cadea Network Ten. A s\u00faa estrea en Espa\u00f1a foi no 28 de outubro do 2013 en Disney Channel.\u00a0A segunda tempada empezouse a filmar en febreiro do 2014, e a s\u00faa estrea foi no 13 de febreiro do 2015 os 13 primeiros episodios en todos os territorios de Netflix, e no 29 de maio os 13 episodios restantes. Os episodios da terceira tempada estre\u00e1ronse no 27 de maio do 2016 tam\u00e9n en Netflix, e a serie rematou. A serie tivo tres tempadas, as d\u00faas primeiras con 26 episodios e a derradeira con 16. Est\u00e1 planeada unha pel\u00edcula para estrearse proximamente, que dar\u00e1 fin \u00e1 serie.\nHistoria.\nMako Mermaids (As sereas de Mako) conta as aventuras das sereas Lyla, Sirena e Nixie, que forman parte dun grupo de sereas que viven nas augas da ficticia Illa de Mako. Como novos membros do grupo, a s\u00faa tarefa \u00e9 protexe-lo estanque da L\u00faa e preservalo dos intrusos. Pero unha noite de l\u00faa chea, as travesas sereas descoidan os seus deberes e Zac, un mozo humano de 16 anos natural de al\u00ed, entra no estanque da L\u00faa e establece unha conexi\u00f3n especial con Mako, as s\u00faas pernas conv\u00e9rtense nunha cola de peixe cando toca a auga e comeza a ter poderes, convert\u00e9ndose nun trit\u00f3n.\nO grupo de sereas vese forzado a deixa-la illa de Mako e como resultado, Lyla, Sirena e Nixie ven marxinadas do grupo, polo que o tr\u00edo de sereas saben que s\u00f3 poder\u00e1n ser aceptadas de novo no grupo se Zac for humano de novo; deber\u00e1n aventurarse na terra, ter pernas e quita-los poderes de Zac ou ser\u00e1n exclu\u00eddas para sempre.\nTelevisi\u00f3n.\nA\u00ednda que alg\u00fans episodios da primeira tempada da serie se estreasen na p\u00e1xina web \"Netflix\" as emisi\u00f3ns oficiais da primeira tempada da serie estre\u00e1ronse na canle australiana Network Ten o 8 de novembro do 2013 \u00e1s 8 da noite, e m\u00e1is tarde a serie estreouse na canle p\u00fablica australiano Eleven os domingos \u00e1s 11 da ma\u00f1\u00e1. A segunda tempada estreouse o 13 de febreiro do 2015 os 13 primeiros episodios, e estre\u00e1ronse os 13 episodios restantes o 29 de maio dese mesmo ano. Toda a terceira tempada estreouse na web de Netflix o 27 de maio do 2016.\nEn Espa\u00f1a a primeira tempada foi estreada o 28 de outubro do 2013 pola canle Disney Channel e finalizou a finais dese mesmo ano. A segunda tempada foi estreada o 29 de xu\u00f1o do 2015 tam\u00e9n pola canle Disney Channel.\nProduci\u00f3n.\nO programa \u00e9 derivado da serie , emitida en m\u00e1is de 160 territorios en todo o mundo; e p\u00f3dese atopar unha conexi\u00f3n entre Mako Mermaids e H2O nos derradeiros dous episodios da serie, onde Rikki fai unha aparici\u00f3n especial. O orzamento inicial da serie foi de 12,5 mill\u00f3ns de d\u00f3lares. As colas son moito m\u00e1is lixeiras que as usadas en H2O, xa que as de H2O pesaban 40\u00a0kg e as de Mako Mermaids s\u00f3 12\u00a0kg.\nA serie foi filmada do 8 de maio do 2012 at\u00e9 o 12 de outubro do mesmo ano. Os primeiros 13 episodios estre\u00e1ronse en Netflix, para unha audiencia internacional de 120 pa\u00edses. Os \u00faltimos 13 episodios estre\u00e1ronse o 15 de setembro do mesmo ano.\nEn Espa\u00f1a estreouse co nome \"As sirenas de Mako\" o 28 de outubro do 2013 en Disney Channel \u00e1s 18:30 horas.\nEpisodios.\nTempada 2.\nLyla, Nixie e Sirena conseguen volver \u00f3 grupo, pero Lyla e Nixie deixan a serie tentando ter unha vida nova. Zac e Evie a\u00ednda est\u00e1n xuntos, vivindo grandes aventuras. Sirena non pode coidar do estanque da l\u00faa soa, e o grupo chama d\u00faas sereas novas para substitu\u00edr Lyla e Nixie: Ondina e Mimmi. As tres coidan do estanque da l\u00faa e fanse grandes amigas. Ent\u00f3n Ondina e Mimmi foxen da illa de Mako con Sirena co intento de reconverter Zac en humano. Pero a conexi\u00f3n entre Zac e Mako \u00e9 cada vez m\u00e1is forte. Se non tiveren \u00e9xito, nunca romper\u00e1n a s\u00faa conexi\u00f3n nin salvar\u00e1n Mako. Durante a l\u00faa chea, tratan de elimina-los seus poderes, e Evie decide intervir e de s\u00fapeto conv\u00e9rtese nunha serea. \u00d3 final, as tres sereas quedan de novo con Rita e Poseid\u00f3n.\nTempada 3.\nCando unha serea chinesa, Weilan, libera accidentalmente un drag\u00f3n de auga, ela foxe \u00e1 illa de Mako mentres que a persegue a criatura. Ondina, Mimmi e Weilan deben defende-la illa de Mako e a costa dourada da s\u00faa destruci\u00f3n."}
{"id": "314989", "revid": "22570", "url": "https://gl.wikipedia.org/wiki?curid=314989", "title": "Al-Qubayat", "text": "Al-Qubayat (en \u00e9 unha vila do distrito de Akar, na gobernaci\u00f3n do L\u00edbano Setentrional. Ten unha poboaci\u00f3n de arredor de 12.000 persoas, a maior\u00eda deles maronitas."}
{"id": "314991", "revid": "25871", "url": "https://gl.wikipedia.org/wiki?curid=314991", "title": "Eiji Tsuburaya", "text": " (, nado en Sukagawa o 7 de xullo de 1901 e finado en It\u014d o 25 de xaneiro de 1970, foi un director e dese\u00f1ador de efectos especiais creador de moitos filme de ciencia ficci\u00f3n xaponeses, sendo un dos co-creadores de \"Godzilla\", e o principal creador de \"Ultraman\"."}
{"id": "314992", "revid": "23204", "url": "https://gl.wikipedia.org/wiki?curid=314992", "title": "Eiichi Tsumuraya", "text": ""}
{"id": "314993", "revid": "23204", "url": "https://gl.wikipedia.org/wiki?curid=314993", "title": "Concat\u00e9mero", "text": "Un concat\u00e9mero (tam\u00e9n escrito concat\u00e1mero) \u00e9 unha mol\u00e9cula de ADN longa continua que cont\u00e9n moitas copias da mesma secuencia de ADN unidas en serie. Estas mol\u00e9culas polim\u00e9ricas son xeralmente copias dun xenoma v\u00edrico unidas de modo que onde acaba unha empeza outra, e separadas por sitios \"cos\" (unha secuencia de nucle\u00f3tidos para a uni\u00f3n de prote\u00ednas que aparece s\u00f3 unha vez en cada copia do xenoma). Os concat\u00e9meros son normalmente o resultado dunha replicaci\u00f3n polo m\u00e9todo do c\u00edrculo rodante, e pode considerarse como o \u00faltimo estadio da infecci\u00f3n dun fago en bacterias. Como exemplo, se os xenes no ADN do fago est\u00e1n dispostos como ABC, ent\u00f3n nun concat\u00e9mero os xenes ser\u00edan ABCABCABCABC... Despois o concat\u00e9mero \u00e9 dividido en fragmentos separados por ribozimas ou encimas.\nDurante unha infecci\u00f3n activa, algunhas especies de virus replican o seu material xen\u00e9tico por medio da formaci\u00f3n de concat\u00e9meros. No caso do \"Herpesvirus humano 6\", o seu xenoma completo c\u00f3piase unha e outra vez nunha soa mol\u00e9cula. Estes longos concat\u00e9meros son despois clivados entre as rexi\u00f3ns pac-1 e pac-2 por ribozimas cando o xenoma \u00e9 empaquetado nos viri\u00f3ns individuais. No virus vaccinia os concat\u00e9meros cl\u00edvanse por medio do encima A22R. No fago lambda os concat\u00e9meros tam\u00e9n se cortan en xenomas individuais a medida que o ADN se empaqueta nas cabezas dos novos fagos."}
{"id": "314994", "revid": "27155", "url": "https://gl.wikipedia.org/wiki?curid=314994", "title": "Concat\u00e1mero", "text": ""}
{"id": "314995", "revid": "1131", "url": "https://gl.wikipedia.org/wiki?curid=314995", "title": "Ayll\u00f3n", "text": "Ayll\u00f3n \u00e9 un concello da provincia de Segovia, na comunidade aut\u00f3noma de Castela e Le\u00f3n. Ten unha \u00e1rea 128,19\u00a0km\u00b2 con poboaci\u00f3n de 1243 habitantes (2007) e densidade poboacional de 9,7 hab./km\u00b2. O seu lema co\u00f1ecido \u00e9 \u00abAyll\u00f3n Historia y Arte\u00bb.\nPolo municipio pasan os r\u00edos Aguisejo e Riaza. O seu monumento m\u00e1is destacado \u00e9 a Martina, no alto da vila. Tam\u00e9n a Serra de Ayll\u00f3n toma o nome desta vila. Ao longo do ano cel\u00e9branse varias festas de interese cultural, as que se honra ao seu patr\u00f3n San Miguel, e nos \u00faltimos anos a \u00faltima fin de semana de xullo cel\u00e9brase o \u201cAyll\u00f3n Medieval\u201d durante dous d\u00edas, onde o ritmo do pobo trasl\u00e1dase aos tempos do Rei Xo\u00e1n II de Castela e o condestable de Castela \u00c1lvaro de Luna."}
{"id": "314996", "revid": "83328", "url": "https://gl.wikipedia.org/wiki?curid=314996", "title": "Des Knaben Wunderhorn (Mahler)", "text": " \nGustav Mahler baseouse no libro Des Knaben Wunderhorn para compo\u00f1er un ciclo de canci\u00f3ns propio e coma fonte de inspiraci\u00f3n de varias das s\u00faas sinfon\u00edas.\nContexto.\nMahler recibiu dende neno o influxo da m\u00fasica popular. Esta serviulle de fonte de inspiraci\u00f3n, non s\u00f3 na composici\u00f3n de lieds, sen\u00f3n tam\u00e9n para a composici\u00f3ns das s\u00faas sinfon\u00edas. Mahler descubriu os poemas \u00f3 redor do 1887-1888, e influ\u00edron profundamente nas s\u00faas obras posteriores. \nEn total Mahler compuxo un total de 46 canci\u00f3ns, 24 das cales bas\u00e9anse en canci\u00f3ns hom\u00f3nimas do volume \"Des Knaben Wunderhorn\". Nove delas foron musicadas para piano e quince para orquestra. A estas 24 canci\u00f3ns haber\u00eda que engadir as catro canci\u00f3ns co\u00f1ecidas coma \"Canci\u00f3ns do cami\u00f1ante\", compostas directamente polo propio Mahler, e sen relaci\u00f3n directa co volume de poes\u00eda popular, mais claramente inspiradas na colecci\u00f3n de poemas.\nEsta influencia foi tan profunda que marcou a primeira etapa creativa do compositor, co\u00f1ecida coma os \"anos wunderhorn\", e que van dende o 1888 ata 1901. Todos os traballos destes anos te\u00f1en m\u00e1is ou menos relaci\u00f3n co volume de Achim von Arnim e Clemens Brentano.\nCiclo Wunderhorn.\nO chamado ciclo de canci\u00f3ns Wunderhorn dividir\u00edase do seguinte xeito:\n\"Lieder eines fahrenden gesellen\".\n\u00c9 dicir \"Canci\u00f3ns do cami\u00f1ante\". Con textos orixinais de Mahler. Compostos en Kassel entre o 1883 e 1885, orquestrados no 1890 e revisados no intervalo 1891-1896. O ciclo foi publicado no 1897, en d\u00faas versi\u00f3ns: para piano e orquestra, e estreouse para orquestra no 1896.\n\"Lieder und Ges\u00e4nge aus der Jugendzeit\".\n\u00c9 dicir \"Canci\u00f3ns e cantos de xuventude\". Escritos entre o 1880 e 1889. Foron publicadas en Mainz en tres volumes no 1892. Son canci\u00f3ns de estilo popular, pensadas para voz e piano. Luciano Berio editou as versi\u00f3ns orquestrais no 1986 e 1987.\nCanci\u00f3ns Wunderhorn para orquestra.\nConcibidas para voz e orquestra dende o primeiro momento. A\u00ednda que o propio Mahler encargouse de publicar a versi\u00f3n para piano no 1899."}
{"id": "314997", "revid": "98629", "url": "https://gl.wikipedia.org/wiki?curid=314997", "title": "Troy Polamalu", "text": "Troy Aumua Polamalu, nado Troy Aumua en Garden Grove (California) o 19 de abril de 1981, \u00e9 un ex xogador de f\u00fatbol americano estadounidense que xogou toda a s\u00faa carreira de doce anos nos Pittsburgh Steelers da National Football League (NFL). Xogou na liga universitaria para a Universidade do Sur de California (USC) onde ga\u00f1ou o reco\u00f1ecemento All-American. Foi escollido polos Steelers na primeira rolda do Draft de 2003, e al\u00ed ga\u00f1ou d\u00faas Super Bowl (XL, XLIII). En 2010 foi escollido Mellor Defensa do Ano da NFL."}
{"id": "314998", "revid": "23204", "url": "https://gl.wikipedia.org/wiki?curid=314998", "title": "Troy Aumua Polamalu", "text": ""}
{"id": "314999", "revid": "23204", "url": "https://gl.wikipedia.org/wiki?curid=314999", "title": "Troy Aumua", "text": ""}
{"id": "315001", "revid": "22570", "url": "https://gl.wikipedia.org/wiki?curid=315001", "title": "Nabai", "text": "Nabai (en ) \u00e9 unha vila do distrito de Matn, na gobernaci\u00f3n do Monte L\u00edbano. A poboaci\u00f3n \u00e9 case totalmente cristi\u00e1."}
{"id": "315002", "revid": "89787", "url": "https://gl.wikipedia.org/wiki?curid=315002", "title": "Dustin Brown", "text": "Dustin Brown, nado en Celle o 8 de decembro de 1984, \u00e9 un xogador profesional de tenis alem\u00e1n de orixe xamaicana. Brown compite na ATP Challenger Tour, individual e por parellas. Acadou a s\u00faa maior clasificaci\u00f3n individual na ATP, o n\u00famero 64, en abril de 2016, e por parellas, o n\u00famero 43, en maio de 2012.\n\u00c9 un dos poucos xogadores de tenis que te\u00f1en o r\u00e9cord de vitorias fronte o 14 veces campi\u00f3n e antigo n\u00famero 1 Rafael Nadal, derrot\u00e1ndoo por d\u00faas veces en pista de herba, a primeira en 2014 Gerry Weber Open e a segunda en 2015 Wimbledon Championships."}
{"id": "315003", "revid": "839", "url": "https://gl.wikipedia.org/wiki?curid=315003", "title": "Al-Qaa", "text": ""}
{"id": "315004", "revid": "22570", "url": "https://gl.wikipedia.org/wiki?curid=315004", "title": "Al-Qa", "text": "Al-Qa (en , tr. \"Al-Q\u0101\") \u00e9 unha poboaci\u00f3n do distrito de Hirmil\u200e, na gobernaci\u00f3n de Al-Biqa. A poboaci\u00f3n \u00e9 maioritariamente melquita."}
{"id": "315005", "revid": "88215", "url": "https://gl.wikipedia.org/wiki?curid=315005", "title": "Garbi\u00f1e Muguruza", "text": "Garbi\u00f1e Muguruza Blanco, nada en Guatire (Venezuela) o 8 de outubro de 1993, \u00e9 unha tenista profesional hispanovenezolana que ten a dobre nacionalidade. Por decisi\u00f3n persoal decidiu representar a Espa\u00f1a nos torneos da WTA e na Copa Federaci\u00f3n de Tenis da ITF. \u00c9 a actual n\u00famero 1 da clasificaci\u00f3n mundial da WTA dende o 11 de setembro de 2017 nesta data por primeira vez na historia os n\u00fameros un do tenis mundial son espa\u00f1ois, \u00f3 coincidir o reinado de Garbi\u00f1e co do balear Rafa Nadal.\nO 4 de xu\u00f1o de 2016 proclamouse campioa de Roland Garros, primeiro Grand Slam da s\u00faa carreira, logo de vencer na final a Serena Williams, n\u00famero un do mundo, situ\u00e1ndose na segunda posici\u00f3n da clasificaci\u00f3n da WTA. A s\u00faa mellor clasificaci\u00f3n ata o momento era o posto n\u00famero 3, acadado en outubro de 2015 cando chegou \u00e1 final do Campionato de Wimbledon, final que perdeu precisamente contra Serena Williams, no ano 2017 acada o t\u00edtulo brit\u00e1nico \u00f3 derrotar a Venus Williams por 7-6 e 6-0 na final, fac\u00e9ndose con seu segundo Grand Slam.\nNa s\u00faa carreira ga\u00f1ou tam\u00e9n tres t\u00edtulos WTA en individuais, un deles categor\u00eda Premier Mandatory e tres en dobres. A nivel ITF ga\u00f1ou sete torneos individuais e un en dobres. En 2015 recibiu a medalla de bronce da Real Orde do M\u00e9rito Deportivo."}
{"id": "315006", "revid": "23204", "url": "https://gl.wikipedia.org/wiki?curid=315006", "title": "Garbi\u00f1e Muguruza Blanco", "text": ""}
{"id": "315007", "revid": "839", "url": "https://gl.wikipedia.org/wiki?curid=315007", "title": "Elias Hrawi", "text": ""}
{"id": "315008", "revid": "56817", "url": "https://gl.wikipedia.org/wiki?curid=315008", "title": "Sahla", "text": "Sahla (en , pronunciado [\u02c8za\u0127le]; en ) \u00e9 a capital e maior cidade da gobernaci\u00f3n de Al-Biqa e a cuarta cidade en poboaci\u00f3n do L\u00edbano grazas aos seus 50.000 habitantes. Sit\u00faase a 55\u00a0km ao leste de Beirut."}
{"id": "315009", "revid": "23204", "url": "https://gl.wikipedia.org/wiki?curid=315009", "title": "Ain Ibil", "text": "Ain Ibil (en ) \u00e9 unha localidade do distrito de Bint Xubail, na gobernaci\u00f3n de Nabatia. "}
{"id": "315010", "revid": "89787", "url": "https://gl.wikipedia.org/wiki?curid=315010", "title": "A Momentary Lapse of Reason", "text": "A Momentary Lapse of Reason \u00e9 o d\u00e9cimo terceiro \u00e1lbum de estudio do grupo musical ingl\u00e9s de rock progresivo Pink Floyd, lanzado no Reino Unido e nos Estados Unidos en setembro de 1987. Realizouse pola decisi\u00f3n do guitarra David Gilmour de inclu\u00edr material do seu terceiro disco en solitario nun novo \u00e1lbum de Pink Floyd co bater\u00eda Nick Mason e o tecladista Richard Wright."}
{"id": "315011", "revid": "54334", "url": "https://gl.wikipedia.org/wiki?curid=315011", "title": "Anselmo Ralph", "text": "Anselmo Cordeiro da Mata, nado en Luanda o 12 de marzo de 1981, \u00e9 un cantor e compositor angolano, m\u00e1is co\u00f1ecido polo nome art\u00edstico de Anselmo Ralph.\nTraxectoria.\nFixo o ensino e b\u00e1sico na s\u00faa cidade natal, e despois estudou Contabilidade en Nova York, no Borough of Manhattan Community College.\nNa d\u00e9cada de 1990, estableceuse en Madrid. Nesta etapa converteuse nun grande admirador do cantor dominicano Juan Luis Guerra, o que tivo unha grande influencia na s\u00faa carreira como m\u00fasico. En 1995, formou parte do grupo NGB (New Generation Band) co que gravou o seu primeiro \u00e1lbum.\nEn xaneiro de 2006 lanzou o seu primeiro \u00e1lbum en solitario, \"Hist\u00f3rias de Amor\", disco de rythm and blues producido por Produtora Bom Som, propiedade do propio artista e do seu axente Camilo Travassos. Deu o primeiro concerto de presentaci\u00f3n do disco na discoteca Miami Beach de Luanda.\nVida persoal.\nEn 2008 casou con Madlice Castro, con que ten dous fillos, Alicia e Jason."}
{"id": "315013", "revid": "22570", "url": "https://gl.wikipedia.org/wiki?curid=315013", "title": "Xasin", "text": "Xasin (en ) \u00e9 unha vila libanesa, situada a 22\u00a0km de Sid\u00f3n. Hoxe \u00e9 o principal destino tur\u00edstico da gobernaci\u00f3n do L\u00edbano Meridional."}
{"id": "315014", "revid": "7523", "url": "https://gl.wikipedia.org/wiki?curid=315014", "title": "Artem Pustovyi", "text": "Artem Pustovyi, nado o 25 de xu\u00f1o de 1992 en Sofijiwka, \u00e9 un xogador profesional de baloncesto ucra\u00edno. Cunha estatura de 2,16 metros xoga na posici\u00f3n de pivote para o Monbus Obradoiro da Liga ACB.\nTraxectoria.\nO 18 de xu\u00f1o de 2015, anunciouse a s\u00faa cesi\u00f3n por tres anos \u00f3 Obradoiro CAB da Liga ACB, procedente do BC Khimik ucra\u00edno. O 23 de maio de 2017, o Obradoiro chegou a un acordo co Khimik e co propio xogador para estender o seu contrato ata o ano 2019.\nO 30 de xullo de 2018, o Obradoiro e o FC Barcelona chegaron a un acordo para o traspaso de Pustovyi, quen asinou un contrato de tres tempadas polo club azulgrana.\nO 2 de xullo de 2021, Pustovyi asinou un contrato dunha tempada co CB Gran Canaria da Liga ACB.\nO 17 de xullo de 2022, anunciouse a fichaxe de Pustovyi por unha tempada polo UCAM Murcia da Liga ACB.\nO 18 de xullo de 2023, anunciouse a volta de Pustovyi a Santiago tras asinar por d\u00faas tempadas polo Obradoiro CAB da Liga ACB."}
{"id": "315016", "revid": "89787", "url": "https://gl.wikipedia.org/wiki?curid=315016", "title": "The Division Bell", "text": "The Division Bell \u00e9 o d\u00e9cimo cuarto \u00e1lbum de estudio do grupo musical ingl\u00e9s de rock progresivo Pink Floyd, lanzado no Reino Unido por EMI Records o 28 de marzo de 1994, e nos Estados Unidos por Columbia Records o 4 de abril."}
{"id": "315017", "revid": "138600", "url": "https://gl.wikipedia.org/wiki?curid=315017", "title": "Lingua gagauza", "text": "A lingua gagauza \u00e9 unha lingua turca falada polo pobo gagauz na Moldavia, Ucra\u00edna, Rusia e Turqu\u00eda, e \u00e9 a lingua co-oficial de Gagauzia xunto ao roman\u00e9s/moldavo."}
{"id": "315019", "revid": "89787", "url": "https://gl.wikipedia.org/wiki?curid=315019", "title": "The Final Cut (\u00e1lbum)", "text": "The Final Cut (ocasionalmente subtitulado A Requiem For The Post-War Dream by Roger Waters) \u00e9 o d\u00e9cimo segundo \u00e1lbum de estudio do grupo musical ingl\u00e9s de rock progresivo Pink Floyd. Foi lanzado no Reino Unido o 21 de marzo de 1983 por Harvest Records, e semanas despois nos Estados Unidos por Columbia Records."}
{"id": "315020", "revid": "23204", "url": "https://gl.wikipedia.org/wiki?curid=315020", "title": "A Requiem For The Post-War Dream by Roger Waters", "text": ""}
{"id": "315021", "revid": "52344", "url": "https://gl.wikipedia.org/wiki?curid=315021", "title": "Miguel Angel Mart\u00ednez Quintanar", "text": ""}
{"id": "315022", "revid": "56817", "url": "https://gl.wikipedia.org/wiki?curid=315022", "title": "Bandeira de Cangas", "text": "A bandeira de Cangas \u00e9 a bandeira oficial do concello de Cangas, na Provincia de Pontevedra. Non \u00e9 m\u00e1is que a cor celeste do campo do seu escudo co sol her\u00e1ldico cangu\u00e9s radiante e dourado centrado na bandeira (moi semellante ao da bandeira da Arxentina. Ten rango de oficialidade e ondea xunto as outras oficiais (Uni\u00f3n Europea, Espa\u00f1a e Galiza) no balc\u00f3n da casa do concello. Ademais dito sol, vell\u00edsimo s\u00edmbolo da vila, empr\u00e9gase como logotipo de varias entidades canguesas, especialmente deportivas."}
{"id": "315025", "revid": "5863", "url": "https://gl.wikipedia.org/wiki?curid=315025", "title": "Bandeira de Arxentina", "text": ""}
{"id": "315027", "revid": "5863", "url": "https://gl.wikipedia.org/wiki?curid=315027", "title": "Guerra sucia en Arxentina na cultura", "text": ""}
{"id": "315028", "revid": "5863", "url": "https://gl.wikipedia.org/wiki?curid=315028", "title": "Guerra sucia en Arxentina", "text": ""}
{"id": "315030", "revid": "56817", "url": "https://gl.wikipedia.org/wiki?curid=315030", "title": "Bxari", "text": "Bxari (en ) \u00e9 unha vila no val de Qadixa situada a 1.500 m de altitude. Pertence ao distrito hom\u00f3nimo, na gobernaci\u00f3n do L\u00edbano Setentrional. "}
{"id": "315031", "revid": "47401", "url": "https://gl.wikipedia.org/wiki?curid=315031", "title": "Pontificia Universidade Gregoriana", "text": "A Pontificia Universidade Gregoriana (en , PUG) \u00e9 unha universidade pontificia situada en Roma. Ten orixe no \"Collegio Romano\" fundado por santo Ignacio de Loiola en 1551. O seu nome actual ven do papa Gregorio XIII."}
{"id": "315032", "revid": "5863", "url": "https://gl.wikipedia.org/wiki?curid=315032", "title": "Provincias de Arxentina", "text": ""}
{"id": "315033", "revid": "5863", "url": "https://gl.wikipedia.org/wiki?curid=315033", "title": "Primeira Divisi\u00f3n de Arxentina", "text": ""}
{"id": "315034", "revid": "5863", "url": "https://gl.wikipedia.org/wiki?curid=315034", "title": "Gran premio de Arxentina de 1979", "text": ""}
{"id": "315035", "revid": "5863", "url": "https://gl.wikipedia.org/wiki?curid=315035", "title": "Lista de presidentes de Arxentina", "text": ""}
{"id": "315036", "revid": "5863", "url": "https://gl.wikipedia.org/wiki?curid=315036", "title": "Gran Premio de Arxentina de 1973", "text": ""}
{"id": "315037", "revid": "5863", "url": "https://gl.wikipedia.org/wiki?curid=315037", "title": "Gran Premio de Arxentina de 1960", "text": ""}
{"id": "315038", "revid": "5863", "url": "https://gl.wikipedia.org/wiki?curid=315038", "title": "Gran Premio de Arxentina de 1954", "text": ""}
{"id": "315039", "revid": "5863", "url": "https://gl.wikipedia.org/wiki?curid=315039", "title": "Gran Premio de Arxentina de 1974", "text": ""}
{"id": "315040", "revid": "5863", "url": "https://gl.wikipedia.org/wiki?curid=315040", "title": "Gran Premio de Arxentina de 1972", "text": ""}
{"id": "315041", "revid": "5863", "url": "https://gl.wikipedia.org/wiki?curid=315041", "title": "Gran Premio de Arxentina de 1958", "text": ""}
{"id": "315042", "revid": "5863", "url": "https://gl.wikipedia.org/wiki?curid=315042", "title": "Gran Premio de Arxentina de 1977", "text": ""}
{"id": "315043", "revid": "5863", "url": "https://gl.wikipedia.org/wiki?curid=315043", "title": "Gran premio de Arxentina de 1981", "text": ""}
{"id": "315044", "revid": "5863", "url": "https://gl.wikipedia.org/wiki?curid=315044", "title": "Gran Premio de Arxentina de 1953", "text": ""}
{"id": "315045", "revid": "5863", "url": "https://gl.wikipedia.org/wiki?curid=315045", "title": "Gran Premio de Arxentina de 1978", "text": ""}
{"id": "315046", "revid": "5863", "url": "https://gl.wikipedia.org/wiki?curid=315046", "title": "Gran Premio de Arxentina de 1980", "text": ""}
{"id": "315047", "revid": "5863", "url": "https://gl.wikipedia.org/wiki?curid=315047", "title": "Gran Premio de Arxentina de 1955", "text": ""}
{"id": "315048", "revid": "5863", "url": "https://gl.wikipedia.org/wiki?curid=315048", "title": "Gran Premio de Arxentina de 1975", "text": ""}
{"id": "315049", "revid": "5863", "url": "https://gl.wikipedia.org/wiki?curid=315049", "title": "Gran Premio de Arxentina de 1957", "text": ""}
{"id": "315050", "revid": "5863", "url": "https://gl.wikipedia.org/wiki?curid=315050", "title": "Selecci\u00f3n de rugby de Arxentina", "text": ""}
{"id": "315051", "revid": "5863", "url": "https://gl.wikipedia.org/wiki?curid=315051", "title": "Gran Premio de Arxentina de 1956", "text": ""}
{"id": "315054", "revid": "5863", "url": "https://gl.wikipedia.org/wiki?curid=315054", "title": "Primeira Divisi\u00f3n de Arxentina 2012/13", "text": ""}
{"id": "315055", "revid": "5863", "url": "https://gl.wikipedia.org/wiki?curid=315055", "title": "Eparqu\u00eda ortodoxa rusa de Arxentina e Suram\u00e9rica", "text": ""}
{"id": "315056", "revid": "5863", "url": "https://gl.wikipedia.org/wiki?curid=315056", "title": "Escudo de Arxentina", "text": ""}
{"id": "315057", "revid": "5863", "url": "https://gl.wikipedia.org/wiki?curid=315057", "title": "Selecci\u00f3n de baloncesto de Arxentina", "text": ""}
{"id": "315058", "revid": "5863", "url": "https://gl.wikipedia.org/wiki?curid=315058", "title": "Econom\u00eda de Arxentina", "text": ""}
{"id": "315059", "revid": "5863", "url": "https://gl.wikipedia.org/wiki?curid=315059", "title": "Lista de bandeiras de Arxentina", "text": ""}
{"id": "315060", "revid": "89787", "url": "https://gl.wikipedia.org/wiki?curid=315060", "title": "Bo\u013ceslavs Slosk\u0101ns", "text": "Bo\u013ceslavs Slosk\u0101ns, nado o 31 de agosto de 1893 na parroquia de Stirniene (gobernaci\u00f3n de Viciebsk, Imperio Ruso) e finado o 17 de abril de 1981 en Lovaina (B\u00e9lxica), foi un bispo da Igrexa Cat\u00f3lica Latina, administrador apost\u00f3lico de Minsk e Mahilio\u016d dende 1926 at\u00e9 o seu pasamento.\nVeneraci\u00f3n.\nA s\u00faa causa de beatificaci\u00f3n comezou na arquidiocese de Malinas-Bruxelas o 15 de abril de 1999, e o 10 de marzo de 2000 comezaron as investigaci\u00f3ns diocesanas, obtendo o \"nihil obstat\" o 14 de abril. O 20 de febreiro de 2003 a \"Positio\" foi presentada \u00e1 Congregaci\u00f3n para as Causas dos Santos en Roma, e o 20 de decembro de 2004 o papa Xo\u00e1n Paulo II declarouno \u00abVenerable\u00bb coa promulgaci\u00f3n do drecreto de virtudes heroicas."}
{"id": "315061", "revid": "839", "url": "https://gl.wikipedia.org/wiki?curid=315061", "title": "Diocese cat\u00f3lica latina de Minsk", "text": ""}
{"id": "315062", "revid": "839", "url": "https://gl.wikipedia.org/wiki?curid=315062", "title": "Sergiusz Gajek", "text": ""}
{"id": "315065", "revid": "839", "url": "https://gl.wikipedia.org/wiki?curid=315065", "title": "Lyndon Baines Johnson", "text": ""}
{"id": "315067", "revid": "1131", "url": "https://gl.wikipedia.org/wiki?curid=315067", "title": "Circu\u00edto urbano de Port Imperial", "text": "O Circu\u00edto urbano de Port Imperial foi un proxecto de circu\u00edto de carreiras urbano situado en Nova York, no estado de Nova Jersey, Estados Unidos. No Campionato Mundial de F\u00f3rmula 1 de 2016 este circu\u00edto \u00eda a acoller o Gran Premio de Am\u00e9rica da F\u00f3rmula 1. O trazado foi dese\u00f1ado polo enxe\u00f1eiro alem\u00e1n Hermann Tilke co prop\u00f3sito de que Nova York albergar\u00e1 a F\u00f3rmula 1. A estrea nesa competici\u00f3n foi planeada para a tempada 2013 pero decidiuse atrasala tres anos at\u00e9 a tempada 2016. O circu\u00edto ter\u00e1 unha lonxitude de 5'2 quil\u00f3metros e un n\u00famero total de 19 curvas.\nCando a carreira inaugural de 2013 se retirou do calendario, o presidente e CEO da F\u00f3rmula Un Bernie Ecclestone afirmou que os promotores incumpr\u00edan o contrato e que novas propostas doutras partes ser\u00edan benvidas. A carreira engadiuse varias veces e eliminouse dos futuros calendarios provisionais de F\u00f3rmula Un e finalmente abandonouse o proxecto."}
{"id": "315070", "revid": "56817", "url": "https://gl.wikipedia.org/wiki?curid=315070", "title": "Coreano (hom\u00f3nimos)", "text": "O nome coreano, adxectivo que se refire ao que \u00e9 propio de Corea, como substantivo pode referirse, entre outras cousas:"}
{"id": "315071", "revid": "1888", "url": "https://gl.wikipedia.org/wiki?curid=315071", "title": "V\u00edctor Sampedro Blanco", "text": ""}
{"id": "315073", "revid": "98629", "url": "https://gl.wikipedia.org/wiki?curid=315073", "title": "Coreano do Pac\u00edfico", "text": "O coreano do Pac\u00edfico ou mendo do Pac\u00edfico, Glyptocephalus zachirus, \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia dos pleuronectinos, unha das tres reco\u00f1ecidas actualmente no x\u00e9nero \"Glyptocephalus\".\nTr\u00e1tase dunha especie de importancia comercial, que se captura ao longo das costas do Pac\u00edfico, desde a Baixa California (M\u00e9xico) at\u00e9 as dos Estadou Unidos, a Columbia Brit\u00e1nica (Canad\u00e1) e Alasca e a trav\u00e9s do mar de Bering, at\u00e9 as costas de Rusia e o mar do Xap\u00f3n.\nTaxonom\u00eda.\nA especie foi descrita en 1879 polo zo\u00f3logo ingl\u00e9s William Neale Lockington. \nSin\u00f3nimos.\nAdemais de polo seu nome orixinario, e actualmente v\u00e1lido, a especie foi co\u00f1ecida ao longo do tempo polo sin\u00f3nimo \"Errex zachirus\" .\nNome espec\u00edfico.\nO nome espec\u00edfico, \"zachirus\", deriva do grego antigo \u03b6\u03b1- \"za-\" \"moi\", e \u03c7\u03b5\u03af\u03c1 \"che\u00edr\", \"man\" (no sentido de \"aletas grandes\"), coa desinencia latina \"-us\", indicando substantivo masculino.\nDescrici\u00f3n.\nEsta especie \u00e9 un peixe plano cos dous ollos situados no lado dereito do seu corpo ovalado, que pode acadar unha lonxitude m\u00e1xima de 60\u00a0cm, a\u00ednda que os exemplares pescados roldan os 36\u00a0cm. O peso m\u00e1ximo rexistrado foi de 2\u00a0kg.\nA s\u00faa columna vertebral est\u00e1 formada por de 62 a 65 v\u00e9rtebras. A aleta dorsal presenta de 87 a 110 raios, e a anal, de 78 a 93. A aleta dorsal orix\u00ednase \u00e1 altura da metade do ollo superior. A marxe posterior da aleta caudal forma un 'V'. A aleta pectoral do lado pigmentado \u00e9 moi longa (ao que alude o seu nome espec\u00edfico).\nH\u00e1bitat, biolox\u00eda e usos.\n\u00c9 un peixe mari\u00f1o, demersal, que vive a profundidades de entre os 0 e os 900 m, usualmente entre os 61 e os 500 m, en augas temperadas do Pac\u00edfico norte, entre os 67\u00b0 N e os 31\u00b0 N.\n\u00c9 unha especie de lento crecemento, que vive en fondos areosos ou lamacentos. Xeralmente desbotada polos arrastreiros, a\u00ednda que \u00e1s veces util\u00edzase como fertilizante. A s\u00faa carne consid\u00e9rase saborosa. Comercial\u00edzase en fresco ou conxelado, e cons\u00f3mese cocido ao vapor, frito, asado no forno e en forno microondas.\nCapt\u00farase nas \u00e1reas de pesca 61 e 67 (Pac\u00edfico noroeste e nordeste, respectivamente)."}
{"id": "315074", "revid": "1410", "url": "https://gl.wikipedia.org/wiki?curid=315074", "title": "Pel\u00e1xico", "text": "O adxectivo pel\u00e1xico ref\u00edrese \u00e1s zonas do mar moi distantes da terra, ou aos seres\nque viven nas zonas m\u00e1is profundas do mar.\nO termo deriva do grego antigo \u03c0\u03ad\u03bb\u03b1\u03b3\u03bf\u03c2 \"p\u00e9lagos\", \"mar aberto\", \u00e9 dicir, a parte dos oc\u00e9anos que est\u00e1n sobre a zona pel\u00e1xica, ou sexa, a columna de auga do oc\u00e9ano que non est\u00e1 sobre a plataforma continental. Os organismos que habitan esta \u00e1rea denom\u00ednanse, por tanto, pel\u00e1xicos.\nEn ecolox\u00eda e hidrolox\u00eda a \"columna de auga\" \u00e9 unha columna conceptual de auga que se estende desde a superficie dun mar, un r\u00edo ou un lago at\u00e9 o sedimento do fondo.\nEn contraste, a zona demersal comprende as augas achegadas \u00e1 costa. Este \u00faltimo nome deriva do lat\u00edn \"demergere\", \"somerxer\", por ser a zona onde se pode un percibir o fondo para mergullarse.\nDenom\u00ednase zona abisal ou zona abisopel\u00e1xica a un dos niveis nos que est\u00e1 dividido o oc\u00e9ano segundo a s\u00faa profundidade; est\u00e1 por debaixo da zona batial ou zona batipel\u00e1xica, e por riba da zona hadopel\u00e1xica ou zona hadal, e corresponde ao espazo oce\u00e1nico entre os 3 000 e os 6 000 m de profundidade. \u00c9 unha zona escura, onde a luz solar non chega.\nDivisi\u00f3ns.\nEsta zona div\u00eddese nun n\u00famero de subzonas, baseadas nas s\u00faas diferentes caracter\u00edsticas ecol\u00f3xicas (que, m\u00e1is ou menos, indican a s\u00faa profundidade):"}
{"id": "315076", "revid": "12452", "url": "https://gl.wikipedia.org/wiki?curid=315076", "title": "Mendo do Pac\u00edfico", "text": ""}
{"id": "315077", "revid": "1505", "url": "https://gl.wikipedia.org/wiki?curid=315077", "title": "Mendo (peixe)", "text": ""}
{"id": "315078", "revid": "98629", "url": "https://gl.wikipedia.org/wiki?curid=315078", "title": "Dolph Lundgren", "text": "Dolph Lundgren, nado en Estocolmo o 3 de novembro de 1957, \u00e9 un actor, director e artista marcial sueco. Pertence \u00e1 xeraci\u00f3n de actores que representaban o estereotipo do heroe de acci\u00f3n, xunto con Sylvester Stallone, Chuck Norris, Arnold Schwarzenegger, Bruce Willis, Steven Seagal e Jean-Claude Van Damme.\nTen unha carreira de qu\u00edmica pola Universidade Estatal de Washington, estudou enxe\u00f1ar\u00eda qu\u00edmica no Real Instituto de Tecnolox\u00eda de Estocolmo a comezos da d\u00e9cada de 1980, e ten un m\u00e1ster de enxe\u00f1ar\u00eda qu\u00edmica da Universidade de Sydney en 1982. Lundgren ten o cinto negro 3\u00ba \"dan\" en karate kyokushin e foi campi\u00f3n de Europa en 1980 e 1981. En Sidney, converteuse en gardacostas da cantante xamaicana Grace Jones e comezou unha relaci\u00f3n con ela. Xuntos mud\u00e1ronse a Nova York, e despois dun breve per\u00edodo como modelo e porteiro dun club de Manhattan, Jones conseguiulle un pequeno papel no filme de James Bond \"\".\nO grande \u00e9xito de Lundgren chegou co filme \"Rocky IV\" de 1985, no que interpretou o boxeador ruso Ivan Drago. Dende ent\u00f3n, apareceu en m\u00e1is de 40 filmes, a maior\u00eda deles no x\u00e9nero de acci\u00f3n. Interpretou a He-Man no filme de 1987 \"Masters of the Universe\", e a Frank Castle en \"The Punisher\". A comezos de 1990, apareceu en filmes como \"Dark Angel\" (1990); \"Showdown in Little Tokyo\" (1991), a car\u00f3n de Brandon Lee; \"Universal Soldier\" (1992) con Jean-Claude Van Damme; \"Fuga mortal\" (1993), con Kristian Alfonso e George Segal; \"Johnny Mnemonic\" (1995), con Keanu Reeves; e \"Blackjack\" (1998), dirixido por John Woo. No 2004, Lundgren dirixe o seu primeiro filme, \"The Defender\", e posteriormente rodar\u00eda \"The Mechanik\" (2005), \"Missionary Man\" (2007), \"Command Performance\" (2009) e \"Icarus\" (2010), que tam\u00e9n protagonizou. Dende 1995 s\u00f3 participou en filmes \"directamente para v\u00eddeo\", e non ser\u00e1 at\u00e9 2010 cando regrese \u00e1 gran pantalla con \"The Expendables\", a car\u00f3n doutros actores de acci\u00f3n como Stallone, Jason Statham, Jet Li, Stone Cold Steve Austin e Mickey Rourke. Volveu facer de Gunner Jensen en \"The Expendables 2\" (2012) e \"The Expendables 3\" (2014)."}
{"id": "315079", "revid": "23204", "url": "https://gl.wikipedia.org/wiki?curid=315079", "title": "Grace Jones", "text": "Grace Jones, nada en Spanish Town o 19 de maio de 1948, \u00e9 unha cantante, modelo, produtora e actriz xamaicana. Naceu en Spanish Town e criouse cos seus av\u00f3s. Con 13 anos mudouse cos seus irm\u00e1ns \u00e1 casa dos pais en Syracuse, Nova York. Jones comezou a traballar como modelo, primeiro en Nova York e despois en Par\u00eds, traballando para Yves Saint Laurent, Claude Montana e Kenzo Takada, e aparecendo nas portadas de \"Elle\", \"Vogue\" e \"Stern\".\nEn 1977, Jones asinou un contrato co selo discogr\u00e1fico Island Records e coa axuda de Compass Point All Stars fixo m\u00fasica new wave en 1980. Acadou o Top 40 nas listas do Reino Unido con \"Pull Up to the Bumper\", \"I've Seen That Face Before\", \"Private Life\", \"Slave to the Rhythm\" e \"I'm Not Perfect\". Entre os seus \u00e1lbums c\u00f3ntanse \"Warm Leatherette\" (1980), \"Nightclubbing\" (1981) e \"Slave to the Rhythm\" (1985).\nTam\u00e9n fixo aparici\u00f3ns en filmes de baixo orzamento na d\u00e9cada de 1970 e comezos de 1980. O seu primeiro gran filme foi \"Conan o destrutor\" (1984) a car\u00f3n de Arnold Schwarzenegger e Sarah Douglas, e posteriormente sair\u00eda no filme de James Bond \"\". En 1986, interpretou a unha vampiro en \"Vamp\", e actou e colaborou no filme de 1992 \"Boomerang\"."}
{"id": "315080", "revid": "23204", "url": "https://gl.wikipedia.org/wiki?curid=315080", "title": "Beverly Grace Jones", "text": ""}
{"id": "315083", "revid": "27155", "url": "https://gl.wikipedia.org/wiki?curid=315083", "title": "Cl\u00edpeo", "text": "O cl\u00edpeo (do lat\u00edn \"clypeus\" ou \"clipeus\", antigo escudo greco-romano) \u00e9 un dos escleritos ou pezas do exoesqueleto que forman a \"face\" dun artr\u00f3podo. Nos insectos, o cl\u00edpeo delimita a marxe inferior da cara, e leva o labro (\"labrum\") articulado ao longo da s\u00faa marxe ventral. As mand\u00edbulas rodean o labro pero non tocan o cl\u00edpeo. A marxe dorsal do cl\u00edpeo est\u00e1 debaixo doas inserci\u00f3ns das antenas antenas. O cl\u00edpeo est\u00e1 a mi\u00fado ben definido polos sucos (\"sulci\") que hai ao longo das s\u00faas marxes laterais e dorsais, e \u00e9 xeralmente de forma rectangular ou trapezoidal.\nO post-cl\u00edpeo \u00e9 unha estrutura grande parecida a un nariz que se encontra entre os ollos e constit\u00fae a maior\u00eda da parte frontal da cabeza nas c\u00edcadas.\nNas ara\u00f1as, o cl\u00edpeo def\u00ednese xeralmente como a \u00e1rea situada entre a beira anterior do cefalot\u00f3rax e os ollos anteriores."}
{"id": "315084", "revid": "5863", "url": "https://gl.wikipedia.org/wiki?curid=315084", "title": "Cl\u00edpeo (escudo)", "text": "Un cl\u00edpeo (en lat\u00edn \"clipeus\") \u00e9 un escudo grande utilizado polos gregos e romanos, de forma orixinalmente circular, e do que se di que foi usado por primeira vez por Proteo e Acrisio de Argos, e a s\u00faa forma inspir\u00e1base no Sol. Outras tradici\u00f3ns dan como orixe do cl\u00edpeo antigas armas exipcias.\nO escudo utilizado polos heroes hom\u00e9ricos (chamado aspis ou \u00e1s veces hoplon) era grande dabondo como para cubrir un home enteiro. Descr\u00edbese \u00e1s veces como redondo, pero moitas veces ti\u00f1a forma de oito (con curvaturas entrantes no centro) e hai moitas representaci\u00f3ns del na arte mic\u00e9nica. No s\u00e9culo VII a. de C., aparece en Grecia o aspis koil\u00e8 (escudo oco), que era un escudo redondo de 90\u00a0cm a un metro de di\u00e1metro, c\u00f3ncavo, e compo\u00f1\u00edase dun armaz\u00f3n de madeira cuberto por unha placa de bronce decorada cun emblema; a cara interna do escudo estaba recuberta de coiro, e a ela fix\u00e1base un brazal (porpax) para o antebrazo cunha empu\u00f1adura no bordo do escudo; pesaba uns 8 quilos.\nOs cl\u00edpeos utiliz\u00e1banse na Magna Grecia (sur de Italia) e polos etruscos e despois adopt\u00e1ronos os primeiros romanos. Os romanos co tempo deixaron de usar esta arma, substitu\u00edndoa polo escudo rectangular chamado scutum. Durante o s\u00e9culo III deixaron de usar o scutum e pasaron a usar un escudo oval (\u00e1s veces redondo).\nDesde a \u00e9poca destes escudos introduciuse a pr\u00e1ctica de decoralos con emblemas e figuras, o que co tempo dar\u00eda orixe \u00e1 her\u00e1ldica.\nClipeus virtutis.\nNo Imperio Romano, o chamado \"Clipeus virtutis\" era un escudo honor\u00edfico de metal precioso que o Senado conced\u00eda a un personaxe ao que se quer\u00eda honrar e que se colgaba na Curia. O primeiro en recibir esta distinci\u00f3n foi Octavio Augusto o 26 a. de C.\nUso decorativo.\nPlinio o Vello, que opinaba que o cl\u00edpeo o inventaran os arxivos, tam\u00e9n describe o costume de pintar un retrato do busto dun antepasado nun cl\u00edpeo e colgalo nun templo ou outro lugar p\u00fablico. Despois empezaron a usarse en baixorrelevos e medall\u00f3ns decorativos en sarc\u00f3fagos ou outros lugares e recib\u00edan o nome de retratos cl\u00edpeos (\"imago clipeata\").\nTam\u00e9n se chaman cl\u00edpeos os elementos decorativos inscritos dentro dun c\u00edrculo (ou medall\u00f3ns) que poden levar calquera tipo de decoraci\u00f3n (non s\u00f3 retratos) como frescos ou mosaicos, e que non s\u00f3 se usaron na arte romana sen\u00f3n tam\u00e9n na arte medieval e durante o Renacemento."}
{"id": "315085", "revid": "25871", "url": "https://gl.wikipedia.org/wiki?curid=315085", "title": "Victor Basterra", "text": ""}
{"id": "315087", "revid": "89787", "url": "https://gl.wikipedia.org/wiki?curid=315087", "title": "\u00c1bsida central de San Clemente de Ta\u00fcll", "text": "A \u00e1bsida central de San Clemente de Ta\u00fcll (en ) \u00e9 unha pintura mural que pertence \u00f3 conxunto da igrexa de San Clemente de Ta\u00fcll de La Vall de Bo\u00ed, lugar onde se atopa a meirande concentraci\u00f3n de arte rom\u00e1nica de toda Europa, cunha igrexa por cada 25\u00a0km\u00b2. O conxunto de igrexas rom\u00e1nicas de La Vall de Bo\u00ed foi declarado Patrimonio da Humanidade pola UNESCO no ano 2000.\nOs trazos caracter\u00edsticos e diferenciais desta obra, realizada polo autor co\u00f1ecido como Mestre de Ta\u00fcll, fan que sexa considerado \u00abun dos exemplos m\u00e1is puros da arte rom\u00e1nica europea\u00bb e \u00abunha das iconas m\u00e1is representativas do rom\u00e1nico catal\u00e1n, especialmente pola forza que se reflicte na s\u00faa faciana\u00bb. Trasladada baixo a direcci\u00f3n de Puig i Cadafalch a comezos do s\u00e9culo XX, a obra est\u00e1 exposta no Museo Nacional de Arte de Catalu\u00f1a, o museo coa mellor colecci\u00f3n de pinturas murais rom\u00e1nicas do mundo.\nHistoria.\nA igrexa de San Clemente de Ta\u00fcll foi consagrada por Ramon Guillem, bispo de Roda, no ano 1123, tal como o proba a data pintada nunha das columnas da nave, data \u00e1 cal se asocia a creaci\u00f3n da pintura mural da \u00e1bsida central:\nSegundo o historiador Joan Ainaud de Lasarte, as\u00f3ciase a consagraci\u00f3n da igrexa coa reconquista definitiva de Barbastro e Zaragoza e outros n\u00facleos como Tudela, Daroca e Calatayud. Segundo esta teor\u00eda, o rei de Arag\u00f3n, Afonso o Batallador, recompensou economicamente os ex\u00e9rcitos non aragoneses que participaron na reconquista destes territorios, entre os cales hab\u00eda catal\u00e1ns como o conde de Pallars e a familia Erill; baixo esta \u00faltimo familia estivo o dominio feudal de La Vall de Bo\u00ed, co cal o bispo Ramon Guillem manti\u00f1a unha estreita relaci\u00f3n. As pinturas murais de San Clemente de Ta\u00fcll puideron terse levado a cabo grazas a estas ganancias.\nCo paso do tempo, as pinturas rom\u00e1nicas quedaron agochadas detr\u00e1s de retablos, do cal ou perd\u00e9ronse para sempre, at\u00e9 que a comezos do s\u00e9culo XIX, coa vontade de recuperaci\u00f3n da cultura catal\u00e1 que se produciu na Renaixen\u00e7a, recuperaron importancia.\nRedescubrimento.\nNo ano 1904 o arquitecto Llu\u00eds Dom\u00e8nech i Montaner, acompa\u00f1ado seguramente polo fot\u00f3grafo Adolf Mas, fixo un estudo cient\u00edfico da maior\u00eda das igrexas rom\u00e1nicas de La Vall de Bo\u00ed. Entre outras, realizaron a primeira fotograf\u00eda que se co\u00f1ece do interior da igrexa, onde se pode ver parte dos frescos rom\u00e1nicos detr\u00e1s do retablo g\u00f3tico de madeira. No ano 1907, o Institut d'Estudis Catalans levou a cabo unha expedici\u00f3n en San Clemente de Ta\u00fcll que culminou coa publicaci\u00f3n dun traballo co obxectivo de dar a co\u00f1ecer a obra. Anos despois, en 1915, alertouse sobre o interese en comprar pintura mural dos Pireneos catal\u00e1ns que mostraban coleccionistas privados estadounidenses (tales como Hearst, Widener, Kress ou Rockefeller) e do espolio ao cal estaban sometidas as obras. Alg\u00fans reitores da zona xa venderan algunhas pezas a coleccionistas e museos.\nTraslado e exposici\u00f3n.\nPerante esta situaci\u00f3n, e atendendo aos principios de difusi\u00f3n e preservaci\u00f3n do patrimonio catal\u00e1n pola cal foi creada, a Xunta de Museos de Catalu\u00f1a levou a cabo, entre 1919 e 1923, a primeira campa\u00f1a de retirada e traslado de pinturas murais dos Pireneos, entre as que se atopaba o conxunto de San Clemente de Ta\u00fcll. A \u00e1bsida central atop\u00e1base cuberta en gran parte por un retablo g\u00f3tico, tal como demostra a primeira fotograf\u00eda realizada en 1904 por Dom\u00e8nech i Montaner.\nA t\u00e9cnica para a retirada, chamada \"strappo\", foi introducida en Catalu\u00f1a polo restaurador italiano Franco Steffanoni, contratado para a campa\u00f1a de salvagarda das pinturas murais de Ta\u00fcll. Esta t\u00e9cnica consiste no desprendemento da capa pict\u00f3rica sen morteiro. Apl\u00edcanse d\u00faas capas de telas de cot\u00f3n sobre a superficie pict\u00f3rica limpa cunha cola org\u00e1nica quente; unha vez seca, a cola contrae a superficie e arrinca a capa pict\u00f3rica da pintura.\nUnha vez arrincadas as telas, foron enroladas e embaladas en caixas de madeira. As pinturas murais de Ta\u00fcll foron transportadas con mulas at\u00e9 La Pobla de Segur, dende onde se trasladaron en tren e cami\u00f3ns at\u00e9 Barcelona, onde foron custodiadas no daquela Museo de Arte de Catalu\u00f1a, con sede na Ciutadella. Posteriormente, en 1934 foron trasladadas ao Palau Nacional, actual sede do Museo Nacional de Arte de Catalu\u00f1a.\nGuerra civil.\nPor mor da guerra civil espa\u00f1ola e o perigo de sufrir un bombardeo, as obras foron trasladadas de novo, xunto con outras \u00e1bsidas rom\u00e1nicas, a Olot e outras vilas pequenas como por exemplo Darnius.\nCo galllo da Exposici\u00f3n Internacional de Par\u00eds de 1937 organizouse unha exposici\u00f3n para denunciar a situaci\u00f3n pol\u00edtica do pa\u00eds. Baixo o t\u00edtulo \"L'art catalan du Xe au XVe si\u00e8cle\", expux\u00e9ronse moitas das obras do museo, entre elas a \u00e1bsida de San Clemente, dende o 18 de marzo at\u00e9 o 10 de abril de 1937 no Jeu de Paume de Par\u00eds. Posteriormente expux\u00e9ronse tam\u00e9n en Maisons-Laffitte at\u00e9 o 20 de maio. Joaquim Folch i Torres, daquela director do museo, fixo unha nova proposta de exposici\u00f3n das \u00e1bsidas rom\u00e1nicas, que xa constitu\u00edan unha parte moi importante das obras do museo. Cre\u00e1ronse uns falsos marcos arquitect\u00f3nicos que evocaron os orixinais das igrexas.\nLogo de rematar a guerra, a colecci\u00f3n regresou ao Palau en 1940, e reinaugur\u00e1ronse as salas de arte rom\u00e1nica o 12 de xu\u00f1o de 1942 baixo a direcci\u00f3n de Xavier de Salas.\nReproduci\u00f3n no lugar orixinal.\nNun principio non se propuxo a reproduci\u00f3n da pintura mural de San Clemente de Ta\u00fcll na igrexa orixinaria. Por\u00e9n, por mor do crecente reco\u00f1ecemento que desfrutou a igrexa e das numerosas visitas que recibiu logo da recuperaci\u00f3n das pinturas, no ano 1959 encarg\u00f3uselle unha r\u00e9plica a Ramon Millet. O artista, que traballou durante dous anos, creou a r\u00e9plica por anacos e a unha escala inferior ca a orixinal.\nDurante os anos 2000 e 2001 descubr\u00edronse alg\u00fans fragmentos de pinturas murais dentro da igrexa de San Clemente de Ta\u00fcll, que no presente se mante\u00f1en no lugar.\nEn marzo de 2013 comezou a retirada das pinturas realizadas por Ramon Millet para levalas a outro espazo en exposici\u00f3n en La Vall de Bo\u00ed, para proceder a unha representaci\u00f3n das pinturas murais orixinais mediante a t\u00e9cnica do \"video mapping\" con proxecci\u00f3ns en 3D sobre os muros. A proxecci\u00f3n consta de d\u00faas partes: por unha banda, a presentaci\u00f3n das pinturas que se atopan no Museo Nacinoal de Arte de Catalu\u00f1a e, por outra banda, repres\u00e9ntase a igrexa policromada, tal como se cre que pod\u00eda ser na data da s\u00faa construci\u00f3n.\nEn novembro de 2013 presentouse o novo sistema de representaci\u00f3n. O proxecto consiste na reconfiguraci\u00f3n do espazo orixinal da \u00e1bsida co fin de expo\u00f1er toda a s\u00faa complexidade pict\u00f3rica e de estabelecer unha nova planta na \u00e1bsida para mellorar a funcionalidade da igrexa. Tam\u00e9n se instalou unha reproduci\u00f3n virtual que recrea as pinturas orixinais da \u00e1bsida e de todo o presbiterio. A recreaci\u00f3n f\u00edxose mediante proxecci\u00f3n audiovisual (mapping). Previamente, retir\u00e1ronse as imaxes da \u00e1bsida que expuxeron at\u00e9 daquela, reproducci\u00f3ns das orixinais, restaur\u00e1ronse todos os anacos de pintura orixinal que quedaban ao seu arredor, nos muros da \u00e1bsida. Tam\u00e9n se habilitou unha nova iluminaci\u00f3n que permite salientar as pinturas orixinais existentes na igrexa. O orzamento desta actuaci\u00f3n na igrexa de San Clemente de Ta\u00fcll foi de 400.000 euros, achegados integramente por unha entidade financeira.\nAutor.\nO autor da \u00e1bsida \u00e9 co\u00f1ecido como Mestre de Ta\u00fcll no mundo da historia da arte, do cal se co\u00f1ecen poucos datos. Durante a Idade Media, os que hoxe son considerados artistas eran daquela artes\u00e1ns que po\u00f1\u00edan as s\u00faas capacidades art\u00edsticas ao servizo de abades, bispos e se\u00f1ores; o seu oficio estaba ao nivel de calquera outro. Existen d\u00faas teor\u00edas sobre a procedencia do autor que apuntan cara a direcci\u00f3ns diferentes. Por unha banda, a primeira postula que se trataba dun mestre estranxeiro, de orixe italiana, que contaba coa axuda de colaboradores de menos traza (como amosan as figuras dos seraf\u00edns) e que adquirira e empregara t\u00e9cnicas hisp\u00e1nicas; por outra banda, a segunda teor\u00eda sinala que era un artes\u00e1n local.\nC\u00f3mpre ter presente a dificultade de estabelecer delimitaci\u00f3ns estil\u00edsticas no tocante \u00e1 pintura rom\u00e1nica europea, xa que os artistas a mi\u00fado traballaban para m\u00faltiples cortes e abad\u00edas, achegando e adquirindo elementos doutros estilos. A forte expansi\u00f3n de manuscritos medievais e a falta de novas ideas propiciou tam\u00e9n o traspaso estil\u00edstico dos libros \u00e1 pintura mural. O Mestre de Ta\u00fcll \u00e9, segundo os expertos, unha mostra da converxencia de difusi\u00f3n de novas correntes, de co\u00f1ecemento dos mestres e de capacidade de adaptalos cunha t\u00e9cnica e personalidade propias.\nPinturas murais.\nA pintura mural da \u00e1bsida central da igrexa de San Clemente de Ta\u00fcll forma parte do conxunto pict\u00f3rico que comprende tam\u00e9n a decoraci\u00f3n dos arcos triunfais, a da \u00e1bsida lateral, a inscrici\u00f3n de consagraci\u00f3n e unha fiestra anterior. Hai m\u00e1is pintura \"in situ\".\nPintura \"in situ\".\nNa parte frontal de separaci\u00f3n entre a \u00e1bsida maior e a do costado norte hai unha imaxe de san Clemente. Dentro desta maesma absidiola at\u00f3panse restos de pinturas decorativas na parte inferior, as\u00ed como un animal de catro patas na parte superior dereita do fondo, sobre unha franxa de decoraci\u00f3n xeom\u00e9trica. Na parte frontal de separaci\u00f3n da \u00e1bsida maior coa \u00e1bsida sur, facendo parella co san Clemente da parte norte, at\u00f3pase a representanci\u00f3n de san Cornelio. No interior do primeiro arco de triunfo do costado dereito p\u00f3dese ver unha escena onde probabelmente se representa o momento da morte de Abel a mans do seu irm\u00e1n Ca\u00edn. Na \u00e1bsida central (ou maior) atop\u00e1ronse unhas pinturas de orlas decorativas que non foron extra\u00eddas en 1920 e que se mante\u00f1en na mesma igrexa.\nPintura no MNAC.\nA car\u00f3n do muro esquerdo do primeiro arco triunfal, onde est\u00e1 o \"Agnus Dei\", repres\u00e9ntanse as figuras de dous personaxes desco\u00f1ecidos, e baixo eles desenv\u00f3lvese unha escena na cal un can lambe as feridas de L\u00e1zaro o leproso diante da porta do rico Epul\u00f3n. Esta par\u00e1bola aparece no evanxeo de san Lucas e est\u00e1 presente na decoraci\u00f3n doutras igrexas rom\u00e1nicas como a de San Xo\u00e1n de Bo\u00ed. No segundo arco, m\u00e1is achegado \u00e1 \u00e1bsida, est\u00e1 representada \"A man dereita de Deus\" (\"Dextera Domini\").\nNunha absidiola lateral (a do lado do Evanxeo) hai restos da decoraci\u00f3n mural que representaba, sobre un fondo de bandas de cores, un coro de seis anxos, dos cales s\u00f3 quedan dous fragmentos a lado e lado da pequena fiestra central. Crese que estas pinturas foron realizadas por outro autor de menos calidade ca o Mestre de Ta\u00fcll e que poder\u00eda ter traballado tam\u00e9n na igrexa de Santa Mar\u00eda de Ta\u00fcll na mesma poboaci\u00f3n.\nComposici\u00f3n.\nA cronolox\u00eda das pinturas toma como referencia a inscrici\u00f3n pintada que se conservou sobre unha columna do lado do Evanxeo, a cal nomea a consagraci\u00f3n da igrexa no ano 1123 e presenta os caracteres do mesmo tipo que as diferentes inscrici\u00f3ns das pinturas da \u00e1bsida.\nA obra da \u00e1bsida, ao servizo do tema relixioso, est\u00e1 representada mediante temas antinaturalistas e de abstracci\u00f3n, con trazos simplificados e cambios cara a modelaxe xeom\u00e9trica das formas naturais humanas, seguindo as caracter\u00edsticas com\u00fans da arte rom\u00e1nica. Tr\u00e1tase dunha \"Maiestas Domini\" (e non dun Pantocr\u00e1tor) a epifan\u00eda do Deus lexislador, todopoderoso, que v\u00e9n xulgalo pobo.\nA \u00e1bsida de San Clemente de Ta\u00fcll presenta un colorido con tons amplos e li\u00f1as negras que configuran os contornos das imaxes representadas. A composici\u00f3n estrut\u00farase en varios rexistros:\nEstilo.\nNesta obra semellan converxer tres correntes art\u00edsticas, ademais da rom\u00e1nica: \nT\u00e9cnica.\nA t\u00e9cnica empregada polo Mestre de Ta\u00fcll \u00e9 a da pintura ao fresco, a\u00ednda de que se identificaron numerosos retoques en seco. Para utilizar este tipo de t\u00e9cnicas, primeiro preparouse o muro con varias capas de morteiro e cunha \u00faltima capa s\u00f3 de cal. Mentres a preparaci\u00f3n a\u00ednda estaba h\u00famida, aplic\u00e1ronse pigmentos mesturados con auga, sen aglutinante, xa que o propio cal cumpr\u00eda esta funci\u00f3n. Deste xeito, os pigmentos permanec\u00edan pegados \u00e1 capa de cal, sendo imposible de disolver.\nA\u00ednda que os artes\u00e1ns traballaban a mi\u00fado en diferentes territorios, os pigmentos tend\u00edan a ser locais. No caso da \u00e1bsida central de San Clemente de Ta\u00fcll, a maior\u00eda dos pigmentos son terras naturais e minerais aut\u00f3ctonos, entre os que destaca a aerinita, coa que o autor conseguiu os azuis. Por\u00e9n, tam\u00e9n se atoparon al\u00ed elementos non aut\u00f3ctonos, como o cinabrio e o azurita, procedentes do sur da Pen\u00ednsula Ib\u00e9rica e de Italia, respectivamente.\nSimbolox\u00eda.\nA pintura rom\u00e1nica ti\u00f1a unha finalidade did\u00e1ctica, era funcional. As pinturas de Ta\u00fcll estaban dirixidas a unha comunidade relativamente pequena, pobre e analfabeta, na que a igrexa era o centro da vila, o lugar onde se reun\u00edan e tomaban decisi\u00f3ns. As obras, de tem\u00e1tica relixiosa, ti\u00f1an como obxectivo difundir escenas tomadas da Biblia dun xeito comprensible para todos, para que chegase aos analfabetos. Debido a isto, os personaxes b\u00edblicos foron representados levando sempre os mesmos obxectos, grazas ao cal pod\u00edan identificarse facilmente.\nA obra representa diversas narraci\u00f3ns b\u00edblicas (a Apocalipse, o Libro de Isa\u00edas e o Libro de Ezequiel) e culmina co Xu\u00edzo Final. Deus m\u00f3strase dende a perspectiva m\u00e1is sobrenatural da visi\u00f3n apocal\u00edptica, xa que aparece en todo o seu poder e gloria para xulgar \u00e1 humanidade. Por iso pres\u00e9ntase a Deus con todas as caracter\u00edsticas que o identifican como o ser supremo e que sinalan a s\u00faa magnificencia; a m\u00e1is importante delas son as dimensi\u00f3ns sobrenaturais da \"Maiestas Domini\".\nA presentaci\u00f3n do Cristo en Maxestade na cunca absidal, presidindo o conxunto da composici\u00f3n pict\u00f3rica da igrexa, \u00e9 caracter\u00edstica e habitual da arte rom\u00e1nica catal\u00e1. Cristo apoiando os p\u00e9s na mandorla representa o mundo e, polo tanto, tr\u00e1tase de Deus que lembra cal \u00e9 o seu papel, o de Deus legislador, xu\u00edz, quen goberna sobre o terreal. Al\u00e9n de San Clemente de Ta\u00fcll, aparece noutros lugares como Santa Mar\u00eda de Mur, San Pedro de la Seu d'Urgell ou San Paulo e San Pedro de Esterri de Card\u00f3s. Cristo repres\u00e9ntase frontalmente, lixeiramente sobresa\u00ednte da mandorla, co brazo dereito erguido facendo o sinal da beiz\u00f3n coa man e co libro aberto \u00e1 esquerda, apoiado sobre os xeonllos. O protagonismo de Cristo en Maxestade na composici\u00f3n \u00e9 caracter\u00edstico da pintura do alto rom\u00e1nico, a diferenza da pintura do rom\u00e1nico serodio, que lle dar\u00e1 un papel m\u00e1is secundario e unha representaci\u00f3n m\u00e1is terrestre. O alfa e omega, primeira e \u00faltima letra do alfabeto grego, est\u00e1n situadas a cada banda de Cristo e simbolizan o comezo e o remate e, polo tanto, a Deus como creador e ao mesmo tempo destrutor. A inscrici\u00f3n \"EGO SUM LUX MUNDI\" ('eu son a luz do mundo') ref\u00edrese \u00e1 luz como s\u00edmbolo da verdade absoluta, do Ben e do cami\u00f1o para acadar a salvaci\u00f3n.\nNo eido cristi\u00e1n, a man dereita de Deus (\"Dextera Domini\", en lat\u00edn) ten diversos significados: indica protecci\u00f3n divina, lexitimaci\u00f3n dun poder ou ben calquera testemu\u00f1o. Hai representaci\u00f3ns tanto da palma como do dorso da man. Pres\u00e9ntase frecuentemente no ceo entre as nubes e dirixido cara \u00e1 terra, cos dedos abertos ou bendicindo. A\u00ednda que a maior\u00eda das veces forma parte dunha representaci\u00f3n ou dun cadro m\u00e1is amplo, \u00e1s veces s\u00f3 se representa a man sen contexto como ocorre, por exemplo, no fresco de San Clemente de Ta\u00fcll.\nAs figuras que simbolizan o tetramorfo, as\u00ed como os anxos que os representan, est\u00e1n inscritos en rodas ou c\u00edrculos ligados entre si. Esta iconograf\u00eda p\u00f3dese relacionar coas visi\u00f3ns do profeta Ezequiel, nas cales os querub\u00edns que dan gloria a Deus aparecen entre catro rodas cheas de ollos. A referencia \u00e1s rodas, no trono de Deus, tam\u00e9n aparece nas profec\u00edas de Daniel.\nA representaci\u00f3n da Virxe Mar\u00eda na \u00e9poca rom\u00e1nica supo\u00f1\u00eda a consideraci\u00f3n de Mar\u00eda como o cami\u00f1o para a redenci\u00f3n da humanidade e adoitaba situarse, como no caso de San Clemente de Ta\u00fcll, entre o colexio apost\u00f3lico como testemu\u00f1a ocular da divindade de Cristo. Mar\u00eda ten na s\u00faa man unha especie de copa, un s\u00edmbolo iconogr\u00e1fico que corresponde ao salmo 116: \"Levantarei a copa da salvaci\u00f3n e invocarei o nome de Iav\u00e9\". As\u00ed mesmo, tam\u00e9n se invoca como \"vaso de elecci\u00f3n\" e \"c\u00e1liz do mundo\", ou como patena que irradia luz."}
{"id": "315088", "revid": "29365", "url": "https://gl.wikipedia.org/wiki?curid=315088", "title": "Sangolqu\u00ed", "text": "Sangolqu\u00ed \u00e9 unha cidade ecuatoriana, capital do cant\u00f3n Rumi\u00f1ahui na provincia de Pichincha. \u00c9 considerada como unha das urbes con maior desenvolvemento do pa\u00eds, e at\u00f3pase a uns 25 minutos de Quito, cidade coa que mant\u00e9n v\u00ednculos xeogr\u00e1ficos, hist\u00f3ricos e poboacionais, sendo cidade dormitorio para moitos traballadores que cruzan a Quito por v\u00eda terrestre."}
{"id": "315089", "revid": "25871", "url": "https://gl.wikipedia.org/wiki?curid=315089", "title": "Campionato Europeo de F\u00f3rmula 3", "text": "O Campionato Europeo de F\u00f3rmula 3 da FIA (en ingl\u00e9s: FIA European Formula Three Championship) \u00e9 unha competici\u00f3n europea de F\u00f3rmula 3 organizada pola Federaci\u00f3n Internacional do Autom\u00f3bil.\nHistoria.\nO campionato comezou no ano 1966 como \"Copa Europea das Naci\u00f3ns de F\u00f3rmula 3\". Esta copa era unha soa carreira que se disputaba por naci\u00f3ns. En 1975, coa introduci\u00f3n dos monoprazas de 2000 cc esta copa converteuse neste campionato. No 1984 o campionato cancelouse e no ano seguinte reemplazouse pola Copa Europea de F\u00f3rmula 3, retornando ao sistema dunha carreira.\nEn 1987, a EFDA comezou un novo campionato europeo, as F3 Euroseries, pero estas series s\u00f3 duraron unha tempada. Outra vez, esta no ano 2003, intent\u00e1ronse crear unhas series europeas denominadas tam\u00e9n, F\u00f3rmula 3 Euro Series, que naceron da uni\u00f3n dos campionatos de F\u00f3rmula 3 de Alema\u00f1a e Francia.\nA F\u00f3rmula 3 Euro Series finou no ano 2011 pero na tempada seguinte renaceu o Campionato Europeo de F\u00f3rmula. O soporte do campionato \u00e9 o DTM."}
{"id": "315093", "revid": "23204", "url": "https://gl.wikipedia.org/wiki?curid=315093", "title": "Campionato dos Estados Unidos de F\u00f3rmula 3", "text": "O Campionato dos Estados Unidos de F\u00f3rmula 3 (en ingl\u00e9s: United States Formula Three Championship) foi un campionato de F\u00f3rmula 3 disputado nos Estados Unidos e no Canad\u00e1. Todos os equipos utilizaban motores Volkswagen."}
{"id": "315095", "revid": "89787", "url": "https://gl.wikipedia.org/wiki?curid=315095", "title": "DiSEqC", "text": "Un DiSEqC (\"Digital Satellite Equipment Control\", control de equipamento satelital dixital) \u00e9 un protocolo de comunicaci\u00f3ns especial para ser empregado entre un receptor satelital e unha serie de dispositivos tales como un conmutador multiantena, un posicionador de antena pequeno ou un soporte multi-LNB (\"Low Noise Block\", Bloque de Baixo Ru\u00eddo).\n\u00c9 compatible cos actuadores empregados para rotar grandes antenas de banda C, empregados cun posicionador DiSEqC. Fai uso de cable coaxial para transmiti-los datos ou ben as sinais bidireccionais e a electricidade.\nEst\u00e1 baseado na formulaci\u00f3n \"mestre-escravo\". Emprega unha modulaci\u00f3n dixital de largura de pulsos sobre unha portadora (tam\u00e9n chamada \u201cton\u201d) de 0 aos 22 KHz, que xa existe no cable coaxial, segundo \u00e1 s\u00faa polaridade do sat\u00e9lite (para sat\u00e9lites que traballen na banda FSS, en polarizaci\u00f3ns lineais).\n\u00c9 un protocolo est\u00e1ndar aberto. Os mecanismos de control que se utilizan no DiSEqC son:"}
{"id": "315096", "revid": "75439", "url": "https://gl.wikipedia.org/wiki?curid=315096", "title": "Low Noise Block", "text": "Un Conversor de Baixo Ru\u00eddo ou LNB (polas s\u00faas siglas inglesas, Low Noise Block) \u00e9 un equipamento que se atopa nas antenas parab\u00f3licas usado para a recepci\u00f3n de sinais de sat\u00e9lites emitidos nunha faixa de frecuencia de ondas electromagn\u00e9ticas de tipo microondas, e en d\u00faas bandas, xeralmente, unha Banda C e a outra unha Banda Ku.\nO LNB capta o sinal e fai unha reduci\u00f3n da s\u00faa frecuencia para ser levado despois o sinal ao cable coaxial que est\u00e1 ligado ao receptor. Xeralmente a faixa de frecuencia usada \u00e9 a da chamada Banda L correspondente \u00e1 frecuencia en Banda C e/ou Banda Ku.\nO principio que rexe o funcionamento electr\u00f3nico dun LNB \u00e9 o do Super-heterodino.\nExemplos de LNB's.\nLNB na Banda-C.\nEste \u00e9 un exemplo dun LNB de Banca C de Norteam\u00e9rica.\nLNB na Banda-Ku.\nBanda Ku, padr\u00f3n do LNB na Am\u00e9rica do Norte.\nAqu\u00ed est\u00e1 un exemplo dun LNB linear:\nLNB Universal (\"Astra\" LNB).\nAqu\u00ed \u00e9 un exemplo dun LNB universal utilizado en Europa:\nLNBF (Low-noise Block Converter \"Feed Horn\").\n\u00c9 un tipo de LNB capaz de seleccionar a localizaci\u00f3n dos sat\u00e9lites e a codificaci\u00f3n das canles recibidas a trav\u00e9s dunha variaci\u00f3n na s\u00faa tensi\u00f3n de alimentaci\u00f3n, non sendo as\u00ed necesario o uso dun polo-rotor, que xeraba problemas.\n\u00c9 un LNB co \"Feed Horn\" integrado. Moitas veces o \"F\" \u00e9 omitido, como o LNB Ku, que a pesar de o alimentador estar integrado, non \u00e9 com\u00fan denominalo LNBF Ku."}
{"id": "315101", "revid": "1505", "url": "https://gl.wikipedia.org/wiki?curid=315101", "title": "Glyptocephalus zachirus", "text": ""}
{"id": "315102", "revid": "23204", "url": "https://gl.wikipedia.org/wiki?curid=315102", "title": "Al-Hasaka", "text": "Al-Hasaka (en ; en ; en ) \u00e9 a capital da gobernaci\u00f3n hom\u00f3nima no nordeste de Siria. En 2004 ti\u00f1a unha poboaci\u00f3n de 188.160 habitantes, facendo dela unha das maiores cidades do pa\u00eds. A maior\u00eda da poboaci\u00f3n \u00e9 kurda, con minor\u00edas significativas \u00e1rabe e asiria, e cunha pequena minor\u00eda armenia."}
{"id": "315112", "revid": "5863", "url": "https://gl.wikipedia.org/wiki?curid=315112", "title": "A Andori\u00f1a", "text": "O top\u00f3nimo galego A Andori\u00f1a ten a s\u00faa orixe no nome da ave andori\u00f1a. Pode referirse a:"}
{"id": "315113", "revid": "56817", "url": "https://gl.wikipedia.org/wiki?curid=315113", "title": "Andreade", "text": "O top\u00f3nimo galego Andreade pode referirse a:"}
{"id": "315115", "revid": "1131", "url": "https://gl.wikipedia.org/wiki?curid=315115", "title": "Ancivi\u00f1al", "text": ""}
{"id": "315116", "revid": "1131", "url": "https://gl.wikipedia.org/wiki?curid=315116", "title": "O Ancoradoiro", "text": ""}
{"id": "315117", "revid": "1131", "url": "https://gl.wikipedia.org/wiki?curid=315117", "title": "Andamollo", "text": ""}
{"id": "315118", "revid": "1131", "url": "https://gl.wikipedia.org/wiki?curid=315118", "title": "Andoio", "text": ""}
{"id": "315119", "revid": "1131", "url": "https://gl.wikipedia.org/wiki?curid=315119", "title": "A Andragalla", "text": ""}
{"id": "315120", "revid": "1131", "url": "https://gl.wikipedia.org/wiki?curid=315120", "title": "A Amieira", "text": ""}
{"id": "315121", "revid": "56817", "url": "https://gl.wikipedia.org/wiki?curid=315121", "title": "Amieira", "text": "O top\u00f3nimo galego Amieira pode referirse a:"}
{"id": "315122", "revid": "1131", "url": "https://gl.wikipedia.org/wiki?curid=315122", "title": "O Amil", "text": ""}
{"id": "315123", "revid": "56817", "url": "https://gl.wikipedia.org/wiki?curid=315123", "title": "Amil", "text": "O top\u00f3nimo galego Amil pode referirse a:"}
{"id": "315125", "revid": "1131", "url": "https://gl.wikipedia.org/wiki?curid=315125", "title": "A Amosa", "text": ""}
{"id": "315131", "revid": "85894", "url": "https://gl.wikipedia.org/wiki?curid=315131", "title": "Alcester", "text": "Alcester \u00e9 unha vila de mercado e parroquia civil de orixe romana, na confluencia dos r\u00edos Alne e Arrow, en Warwickshire, Inglaterra. Sit\u00faase a 13\u00a0km ao oeste de Stratford-upon-Avon. No censo de 2001 ti\u00f1a unha poboaci\u00f3n de 6.214 habitantes."}
{"id": "315134", "revid": "197", "url": "https://gl.wikipedia.org/wiki?curid=315134", "title": "AIL", "text": ""}
{"id": "315136", "revid": "89787", "url": "https://gl.wikipedia.org/wiki?curid=315136", "title": "Sedona", "text": "Sedona \u00e9 unha cidade localizada no estado norteamericano do Arizona, nos condados de Coconino e Yavapai. No ano 2010 a s\u00faa poboaci\u00f3n era de 10.031 habitantes. Fundouse en 1902 e incorporouse en 1988. Sedona \u00e9 ben co\u00f1ecida polas formaci\u00f3ns de arenito, denominadas popularmente rochas vermellas de Sedona, a\u00ednda que a s\u00faa cor vai do laranxa brillante ao vermell\u00f3n, e que popularizou o cinema do oeste.\nXeograf\u00eda.\nDe acordo co United States Census Bureau, a cidade ten unha \u00e1rea de 49,7 km\u00b2, onde 49,6\u00a0km\u00b2 est\u00e1n cubertos por terra e 0,1\u00a0km\u00b2 por auga.\nLocalidades veci\u00f1as.\nO diagrama seguinte representa as localidades nun raio de 32\u00a0quil\u00f3metros ao redor de Sedona. \n \n \n \n \n \n \nDemograf\u00eda.\nSegundo o censo nacional de 2010, a s\u00faa poboaci\u00f3n \u00e9 de habitantes e a s\u00faa densidade poboacional \u00e9 de 202,3 hab/km\u00b2. Pos\u00fae residencias, que \u00e9 resultado dunha densidade de 128,4 residencias/km\u00b2."}
{"id": "315137", "revid": "89787", "url": "https://gl.wikipedia.org/wiki?curid=315137", "title": "Sergio Marcos", "text": "Sergio Marcos Gonz\u00e1lez, nado o 3 de febreiro de 1992 en Saced\u00f3n (Guadalajara, Castela-A Mancha), \u00e9 un futbolista profesional espa\u00f1ol da canteira do Atl\u00e9tico de Madrid, que xoga como centrocampista no Real Valladolid.\nTraxectoria.\nNado en Saced\u00f3n, Sergio Marcos formouse na canteira do Club Atl\u00e9tico de Madrid. No ano 2012, tras contar menos que anos anteriores para adestrador do filial do equipo madrile\u00f1o, Milinko Panti\u0107, o Villarreal Club de F\u00fatbol faise cos seus servizos. Tras un per\u00edodo de adapaci\u00f3n pronto conv\u00e9rtese nun dos l\u00edderes do filial do equipo. Na temporada 2015 ten a s\u00faa oportunidade no primeiro equipo trala lesi\u00f3n da s\u00faa estrela, Bruno Soriano. O seu primeiro partido en primeira \u00e9 contra o Rayo Vallecano, partido no que sae como titular, sendo considerado o mellor xogador do seu equipo a pesar da derrota por 0-2. O seguinte domingo debuta ante a s\u00faa afecci\u00f3n Madrigal nun encontro ante o Eibar, no que \u00e9 nomeado Xogador do Partido na vitoria do seu equipo por 1-0. Na seguinte xornada volta xogar como titular, esta vez ante o Real Madrid no Santiago Bernab\u00e9u, conseguindo o seu equipo o empate e sendo de novo un dos xogadores m\u00e1is destacados do encontro. Xogar\u00eda finalmente sete partidos en primeira divisi\u00f3n. Na temporada 2015-16 o Villarreal busca que o xogador dispo\u00f1a de minutos no f\u00fatbol profesional, polo que \u00e9 cedido ao Club Deportivo Lugo da Segunda Divisi\u00f3n."}
{"id": "315138", "revid": "5132", "url": "https://gl.wikipedia.org/wiki?curid=315138", "title": "Sergio Marcos Gonz\u00e1lez", "text": ""}
{"id": "315139", "revid": "56817", "url": "https://gl.wikipedia.org/wiki?curid=315139", "title": "Smaug (x\u00e9nero)", "text": "Smaug \u00e9 un x\u00e9nero de lagartos espi\u00f1osos do sur de \u00c1frica, que foron separados do x\u00e9nero \"Cordylus\" en 2011 base\u00e1ndose en datos de filoxenia molecular global dos Cordylidae. A especie tipo \u00e9 \"Smaug giganteus\" (anteriormente \"Cordylus giganteus\").\nEtimolox\u00eda.\nO x\u00e9nero foi nomeado polo nome do personaxe Smaug, que \u00e9 un drag\u00f3n que aparece na obra de J. R. R. Tolkien \"O hobbit\". E. L. Stanley indica que segundo Tolkien o nome deriva do verbo do xerm\u00e1nico antigo \"smeugen\" (meter a presi\u00f3n a trav\u00e9s dun burato). Igual que esta especie de lagarto, o drag\u00f3n Smaug viv\u00eda baixo terra e estaba fortemente acoirazado. Tolkien naceu no Estado Libre de Orange, en Sur\u00e1frica, que est\u00e1 no centro da zona de distribuci\u00f3n desta especie. O nome \u00e9 masculino.\nDescrici\u00f3n.\nSon lagartos grandes (extremadamente grandes entre os Cordylidae), e chegan a medir ata 112\u2013205\u00a0mm de lonxitude desde o extremo da cabeza \u00e1 cloaca. O corpo \u00e9 subcil\u00edndrico en secci\u00f3n transversal e robusto. Os membros son de lonxitude moderada e os dedos non est\u00e1n reducidos. As escamas dorsal e caudal est\u00e1n agrandadas e son espi\u00f1osas. As espi\u00f1as occipitais est\u00e1n moi agrandadas. As escamas nasais non est\u00e1n en contacto entre si. A escama frontonasal ten un amplo contacto coa escama rostral. A lingua est\u00e1 parcial ou totalmente pigmentada. Os osteodermos est\u00e1n distribu\u00eddos por todo o corpo.\nReproduction.\nSon ovoviv\u00edparos e dan a luz de 1 a 6 cr\u00edas.\nEspecies.\nHai oito especies neste x\u00e9nero:"}
{"id": "315140", "revid": "25871", "url": "https://gl.wikipedia.org/wiki?curid=315140", "title": "O gran d\u00eda de Xirona", "text": "O gran d\u00eda de Xirona (en ) \u00e9 unha pintura \u00f3 \u00f3leo de grandes dimensi\u00f3ns (4,96 x 10,82 m) realizada por Ramon Mart\u00ed i Alsina. Malia que non est\u00e1 datada, os estudosos sit\u00faana entre 1863 e 1864. \u00c9 a meirande obra de cabalete da historia da pintura catal\u00e1. O proceso de creaci\u00f3n alongouse preto de 10 anos e estivo a piques de levar \u00e1 ru\u00edna \u00f3 autor en diversas ocasi\u00f3ns. Actualmente forma parte da colecci\u00f3n do Museo Nacional de Arte de Catalu\u00f1a, e at\u00f3pase exposta en dep\u00f3sito na sede da Generalitat de Catalu\u00f1a de Xirona, na igrexa do Antigo Hospital Santa Caterina.\nEn 1938, durante a Guerra Civil Espa\u00f1ola, o cadro foi v\u00edtima duns bombardeo mentres estaba exposta no Palau de les Belles Arts de Barcelona. Para protexelo, foi enrolado e gardado nunha das salas de reserva do MNAC, agardando s ser restaurado. Al\u00ed ficou por uns 70 anos, at\u00e9 que foi finalmente restaurada entre 2009 e 2010."}
{"id": "315141", "revid": "23204", "url": "https://gl.wikipedia.org/wiki?curid=315141", "title": "El gran dia de Girona", "text": ""}
{"id": "315142", "revid": "98629", "url": "https://gl.wikipedia.org/wiki?curid=315142", "title": "Smaug giganteus", "text": "Smaug giganteus (sin\u00f3nimo \"Cordylus giganteus\"), \u00e9 unha especie de lagartos africanos, a especie de maior tama\u00f1o entre os Cordylidae, familia de lagartos da \u00c1frica subsahariana. \u00c9 unha especie en perigo end\u00e9mica das pradeiras do Highveld no interior de Sur\u00e1frica. En 2011, foille asignado o novo x\u00e9nero \"Smaug\", xunto con outras sete especies que antes pertenc\u00edan ao x\u00e9nero \"Cordylus\", base\u00e1ndose nun estudo completo da filoxenia molecular dos cord\u00edlidos.\nAspecto.\n\u00c9 unha especie moi acoirazada, cunha lonxitude t\u00edpica do extremo da cabeza \u00e1 cloaca de 15\u201318\u00a0cm (excepcionalmente ata 20,5\u00a0cm), e \u00e9 doadamente distinguible doutros Cordylidae polo seu par de espi\u00f1as occipitais alongadas e as espi\u00f1as caudais carenadas agrandadas.\nComportamento.\nA diferenza da maior\u00eda dos outros cord\u00edlidos rup\u00edcolas (que viven nas rochas), esta especie vive en tobos que el mesmo escava (xeralmente de 0,4 m de profundidade, e 1,8 m de longo) nos chans lodosos das pradeiras \"Themeda\" de Sur\u00e1frica. Son insect\u00edvoros, pero ocasionalmente comen pequenos vertebrados. Son lagartos coloniais ovoviv\u00edparos, que se reproducen cada dous ou tres anos, e s\u00f3 producen unha ou d\u00faas cr\u00edas por ciclo reprodutivo. Te\u00f1en unha vida longa e alg\u00fans individuos en catividade chegaron aos 20 anos de idade.\nA especie ten o costume distintivo de termorregularse elevando as s\u00faas partes anteriores do corpo estendendo os seus antebrazos cara ao sol, xeralmente preto da entrada do seu tobo como se estivese ollando ao Sol (de a\u00ed lle ven o seu nome ingl\u00e9s local de \"sungazer\", \"o que mira o sol\"). Na s\u00faa \u00e1rea natal tam\u00e9n lle chaman \"Ouvolk\" (en afrikaans), \"Pathakalle\" (en lingua sotho) e \"Mbedla\" en lingua zul\u00fa.\nConservaci\u00f3n.\nO declive do n\u00famero destes lagartos \u00e9 o resultado da destruci\u00f3n do seu h\u00e1bitat, e da captura ilegal de exemplares para usalos como mascotas ou na medicina tradicional. Poden desaparecer colonias enteiras cando unha \u00e1rea de pradeira nativa se converte en terras de cultivo ou \u00e9 dalg\u00fan outro modo \"desenvolvida\".\nA s\u00faa reproduci\u00f3n en catividade \u00e9 dif\u00edcil, e s\u00f3 se informou duns poucos \u00e9xitos nuns poucos sitios do mundo. Ademais, polo menos alg\u00fans dos informes probablemente non son verdadeiros casos de reproduci\u00f3n en catividade, sen\u00f3n de femias pre\u00f1adas que foron capturadas no seu h\u00e1bitat e despois pariron en catividade. Os \"S. giganteus\" silvestres imp\u00f3rtanse desde Sur\u00e1frica aos Estados Unidos, Europa e o Xap\u00f3n, onde chegan a ter un alto prezo. A maior\u00eda destes animais son sacados de contrabando do pa\u00eds e non te\u00f1en os permisos CITES necesarios para a s\u00faa exportaci\u00f3n/importaci\u00f3n legal. Na s\u00faa Sur\u00e1frica nativa, \u00e9 ilegal posu\u00edr un destes lagartos (morto ou vivo) sen un permiso."}
{"id": "315143", "revid": "27155", "url": "https://gl.wikipedia.org/wiki?curid=315143", "title": "Cordylus giganteus", "text": ""}
{"id": "315144", "revid": "22570", "url": "https://gl.wikipedia.org/wiki?curid=315144", "title": "Campionato Brit\u00e1nico de F\u00f3rmula 3", "text": "O Campionato Brit\u00e1nico de F\u00f3rmula 3, tam\u00e9n chamado F\u00f3rmula 3 Brit\u00e1nica (en ingl\u00e9s: British Formula Three Championship), foi un dos campionatos de F\u00f3rmula 3 m\u00e1is importantes do mundo. Disput\u00e1base principalmente en Gran Breta\u00f1a, a\u00ednda que con algunha carreira no estranxeiro. O campionato unificado non existiu ata o ano 1979, xa que nalgunha ocasi\u00f3n houbo ata tres campionatos simult\u00e1neos.\nDende o ano 1984 disputouse tam\u00e9n unha serie acompa\u00f1ante \u00e1 principal, denominada Classe Nacional.\nO campionato foi obxectivo dos mellores pilotos escandinavos e latinoamericanos, ademais dos anfitri\u00f3ns. Isto ocorreu porque, ao estar a maior\u00eda das sedes de equipos de F1 no pa\u00eds brit\u00e1nico, o contacto entre pilotos e equipos era moito m\u00e1is sinxelo. Neste campionato participaron famosos pilotos da F\u00f3rmula 1 como: Jim Clark, Jackie Stewart, Emerson Fittipaldi, Nelson Piquet, Ayrton Senna, Mika H\u00e4kkinen, Rubens Barrichello ou Daniel Ricciardo.\nCircu\u00edtos recentes.\nA partir da tempada do ano 2003, coa creaci\u00f3n da F\u00f3rmula 3 Euro Series (resultado da fusi\u00f3n dos campionatos alem\u00e1n e franc\u00e9s), o nivel da competici\u00f3n brit\u00e1nica descendeu. Polo problema da situaci\u00f3n, decid\u00edronse incorporar probas no estranxeiro ao calendario."}
{"id": "315145", "revid": "51078", "url": "https://gl.wikipedia.org/wiki?curid=315145", "title": "F\u00f3rmula 3 Brit\u00e1nica", "text": ""}
{"id": "315147", "revid": "89787", "url": "https://gl.wikipedia.org/wiki?curid=315147", "title": "Cord\u00edlidos", "text": "Os cord\u00edlidos (Cordylidae) son unha familia de lagartos de pequeno a medio tama\u00f1o que viven no sur e leste de \u00c1frica.\nSon lagartos di\u00farnos e insect\u00edvoros. Son terrestres, e habitan principalmente as fendas entre as rochas, a\u00ednda que polo menos unha especie escava tobos e outra vive baixo codias de \u00e1rbores exfoliadas. Te\u00f1en cabezas e corpos aplanados, e dist\u00ednguense por unha armadura pesada de osteodermos e escamas grandes rectangulares dispostas en ringleiras regulares arredor do corpo e cola. Moitas especies te\u00f1en aneis de espi\u00f1as no rabo, que axudan a que o animal se incruste facendo cu\u00f1a nas fendas rochosas onde se refuxia, e tam\u00e9n a disuadir aos depredadores.\nA maior\u00eda das especies te\u00f1en catro patas, pero as do x\u00e9nero \"Chamaesaura\" carecen case enteiramente de extremidades, reducidas s\u00f3 a diminutas espi\u00f1as en lugar de patas. A familia comprende tanto a especies ov\u00edparas coma ovoviviparas.\nOs Cordylidae est\u00e1n estreitamente relacionados coa familia Gerrhosauridae, distribu\u00edda en \u00c1frica e Madagascar. Estas d\u00faas familias de lagartos, chamadas Cordyliformes ou Cordyloidea, son \u00e1s veces combinadas dentro do concepto amplo de Cordylidae. Recentes an\u00e1lises moleculares serviron para crear novos x\u00e9neros e confirmar o clado constitu\u00eddo por Cordylidae e Gerrhosauridae (Cordyloidea) e situalos nun clado m\u00e1is grande que incl\u00fae a Xantusiidae (Cordylomorpha Vidal &amp; Hedges, 2009).\nNovos x\u00e9neros.\nFAMILIA CORDYLIDAE\nAntigos x\u00e9neros.\nFAMILIA CORDYLIDAE"}
{"id": "315148", "revid": "27155", "url": "https://gl.wikipedia.org/wiki?curid=315148", "title": "Cord\u00edlido", "text": ""}
{"id": "315149", "revid": "27155", "url": "https://gl.wikipedia.org/wiki?curid=315149", "title": "Cordylidae", "text": ""}
{"id": "315150", "revid": "56817", "url": "https://gl.wikipedia.org/wiki?curid=315150", "title": "Chamaesaura", "text": "Chamaesaura \u00e9 un x\u00e9nero de r\u00e9ptiles \u00e1podos (que non te\u00f1en patas) escamosos da familia Cordylidae propios do sur, centro e leste de \u00c1frica.\nCarecen de patas, que est\u00e1n reducidas a pequenas espi\u00f1as. A s\u00faa forma alongada e ausencia de extremidades perm\u00edtenlles moverse \"nadando\" entre a herba. Son ovoviv\u00edparos e alim\u00e9ntanse de pequenos invertebrados, especialmente salt\u00f3ns.\nEspecies.\nSegundo \"The Reptile Database\" son:\nV\u00e9xase tam\u00e9n.\nBibliograf\u00eda.\nBranch, B., 1998. Field Guide to Snakes and other Reptiles of Southern Africa: Ralph Curtis Books Publishing, Sanibel Island, Florida, 399 p.\nSpawls, S., Howell, K, Drewes, R, and Ashe, J, 2002. A Field Guide to the Reptiles of East Africa: Academic Press, San Diego, 543 p."}
{"id": "315152", "revid": "98629", "url": "https://gl.wikipedia.org/wiki?curid=315152", "title": "Xuramento dos Horacios", "text": "O Xuramento dos Horacios (en ) \u00e9 unha obra de Jacques-Louis David realizada en 1784, uns anos antes da Revoluci\u00f3n Francesa. O cadro mide 330 x 425\u00a0cm e cons\u00e9rvase no Museo do Louvre. Consid\u00e9rase o paradigma da pintura neocl\u00e1sica.\nA pintura representa o \u00absa\u00fado romano\u00bb, co brazo estendido e a palma cara a abaixo. O tema da pintura est\u00e1 baseado na lenda dos Horacios e os Curiacios, lenda relatada por Tito Livio na s\u00faa obra \"Ab urbe condita libri\", e ten unha perspectiva patri\u00f3tica e neocl\u00e1sica; m\u00e1is tarde converter\u00edase nun modelo a seguir por pintores posteriores. O \u00e9xito da obra fixo medrar a fama do seu autor, e permitiulle manter os seus propios estudiantes."}
{"id": "315153", "revid": "23204", "url": "https://gl.wikipedia.org/wiki?curid=315153", "title": "O xuramento dos Horacios", "text": ""}
{"id": "315154", "revid": "23204", "url": "https://gl.wikipedia.org/wiki?curid=315154", "title": "Le Serment des Horaces", "text": ""}
{"id": "315155", "revid": "23204", "url": "https://gl.wikipedia.org/wiki?curid=315155", "title": "Anu", "text": "An ou Anu \u00e9 o rei dos deuses sumerios, se\u00f1or do ceo, que preside a asemblea dos deuses onde organiza o destino de todo o universo. A pesar de ser a divindade suprema na mitolox\u00eda escrita \u00e9 presentado como un personaxe secundario covarde nalgunhas historias e como tirano noutras. A s\u00faa posici\u00f3n rematar\u00eda sendo socavada polo culto a Enlil, Assur e ao final Marduk, debido \u00e1 perda de poder da s\u00faa cidade-santuario, Uruk.\nMitolox\u00eda.\nSegundo os mitos sumerios da creaci\u00f3n foi enxendrado polo abismo primordial e colocado enriba da terra (ki), a\u00ednda que noutras fontes seus pais son uns deuses primordiais que nunca recibiron culto. Debido \u00e1 polarizaci\u00f3n desta relixi\u00f3n polite\u00edsta An/Anu tivo unha esposa, a deusa Uras ou Urta, que representaba a terra pero que na mitolox\u00eda non te\u00f1en fillos; con que si os tivo foi coa deusa Ninhursarga (\"se\u00f1ora da monta\u00f1a\") coa que ter\u00eda fillos divinos e mesmo demos e esp\u00edritos menores.\nAn/Anu foi o deus patr\u00f3n da cidade sumeria de Uruk. O seu santuario, o complexo cultural de Kulaba, era xa na \u00e9poca prehist\u00f3rica (IV milenio a.C) un templo-terraza, que foi reorganizado catrocentos anos m\u00e1is tarde na \u00e9poca de G\u00eamdet Nasr cuxo resultado \u00e9 o que hoxe chaman \"Templo branco\". Un santuario de 22,30 \u00d7 16,50 m pintado de branco por dentro e por f\u00f3ra cunha sala central e espazos nos laterais. Conti\u00f1a unha mesa de altar e un podio onde ti\u00f1an toda a \"corte\" deste deus en figuri\u00f1as de terracota ou mineral, as\u00ed como exvotos dos adoradores. Acced\u00edan ao terrado por unha escaleira lateral e al\u00ed arriba levaban a cabo rituais celestes. Este culto durou ata a \u00e9poca helen\u00edstica, xa cando os sel\u00e9ucidas o identificaron con Zeus, a\u00ednda que o seu culto non se reduciu a Uruk, estend\u00e9ndose de maneira significativa durante a hexemon\u00eda asiria. Os asirios ergu\u00e9ronlle un cigurat na capital Assur, as\u00ed como nas cidades de D\u00e8r, Dilbat e Lagash.\nAn/Anu foi pai doutros deuses do pante\u00f3n sumerios, Enlil, Adad (deus atmosf\u00e9rico) e Inanna, as\u00ed como de certos demos, como Dimme ou Lamashtu, Asag, Sebettu etc."}
{"id": "315156", "revid": "23204", "url": "https://gl.wikipedia.org/wiki?curid=315156", "title": "Enlil", "text": "Enlil era o deus do aire na antiga Sumeria, fillo de Anu, foi escalando postos ata acadar o posto de seu pai a nivel pr\u00e1ctico que non honor\u00edfico, convert\u00e9ndose no deus supremo do pante\u00f3n babil\u00f3nico cl\u00e1sico. Foi o deus patr\u00f3n da cidade de Nippur\nEnlil aparece frecuentemente relacionado coa monta\u00f1a , ten por emblema a tiara astada, \u00e9 o deus que ten nas s\u00faas mans as t\u00e1boas do destino e decide a sorte de cada un, incluso dos deuses. A s\u00faa esposa era a deusa Ninlile, tendo varias concubinas as\u00ed como parellas ocasionais (tal e como relata a propia mitolox\u00eda sumeria en relaci\u00f3n a seu pai o deus Anu). A deusa Ninlil aparece xunto a seu home divino no relato mitol\u00f3xico o \"Mito de Enlil e Ninlil\", no cal o deus enxendrou a varios deuses baixo varias aparencias e de forma pintoresca enxendrando aos deus l\u00faa, Nanna, e lodo dous deuses ct\u00f3nicos, Meslamtaea e Ninazu, que substituir\u00edan a seu pai no mundo inferior."}
{"id": "315157", "revid": "89787", "url": "https://gl.wikipedia.org/wiki?curid=315157", "title": "Cordylus", "text": "Cordylus \u00e9 un x\u00e9nero de lagartos africanos espi\u00f1osos de tama\u00f1o pequeno a medio. Son todos di\u00farnos e ovoviv\u00edparos. A maior\u00eda das especies son rup\u00edcolas (viven nas rochas), pero hai unhas poucas especies arb\u00f3reas ou que viven en tobos. Def\u00e9ndense grazas aos duros osteodermos (placas \u00f3seas na pel) e porque se retiran moi rapidamente \u00e1s fendas entre as rochas ou tobos. Moitas especies viven en grupos e os machos defenden os territorios.\nAs especies deste x\u00e9nero e outros cord\u00edlidos adoitan estar inclu\u00eddas en CITES Ap\u00e9ndice II. Nos est\u00e1n necesariamente ameazadas de extinci\u00f3n e o seu comercio est\u00e1 controlado para evitar a sobreexplotaci\u00f3n. Algunhas especies de \"Cordylus\" te\u00f1en rangos de distribuci\u00f3n limitados e poden estar ameazadas pola destruci\u00f3n do seu h\u00e1bitat ou a s\u00faa captura masiva para o comercio de mascotas.\nClasificaci\u00f3n.\nD. G. Broadley (2006) reco\u00f1ec\u00eda 47 especies no x\u00e9nero \"Cordylus\", inclu\u00edndo oito especies que orixinalmente estaban situadas no x\u00e9nero \"Pseudocordylus\" ( \"P. fasciatus\", \"P. langi\", \"P. melanotus\", \"P. microlepidotus\", \"P. nebulosus\", \"P. spinosus\", \"P. subvirdis\", e \"P. transvaalensis\") e \"Hemicordylus capensis\".\nEn 2011, un estudo baseado na filoxenia molecular da familia suxeriu a que varias especies que tradicionalmente estaban inclu\u00eddas en \"Cordylus\" deber\u00edan ser pasadas a outros x\u00e9neros, alg\u00fans de nova creaci\u00f3n: \"Hemicordylus\" (para as especies \"capensis\" e \"nebulosus\"), \"Karusasaurus\" (para as especies \"jordani\" e \"polyzonus\"), \"Namazonurus\" (para \"campbelli\", \"lawrenci\", \"namaquensis\", \"peersi\" e \"pustulatus\"), \"Ninurta\" (para \"coeruleopunctatus\"), \"Ouroborus\" (para \"cataphractus\") e \"Smaug\" (para \"breyeri\", \"giganteus\", \"mossambicus\", \"regius\", \"vandami\" e \"warreni\"). Esta nova clasificaci\u00f3n est\u00e1 apoiada pola \"Reptile Database\", na que s\u00f3 permanecen 21 especies en \"Cordylus\".\nClasificaci\u00f3n tradicional.\nX\u00e9nero\" Cordylus\" (como se defin\u00eda tradicionalmente, \"sensu lato\")\nClasificaci\u00f3n moderna.\nSegundo \"The Reptile Database\" as especies son:"}
{"id": "315159", "revid": "56817", "url": "https://gl.wikipedia.org/wiki?curid=315159", "title": "Enterro en Ornans", "text": "O Enterro en Ornans (en ) \u00e9 un dos cadros m\u00e1is co\u00f1ecidos do pintor franc\u00e9s Gustave Courbet. Est\u00e1 realizado coa t\u00e9cnica da pintura \u00f3 \u00f3leo e mide 315 cent\u00edmetros de altura e 668 de largura. Foi pintado en 1849, e actualmente at\u00f3pase exposto no museo de Orsay de Par\u00eds.\nA pintura foi presentada no Sal\u00f3n de 1850, provocando un esc\u00e1ndolo, xa que dera o tratamento, enformato e estilo, dunha pintura de historia pero sobre un feito que non era sen\u00f3n un \u00abepisodio banal\u00bb, un enterro de vila, \u00e9 dicir, unha escena de x\u00e9nero. Con esta pintura marcou o nacemento do verdadeiro realismo."}
{"id": "315160", "revid": "23204", "url": "https://gl.wikipedia.org/wiki?curid=315160", "title": "Un enterrement \u00e0 Ornans", "text": ""}
{"id": "315161", "revid": "5863", "url": "https://gl.wikipedia.org/wiki?curid=315161", "title": "Papa Xo\u00e1n XXIII", "text": ""}
{"id": "315162", "revid": "5863", "url": "https://gl.wikipedia.org/wiki?curid=315162", "title": "PPKO", "text": ""}
{"id": "315163", "revid": "5863", "url": "https://gl.wikipedia.org/wiki?curid=315163", "title": "P.P.K.O.", "text": ""}
{"id": "315166", "revid": "98629", "url": "https://gl.wikipedia.org/wiki?curid=315166", "title": "Campionato de Francia de F\u00f3rmula 3", "text": "O Campionato de Francia de F\u00f3rmula 3 foi unha competici\u00f3n de F\u00f3rmula 3 celebrada en Francia.\nO campionato comezou a disputarse en 1964 e finou no ano 2002, para dar orixe \u00e1s F\u00f3rmula 3 Euro Series xunto co campionato alem\u00e1n."}
{"id": "315168", "revid": "23204", "url": "https://gl.wikipedia.org/wiki?curid=315168", "title": "L'Origine du monde", "text": ""}
{"id": "315175", "revid": "1131", "url": "https://gl.wikipedia.org/wiki?curid=315175", "title": "Roque Nublo", "text": "O Monumento Natural do Roque Nublo, m\u00e1is co\u00f1ecido simplemente como Roque Nublo, \u00e9 un dos espazos naturais m\u00e1is emblem\u00e1ticos da illa de Gran Canaria (Illas Canarias).\nLocalizaci\u00f3n.\nEst\u00e1 situado dentro do Parque Rural do Nublo e enc\u00f3ntrase situado no centro xeogr\u00e1fico da illa, sobre terras do municipio de Tejeda, nunha zona moi abrupta. Xunto ao Roque Nublo enc\u00f3ntranse outras formaci\u00f3ns rochosas singulares, tales como o chamado Roque del Fraile e La Rana.\nCaracter\u00edsticas.\nDe orixe volc\u00e1nica, o roque el\u00e9vase 80 metros sobre a s\u00faa base e 1.813 metros sobre o nivel do mar. Na antig\u00fcidade foi utilizado como lugar de culto aborixe. No ano 1987 foi declarado Espazo Natural e en 1994 foi declarado Parque Rural.\nO Roque Nublo \u00e9 a terceira altitude da illa de Gran Canaria, despois do Morro de la Agujereada con 1.956 metros e o Pico de las Nieves con 1.949 metros. Existe un sendeiro cunha cami\u00f1ada atractiva que leva ata a base do Roque Nublo en aproximadamente 40 minutos. O Roque Nublo \u00e9 o s\u00edmbolo por antonomasia da illa de Gran Canaria."}
{"id": "315176", "revid": "1131", "url": "https://gl.wikipedia.org/wiki?curid=315176", "title": "Pico de las Nieves", "text": "O Pico de las Nieves \u00e9 o segundo monte m\u00e1is alto da illa de Gran Canaria, Illas Canarias, Espa\u00f1a. Alcanza unha cota de 1.949 metros sobre o nivel do mar (segundo o IGN). \nTradicionalmente estableceuse que o Pico de las Nieves \u00e9 a m\u00e1xima altitude da illa de Gran Canaria, pero isto \u00e9 incerto, xa que en realidade \u00e9 o Morro de la Agujereada con 1.956 metros que est\u00e1 preto do Pico das Nieves. \nLocalizaci\u00f3n.\nO seu cumio local\u00edzase no centro xeogr\u00e1fico da illa formando o l\u00edmite dos termos municipais de San Bartolom\u00e9 de Tirajana, Vega de San Mateo e Tejeda, o seu contorno est\u00e1 inclu\u00eddo en diferentes espazos protexidos como son a \"Paisaxe protexida de las Cumbres\", o \"Monumento Natural Riscos de Tirajana\" e o \"Parque Rural do Nublo\". Coroa o rebordo meridional da meseta central dos cumios de Gran Canaria, sendo os seus lados norte, leste e oeste suaves en contraste coa parte sur que \u00e9 cortada abruptamente por precipicios de centenares de metros que conforman as escarpas da Caldeira ou Depresi\u00f3n de Tirajana. Os materiais sobre os que se asinta, cunha idade de 3 mill\u00f3ns de anos, pertencen a aglomerados volc\u00e1nicos da Serie Volc\u00e1nica 2 ou Roque Nublo de Gran Canaria, produto do derrubamento dun antigo estratovolc\u00e1n. \u00c1chase recuberto por Pi\u00f1eiro canario repoboado na d\u00e9cada de 1950, aos que hai que sumar, no medio do pi\u00f1eiral ou en zonas rochosas, xesta amarela e especies adaptadas \u00e1 grande altitude e condici\u00f3ns clim\u00e1ticas severas como o tomi\u00f1o de cumio ou a salvia branca.\nO Pico en si \u00e9 un saliente rochoso e inaccesible a poucos metros do miradoiro de mesmo nome que si \u00e9 accesible por estrada; practicamente todo o terreo que rodea ao Pico de las Nieves na s\u00faa parte sobranceira \u00e9 propiedade das Forzas Armadas de Espa\u00f1a e nel as\u00e9ntanse diversos sistemas rad\u00e1ricos e de telecomunicaci\u00f3ns.\nExploraci\u00f3n e denominaci\u00f3n.\nA orixe da s\u00faa denominaci\u00f3n hai que buscalo no s\u00e9culo XVII cando foron creados a instancia da Igrexa unha serie de neveiros, pozos na terra, destinados a almacenar a neve ca\u00edda en inverno, para transportala logo \u00e1 capital insular As Palmas de Gran Canaria, onde era consumida en forma de xeado. Na faldra oriental do Pico un dos devanditos pozos, o segundo en tama\u00f1o, foi rehabilitado recentemente polo Cabido de Gran Canaria e pode ser visitado. A s\u00faa denominaci\u00f3n orixinal era \"Pico de los Pozos de la Nieve\" de onde derivou o presente top\u00f3nimo, que conviviu durante moitos anos cunha mala interpretaci\u00f3n do devandito nome: \"Los Pechos\", realizada no s\u00e9culo XIX por cart\u00f3grafos franceses e logo reproducida en mapas locais, hoxe en d\u00eda pola s\u00faa inexactitude est\u00e1 a desaparecer das referencias oficiais pero goza de gran popularidade.\nAscenso.\nO ascenso en bicicleta ao Pico de las Nieves adquiriu gran notoriedade nos \u00faltimos anos, grazas \u00e1 organizaci\u00f3n de competici\u00f3ns internacionais que ascenden pola s\u00faa vertente leste, sendo considerado un dos portos m\u00e1is duros de Espa\u00f1a. O miradoiro situado no seu cumio ofrece algunhas das vistas m\u00e1is representativas de Gran Canaria e das m\u00e1is espectaculares das Canarias, sendo foco de grande afluencia tur\u00edstica."}
{"id": "315178", "revid": "1131", "url": "https://gl.wikipedia.org/wiki?curid=315178", "title": "Pico de Malpaso", "text": "O Pico de Malpaso \u00e9 o monte m\u00e1is alto da illa de El Hierro (Canarias, Espa\u00f1a) con 1.501 metros de altura. At\u00f3pase no centro da illa, no municipio de El Pinar de El Hierro."}
{"id": "315180", "revid": "1131", "url": "https://gl.wikipedia.org/wiki?curid=315180", "title": "Pico de la Zarza", "text": "O Pico de la Zarza, tam\u00e9n chamado Pico de Jand\u00eda, \u00e9 con 807 metros de altitude, a monta\u00f1a m\u00e1is alta da illa de Fuerteventura (Canarias, Espa\u00f1a). Enc\u00f3ntrase no municipio sure\u00f1o de P\u00e1jara e \u00e9 un dos mellores lugares para facer sendeirismo na illa."}
{"id": "315183", "revid": "1131", "url": "https://gl.wikipedia.org/wiki?curid=315183", "title": "Pe\u00f1as del Chache", "text": "Pe\u00f1as del Chache \u00e9 o monte m\u00e1is alto da illa de Lanzarote (Canarias), de 670 metros de altura, situado ao norte no municipio de Har\u00eda."}
{"id": "315185", "revid": "22570", "url": "https://gl.wikipedia.org/wiki?curid=315185", "title": "Regio", "text": "Normalmente na xeolox\u00eda planetaria, as grandes rexi\u00f3ns con variaci\u00f3n de albedo, cor ou diferenzas orogr\u00e1ficas distintivas das \u00e1reas circundantes que existen nos astros (exceptuando a Terra) do Sistema Solar reciben o nome de \"regio\" (\"plural: regiones\"), que \u00e9 a palabra latina para rexi\u00f3n."}
{"id": "315186", "revid": "98629", "url": "https://gl.wikipedia.org/wiki?curid=315186", "title": "Tranv\u00eda de Tenerife", "text": "O Tranv\u00eda de Tenerife \u00e9 a \u00fanica rede de tranv\u00eda existente nas Illas Canarias. Inaugurouse o 2 de xu\u00f1o de 2007 na illa de Tenerife. A empresa que explota o servizo \u00e9 Metropolitano de Tenerife, Sociedad An\u00f3nima (MTSA).\nHistoria.\nEn Tenerife xa existiu un tranv\u00eda durante a primeira metade do s\u00e9culo XX. Foi inaugurado o 7 de abril de 1901, cun trazado que comezaba na praza de Espa\u00f1a de Santa Cruz de Tenerife e finalizaba na praza de la Concepci\u00f3n de La Laguna. Foi dese\u00f1ado polo enxe\u00f1eiro e militar segorbino Julio Cervera Baviera. O 27 de xullo de 1904 a li\u00f1a \u00e9 ampliada ata Tacoronte. En 1927 o Cabido de Tenerife faise coa compa\u00f1\u00eda explotadora polos problemas econ\u00f3micos desta. O tranv\u00eda segue funcionando ata 1951, cando, por unha serie de problemas e accidentes mortais, ademais da falta de competitividade fronte ao coche, os taxis e a guagua, cesan os seus servizos.\nA finais do s\u00e9culo XX form\u00falase, por parte do Cabido, a construci\u00f3n dun novo tranv\u00eda que unha os dous centros urbanos da zona metropolitana Santa Cruz-La Laguna. Amplos sectores cidad\u00e1ns e en menor medida, pol\u00edticos da oposici\u00f3n, denuncian a falta de debate na elaboraci\u00f3n deste proxecto. Argumentan que se trata dun gasto innecesario ao non se ter explotado axeitadamente os servizos de guaguas que existen actualmente, non se realizar pol\u00edticas sobre transporte p\u00fablico e nin sequera se ter formulado medidas como os carr\u00eds exclusivos. Tam\u00e9n hai queixas con respecto a que o percorrido previsto da li\u00f1a 1, entre terminais, ser\u00e1 m\u00e1is longo e m\u00e1is caro que o mesmo percorrido en guagua. Tam\u00e9n se denuncia un encarecemento do prezo do traxecto das guaguas e unha diminuci\u00f3n do servizo destas. Outra das queixas est\u00e1 en relaci\u00f3n co gasto que sup\u00f3n este proxecto, correspondendo unha parte deste gasto coas campa\u00f1as publicitarias do tranv\u00eda. Por outro lado, a maior parte das queixas xorden en relaci\u00f3n \u00e1s molestias causadas polas obras. O custo foi duns 306 mill\u00f3ns de euros.\nAs obras inici\u00e1ronse en 2004 e xa a finais de decembro de 2005 realiz\u00e1ronse as primeiras probas nun tramo de 600 metros entre as cocheiras (en Taco) e o Hospital Universitario de Canarias (en La Cuesta). A empresa encargada da fabricaci\u00f3n dos veh\u00edculos (Alstom) fixo paulatinamente entrega das 20 unidades dos tranv\u00edas, sendo a \u00faltima tra\u00edda en agosto de 2006. As obras remataron oficialmente o 2 de xu\u00f1o de 2007 coa entrada en funcionamento da li\u00f1a 1. Durante o d\u00eda de inauguraci\u00f3n, as\u00ed como a fin de semana seguinte, realizouse un servizo de tranv\u00eda de balde, as\u00ed como diferentes xornadas de portas abertas e habilit\u00e1ronse carpas en distintas paradas para degustar produtos t\u00edpicos das Canarias.\nEn xaneiro de 2011 a parada de Padre Anchieta foi trasladada dende a s\u00faa situaci\u00f3n inicial, na avenida Trinidad, \u00e1 s\u00faa localizaci\u00f3n actual xunto ao Intercambiador de Transportes de La Laguna, cun custo de 900.000 euros.\nMaterial m\u00f3bil.\nO material m\u00f3bil comp\u00f3\u00f1eno os trens lixeiros (tranv\u00edas) modelo \"Citadis\" de Alstom (o mesmo que utiliza o Metro Lixeiro de Madrid, o Tranv\u00eda de Parla e as li\u00f1as Trambaix e Trambes\u00f2s de Barcelona), entre cuxas caracter\u00edsticas se pode destacar o seu piso baixo 100%, unha velocidade m\u00e1xima de 70 km/h e a alimentaci\u00f3n por catenaria a\u00e9rea a 750 V a corrente continua. Circulan pola dereita en composici\u00f3ns de cinco m\u00f3dulos, sendo nos carnavais de 2010 a primeira vez que se utilizou o sistema de dobre tranv\u00eda na li\u00f1a 1 para satisfacer a demanda de viaxeiros.\nTrazado.\nLi\u00f1a 1.\nA li\u00f1a 1 (Intercambiador - Trinidad) consta de 21 paradas ao longo dun trazado de 12,5 km e d\u00e1 cobertura a unhas 46.000 persoas ao d\u00eda na \u00e1rea metropolitana. Cada unidade dos 20 tranv\u00edas est\u00e1 capacitada para trasladar a 200 pasaxeiros (60 sentados) a unha velocidade m\u00e1xima de 70 km/h (a\u00ednda que, por seguridade, s\u00f3 alcanza os 50 km/h en tramos rectos ou con lixeiras curvas.\nMetropolitano de Tenerife ten previsto aumentar o percorrido da li\u00f1a facendo unha ampliaci\u00f3n con catro paradas m\u00e1is, inclu\u00edda unha \u00faltima no Aeroporto de Tenerife Norte, co que ao percorrido actual se lle engadir\u00edan as paradas de San Antonio, San L\u00e1zaro, Park and ride e Los Rodeos-TFN.\nLi\u00f1a 2.\nDende o 30 de maio de 2009, tam\u00e9n est\u00e1 en servizo a li\u00f1a 2, que vai de La Cuesta ata T\u00edncer. Est\u00e1 previsto tam\u00e9n levar a li\u00f1a ata La Gallega (barrio de Santa Cruz) para dar cobertura a maior poboaci\u00f3n.\nLi\u00f1a 3.\nEst\u00e1 proxectada unha terceira li\u00f1a que se prev\u00e9 que discorra pola costa da capital tinerfe\u00f1a, negando as\u00ed noticias difundidas de que \u00eda pasar polo centro da cidade de Santa Cruz."}
{"id": "315188", "revid": "10599", "url": "https://gl.wikipedia.org/wiki?curid=315188", "title": "Garajonay", "text": ""}
{"id": "315189", "revid": "1131", "url": "https://gl.wikipedia.org/wiki?curid=315189", "title": "Porto de La Estaca", "text": "O Porto de La Estaca \u00e9 o principal porto da illa de El Hierro, nas Illas Canarias. \u00c9 a v\u00eda de entrada \u00e1 illa polo mar, sendo o \u00fanico porto desta onde atracan buques de pasaxeiros. Est\u00e1 situado no municipio de Valverde. Malia funcionar como porto de pasaxeiros, trat\u00e1base inicialmente dun refuxio pesqueiro de escasas dimensi\u00f3ns. Xunto ao porto enc\u00f3ntrase a praia do Varadero. O seu contrasinal \u00e9 a da provincia mar\u00edtima de Tenerife \u00e1 que pertence.\nA diferenza das outras illas, a capital de El Hierro, Valverde, non se encontra a nivel do mar, polo que o porto de La Estaca \u00e9 un barrio costeiro que se encontra a m\u00e1is de 7 quil\u00f3metros do centro municipal. Arredor do porto xerouse un pequeno n\u00facleo poboacional que no ano 1991 contaba con 140 habitantes e en 2007 con 125 habitantes.\nDende marzo de 2014, ao Porto de La Estaca chega o transbordador catamar\u00e1n Albor\u00e1n, que realiza a li\u00f1a Los Cristianos (sur de Tenerife) - Porto de La Estaca. Este buque r\u00e1pido \u00e9 operado pola compa\u00f1\u00eda Navieira Armas."}
{"id": "315190", "revid": "10599", "url": "https://gl.wikipedia.org/wiki?curid=315190", "title": "Porto de la Estaca", "text": ""}
{"id": "315191", "revid": "89787", "url": "https://gl.wikipedia.org/wiki?curid=315191", "title": "Fernando Meirelles", "text": "Fernando Ferreira Meirelles, nado en S\u00e3o Paulo o 9 de novembro de 1955 \u00e9 un director, guionista e produtor brasileiro.\nTraxectoria.\nO pai de Meirelles, Jos\u00e9 de Souza Meirelles, \u00e9 un m\u00e9dico especialista en gantroenterolox\u00eda que viaxaba regularmente a Asia e Norte Am\u00e9rica, o que deu a Fernando a oportunidade de contactar con diferentes culturas. A s\u00faa nai, S\u00f4nia Junqueira Ferreira Meirelles, \u00e9 filla de granxeiros e traballou como paisaxista e dese\u00f1adora de interiores durante un longo tempo.\nAs s\u00faas primeiras experiencias co cinema foi co seu pai, que dirixiu filmes en 8\u00a0mm durante o seu traballo na universidade. En 1967, con once anos, Fernando pasou un ano en California, onde contactou co movemento hippie, que o impresionou. Con trece anos comezou a producir pequenos filmes en Super 8, inspirados polas animaci\u00f3ns de Norman McLaren.\nDurante a d\u00e9cada de 1980 estudou na Escola de Arquitectura e Urbanismo da Universidade de S\u00e3o Paulo. O seu traballo de graduaci\u00f3n foi feito en forma de filmes. Neses anos involucrouse tam\u00e9n no cinema experimental, xunto cos seus amigos Paul Morelli, Marcelo Machado, D\u00e1rio Vizeu e Bob Salatini. Os cinco fundaron a produtora independente \"Olhar Eletr\u00f4nico\". En 1982 realizaron programas infant\u00eds de televisi\u00f3n e a finais da d\u00e9cada interes\u00e1ronse na publicidade. En 1990 fecharon \"Olhar Eletr\u00f4nico\" e abriron o negocio de publicidade O2 Films.\nEn 1997 Meirelles leu o libro de Paulo Lins \"Cidade de Deus\" e decidiu adaptala no filme realizado en 2002. Co \u00e9xito do filme conseguiu ofertas de Hollywood, conseguindo de novo boas cr\u00edticas con \"The Constant Gardener\"."}
{"id": "315192", "revid": "98629", "url": "https://gl.wikipedia.org/wiki?curid=315192", "title": "Wolfgang Petersen", "text": "Wolfgang Petersen, nado en Emden o 14 de marzo de 1941 e finado en Brentwood (Os \u00c1nxeles) o 12 de agosto de 2022, foi un director e guionista alem\u00e1n.\nTraxectoria.\nPetersen debutou no cinema en 1974 co suspense psicol\u00f3xico \"Einer von uns beiden\", protagonizada por J\u00fcrgen Prochnow. O seguinte filme, \"Die Konsequenz\" (1977), adaptaci\u00f3n da novela autobiogr\u00e1fica de Alexander Ziegler. No seu momento o filme, sobre o amor homosexual, foi considerado radical no seu pa\u00eds.\nEn 1982 estreouse o filme b\u00e9lico \"O submarino\", que narra as experiencias da tripulaci\u00f3n dun submarino alem\u00e1n durante a Batalla do Atl\u00e1ntico. O filme recibiu moi boas cr\u00edticas e foi candidato a seis premios Oscar, inclu\u00edndo os de mellor director e mellor gui\u00f3n adaptado para o propio Petersen.\nTras \"The NeverEnding Story\" (1984), primeiro filme en ingl\u00e9s, mais rodado en Alema\u00f1a, dirixiu xa en Hollywood \"Enemy Mine\" (1985), que non foi un \u00e9xito. Volveu triunfar en 1993 con \"In the Line of Fire\", con Clint Eastwood.\nDirixiu ademais filmes de acci\u00f3n como \"Air Force One\" e \"A tormenta perfecta\"."}
{"id": "315194", "revid": "46362", "url": "https://gl.wikipedia.org/wiki?curid=315194", "title": "Contaminaci\u00f3n lum\u00ednica", "text": ""}
{"id": "315195", "revid": "27155", "url": "https://gl.wikipedia.org/wiki?curid=315195", "title": "Trofalaxia", "text": "A trofalaxia ou trofalaxe (/ks/) \u00e9 a transferencia de comida ou outros flu\u00eddos entre membros dunha comunidade xa sexa por medio dunha alimentaci\u00f3n boca a boca (estomodeal) ou ano-boca (proctodeal). Est\u00e1 m\u00e1is amplamente desenvolvida nos insectos sociais como as formigas, t\u00e9rmites, avespas e abellas. A palabra foi introducida polo entom\u00f3logo William Morton Wheeler en 1918. Este comportamento foi utilizado no pasado como apoio de teor\u00edas sobre a orixe da socialidade nos insectos. O psic\u00f3logo e entom\u00f3logo su\u00edzo August Forel tam\u00e9n cre que a compartici\u00f3n de comida foi a clave da sociedade das formigas e utilizou unha ilustraci\u00f3n diso como portada para o seu libro \"The Social World of the Ants Compared with that of Man\" (O mundo social das formigas comparado co do home).\nEn formigas como a formiga de fogo (\"Solenopsis invicta\") os membros individuias das colonias almacenan alimento nos seus boches e intercambiano regularmente con outros membros da colonia e larvas para formar unha sorte de \"est\u00f3mago comunal\" de toda a colonia. Nas t\u00e9rmites e cascudas, a trofalaxia proctodeal \u00e9 esencial para recuperar os microorganismos endosimbiontes do aparato dixestivo que se perden despois de cada muda. Isto non deber\u00eda confundirse coa coprofaxia.\nMoitas avespas, como \"Protopolybia exigua\" e \"Belonogaster petiolata\", mostran un comportamento de alimentaci\u00f3n no que os adultos realizan a trofalaxia con outros adultos e coas larvas.\nAdemais, as avespas \"Vespula austriaca\" tam\u00e9n realizan a trofalaxia cos seus obreiros h\u00f3spedes para obter nutrientes.\nAlg\u00fans vertebrados, como algunhas espeices de aves, lobos grises, e vampiros tam\u00e9n alimentan as s\u00faas cr\u00edas dun modo similar \u00e1 trofalaxia.\nA trofalaxia serve como un medio para a comunicaci\u00f3n polo menos nas abellas e formigas. Nalgunhas especies de formigas, pode xogar un papel no espallamento do olor da colonia que identifica aos seus membros."}
{"id": "315196", "revid": "27155", "url": "https://gl.wikipedia.org/wiki?curid=315196", "title": "Trofalaxe", "text": ""}
{"id": "315197", "revid": "23204", "url": "https://gl.wikipedia.org/wiki?curid=315197", "title": "Rafail Korsak", "text": "Rafail Mykola Korsak (en ; en ; en ), nado arredor de 1599 preto de Navahrudak (Gran Ducado de Lituania, hoxe Belar\u00fas) e finado o 28 de agosto de 1640, foi un eclesi\u00e1stico grecocat\u00f3lico ruteno, metropolita de K\u00ediv e Galicia dende 1637 at\u00e9 a s\u00faa morte.\nTraxectoria.\nKorsak naceu preto de Navahrudak nunha familia nobre calvinista. Estudou cos xesu\u00edtas en Niasvi\u017e e en Vilnius, e posteriormente no colexio pontificio de Braniewo e novamente cos xesu\u00edtas en Praga. Xunto a eles, converteuse ao catolicismo, entrando na Igrexa cat\u00f3lica latina, e posteriormente, co apoio do metropolita Yosyf Rutskyi, pasou \u00e1 Igrexa grecocat\u00f3lica. En 1620 ingresou na Orde de San Basilio Magno, tomando o nome relixioso de \"Rafail\" e facendo o noviciado no mosteiro de Byten. Entre decembro de 1621 e novembro de 1624 estudou no Pontificio Colexio Grego de Roma, e posteriormente foi elixido para servir como bispo no seu pa\u00eds.\nEn 1625 Korsak pasou a ser arquimandrita do mosteiro da Santa Trindade de Vilnius, e en 1626 protoarquimandrita da orde basiliana (cargo no que permaneceu at\u00e9 1636) e en setembro do mesmo ano foi consagrado bispo coadxutor do metropolita Rutskyi con dereito de sucesi\u00f3n, sendo confirmado pola Santa S\u00e9 o 9 de marzo de 1631 malia as d\u00fabidas iniciais do rei por mor da s\u00faa idade. En 1632 foi nomeado bispo de Pinsk."}
{"id": "315199", "revid": "98629", "url": "https://gl.wikipedia.org/wiki?curid=315199", "title": "Calliphora vicina", "text": "Calliphora vicina \u00e9 unha mosca da carne da familia Calliphoridae de cor predominante azul cincenta. \"C. vicina\" \u00e9 actualmente unha das especies de moscas m\u00e1is importantes entomoloxicamente para os forenses debido \u00e1 regularidade no seu tempo de chegada e colonizaci\u00f3n dos corpos unha vez producida a morte.\n\"C. vicina\" foi descrita polo entom\u00f3logo franc\u00e9s Jean-Baptiste Robineau-Desvoidy en 1830. O ep\u00edteto espec\u00edfico do seu nome deriva do lat\u00edn \"vicinus\", \"veci\u00f1o\".\nDescrici\u00f3n.\n\"C. vicina\" ten unha coloraci\u00f3n azul griseira met\u00e1lica no seu t\u00f3rax e abdome. Dist\u00ednguese de \"Calliphora vomitoria\" polas s\u00faas meixelas de cor laranxa brillante. \"C. vicina\" ten unha lonxitude de aproximadamente 10\u201311\u00a0mm. Os escleritos na base da coxa son amarelos ou laranxas. En canto \u00e1 s\u00faa quetotaxia (o estudo da disposici\u00f3n das sedas), os calif\u00f3ridos caracter\u00edzanse por ter sedas negras sobre o meron (un esclerito) e d\u00faas ou tres sedas no notopleuron.\nAs semellanzas entre as diferentes especies de \"Calliphora\" poden facer que a identificaci\u00f3n segura dos individuos en estadios inmaturos sexa case imposible. Desde o primeiro \u00ednstar ao estadio de pupa \"C. vicina\" \u00e9 id\u00e9ntica a \"C. vomitoria\".\nCiclo de vida.\n\"C. vicina\" produce cinco xeraci\u00f3ns nun ano a unha temperatura limiar de 27\u02da C. Unha femia de \"C. vicina\" pode po\u00f1er ata 300 ovos sobre cad\u00e1veres ou prea frescos ou en feridas abertas. As larvas pasan por tres estadios de \u00ednstar. O primeiro \u00ednstar eclosiona aproximadamente 24 horas despois de que se pon o ovo. Pasa a un segundo \u00ednstar en 20 horas e ao seu terceiro \u00ednstar en 48 horas. En condici\u00f3ns favorables, as larvas alim\u00e9ntanse de carne durante tres ou catro d\u00edas. Cando as larvas completan o seu desenvolvemento, disp\u00e9rsanse para atopar un lugar axeitado para pupar. O estadio de pupa de \"C. vicina\" dura uns 11 d\u00edas. A 27\u02da C, o ciclo vital de \"C. vicina\" dura uns 18 d\u00edas.\nOs factores clim\u00e1ticos, como a temperatura, infl\u00faen na posta de ovos e no desenvolvemento dos \u00ednstar larvarios. Con tempo m\u00e1is c\u00e1lido o ciclo de vida ac\u00fartase algo, e con temperaturas m\u00e1is fr\u00edas o ciclo dura un pouco m\u00e1is. Saber a duraci\u00f3n do intervalo entre os tres \u00ednstares e o estadio de pupa e a dispersi\u00f3n larvaria posterior \u00e1 fase de alimentaci\u00f3n pode ser \u00fatil para determinar o intervalo post mortem nun caso de investigaci\u00f3n criminal.\nDistribuci\u00f3n.\nA especie predomina en Europa e as Am\u00e9ricas, pero tam\u00e9n se foi introducindo noutros continentes a trav\u00e9s dos portos e aeroportos. Detectouse por primeira vez en Sur\u00e1frica en 1965 cando se recolleu un esp\u00e9cime preto de Johannesburg, pero as recollidas de m\u00e1is esp\u00e9cimes foron espor\u00e1dicas desde ent\u00f3n. Nos Estados Unidos estudouse moito a s\u00faa distribuci\u00f3n e \u00e9 frecuente por todo o pa\u00eds nas \u00e1reas urbanas e m\u00e1is abondosa a principios da primavera e outono cando as temperaturas est\u00e1n arredor de 13-24\u02daC.\nEstimaci\u00f3n do intervalo post mortem.\nUnha das caracter\u00edsticas clave para poder usar estas moscas para facer estimaci\u00f3ns dos intervalos post mortem \u00e9 saber a sucesi\u00f3n de insectos que colonizan o corpo. Base\u00e1ndose nos insectos presentes nun momento, pode establecerse un marco temporal razoable para o momento da morte.\n\"C. vicina\" xoga un papel principal na colonizaci\u00f3n dos corpos durante os meses de inverno, pero \u00e9 menor a s\u00faa presenza durante os meses m\u00e1is c\u00e1lidos cando a temperatura \u00e9 unha limitaci\u00f3n menor. Isto fai que a s\u00faa actividade de voo estea por riba de 13-16\u00a0\u00b0C, unha temperatura m\u00e1is baixa que a da maior\u00eda doutras moscas da carne. Este per\u00edodo de actividade debe considerarse cando se aval\u00eda a presenza ou ausencia desta mosca. Co\u00f1ecer a temperatura limiar axuda aos entom\u00f3logos a calcular os graos d\u00eda acumulados, o que \u00e1 s\u00faa vez axuda a detereminar o intervalo post mortem.\nCando se usa a idade das careixas para determinar o intervalo post mortem, o tempo antes da chegada dos adultos ao corpo \u00e9 un factor importante. A sucesi\u00f3n de \"C. vicina\" implica a chegada dos adultos dous d\u00edas antes da morte. Por tanto, deben engadirse dous d\u00edas \u00e1 idade m\u00e1xima que foi determinada polas moscas atopadas sobre o corpo.\nFactores como a rexi\u00f3n, temperaturas, momento do d\u00eda e condici\u00f3ns que hab\u00eda cando se encontrou o corpo contrib\u00faen todas a determinar o intervalo post mortem. Para completar o c\u00e1lculo o entom\u00f3logo debe considerar o que se sabe sobre \"C. vicina\" e integralo cos datos experimentais recollidos na escena do crime. Isto implica ter que rexistrar as temperaturas do contorno na escena do crime e considerar os datos da historia clim\u00e1tica da rexi\u00f3n.\nOs estudos de casos indican que non \u00e9 a primeira especie en chegar. Aparece un ou dous d\u00edas antes que \"Phaenicia sericata\". Por\u00e9n, a determinaci\u00f3n do intervalo post morten \u00e9 un complicado proceso porque a\u00ednda hai moitas cousas que non se saben sobre o comportamento de \"C. vicina\". Por exemplo, cr\u00edase desde hai moito que non era unha especie con actividade nocturna, pero recentemente, viuse que si \u00e9 activa pola noite en certas condici\u00f3ns experimentais."}
{"id": "315203", "revid": "1131", "url": "https://gl.wikipedia.org/wiki?curid=315203", "title": "F\u00f3rmula E", "text": "A F\u00f3rmula E, oficialmente denominada Campionato de F\u00f3rmula E da FIA, \u00e9 unha competici\u00f3n automobil\u00edstica internacional organizada pola Federaci\u00f3n Internacional do Autom\u00f3bil na que se empregan monoprazas open wheel potenciados por enerx\u00eda el\u00e9ctrica. Esta competici\u00f3n foi creada con intenci\u00f3n de servir de laboratorio de investigaci\u00f3n e desenvolvemento de veh\u00edculos ecol\u00f3xicos para promover e acelerar a s\u00faa popularidade. Por esta raz\u00f3n, o campionato serve como escaparate de innovaci\u00f3ns nun marco que combina a tecnolox\u00eda co deporte. A F\u00f3rmula E fundouse en 2012, pero a tempada inaugural non comezou ata setembro de 2014. Esa tempada finalizou en xu\u00f1o de 2015. Todos os coches son fabricados da mesma maneira: McLaren subministra os motores, as transmisi\u00f3ns e os sistemas el\u00e9ctricos; Dallara constr\u00fae os chasis; Williams fai as bater\u00edas; e Michelin proporciona os pneum\u00e1ticos. Cada piloto ten \u00e1 s\u00faa disposici\u00f3n dous monoprazas iguais.\nRegulamento.\nO Regulamento da F\u00f3rmula E foi elaborado pola Federaci\u00f3n Internacional do Autom\u00f3bil e en moitos aspectos \u00e9 semellante ao regulamento da F\u00f3rmula 1.\nOs ePrix.\nOs ePrix disp\u00fatanse en varias cidades arredor de todo o mundo. As pistas son circu\u00edtos de carreiras urbanos que deben de ter unha lonxitude que vaia dende os 2,5 ata os 3 quil\u00f3metros.\nEn principio, todos os ePrix se deben celebrar nun s\u00f3 d\u00eda, co seguinte programa en horario local:\nMonopraza.\nNa tempada inaugural todos os equipos competiron co mesmo coche, o Spark-Renault SRT 01E. O chasis dese\u00f1ouno a empresa italiana Dallara, o motor el\u00e9ctrico desenvolveuno McLaren (o motor \u00e9 o mesmo que o do McLaren P1), o sistema el\u00e9ctrico creouno Williams e a caixa de cambios de cinco velocidades fabricouna Hewland. Os monoprazas te\u00f1en unha aceleraci\u00f3n de 0 a 100 km/h en 3 segundos e unha velocidade m\u00e1xima de 220 km/h.\nMichelin \u00e9 o \u00fanico provedor oficial de pneum\u00e1ticos do campionato.\nPara a tempada 2015-2016, oito escudar\u00edas diferentes fabrican o seu propio sistema de propulsi\u00f3n: Venturi, Andretti Autosport, Virgin Racing, ABT Sportsline, Mahindra, Renault Sport, Motomatica e NEXTEV TCR.\nSistema de puntuaci\u00f3n.\nO sistema de puntuaci\u00f3n \u00e9 case igual ao da F\u00f3rmula 1. A \u00fanica diferenza \u00e9 que neste campionato tam\u00e9n se premia con puntos adicionais aos pilotos que conseguen a pole position e a volta r\u00e1pida, con 3 e 2 puntos m\u00e1is respectivamente.\nSeguridade.\nAs bandeiras na F\u00f3rmula E son iguais a moitas outras categor\u00edas da FIA como a F\u00f3rmula 1, as GP2 Series ou a F\u00f3rmula 3. As dimensi\u00f3ns m\u00ednimas de cada bandeira son de 60 x 80 cm, excepto a bandeira vermella e a bandeira a cadros, que te\u00f1en que ter unha superficie m\u00ednima de 80 cent\u00edmetros x 1 metro.\n&lt;onlyinclude&gt;\nA luz traseira.\nOs monoprazas te\u00f1en unha luz composta duns 10 leds que escintilan aproximadamente a uns 5\u00a0Hz de frecuencia e que xeralmente se iluminan de cor vermella, en tres casos: ao activar o limitador de velocidade para entrar nos boxes; cando o condutor cambia o coche \u00e1 configuraci\u00f3n de chuvia ou entra o sistema de baixo consumo; e indicando aos demais pilotos que o veh\u00edculo \u00e9 moito m\u00e1is lento ca eles. Isto v\u00e9molo sobre todo nas voltas finais da carreira, cando ao reducir a velocidade se activa automaticamente. De xeito diferente a outros veh\u00edculos, como os turismos, non se activa ao accionar o pedal do freo. Existe un caso especial: cando un piloto \u00e9 novato, os leds enc\u00e9ndense en verde durante os test para indicar ao resto dos pilotos que este a\u00ednda non ten experiencia.\nIgualmente que co coche de seguridade, Mercedes Benz \u00e9 o encargado de fabricar os leds para todos os coches.\nPenalizaci\u00f3ns en carreira e clasificaci\u00f3n.\nOs encargados de impo\u00f1er as sanci\u00f3ns son os xu\u00edces de pista. Normalmente, as penalizaci\u00f3n l\u00e9vanse a cabo cando un piloto comete infracci\u00f3ns como: saltarse o sem\u00e1foro na sa\u00edda, manobras perigosas, non facer caso \u00e1s bandeiras que se mostran, ir demasiado r\u00e1pido no pit lane, saltarse curvas, adiantar por f\u00f3ra da pista, etc\u00e9tera. Dependendo da gravidade da infracci\u00f3n, os castigos poden ser varios.\nNos casos \"drive-through\" e no \"stop-and-go\", o piloto deber\u00e1 realizar a entrada en boxes durante as seguintes tres voltas tras a sinalizaci\u00f3n do castigo, se non o fai poder\u00eda recibir a exclusi\u00f3n da carreira(bandeira negra). Cando se aplica unha destas d\u00faas penalizaci\u00f3ns a falta de s\u00f3 cinco voltas para o final, non se aplicar\u00e1n e simplemente engadir\u00e1selle ao piloto 25 segundos na s\u00faa \u00faltima volta.\nNoutros casos apl\u00edcanse as sanci\u00f3ns econ\u00f3micas, por infracci\u00f3ns como superar a velocidade m\u00e1xima permitida na li\u00f1a de boxes nalg\u00fan adestramento, ou que a un piloto non se lle poida aplicar a penalizaci\u00f3n de 10 posici\u00f3ns porque non participe no seguinte Gran Premio. Tam\u00e9n nalgunhas infracci\u00f3ns rec\u00f3rrese a unha sanci\u00f3n econ\u00f3mica ou \u00e1 chamada \"reprimenda verbal\"."}
{"id": "315205", "revid": "22570", "url": "https://gl.wikipedia.org/wiki?curid=315205", "title": "Spark-Renault SRT 01E", "text": "O Spark-Renault SRT 01E \u00e9 un monopraza el\u00e9ctrico dese\u00f1ado e constru\u00eddo especialmente para a tempada inaugural (2014-2015) da F\u00f3rmula E, competic\u00f3n organizada pola Federaci\u00f3n Internacional do Autom\u00f3bil.\nDesenvolvemento.\nO desenvolvemento do monopraza comezou en setembro do ano 2012. Lucas di Grassi foi nomeado como piloto de probas oficial, facendo unha demostraci\u00f3n do prototipo, o Formulec EF01 (constru\u00eddo no 2010). O Formulec EF01 contaba cun chasis constru\u00eddo por Mercedes GP e motores fabricados por unha marca que non \u00e9 de coches, Siemens. O coche empregouse no v\u00eddeo de promoci\u00f3n oficial e para demostraci\u00f3ns en cidades de todo o mundo.\nO 1 de novembro de 2012, annciouse que McLaren Electronic Systems ser\u00eda provedor do motor el\u00e9ctrico, da transmisi\u00f3n e dos sistemas electr\u00f3nicos para a F\u00f3rmula E. A organizaci\u00f3n F\u00f3rmula E encargoulle 42 monoprazas a Spark Racing Technologies. Para cumprir con este pedido, Spark asociuse ao co\u00f1ecido fabricante italiano, Dallara.\nO 28 de marzo do 2013, Michelin fue nomeado como subministrador exclusivo de pneum\u00e1ticos. O 15 de maio do mesmo ano tam\u00e9n se anunciou que a fabricante de coches francesa, Renault ser\u00eda un socio t\u00e9cnico de Spark Racing Technologies. A experiencia de Renault cos seus programas de Renault Z.E. (Cero Emisi\u00f3n) e F\u00f3rmula 1, ser\u00eda aproveitada para beneficio da F\u00f3rmula E. Ese mesmo d\u00eda, F\u00f3rmula E revelou o dese\u00f1o do tan esperado Spark-Renault SRT 01E.\nO dese\u00f1o das bater\u00edas correu a cargo de Williams Advanced Engineering, parte do Grupo Williams ao cal a escuder\u00eda WilliamsF1 tam\u00e9n pertenence."}
{"id": "315207", "revid": "98629", "url": "https://gl.wikipedia.org/wiki?curid=315207", "title": "Piollo da cabeza", "text": "O piollo da cabeza humano, que pertence \u00e1 subespecie Pediculus humanus capitis, \u00e9 un insecto ectoparasito obrigado dos humanos, que vive no coiro cabeludo e causa a pediculose da cabeza ou \"pediculosis capitis\". \nSon insectos que carecen de \u00e1s, que pasan toda a s\u00faa vida no coiro cabeludo humano aliment\u00e1ndose exclusivamente de sangue humano. Os humanos son os \u00fanicos h\u00f3spedes co\u00f1ecidos deste animal, xa que o chimpanc\u00e9, por exemplo, hospeda outra especie de piollos estreitamente emparentados co humano, da especie \"Pediculus schaeffi\". Outras especies de piollos infestan \u00e1 maior\u00eda das ordes de mam\u00edferos e a todas as ordes de aves.\nComo todos os piollos, os piollos da cabeza humanos difer\u00e9ncianse doutros ectoparasitos hemat\u00f3fagos, como as pulgas, en que os piollos pasan todo o seu ciclo vital vivindo sobre o seu h\u00f3spede. Os piollos da cabeza non poden voar, e ademais as s\u00faas curtas e grosas patas fan que lles sexa imposible choutar, ou mesmo andar eficientemente sobre superficies planas.\nO piollo da cabeza (\"Pediculus humanus capitis\") ten unha subespecie irm\u00e1, que \u00e9 o piollo do corpo (\"Pediculus humanus humanus\"). O piollo da cabeza non transmite enfermidades, a diferenza do piollo do corpo, e prefire adherir os seus ovos aos cabelos en vez de \u00e1 roupa. As d\u00faas subespecies son morfoloxicamente case id\u00e9nticas pero normalmente non se hibridan, a\u00ednda que se observou que o fan en condici\u00f3ns de laboratorio. Desde un punto de vista xen\u00e9tico, crese que diverxiron como subespecies hai uns 30.000\u2013110.000 anos, cando moitas poboaci\u00f3ns humanas empezaron a usar cantidades significativas de roupa. Unha especie moito m\u00e1is distantemente relacionada co piollo da cabeza \u00e9 o piollo p\u00fabico (\"Pthirus pubis\", piollo pato), que tam\u00e9n infesta aos humanos, pero \u00e9 morfoloxicamente diferente e est\u00e1 moito m\u00e1is pr\u00f3ximo en aparencia aos piollos doutros primates. A infestaci\u00f3n por piollos en calquera parte do corpo ch\u00e1mase pediculose, e a infestaci\u00f3n na cabeza ch\u00e1mase pediculose da cabeza ou \"pediculosis capitis\".\nComo o piollo da cabeza non transmite outras enfermidades, a non ser as pequenas infecci\u00f3ns que se poden orixinar ao ra\u00f1arse o h\u00f3spede nas s\u00faas picaduras, pode dicirse que son inofensivos, e m\u00e1is que un problema m\u00e9dico son unha molestia ou un problema cosm\u00e9tico. Mesmo se suxeriu que as infestaci\u00f3ns por piollos da cabeza poder\u00edan ser beneficiosas para adquirir inmunidade contra o, m\u00e1is perigoso, piollo do corpo, que pode transmiitr enfermidades perigosas.\nMorfolox\u00eda do adulto.\nIgual que outros insectos da suborde Anoplura, os piollos da cabeza adultos son pequenos (de 2,5\u20133\u00a0mm de longo), aplanados dorsoventralmente, e carecen de \u00e1s. Os segmentos tor\u00e1cicos est\u00e1n fusionados, pero son claramente distintos da cabeza e do abdome, este \u00faltimo est\u00e1 composto por sete segmentos visibles. Os piollos da cabeza son grises en xeral, pero a s\u00faa cor precisa \u00e9 variable segundo o contorno no que se cr\u00eden. Despois de alimentarse, o consumo de sangue causa que o corpo do piollo colla unha cor avermellada.\nCabeza.\nDa cabeza do insecto sobresaen un par de antenas, cada unha con cinco segmentos. Te\u00f1en un par de ollos compostos. Os ollos pres\u00e9ntanse en todas as especies da familia \"Pediculidae\", pero est\u00e1n reducidos ou ausentes no resto das especies da suborde Anoplura. Igual que outros anopluros, as pezas bucais do piollo da cabeza est\u00e1n moi adaptadas a perforar a pel e zugar sangue. Estas pezas bucais est\u00e1n retra\u00eddas dentro da cabeza do insecto ag\u00e1s cando este se alimenta.\nT\u00f3rax.\nDos segmentos fusionados do t\u00f3rax saen seis patas. Como \u00e9 t\u00edpico nos anopluros, estas patas son curtas e terminan nun s\u00f3 gancho e nunha especie de \"polegar\" opo\u00f1ible. Entre o gancho e o \"polegar\", o piollo agarra un cabelo do seu h\u00f3spede. Coas s\u00faa curtas patas e grandes ganchos, os piollos est\u00e1n ben adaptados a agarrarse do pelo dos seus h\u00f3psedes. Como contrapartida, estas adaptaci\u00f3ns fan que sexan incapaces de brincar, ou mesmo de andar eficientemente sobre superficies planas. Os piollos poden gabear polos cabelos moi velozmente, o que lles permite moverse con rapidez e chegar a outro h\u00f3spede.\nAbdome.\nNo abdome hai sete segmentos visibles. Os primeiros seis segmentos te\u00f1en un par de espir\u00e1culos cada un a trav\u00e9s dos cales o insecto respira. O \u00faltimo segmento cont\u00e9n o ano e (separadamente) os xenitais.\nDiferenza entre sexos.\nNos piollos machos o primeiro par de patas \u00e9 lixeiramente m\u00e1is longo que os outros dous pares. Este par de patas especializado util\u00edzase para manter agarrada a femia durante a copulaci\u00f3n. Os machos son lixeiramente m\u00e1is pequenos que as femias e caracter\u00edzanse por ter un extremo do abdome m\u00e1is puntiagudo e un aparato xenital ben desenvolvido e visible dentro do abdome. As femias caracter\u00edzanse por ter dous gon\u00f3podos en forma de W ao final do seu abdome.\nOvos do piollo (lendias).\nOs piollos da cabeza son ov\u00edparos. As femias po\u00f1en de 3 a 4 ovos por d\u00eda. Os ovos de piollo (chamados en galego lendias ) est\u00e1n adheridos preto da base dos cabelos do h\u00f3spede. O comportamento de posta de ovos \u00e9 dependente da temperatura e procura situar o ovo nun lugar axeitado para o desenvolvemento do embri\u00f3n (o cal tam\u00e9n depende da temperatura). En climas fr\u00edos, os ovos p\u00f3\u00f1ense no pelo xeralmente a de 3 a 5\u00a0mm da superficie do coiro cabeludo. En climas c\u00e1lidos, e especialmente nos tr\u00f3picos, poden po\u00f1er os ovos a 15\u00a0cm ou m\u00e1is da base do pelo.\nPara adherir un ovo, a femia adulta segrega un pegamento desde o seu \u00f3rgano reprodutor. Este pegamento endurece rapidamente formando a \"va\u00ed\u00f1a da lendia\" que cobre o talo do pelo e gran parte do ovo excepto o op\u00e9rculo, que \u00e9 unha especie de tapa a trav\u00e9s da cal o embri\u00f3n respira. Antes pens\u00e1base que o pegamento estaba baseado na quitina, pero estudos m\u00e1is recentes indican que est\u00e1 feito de prote\u00ednas similares \u00e1 queratina do pelo.\nOs ovos te\u00f1en forma oval e unha lonxitude duns 0,8\u00a0mm. Son brillantes, transparentes, de cor torrado ou caf\u00e9 cando conte\u00f1en un embri\u00f3n, pero parecen brancos despois da eclosi\u00f3n. O tempo t\u00edpico para a eclosi\u00f3n \u00e9 de seis a nove d\u00edas despois da oviposici\u00f3n segundo indican varios autores.\nDespois da eclosi\u00f3n, a ninfa sae e deixa atr\u00e1s a casca do ovo baleira, que segue adherida ao cabelo. O ovo baleiro permanece al\u00ed ata que \u00e9 fisicamente retirado pola abrasi\u00f3n realizda polo h\u00f3spede, ou ata que se desintegra lentamente, o que pode tardar en producirse 6 meses ou m\u00e1is.\nNa cabeza dun individuo pode haber estes tres tipos de ovos de piollo ou lendias:\nDesenvolvemento e ninfas.\nOs piollos da cabeza, igual que outros Phthiraptera (ou Psocodea), son hemimet\u00e1bolos. As ninfas acabadas de eclosionar mudan tres veces antes de chegar ao estadio de adulto sexualmente maduro. As\u00ed, as poboaci\u00f3ns de piollos da cabeza m\u00f3biles conte\u00f1en membros que est\u00e1n en ata catro estadios de desenvolvemento: tres \u00ednstares de ninfas, e un adulto (imago). A metamorfose durante o desenvolvemento do piollo da cabeza \u00e9 sutil. A \u00fanica diferenza visible entre os diferentes \u00ednstares e o adulto, \u00e1 parte do tama\u00f1o, \u00e9 a lonxitude relativa do abdome, que se incrementa con cada muda. Excepto polo feito de que non se reproducen, o comportamento das ninfas \u00e9 similar ao dos adultos. As ninfas s\u00f3 se alimentan de sangue humano (hematofaxia), e non poden sobrevivir moito tempo f\u00f3ra do h\u00f3spede.\nO tempo necesario para que o piollo complete o seu desenvolvemento ninfal ata imago depende das condici\u00f3ns de alimentaci\u00f3n. Experimentalmente comprobouse que como m\u00ednimo c\u00f3mpren de 8 a 9 d\u00edas de libre acceso para alimentarse do piollo ao h\u00f3spede humano. Esta condici\u00f3n experimental \u00e9 a m\u00e1is representativa para as condici\u00f3ns deste piollo en situaci\u00f3ns naturais. En condici\u00f3ns experimentais nas que a ninfa ten un acceso m\u00e1is limitado ao sangue prod\u00facese un desenvolvemento m\u00e1is prolongado, que vai de 12 a 24 d\u00edas.\nA mortalidade das ninfas en catividade \u00e9 alta, de aproximadamente o 38%, especialmente nos primeiros dous d\u00edas de vida. En condici\u00f3ns naturais, a mortalidade pode ser m\u00e1xima no terceiro \u00ednstar. Os perigos para a ninfa son numerosos. A incapacidade de completar a eclosi\u00f3n \u00e9 invariablemente mortal e pode depender da humidade no ambiente no que est\u00e1n os ovos. Pode producirse tam\u00e9n a morte durante a muda, a\u00ednda que \u00e9 pouco com\u00fan. Durante a alimentaci\u00f3n, o intestino da ninfa pode romper, dispersando o sangue do h\u00f3spede por dentro do insecto, o que ten como resultado a morte deste nun d\u00eda ou dous. Non est\u00e1 claro se a alta mortalidade rexistrada en condici\u00f3ns experimentais \u00e9 representativa das condici\u00f3ns naturais.\nReproduci\u00f3n.\nOs piollos da cabeza adultos reprod\u00facense sexualmente, e a copulaci\u00f3n \u00e9 necesar\u00eda para que as femias produzan ovos f\u00e9rtiles. A partenox\u00e9nese (produci\u00f3n de descendencia viable a partir de \u00f3vulos non fertilizados) non ocorre en \"Pediculus humanus\". O apareamento pode empezar nas primeiras 10 horas de vida adulta (despois da \u00faltima muda da nifa). Despois de 24 horas, o adulto copula frecuentemente, e o apareamento ocorre durante calquera per\u00edodo do d\u00eda ou da noite. A uni\u00f3n da parella durante o apareamento prol\u00f3ngase m\u00e1is dunha hora. Os machos novos poden aparearse sucesivamente con femias m\u00e1is vellas, e veceversa.\nOs experimentos con \"Pediculus humanus humanus\" (piollo do corpo, moi similar ao da cabeza) enfatizan os perigos da copulaci\u00f3n nos piollos. Unha soa femia nova confinada con seis ou m\u00e1is machos morre en poucos d\u00edas, e pon moi poucos ovos. De xeito similar, informouse da morte dunha femia virxe despois de admitir un macho no seu confinamento. A femia puxo un s\u00f3 ovo despois do apareamento, e todo o seu corpo estaba tinguido de vermello (unha condici\u00f3n atribu\u00edda \u00e1 rotura do canal alimentario durante o acto sexual. As femias vellas frecuentemente morren despois, se non durante, a relaci\u00f3n sexual.\nComportamento.\nAlimentaci\u00f3n.\nEn todos os estadios (menos no ovo) alim\u00e9ntase de sangue e morde a pel catro ou cinco veces ao d\u00eda para alimentarse. Corta a pel coas s\u00faas pezas bucais especializadas, inxecta saliva que cont\u00e9n un anticoagulante e zuga o sangue. O sangue dixerido \u00e9 excretado como excrementos vermellos.\nPosici\u00f3n no h\u00f3spede.\nA\u00ednda que poden colonizar calquera parte do coiro cabeludo, prefiren a zona da caluga ou a de detr\u00e1s das orellas, onde tam\u00e9n adoitan depositar os ovos. Os piollos da cabeza son repelidos pola luz e m\u00f3vense cara a partes sombreadas ou obxectos de cores escuras que estean pr\u00f3ximos.\nDistribuci\u00f3n.\nO piollo da cabeza ten unha distribuci\u00f3n mundial e afecta a mill\u00f3ns de persoas en pa\u00edses desenvolvidos e non desenvolvidos. Por exemplo, s\u00f3 nos Estados Unidos de 6 a 12 mill\u00f3ns de persoas, principalmente nenos, son tratadas anualmente para eliminar os piollos da cabeza.\nTransmisi\u00f3n.\nUn individuo de piollo da cabeza ten un ciclo de vida duns 30 d\u00edas desde que se deposita o ovo ata que morre o piollo. Os piollos da cabeza poden vivir f\u00f3ra da cabeza en, por exemplo, fundas de almofadas, cepillos do pelo, ou gorras ata 48 horas, o que facilita a transmisi\u00f3n. Os piollos carecen de \u00e1s ou de patas potentes para choutar, polo que se moven usando as s\u00faas patas con forma de gancho para pasar dun cabelo a outro. Normalmente o piollo da cabeza infesta a un novo h\u00f3spede por estreito contacto entre individuos, o que fai que os contactos sociais entre nenos e as interacci\u00f3ns pais-fillos sexan rutas m\u00e1is probables de infestaci\u00f3n que a compartici\u00f3n de peites, sombreiros, cepillos, toallas, roupa, camas e armarios. Os contactos cabeza-cabeza son, con diferenza, a ruta m\u00e1is com\u00fan de transmisi\u00f3n.\nO n\u00famero de nenos que haxa por familia, a compartici\u00f3n de camas e armarios, os h\u00e1bitos de lavado do cabelo, costumes sociais e contactos sociais, os coidados sanitarios nunha determinada \u00e1rea (por exemplo en escolas) e o status socioecon\u00f3mico son factores significativos para a infestaci\u00f3n por piollos da cabeza. As nenas son infectadas cunha frecuencia de d\u00faas a catro veces maior que os nenos. Os nenos entre 4 e 14 anos son o grupo m\u00e1is frecuentemente infestado.\nArqueoxen\u00e9tica.\nA an\u00e1lise do ADN de restos de piollos atopados en momias peruanas pode indicar que algunhas doenzas (como o tifo) puideron pasar do Novo Mundo ao Vello, ao rev\u00e9s do que ata agora se pensaba.\nXenoma.\nP\u00e9nsase que xeneticamente o piollo da cabeza \u00e9 moi similar ao piollo do corpo. A secuenciaci\u00f3n do xenoma do piollo do corpo prop\u00faxose a mediados da d\u00e9cada de 2000 e o seu xenoma secuenciado publicouse en 2010. Unha an\u00e1lise dos transcritomas dos piollos da cabeza e do corpo (que son d\u00faas subespecies da especie \"Pediculus humanus\") revelou que estes dous organismos son extremadamente similares xeneticamente."}
{"id": "315208", "revid": "27155", "url": "https://gl.wikipedia.org/wiki?curid=315208", "title": "Piollo da cabeza humano", "text": ""}
{"id": "315209", "revid": "27155", "url": "https://gl.wikipedia.org/wiki?curid=315209", "title": "Piollo da testa", "text": ""}
{"id": "315210", "revid": "27155", "url": "https://gl.wikipedia.org/wiki?curid=315210", "title": "Pediculus humanus capitis", "text": ""}
{"id": "315211", "revid": "23204", "url": "https://gl.wikipedia.org/wiki?curid=315211", "title": "Pediculus humanus", "text": "Pediculus humanus \u00e9 unha especie de insecto da orde Phthiraptera (ou Psocodea), piollos, que parasita ao ser humano e comprende os piollos humanos da cabeza e do corpo (pero non o p\u00fabico ou piollo pato). A s\u00faa infestaci\u00f3n ch\u00e1mase pediculose. Ao contrario da pulga, esta especie non presentou ningunha recesi\u00f3n, polo que a s\u00faa distribuci\u00f3n segue sendo mundial. Reco\u00f1\u00e9cense d\u00faas subespecies:\nCaracter\u00edsticas.\nEsta especie s\u00f3 \u00e9 propia do home, como o seu nome cient\u00edfico indica (\"Pediculus humanus\"). Miden aproximadamente de 2 a 10 mil\u00edmetros e son doadamente visibles a simple vista. Ten un corpo trasl\u00facido cunha leve tonalidade de cor amarela ou marr\u00f3n variable. Ademais pode distinguirse o sangue que leva dentro do corpo, que \u00e9 sangue humano do que se alimentou. A variedade do corpo (subespecie \"humanus\" ou \"corporis\") \u00e9 considerada transmisora do tifo exantem\u00e1tico (causada por \"Rickettsia\"), febre das trincheiras (causadas por \"Bartonella\") e febres recorrentes (causadas por \"Borrelia\")."}
{"id": "315212", "revid": "89787", "url": "https://gl.wikipedia.org/wiki?curid=315212", "title": "Epifan\u00eda (Michelangelo)", "text": "Epifan\u00eda \u00e9 un debuxo en carb\u00f3n do artista do renacemento italiano Michelangelo, datado de arredor de 1550-1553. Est\u00e1 feito sobre vinte e seis l\u00e1minas de papel cunhas dimensi\u00f3ns de 232\u00a0cm de altura por 165\u00a0cm de lanrgura. O debuxo consta de cinco personaxes principais (a Nai de Deus co Neno Xes\u00fas, Xos\u00e9 de Nazaret, Xo\u00e1n o Bautista e unha figura sen identificar) con outras figuras menos definidas no fondo da obra. O debuxo pasou polas mans de diversos propietarios, o derradeiro deles, o escoc\u00e9s John Malcolm of Poltalloch, mercou por s\u00f3 11 libras e 6 peniques. O seu fillo, John Wingfield Malcolm, doouno \u00f3 Museo Brit\u00e1nico no ano 1893, onde se conserva na actualidade."}
{"id": "315214", "revid": "98629", "url": "https://gl.wikipedia.org/wiki?curid=315214", "title": "Piollo do corpo", "text": "O piollo do corpo humano, que pertence \u00e1 subespecie Pediculus humanus humanus (tam\u00e9n chamada \"Pediculus humanus corporis\"), \u00e9 un piollo (insecto da orde Phthiraptera ou Psocodea) que infesta aos humanos e vive no seu corpo. Tam\u00e9n se lle chama \u00e1s veces piollo da roupa. A infestaci\u00f3n por piollos (piollos da cabeza, o do corpo ou o p\u00fabico) ch\u00e1mase en xeral pediculose e a infestaci\u00f3n polo piollo do corpo denom\u00ednase pediculose do corpo ou \"pediculosis corporis\". A secuencia do xenoma do piollo do corpo foi publicada en 2010. A diferenza do piollo da cabeza, que \u00e9 inofensivo, o piollo do corpo pode transmitir efermidades infecciosas (de orixe bacteriana) como o tifo exantem\u00e1tico, (causado por \"Rickettsia prowazekii\") febre das trincheiras (por \"Bartonella quintana\") e febres recorrentes (por \"Borrelia recurrentis\").\nCiclo vital e morfolox\u00eda.\n\"Pediculus humanus humanus\" \u00e9 indistinguible en aspecto da subespecie \"Pediculus humanus capitis\" (o piollo da cabeza) pero non se hibridan normalmente en condici\u00f3ns naturais (s\u00f3 se observou en condici\u00f3ns de laboratorio). No seu estado natural viven en diferentes h\u00e1bitats, xa que o da cabeza se especializou en vivir entre os pelos do coiro cabeludo, sobre os cales pon os ovos, mentres que o piollo do corpo evolucionou para adherir os seus ovos \u00e1 roupa e vive polo corpo. Crese que as d\u00faas subespecies empezaron a diferenciarse cando o seu humano empezou a utilizar frecuentemente roupa hai entre 100.000 e 30.000 anos. O piollo corporal alim\u00e9ntase de sangue humano.\nO ciclo de vida do piollo do corpo consta de tres estadios: ovo (son as lendias), ninfa, e adulto."}
{"id": "315216", "revid": "27155", "url": "https://gl.wikipedia.org/wiki?curid=315216", "title": "Piollo do corpo humano", "text": ""}
{"id": "315217", "revid": "27155", "url": "https://gl.wikipedia.org/wiki?curid=315217", "title": "Piollo da roupa", "text": ""}
{"id": "315218", "revid": "27155", "url": "https://gl.wikipedia.org/wiki?curid=315218", "title": "Pediculus humanus humanus", "text": ""}
{"id": "315219", "revid": "109216", "url": "https://gl.wikipedia.org/wiki?curid=315219", "title": "John Guidetti", "text": "John Alberto Guidetti, nado o 15 de abril de 1992 en Estocolmo, \u00e9 un futbolita sueco que xoga na demarcaci\u00f3n de dianteiro, e que actualmente xoga no Hannover 96 da 2. Bundesliga, cedido polo Deportivo Alav\u00e9s.\nTraxectoria.\nFormado na canteira do e en diversos equipos de Kenya, onde seu pai foi profesor entre 2002 e 2006, fichou polo Manchester City FC no ano 2008. Por\u00e9n non tivo moito peso no equipo a causa da s\u00faa curta idade, polo que sa\u00edu en sucesivas cesi\u00f3ns, sempre mantendo un bo nivel goleador. En xullo de 2015 fichou polo Celta de Vigo despois de rescindir o seu contrato co Manchester City.\nO 17 de xaneiro de 2020 anunciouse a s\u00faa cesi\u00f3n ata final de tempada \u00f3 Hannover 96 da 2. Bundesliga."}
{"id": "315220", "revid": "27155", "url": "https://gl.wikipedia.org/wiki?curid=315220", "title": "Pediculus humanus corporis", "text": ""}
{"id": "315221", "revid": "55340", "url": "https://gl.wikipedia.org/wiki?curid=315221", "title": "Cebiche", "text": "O cebiche \u00e9 un prato consistente en peixe, mariscos ou ambos con ali\u00f1os c\u00edtricos. Diferentes versi\u00f3ns do cebiche forman parte da coci\u00f1a dos pa\u00edses latinoamericanos litorais do Oc\u00e9ano Pac\u00edfico, como son Chile, Costa Rica, Colombia, Ecuador, O Salvador, Guatemala, Honduras, M\u00e9xico, Nicaragua, Panam\u00e1, Per\u00fa e Porto Rico. Non hai estudos definitivos que confirmen o seu pa\u00eds de orixe, m\u00e1is as hip\u00f3teses indican que o cebiche \u00e9 un prato dos antigos poboadores do Per\u00fa na \u00e9poca precolombiana.\nEntre os c\u00edtricos m\u00e1is empregados est\u00e1n o lim\u00f3n e a lima, a\u00ednda que historicamente usouse a laranxa amarga. O ali\u00f1o incl\u00fae ademais algunha variedade local de \"aj\u00ed\" ou chile, susbtitu\u00eddo por mostaza nalgunhas localidades de Ecuador e Centroam\u00e9rica. Algunhas preparaci\u00f3ns incl\u00faen coandro picado e, ag\u00e1s no Per\u00fa, Chile e Panam\u00e1, no resto de pa\u00edses \u00e9 com\u00fan engadirlle mollo de tomate. A carne adoita marinarse xunto con cebola en anacos ou picada, e en M\u00e9xico acost\u00famase engadir froitas picadas como tomate, aguacate e j\u00edcama."}
{"id": "315222", "revid": "23204", "url": "https://gl.wikipedia.org/wiki?curid=315222", "title": "Ceviche", "text": ""}
