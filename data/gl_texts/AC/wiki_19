{"id": "247724", "revid": "23204", "url": "https://gl.wikipedia.org/wiki?curid=247724", "title": "Provincia da Pampa", "text": "A provincia da Pampa \u00e9 unha das 23 provincias da Arxentina. Ten unha poboaci\u00f3n de 316.940 habitantes (2010) e a s\u00faa capital \u00e9 Santa Rosa. Limita ao oeste coa provincia de Mendoza, ao sur co r\u00edo Colorado que a separa da provincia de R\u00edo Negro, ao leste coa de Buenos Aires e ao norte con San Luis e C\u00f3rdoba. Os l\u00edmites das provincias da Pampa, R\u00edo Negro, Mendoza e Neuqu\u00e9n, at\u00f3panse nun punto, na intersecci\u00f3n do r\u00edo Colorado coa traza err\u00f3nea do meridiano X Oeste de Buenos Aires (68\u00ba 15' O).\nTr\u00e1tase dunha das provincias m\u00e1is novas do pa\u00eds, xa que foi reco\u00f1ecida politicamente en 1952. At\u00e9 ese ano foi un Territorio Nacional (Territorio Nacional da Pampa), que debido \u00e1 lei N\u00ba 14037 sancionada na c\u00e1mara de deputados, o Territorio Nacional da Pampa, xunto ao Territorio Nacional del Chaco transform\u00e1ronse en provincias pola promulgaci\u00f3n de Juan Domingo Per\u00f3n (ent\u00f3n presidente da Arxentina).\nSit\u00faase no centro do pa\u00eds, contendo as \u00faltimas caracter\u00edsticas da pampa h\u00famida (cara ao noroeste), con signos distintivos da Patagonia cara ao oeste e sur, e entre eles unha gran franxa con orientaci\u00f3n noroeste-sueste denominada \u00abcaldenal\u00bb, zona que alberga bosques de cald\u00e9n, unha \u00e1rbore que conta nesta provincia co seu centro de dispersi\u00f3n mundial.\nGoberno.\nDivisi\u00f3n administrativa.\nA provincia at\u00f3pase dividida en 22 departamentos, 58 municipios, 21 comisi\u00f3ns de fomento e un ente comunal. Os municipios e comisi\u00f3ns de fomento son independentes dos departamentos e en xeral abarcan territorios de m\u00e1is dun, chegando nun caso a catro."}
{"id": "247725", "revid": "56817", "url": "https://gl.wikipedia.org/wiki?curid=247725", "title": "Xigantismo insular", "text": "O xigantismo insular \u00e9 unha forma de evoluci\u00f3n biol\u00f3xica oposta \u00f3 ananismo insular. \u00d3 igual que este \u00faltimo proceso de especiaci\u00f3n alop\u00e1trica, o xigantismo insular d\u00e1se en animais que colonizan illas afastadas, pero neste caso as especies afectadas medran co tempo en lugar de encoller. Dado que o tama\u00f1o \u00e9 unha caracter\u00edstica altamente variable, o crecemento pode darse con rapidez, obt\u00e9ndose resultados sorprendentes en menos dun mill\u00f3n de anos. As causas deste proceso son fundamentalmente as seguintes:"}
{"id": "247726", "revid": "23204", "url": "https://gl.wikipedia.org/wiki?curid=247726", "title": "Provincia da Rioxa", "text": "A provincia da Rioxa \u00e9 unha das 23 provincias da Arxentina. Ten unha poboaci\u00f3n de 331.847 habitantes (2010) e a s\u00faa capital \u00e9 A Rioxa, onde se concentra a metade da poboaci\u00f3n provincial.\nSituada no noroeste do pa\u00eds, limita polo noroeste con Chile, polo oeste coa provincia de San Juan, polo sur con San Luis, polo leste con C\u00f3rdoba e polo norte con Catamarca.\nCon 89\u00a0680\u00a0km\u00b2 que representa o 3,22% do territorio arxentino, na Rioxa predomina un relevo monta\u00f1oso de escasa vexetaci\u00f3n sen a presenza dun curso de auga permanente.\nA s\u00faa econom\u00eda sust\u00e9ntase a partir da agricultura baixo rego artificial, coa produci\u00f3n de vide e oliveiras principalmente, a\u00ednda que tam\u00e9n creceu considerablemente o turismo nos \u00faltimos anos, sobresa\u00edndo o Parque Nacional Talampaya, como principal atractivo."}
{"id": "247727", "revid": "23204", "url": "https://gl.wikipedia.org/wiki?curid=247727", "title": "Provincia de Mendoza", "text": "A provincia de Mendoza \u00e9 unha das 23 provincias da Arxentina. Ten unha poboaci\u00f3n de 1.741.610 habitantes (2010) e a s\u00faa capital \u00e9 Mendoza.\nSituada na Rexi\u00f3n de Cuyo, limita polo norte coa provincia de San Juan, polo leste coa provincia de San Luis, polo sur coa La Pampa e Neuqu\u00e9n, e polo oeste con Chile; este \u00faltimo l\u00edmite segue a cordilleira dos Andes.\nCunha superficie de 148\u00a0827\u00a0km\u00b2, \u00e9 a s\u00e9tima provincia m\u00e1is extensa do pa\u00eds, polo que ocupa o 5,35% da superficie total do mesmo."}
{"id": "247728", "revid": "23204", "url": "https://gl.wikipedia.org/wiki?curid=247728", "title": "Provincia de Misiones", "text": "A provincia de Misiones \u00e9 unha das 23 provincias da Arxentina. Ten unha poboaci\u00f3n de 1.101.593 habitantes (2010) e a s\u00faa capital \u00e9 Posadas. Situada no nordeste do pa\u00eds, \u00e9 a segunda provincia m\u00e1is pequena do estado con 29.801\u00a0km\u00b2, superando tan s\u00f3 a Tucum\u00e1n. No 2008 a s\u00faa poboaci\u00f3n alcanzaba 1.077.981 habitantes.\nMisiones debe o seu nome \u00e1s misi\u00f3ns xesu\u00edtas estabelecidas no seu territorio (reduci\u00f3ns) e gobernadas por eles at\u00e9 o ano 1767, data na que foron expulsados dos territorios da coroa espa\u00f1ola.\nL\u00edmites.\nMisiones limita polo norte e polo leste co Brasil, polo oeste con Paraguai, e polo sur coa provincia de Corrientes.\nXeograf\u00eda.\nCorrientes est\u00e1 caracterizado polo seu terreo quebrado, a\u00ednda que propiamente non \u00e9 terreo montuoso. Por\u00e9n os r\u00edos escavaron vales numerosos. Os principais r\u00edos son o Paran\u00e1, o Paraguai e o Iguaz\u00fa, cada un deles provisto de inn\u00fameros afluentes.\nO clima \u00e9 tropical de tipo h\u00famido, con chuvias repartidas ao longo de todo o ano, o que propicia unha abundante vexetaci\u00f3n boscosa."}
{"id": "247729", "revid": "27155", "url": "https://gl.wikipedia.org/wiki?curid=247729", "title": "Virus ADN", "text": ""}
{"id": "247730", "revid": "23204", "url": "https://gl.wikipedia.org/wiki?curid=247730", "title": "Provincia de Salta", "text": "A provincia de Salta \u00e9 unha das 23 provincias da Arxentina. Cobre unha extensi\u00f3n de 155\u00a0488\u00a0km\u00b2, e pos\u00fae unha poboaci\u00f3n de 1.215.207 habitantes (2010). A s\u00faa capital \u00e9 a cidade do mesmo nome..\nEst\u00e1 situada na Rexi\u00f3n do Norte Grande Arxentino no noroeste do pa\u00eds. Limita polo norte con Jujuy e Bolivia (Tarija), polo leste con Paraguai, Formosa e Chaco, polo sur con Santiago del Estero, Tucum\u00e1n e Catamarca e polo oeste con Chile."}
{"id": "247731", "revid": "23204", "url": "https://gl.wikipedia.org/wiki?curid=247731", "title": "Provincia de San Juan", "text": "A provincia de San Juan \u00e9 unha das 23 provincias da Arxentina. Ten unha poboaci\u00f3n de 681.055 habitantes (2010) e a s\u00faa capital \u00e9 San Juan.\nSituada no centro oeste do pa\u00eds, na Rexi\u00f3n de Cuyo. O seu territorio est\u00e1 dividido en 19 departamentos. Limita polo norte e leste coa Provincia de La Rioja, polo sueste coa de San Luis, polo sur con Mendoza e polo oeste coa Rep\u00fablica de Chile, cun l\u00edmite que est\u00e1 determinado pola divisoria de auga da cordilleira dos Andes.\nO territorio desta provincia pos\u00fae 89\u00a0651\u00a0km\u00b2, onde prima un relevo monta\u00f1oso intercalado por vales e traves\u00edas baixo un clima, predominante, temperado seco, cunha marcada escaseza de cursos h\u00eddricos superficiais. Nos vales at\u00f3panse os \"oasis\", produto do embalsamento e sistematizaci\u00f3n dos r\u00edos xerados polo desxeo da cordilleira. En ditos espazos \u00e9 onde se concentra a poboaci\u00f3n. Entre estes destaca o oasis do Tulum, onde se empraza o Gran San Juan, n\u00facleo urbano que concentra m\u00e1is do 60% da poboaci\u00f3n total da provincia.\nNos oasis prima a actividade agr\u00edcola, destacando a viticultura, actividade que tipifica a provincia. Ademais ten gran protagonismo a oliv\u00edcola; como tam\u00e9n unha boa variedade de froitas e hortalizas.\nDas d\u00faas primeiras actividades, principalmente, despr\u00e9ndese un complexo agroindustrial coa elaboraci\u00f3n de vi\u00f1o, sendo esta provincia a segunda produtora en volume a nivel nacional; posu\u00edndo \u00e1 s\u00faa vez destacados vi\u00f1os. As\u00ed mesmo tam\u00e9n se producen grandes volumes de aceite de oliva.\nAdemais da actividade agr\u00edcola nos oasis, tam\u00e9n destaca unha crecente e importante actividade mineira. Na provincia extr\u00e1ese e proc\u00e9sase unha diversidade importante de minerais, tanto metal\u00edferos como ouro e prata, e non metal\u00edferos, como a calcaria para a produci\u00f3n do cal.\nNo que respecta ao turismo, os atractivos internacionais m\u00e1is importantes son o monta\u00f1ismo, co cerro Mercedario e, desde un punto de vista cient\u00edfico, Ischigualasto, un importante xacemento paleontol\u00f3xico de estra\u00f1as xeoformas, que data do per\u00edodo tri\u00e1sico. O turismo enol\u00f3xico creceu considerablemente nos \u00faltimos anos; as\u00ed como tam\u00e9n os deportes de aventura como o rafting e o windcar, practicado este \u00faltimo nun lugar co\u00f1ecido como a Pampa del Leoncito, entre outros. Tam\u00e9n \u00e9 bastante co\u00f1ecida polo turismo relixioso, co moi visitado Oratorio da Defunta Correa."}
{"id": "247732", "revid": "23204", "url": "https://gl.wikipedia.org/wiki?curid=247732", "title": "Provincia de San Luis", "text": "A provincia de San Luis \u00e9 unha das 23 provincias da Arxentina. Ten unha poboaci\u00f3n de 431.588 habitantes (2010) e a s\u00faa capital \u00e9 San Luis.\nSituada na Rexi\u00f3n de Cuyo, limita polo norte coa provincia de La Rioja, polo leste coa C\u00f3rdoba, polo sur coa Pampa, polo oeste con Mendoza e polo noroeste con San Juan."}
{"id": "247733", "revid": "23204", "url": "https://gl.wikipedia.org/wiki?curid=247733", "title": "Provincia de Santa Cruz", "text": "A provincia de Santa Cruz \u00e9 unha das 23 provincias da Arxentina. Ten unha poboaci\u00f3n de 273.964 habitantes (2010) e a s\u00faa capital \u00e9 R\u00edo Gallegos.\nSituada na Patagonia no sur do pa\u00eds, limita polo norte coa provincia do Chubut, polo leste co oc\u00e9ano Atl\u00e1ntico e polo sur e oeste coa Rep\u00fablica de Chile. Cos seus 243\u00a0943\u00a0km\u00b2 de extensi\u00f3n, \u00e9 a segunda provincia m\u00e1is extensa do pa\u00eds, s\u00f3 superada pola de Bos Aires, con 307\u00a0571\u00a0km\u00b2. As s\u00faas principais cidades son a capital R\u00edo Gallegos e Caleta Olivia."}
{"id": "247736", "revid": "23204", "url": "https://gl.wikipedia.org/wiki?curid=247736", "title": "Provincia de Santa Fe", "text": "A provincia de Santa Fe \u00e9 unha das 23 provincias da Arxentina. Ten unha poboaci\u00f3n de 3.200.736 habitantes (2010) e a s\u00faa capital \u00e9 Santa Fe.\nSituada na Rexi\u00f3n Centro, limita polo norte coa Provincia do Chaco, polo leste coas de Corrientes e Entre R\u00edos, polo sur coa Provincia de Buenos Aires e polo oeste cas de Santiago del Estero e C\u00f3rdoba."}
{"id": "247737", "revid": "23204", "url": "https://gl.wikipedia.org/wiki?curid=247737", "title": "Provincia de Santiago del Estero", "text": "A provincia de Santiago del Estero \u00e9 unha das 23 provincias da Arxentina. Ten unha poboaci\u00f3n de 896.461 habitantes (2010) e a s\u00faa capital \u00e9 Santiago del Estero.\nSituada na Rexi\u00f3n do Norte Grande, limita polo noroeste coa Provincia de Salta, polo norte e nordeste coa Provincia do Chaco, polo sueste coa Provincia de Santa Fe, polo sur coa Provincia de C\u00f3rdoba e polo oeste coa Provincia de Catamarca e Tucum\u00e1n. \u00c9, detr\u00e1s de Formosa, a segunda provincia con menor desenvolvemento humano e a terceira de menor PBX por c\u00e1pita do pa\u00eds."}
{"id": "247738", "revid": "23204", "url": "https://gl.wikipedia.org/wiki?curid=247738", "title": "Terra de Fogo, Ant\u00e1rtida e Illas do Atl\u00e1ntico Sur", "text": "A provincia de Terra de Fogo, Ant\u00e1rtida e Illas do Atl\u00e1ntico Sur (en ), de xeito simplificado Terra de Fogo ou Terra do Fogo, \u00e9 unha das 23 provincias da Arxentina. Ten unha poboaci\u00f3n de 127.205 habitantes (2010) e a s\u00faa capital \u00e9 Ushuaia.\nXeograf\u00eda f\u00edsica.\nLocalizaci\u00f3n.\nO territorio da provincia est\u00e1 composto pola parte oriental da illa Grande da Terra do Fogo e a illa de los Estados. A illa limita ao norte co estreito de Magalh\u00e3es, ruta de comunicaci\u00f3n entre os oc\u00e9anos Atl\u00e1ntico e Pac\u00edfico e ao sur co canal Beagle. Os l\u00edmites provinciais est\u00e9ndense no sector Ant\u00e1rtico arxentino e Illas do Atl\u00e1ntico Sur, entre os meridianos 25\u00b0O. e 74\u00b0O. e o paralelo 50\u00b0S, formando parte do territorio provincial grandes extensi\u00f3ns de auga sobre o Atl\u00e1ntico.\nSuperficie.\nAs terras e augas reclamadas na Ant\u00e1rtida comprenden o sector entre os meridianos 25\u00ba O e 74\u00ba O, o paralelo 60\u00ba S e o Polo Sur onde se atopan tam\u00e9n as illas Orcadas del Sur e Shetland do Sur.\nEsta reclamaci\u00f3n superponse parcialmente coa de Chile (Territorio Chileno Ant\u00e1rtico) e totalmente coa do Reino Unido (Territorio Ant\u00e1rtico Brit\u00e1nico), por\u00e9n, t\u00f3dalas reclamaci\u00f3ns ant\u00e1rticas at\u00f3panse rexidas polo Tratado Ant\u00e1rtico que conxela as disputas de soberan\u00eda, a\u00ednda que mant\u00e9\u00f1ense vixentes as reclamaci\u00f3ns feitas antes da firma de dito tratado. As illas do Atl\u00e1ntico Sur comprenden aos arquip\u00e9lagos das Malvinas, Xeorxia do Sur (inclu\u00edndo aos arquip\u00e9lagos das illas Aurora e os illotes Rocas Clerke) e S\u00e1ndwich del Sur; at\u00f3panse baixo administraci\u00f3n brit\u00e1nica, pero segundo a ONU a s\u00faa soberan\u00eda est\u00e1 en litixio coa Arxentina.\nL\u00edmites.\nLimita -o seu sector patag\u00f3nico- ao oeste e ao sur con Chile, ao norte e ao leste co oc\u00e9ano Atl\u00e1ntico, en canto aos seus l\u00edmites na Ant\u00e1rtida Arxentina e as Antillas del Sur ou illas do Atl\u00e1ntico Sur\nTransportes.\nTerrestre.\nA v\u00eda de comunicaci\u00f3n entre as localidades principais \u00e9 a ruta nacional n.\u00ba\u00a03. Existen servizos de transporte privado que unen Ushuaia con R\u00edo Grande, pasando por Tolhuin, con sa\u00eddas diarias e con frecuencia horaria ampla.\nPara acceder \u00e1 parte continental do pa\u00eds hai que transitar por territorio chileno uns 150\u00a0km, cruzando ademais o estreito de Magalh\u00e3es en barcaza (transbordador)."}
{"id": "247739", "revid": "23204", "url": "https://gl.wikipedia.org/wiki?curid=247739", "title": "Tucum\u00e1n", "text": "A provincia de Tucum\u00e1n \u00e9 unha das 23 provincias da Arxentina. Ten unha poboaci\u00f3n de 1.448.200 habitantes (2010) e a s\u00faa capital \u00e9 San Miguel de Tucum\u00e1n.\nSituada na rexi\u00f3n xeogr\u00e1fica do Noroeste Arxentino, formando tam\u00e9n parte da Rexi\u00f3n do Norte Grande Arxentino, limita polo norte coa provincia de Salta, polo leste e sur coa de Santiago del Estero e polo oeste e sur coa de Catamarca.\nFoi escenario do Congreso de Tucum\u00e1n entre os anos 1816 e 1820 que, entre outras cousas, declarou a Independencia do Vicerreinado do R\u00edo da Prata a Espa\u00f1a, o 9 de xullo de 1816. \u00c9 a provincia de menor extensi\u00f3n da Arxentina, ou a segunda m\u00e1is pequena se non se contan os territorios en disputa de Terra do Fogo como parte desta."}
{"id": "247741", "revid": "5863", "url": "https://gl.wikipedia.org/wiki?curid=247741", "title": "Risco laboral", "text": "O Risco Laboral, corresponde a un concepto que se relaciona coa sa\u00fade laboral. Representa a magnitude do dano que un factor de risco pode causar con ocasi\u00f3n do traballo, con consecuencias negativas na s\u00faa sa\u00fade. Estes riscos si non son tratados e controlados, existe a probabilidade de que se produza o que se define como accidentes e enfermidades profesionais, de diversas \u00edndoles e gravidade no traballador.\nFactores.\nOs factores de riscos laborais son aqueles que se relacionan directamente coa actividade exercida no lugar de traballo e mediante esta informaci\u00f3n clasificar cal foi a raz\u00f3n do accidente mediante traballo multidisciplinario de distintos profesionais en materia de: hixiene, medicina do traballo, ergonom\u00eda e a psicolox\u00eda, co obxecto de poder mitigar a estes no lugar de traballo favorecendo a seguridade no mesmo.\nClasificaci\u00f3n.\nDependendo o lugar de traballo e do tipo de actividade exercida nestes, clasif\u00edcanse en:\nAvaliaci\u00f3n.\nO proceso para poder identificar e poder actuar sobre estes factores que para as\u00ed previr as consecuencias destes sobre os traballadores, para isto se utilizan distintas metodolox\u00edas que se empregan nas diversas disciplinas co fin de determinar a magnitude do risco exposto, un destes corresponde o m\u00e9todo de causalidade, o cal int\u00e9ntase recompilar a maior cantidade de feitos producidos nun accidente, para as\u00ed ver a causa que desencadea o sinistro.\nNormativa en Espa\u00f1a.\nA Lei 31/1995 de 8 de novembro, de Prevenci\u00f3n de Riscos Laborais \u00e9 o tronco principal da normativa preventiva espa\u00f1ola. Aplica a todas aquelas empresas que dispo\u00f1an de traballadores por conta allea e regula as principais obrigaci\u00f3ns de empresas e traballadores.\nExisten regulamentos que a desenvolven: Real Decreto 486/1997, de 14 de abril, polo que se establecen as disposici\u00f3ns m\u00ednimas de seguridade e sa\u00fade nos lugares de traballo."}
{"id": "247752", "revid": "25871", "url": "https://gl.wikipedia.org/wiki?curid=247752", "title": "Gran Premio de Italia de 1972", "text": "O Gran Premio de Italia de 1972 foi unha carreira de F\u00f3rmula 1 celebrada no Autodromo Nazionale Monza o 10 de setembro de 1972. Foi a d\u00e9cima proba da tempada de . Foi a primeira carreira que contou con chicanes en Monza, un antes da Curva Grande e outra no lugar da antiga Curva Vialone, se instalaron para limitar a velocidade ao redor da pista en interese da seguridade."}
{"id": "247753", "revid": "839", "url": "https://gl.wikipedia.org/wiki?curid=247753", "title": "John Searle", "text": "John Rogers Searle, nado en Denver o 31 de xullo de 1932, \u00e9 un fil\u00f3sofo norteamericano.\nTraxectoria.\nComezou a s\u00faa educaci\u00f3n universitaria na Universidade de Wisconsin-Madison e posteriormente obtivo un diploma de graduaci\u00f3n e un doutoramento en filosof\u00eda e \u00e9tica na Universidade de Oxford. Comezou a ensinar en Berkeley en 1959, onde foi o primeiro profesor titular en participar no movemento estudantil a prol da liberdade de expresi\u00f3n na universidade. Searle recibiu no ano 2000 o Premio Jean Nicod, que \u00e9 un premio concedido anualmente en Par\u00eds, para un fil\u00f3sofo l\u00edder na \u00e1rea de Filosof\u00eda da Mente ou filosoficamente orientado a ciencia cognitiva. \nObtivo t\u00edtulos \"honoris causa\" da Universidade de Adelphi (1993), da Universidade de Wisconsin (1994), Universidade de Tur\u00edn (2000), Universidade de Bucarest (2000) e a Universidade da Su\u00edza Italiana (2003).\nPensamento.\nSeguindo aos seus mestres Austin e Peter Strawson, sost\u00e9n que os enunciados non son soamente verificativos; para el dicir \u00e9 facer. O mero dicir forma parte do \u00e1mbito da acci\u00f3n humana. O exemplo da promesa \u00e9 o m\u00e1is claro.\nFalar unha linguaxe \u00e9 tomar parte nunha forma de conduta rexida por regras. Aprendelo \u00e9 dominar esas regras. Estas poden ser regulativas dunha actividade preexistente ou constitutivas cando a actividade depende loxicamente delas.\nA unidade b\u00e1sica ou m\u00ednima da comunicaci\u00f3n xa non \u00e9 o s\u00edmbolo, a palabra ou a oraci\u00f3n sen\u00f3n os actos da fala. Incluso nos enunciados de aparencia descritiva incorporan un facer: o acto de afirmar e informar. A un locutor en primeira persoa lle corresponde un interlocutor en segunda persoa, destinatario da mensaxe.\nA raz\u00f3n non \u00e9 un mero dispositivo mec\u00e1nico, nin a conduta humana est\u00e1 determinada como efecto dalgunhas premisas. Existe unha creba entre os condicionantes da acci\u00f3n e a acci\u00f3n mesma."}
{"id": "247754", "revid": "1131", "url": "https://gl.wikipedia.org/wiki?curid=247754", "title": "Vesoul", "text": "Vesoul \u00e9 unha cidade francesa, capital do departamento do Alto Saona, na rexi\u00f3n Franco Condado. No ano 2006, a cidade contaba con 15.000 habitantes."}
{"id": "247755", "revid": "98629", "url": "https://gl.wikipedia.org/wiki?curid=247755", "title": "Elecci\u00f3ns \u00e1 Xunta Xeral do Principado de Asturias de 2011", "text": "As elecci\u00f3ns \u00e1 Xunta Xeral do Principado de Asturias de 2011 celebr\u00e1ronse o 22 de maio para elixir os 45 deputados da VIII lexislatura. Coincidiron coas elecci\u00f3ns municipais dos 78 concellos asturianos e as parroquias rurais, as\u00ed como con outras elecci\u00f3ns auton\u00f3micas e locais.\nA Federaci\u00f3n Socialista Asturiana foi o partido con m\u00e1is votos, pero Foro Asturias foi o ga\u00f1ador por escanos, sendo elixido finalmente o seu candidato Francisco \u00c1lvarez-Cascos como presidente do Principado de Asturias para a lexislatura.\nLexislatura anterior.\nNas elecci\u00f3ns de 2007, o partido socialista obtivo a maior\u00eda simple, con 21 deputados, que permitiron a Vicente \u00c1lvarez Areces renovar no cargo de Presidente do Principado de Asturias. O Partido Popular, con 20 deputados, continuou como principal grupo da oposici\u00f3n.\nAreces gobernou en minor\u00eda at\u00e9 novembro de 2008 cando, grazas a un acordo coa coalici\u00f3n Izquierda Unida-Bloque por Asturies-Los Verdes, dous conselleiros de IU se incorporaron ao Consello de Goberno do Principado de Asturias, entre outros postos de responsabilidade na administraci\u00f3n auton\u00f3mica.\nCon todo, en maio de 2011, Bloque por Asturies e Izquierda Unida romperon o pacto polo seu desacordo na lei de contenci\u00f3n do d\u00e9ficit. Por tal motivo, Roberto Colunga, secretario de BA, pasou a formar o Grupo Mixto na Xunta Xeral do Principado de Asturias e os militantes de Bloque renunciaron aos seus postos no Goberno.\nPrecampa\u00f1a.\nO presidente do Principado, Vicente \u00c1lvarez Areces, expresou en xullo de 2010 a s\u00faa intenci\u00f3n de non optar \u00e1 reelecci\u00f3n tras as elecci\u00f3ns de 2011, despois de tres lexislaturas no cargo. Tras iso, o secretario xeral da Federaci\u00f3n Socialista Asturiana, Javier Fern\u00e1ndez Fern\u00e1ndez, anunciou a s\u00faa intenci\u00f3n de optar \u00e1 presidencia polo partido socialista, candidatura avalada pola comisi\u00f3n executiva da FSA e polo comit\u00e9 federal do PSOE.\nO Partido Popular proclamou como candidata a Isabel P\u00e9rez-Espinosa, concelleira de Oviedo, a proposta do PP de Asturias, descartando as\u00ed a Francisco \u00c1lvarez-Cascos para encabezar as listas. Este, tras abandonar o PP, afiliouse ao partido Foro Asturias, creado arredor da s\u00faa persoa, sendo posteriormente proclamado como candidato \u00e1 presidencia do Principado.\nPola s\u00faa parte, Izquierda Unida decidiu que o seu candidato \u00e1 presidencia fora de novo o seu coordinador xeral, Jes\u00fas Iglesias Fern\u00e1ndez. A candidatura foi avalada pola presidencia de IU de Asturias e ratificada polo Consello Pol\u00edtico da coalici\u00f3n en Asturias. As\u00ed mesmo, mantivo a s\u00faa coalici\u00f3n con Los Verdes de Asturias.\nFinalmente, Bloque por Asturies, que se presentara \u00e1s elecci\u00f3ns con IU nas d\u00faas elecci\u00f3ns auton\u00f3micas anteriores, presentouse en coalici\u00f3n con Unid\u00e1 Nacionalista Asturiana, con Rafael Palacios como cabeza de lista.\nElecci\u00f3ns.\nO d\u00eda 29 de marzo, o Bolet\u00edn Oficial do Principado de Asturias e o Bolet\u00edn Oficial do Estado publicaron o \u00abDecreto 3/2011, do 28 de marzo, do Presidente do Principado, polo que se convocan elecci\u00f3ns \u00e1 Xunta Xeral do Principado de Asturias\u00bb. De acordo a este decreto, as elecci\u00f3ns celebrar\u00edanse o 22 de maio e os 45 deputados repartir\u00edanse segundo o padr\u00f3n de habitantes a 1 de xaneiro de 2010, do seguinte xeito: 34 pola circunscrici\u00f3n central, 6 pola occidental e 5 pola oriental. A campa\u00f1a electoral, de 15 d\u00edas de duraci\u00f3n, empezou o 6 de maio e terminou o d\u00eda 20.\nCandidaturas.\nOs partidos, federaci\u00f3ns e coalici\u00f3ns presentaron as s\u00faas candidaturas do 13 ao 18 de abril, de acordo \u00e1 lei electoral auton\u00f3mica, e foron publicadas o 20 de abril. O d\u00eda 25 foron proclamadas pola Xunta Electoral Provincial de Asturias e publicadas no BOPA.\nEn total present\u00e1ronse 18 candidaturas, o n\u00famero m\u00e1is alto at\u00e9 a data. 16 delas concorreron polas tres circunscrici\u00f3ns, mentres que Frente Nacional-MSR s\u00f3 o fixo pola central e Unificaci\u00f3n Comunista de Espa\u00f1a unicamente pola oriental. O elevado n\u00famero de candidaturas d\u00e9bese \u00e1s escisi\u00f3ns no PP (FAC, IDEAS e URAS), \u00e1 fragmentaci\u00f3n do comunismo asturiano e aos novos partidos que se presentan por primeira vez, como UPyD.\nSondaxes electorais.\nAs distintas sondaxes electorais, con estimaci\u00f3n dos deputados obtidos polas candidaturas, publicadas polos medios de comunicaci\u00f3n foron:\nResultados.\nTras o escrutinio dos votos presenciais e por correo, na noite do 22, a candidatura m\u00e1is votada era a socialista. Esta vitoria en n\u00famero de votos ocorr\u00eda, ademais, nas d\u00faas circunscrici\u00f3ns laterais, mentres que na central a m\u00e1is votada foi a candidatura de Foro Asturias, liderada por Francisco \u00c1lvarez-Cascos. Debido a isto, Foro Asturias obter\u00eda 16 deputados por 15 do Partido Socialista, o peor resultado da s\u00faa historia en Asturias. O Partido Popular tam\u00e9n obter\u00eda o seu peor resultado en Asturias, perdendo a metade dos seus deputados na anterior lexislatura e qued\u00e1ndose en 10. Por \u00faltimo IU-Los Verdes repetir\u00edan o resultado do 2007, 4 deputados, naquela ocasi\u00f3n en coalici\u00f3n co Bloque por Asturies. Os catro deputados obter\u00edaos na circunscrici\u00f3n central, a pesar de obter m\u00e1is do 3% dos votos v\u00e1lidos emitidos nas outras d\u00faas circunscrici\u00f3ns, m\u00ednimo legal establecido para poder optar ao repartimento de escanos. Non obstante, nas circunscrici\u00f3ns oriental e occidental, o baixo n\u00famero de deputados (5 e 6, respectivamente) fai que non sexa suficiente con superar dita cifra para asegurar a asignaci\u00f3n dun deputado.\nO m\u00e9rcores 25, a Xunta Electoral do Principado de Asturias realizou o escrutinio dos 3.265 votos recibidos dos asturianos residentes no estranxeiro. O seu reconto non modificou a asignaci\u00f3n provisional de escanos, sendo a candidatura socialista a m\u00e1is votada. A Federaci\u00f3n Socialista Asturiana denunciou publicamente o extrav\u00edo de 5.000 votos de emigrantes, pois 8.477 deles solicitaran exercer o voto.\nOs resultados definitivos das candidaturas que obtiveron representaci\u00f3n son:\nElecci\u00f3n do Presidente do Principado.\nO luns 11 de xullo comezou a sesi\u00f3n de investidura para a elecci\u00f3n do Presidente do Principado de Asturias. O \u00fanico candidato presentado foi Francisco \u00c1lvarez-Cascos, de Foro Asturias. O resto de grupos parlamentarios renunciaron a presentar candidatos. Este feito supuxo a certeza de que \u00c1lvarez-Cascos saer\u00eda elixido como presidente.\nNa votaci\u00f3n efectuada o d\u00eda seguinte, \u00c1lvarez-Cascos non obtivo a maior\u00eda absoluta. O venres 15 de xullo foi elixido presidente ao obter maior\u00eda simple dos votos, os do seu grupo parlamentario. Os deputados do resto de partidos abstiv\u00e9ronse, permitindo a investidura de Cascos.\nO BOE do 16 de xullo de 2011 publicou o cesamento de Vicente \u00c1lvarez Areces como presidente do Principado e o nomeamento de Francisco \u00c1lvarez-Cascos. O mesmo d\u00eda tomou posesi\u00f3n do cargo no edificio da Xunta Xeral, coa presenza de Rosa Aguilar, ministra de Medio Ambiente e Medio Rural e Mari\u00f1o, que presidiu o acto, por deferencia de Cascos. O seu primeiro discurso oficial como presidente tivo un marcado car\u00e1cter rexionalista asturiano, citando d\u00faas veces a Asturias como \u00abpa\u00eds\u00bb."}
{"id": "247757", "revid": "16394", "url": "https://gl.wikipedia.org/wiki?curid=247757", "title": "John R. Searle", "text": ""}
{"id": "247759", "revid": "82922", "url": "https://gl.wikipedia.org/wiki?curid=247759", "title": "Sen\u00e9n Bern\u00e1rdez Ferr\u00e1n", "text": "Sen\u00e9n Bern\u00e1rdez Ferr\u00e1n, nado en Ourense o 28 de abril de 1962, \u00e9 un director, realizador, guionista e creador de programas de televisi\u00f3n galego.\nTraxectoria.\n\u00c9 fillo de Sen\u00e9n Bern\u00e1rdez \u00c1lvarez, presidente de Coalici\u00f3n Galega e ex deputado e senador.\nLicenciouse en Ciencias da Imaxe na Facultade de Ciencias da informaci\u00f3n da Universidade Complutense de Madrid en 1985. En novembro dese ano comezou a traballar na TVG. A partir de 1989 empezou a realizar e dirixir diversos tipos de programas como retransmisi\u00f3ns, m\u00fasica en directo, teatro, magazines ou documentais.\nDirixiu os programas \"Atalaia\", \"Espacio aberto\", alg\u00fans cap\u00edtulos de \"Sombras de Crime\", \"Gallaecia Fulget: Historia da Universidade de Santiago de Compostela\", \"O Cient\u00edfico na Ant\u00e1rtida\", \"Montevideo: pintando o ceo m\u00e1is azul\", \"Europeos: Destinos cruzados\", \"Alal\u00e1\" e \"No bico un cantar\"."}
{"id": "247761", "revid": "98629", "url": "https://gl.wikipedia.org/wiki?curid=247761", "title": "Arquidiocese cat\u00f3lica latina de Westminster", "text": "A arquidiocese de Westminster (en lat\u00edn: Archidi\u0153cesis Vestmonasteriensis) \u00e9 unha arquidiocese cat\u00f3lica latina en Inglaterra, erixida como vigair\u00eda apost\u00f3lica no s\u00e9culo XVII. A arquidiocese ocupa a parte de Londres ao norte do r\u00edo T\u00e1mese e ao oeste do r\u00edo Lea, as\u00ed como o distrito de Spelthorne e o condado de Hertfordshire. A diocese foi erixida como sucesora da antiga diocese de Londres, suprimida en 1569.\nAs dioceses sufrag\u00e1neas da arquidiocese de Westminster son as de Brentwood, Anglia Oriental, Northampton e Nottingham.\nHistoria.\nAntecedentes.\nA presente arquidiocese deriva da antiga diocese de Londres, cuxo derradeiro bispo morrera na cadea en 1569, nos anos que seguiron \u00e1 reforma inglesa. A diocese foi suprimida e non ser\u00eda restabelecida co mesmo nome.\nVigair\u00eda Apost\u00f3lica de Inglaterra.\nEn 1623, despois de 65 anos sen presenza cat\u00f3lica formal no pa\u00eds, o papa Urbano VIII decidiu nomear un novo bispo con xurisdici\u00f3n sobre toda a illa de Gran Breta\u00f1a. Elixiu a William Bishop, que tomou o t\u00edtulo de Vigairo Apost\u00f3lico de Inglaterra. Bishop entrou en segredo no pa\u00eds, na medianoite do 31 de xullo de 1623, mais finou tan s\u00f3 nove meses m\u00e1is tarde.\nBishop foi sucedido por Richard Smith, tam\u00e9n ordenado bispo, que chegou a Inglaterra en abril de 1625. Por\u00e9n, foron emitidas d\u00faas ordes de arresto contra el en agosto de 1631, e veuse forzado a renunciar e a fuxir a Francia, onde morreu en Par\u00eds en 1655. Despois de 1631 non houbo ning\u00fan bispo cat\u00f3lico na illa durante 54 anos, e as s\u00faas funci\u00f3ns foron en certa medida cubertas por un de\u00e1n e un cap\u00edtulo sen moito status legal, estabelecido inicialmente por Bishop e confirmado por Smith.\nNon foi at\u00e9 1685 que foi nomeado un sucesor. Foi elixido John Leyburn, Doutor en Teolox\u00eda na Sorbona e antigo presidente do Colexio Ingl\u00e9s de Douai, quen foi consagrado bispo en Roma o 9 de setembro de 1685. En 1623 Bishop dividira Inglaterra en seis \u00e1reas, nomeando ao cargo de cada unha delas a un superior co t\u00edtulo de vigairo xeral. Leyburn reduciu estas seis \u00e1reas a catro. No ver\u00e1n de 1687 viaxou polo norte do pa\u00eds e confirmou a m\u00e1is de 20.000 cat\u00f3licos al\u00ed.\nVigair\u00eda apost\u00f3lica do Distrito de Londres.\nO 20 de xaneiro de 1688 o n\u00famero de bispos en Inglaterra foi elevado a catro polo papa, dividindo o territorio da vigair\u00eda apost\u00f3lica en 4. A vigair\u00eda orixinal veu reducido o seu tama\u00f1o, e tomou o t\u00edtulo de vigair\u00eda apost\u00f3lica do Distrito de Londres, continuando como vigairo o mesmo John Leyburn.\nAo longo dos anos cedeu xurisdici\u00f3n nos territorios coloniais do Imperio, co establecemento das prefecturas apost\u00f3licas dos Estados Unidos en 1784, e de Nova Holanda en 1816.\nA\u00ednda que as vigair\u00edas foron novamente divididas co paso dos anos, e baixo persecuci\u00f3ns intermitentes, a vigair\u00eda de Londres seguiu a existir at\u00e9 o 29 de setembro de 1850, cando o papa P\u00edo IX promulgou a bula \"Universalis Ecclesiae\", pola que se crearon 13 novas dioceses, entre elas a arquidiocese de Westminster.\nArquidiocese de Westminster.\nA arquidiocese de Westminster substitu\u00edu \u00e1 anterior vigair\u00eda. O vigairo, o bispo Nicholas Wiseman, recibiu o 29 de setembro de 1850 o t\u00edtulo de Arcebispo Metropolitano de Westminster, e ao d\u00eda seguinte foi nomeado cardeal.\nInicialmente as outras 12 dioceses foron erixidas como sufrag\u00e1neas da de Westminster. Ademais, pola mesma bula, no territorio da vigair\u00eda foi erixida tam\u00e9n a diocese de Southwark, hoxe arquidiocese.\nO restablecemento da xerarqu\u00eda foi acompa\u00f1ado de s\u00ednodos provinciais en 1852, 1855 e 1859, nos que se definiron un gran n\u00famero de cuesti\u00f3ns acerca dos cap\u00edtulos, os reitores das misi\u00f3ns, os colexios e os seminarios. Os s\u00ednodos foron presididos polo cardeal Wiseman, que introduciu en Londres a pr\u00e1ctica devota das Corenta Horas, difundiu as v\u00e9speras cantadas e a adoraci\u00f3n eucar\u00edstica. Ao mesmo tempo, empe\u00f1ouse na educaci\u00f3n das clases pobres e fundou o primeiro reformatorio cat\u00f3lico ingl\u00e9s.\nO 28 de outubro de 1911 Westminster perde xurisdici\u00f3n metropolitana, logo da erecci\u00f3n de tres novas provincias eclesi\u00e1sticas en Inglaterra e Gales.\nO 20 de xullo de 1917 a arquidiocese cede unha parte do seu territorio para a erecci\u00f3n da diocese de Brentwood."}
{"id": "247762", "revid": "785", "url": "https://gl.wikipedia.org/wiki?curid=247762", "title": "Diocese cat\u00f3lica latina de Anglia Oriental", "text": "A diocese de Anglia Oriental (en lingua latina: Di\u0153cesis Angli\u00e6 Orientalis, en ingl\u00e9s: Diocese of East Anglia) \u00e9 unha diocese cat\u00f3lica latina, sufrag\u00e1nea da arquidiocese de Westminster, erixida en 1976 en territorios pertencentes at\u00e9 ent\u00f3n \u00e1 diocese de Northampton.\nHistoria.\nA diocese de Anglia Oriental foi erixida o 13 de marzo de 1976 polo decreto \"Quod Ecumenicum\" do papa Paulo VI, cubrindo terreos dos condados de Cambridge, Norfolk e Suffolk que at\u00e9 ent\u00f3n pertenc\u00edan \u00e1 diocese de Northampton.\nO 2 de xu\u00f1o de 1976 a nova diocese recibiu o seu primeiro bispo, Alan Clark, anteriormente bispo auxiliar de Northampton e co-presidente da ARCIC (\"Anglican/Roman Catholic International Commission\", Comisi\u00f3n Internacional Anglicana-Cat\u00f3lica). Como catedral estableceuse a antiga igrexa parroquial de San Xo\u00e1n Bautista de Norwich.\nPatr\u00f3ns.\nA diocese ten como patr\u00f3ns aos seguintes:"}
{"id": "247767", "revid": "98629", "url": "https://gl.wikipedia.org/wiki?curid=247767", "title": "Oldboy (filme de 2003)", "text": "Oldboy \u00e9 un filme surcoreano dirixido por Park Chan-wook que se estreou no 2003. Segunda parte da trilox\u00eda \"The Vengeance Trilogy\", precedida por \"Sympathy for Mr. Vengeance\" e seguida por \"Sympathy for Lady Vengeance\". Bas\u00e9ase no manga hom\u00f3nimo de Garon Tsuchiya e Nobuaki Minegishi.\nSinopse.\nO filme conta a historia de Oh Dae-su, que \u00e9 secuestrado e pechado na habitaci\u00f3n dun hotel durante 15 anos sen co\u00f1ecer os motivos que te\u00f1en os seus raptores para facelo. Cando finalmente \u00e9 liberado, Dae-su at\u00f3pase a si mesmo atrapado nunha rede de conspiraci\u00f3n e violencia. \u00d3 seu obxectivo de vingarse eng\u00e1deselle o romance cando se namora dunha fermosa coci\u00f1eira de suxi."}
{"id": "247769", "revid": "59430", "url": "https://gl.wikipedia.org/wiki?curid=247769", "title": "Elefante africano", "text": "O elefante africano \u00e9 un probosc\u00eddeo do genus Loxodonta, que consta de d\u00faas especies existentes: o elefante africano de sabana e o elefante africano de bosque. \"Loxodonta\" \u00e9 un dos dous x\u00e9neros existentes da familia Elephantidae. Malia que se cre que o genus foi descrito por Georges Cuvier en 1825, Cuvier escribiuno \"Loxodonte\". Un autor an\u00f3nimo latinizouno en \"Loxodonta\", e o International Code of Zoological Nomenclature (ICZN) reco\u00f1eceuno como de autor\u00eda propia.\nDescrici\u00f3n.\nO elefante africano \u00e9 o animal terrestre m\u00e1is grande que existe. O seu corpo repousa sobre as s\u00faas grandes patas e ten o lombo c\u00f3ncavo. As s\u00faas orellas ax\u00fadano a regular a temperatura. O seu labio superior e nariz forman a s\u00faa caracter\u00edstica trompa. A trompa act\u00faa como unha extremidade e como amplificador de sons. A trompa do elefante africano remata en dous ap\u00e9ndices opostos, mentres que a trompa do elefante asi\u00e1tico remata nun s\u00f3 ap\u00e9ndice. Os elefantes africanos de sabana son meirandes que os asi\u00e1ticos. Os machos acadan os 3.2-4m de altura e un peso de 4700\u20136048\u00a0kg, e as femias 2.2-2.6m de alto e un peso de 2160\u20133232\u00a0kg.\nO maior exemplar rexistrado med\u00eda 4m e pesaba 10 toneladas."}
{"id": "247770", "revid": "23204", "url": "https://gl.wikipedia.org/wiki?curid=247770", "title": "Loxodonta", "text": ""}
{"id": "247776", "revid": "89787", "url": "https://gl.wikipedia.org/wiki?curid=247776", "title": "Uni\u00f3n Renovadora Asturiana", "text": "A Uni\u00f3n Renovadora Asturiana (URAS) \u00e9 un partido pol\u00edtico asturianista de centro de Asturias.\nFoi fundado o 2 de decembro de 1998 por Sergio Marqu\u00e9s cando era Presidente do Principado de Asturias, como consecuencia das diferenzas de criterio do que por aquelas era o seu partido, o Partido Popular asturiano. Debido a isto, gobernou en minor\u00eda at\u00e9 a fin da s\u00faa lexislatura en 1999.\nNas elecci\u00f3ns municipais e auton\u00f3micas de 1999 converteuse na cuarta forza pol\u00edtica asturiana. Obtivo 44.261 votos (7,2%) nos comicios auton\u00f3micos, o que se traduciu en 3 deputados na Xunta Xeral do Principado (2 pola circunscrici\u00f3n central, Sergio Marqu\u00e9s e Leonardo Verd\u00edn; e 1 pola occidental, Juan Carlos Guerrero) e 36.036 votos (5,9%) nas municipais, o que se traduciu en 83 concelleiros.\nCon todo, moitos dos seus dirixentes foron retornando \u00e1s filas do PP, e nas elecci\u00f3ns do 2003, non conseguiu representaci\u00f3n auton\u00f3mica na Xunta Xeral do Principado e reduciu a s\u00faa representaci\u00f3n municipal a 29 concelleiros.\nURAS formalizou unha coalici\u00f3n co Part\u00edu Asturianista para as elecci\u00f3ns locais e auton\u00f3micas de 2007, baixo o nome de Uni\u00f3n Asturianista. A presidencia da coalici\u00f3n ser\u00eda rotativa, comezando por Sergio Marqu\u00e9s. Nas elecci\u00f3ns locais, a coalici\u00f3n obtivo 11.527 votos (1,95%) e 11 concelleiros. Nas auton\u00f3micas 13.338 votos (2,2%), sen conseguir ning\u00fan escano, falt\u00e1ndolle 2.736 votos para alcanzalo na circunscrici\u00f3n central de Asturias.\nEn novembro de 2007 Sergio Marqu\u00e9s anunciou a s\u00faa retirada da presidencia do partido e nun congreso ordinario Javier L\u00f3pez Alonso (at\u00e9 ent\u00f3n vicesecretario da Circunscrici\u00f3n Central e presidente local de Siero) foi elixido presidente."}
{"id": "247777", "revid": "27249", "url": "https://gl.wikipedia.org/wiki?curid=247777", "title": "URAS", "text": ""}
{"id": "247778", "revid": "1410", "url": "https://gl.wikipedia.org/wiki?curid=247778", "title": "Elefante africano de bosque", "text": "O elefante africano de bosque (\"Loxodonta cyclotis\") \u00e9 unha especie de probosc\u00eddeo da familia dos elefantes que habita na Conca do Congo. Tradicionalmente considerado como sin\u00f3nimo ou subespecies do elefante africano (\"Loxodonta africana cyclotis\"), unha investigaci\u00f3n de 2010 apoia a teor\u00eda de ser unha especie diferente. Isto conv\u00e9rteo na m\u00e1is pequena das tres especies de elefantes que existen, pero tam\u00e9n no terceiro animal terrestre m\u00e1is grande.\nOs debatidos elefantes pigmeos da Conca do Congo, que foron considerados como unha especie separada (\"Loxodonta pumilio\"), son probablemente elefantes de bosque que empequeneceron debido \u00e1s condici\u00f3ns medioambientais."}
{"id": "247779", "revid": "23204", "url": "https://gl.wikipedia.org/wiki?curid=247779", "title": "Loxodonta cyclotis", "text": ""}
{"id": "247784", "revid": "23204", "url": "https://gl.wikipedia.org/wiki?curid=247784", "title": "Dinornithiformes", "text": ""}
{"id": "247785", "revid": "23204", "url": "https://gl.wikipedia.org/wiki?curid=247785", "title": "Diwan", "text": "Diwan (\"xermolo\" ou \"semente\" en lingua bretoa) \u00e9 unha rede de escolas asociativas, laicas, de balde e abertas a todo o mundo, creadas no ano 1977 e que se basean nun sistema de ensino por inmersi\u00f3n ling\u00fc\u00edstica en lingua bretoa. O proceso de ensinanza e aprendizaxe faise enteiramente en bret\u00f3n e te\u00f1en unha metodolox\u00eda alternativa.\nAs escolas Diwan forman xunto coa Calandreta, La Bressola, a Seaska e as escolas ABCM-Zweisprachigkeit, a confederaci\u00f3n de escolas biling\u00fces en Francia.\nOrixe e reco\u00f1ecemento.\nNo ano 1977 abren as d\u00faas primeiras escolas-garder\u00eda Diwan en Kemper e Bro Leon, cun total de sete cativos, inspiradas nas ikastolas vascas, as ysgolion meithrin galesas e as Gaelscoil irlandesas. En abril de 1979 xa hab\u00eda 11 escolas cun cento de rapaces, e en 1980 abren os primeiros centros de ensino primario; a primeira escola p\u00fablica abriuse en Saint Rivoal en 1982 e a primeira cat\u00f3lica en Gwened en 1990. Deste xeito, en 1983, a rede Diwan dispu\u00f1a de 19 centro de educaci\u00f3n infantil e 4 escolas de primaria, con m\u00e1is de 300 alumnos. Calcul\u00e1base que 21 centros m\u00e1is foran bloqueados en toda Breta\u00f1a baixo escusas administrativas e de car\u00e1cter econ\u00f3mico.\nNese mesmo ano, as escolas Diwan foron reco\u00f1ecidas polo Ministerio de Educaci\u00f3n de Francia, e en 1985 son incorporadas \u00f3 sistema educativo p\u00fablico, \u00e1 vez que comezaron a recibir algunhas subvenci\u00f3ns oficiais dos organismos rexionais. En 1988 abriuse en Brest o primeiro instituto triling\u00fce de bacharelato. Por\u00e9n, o 5 de maio de 1990, os mestres Diwan de Roazhon manifest\u00e1ronse porque s\u00f3 un cuarto deles recib\u00edan o seu soldo do ministerio. En xullo do mesmo ano, conseguiron que os daquela 51 mestres Diwan fosen pagados polo Estado franc\u00e9s, mais non os considera como funcionarios nin asume a s\u00faa formaci\u00f3n. En 1991 xa eran 822 alumnos en 22 escolas.\nOrganizaci\u00f3n.\nNo ano 1994, a rede Diwan, dirixida daquela por J.P. Couteller, dispu\u00f1a de 24 centros repartidos polos cinco departamentos da Breta\u00f1a hist\u00f3rica con 175 mestres e 1.100 alumnos. Destes centros, 23 son de educaci\u00f3n infantil e primaria e un de secundaria (de 11 a 15 anos) en Brest. Respecto \u00f3s mestres, f\u00f3rmanse de 7 a 8 cada ano e requ\u00edreselles a titulaci\u00f3n oficial de maxisterio m\u00e1is dous anos de formaci\u00f3n en bret\u00f3n. O sistema de inmersi\u00f3n ling\u00fc\u00edstica que se emprega \u00e9 o utilizado no Quebec para o franc\u00e9s, e son frecuentes os contactos educativos con centros de Gales, Pa\u00eds Vasco, Quebec e Catalu\u00f1a. \u00d3s sete anos introd\u00facese o franc\u00e9s como segunda lingua, \u00f3s 11 introd\u00facese o ingl\u00e9s como terceira e \u00f3s 13 o alem\u00e1n ou o castel\u00e1n como cuarto idioma. Tam\u00e9n reciben algunhas subvenci\u00f3ns dos departamentos, do \"Conseil R\u00e9gional de Bretagne\" e da Comisi\u00f3n Europea. Calc\u00falase que cada ano aumentan entre un 15-16 % as matriculaci\u00f3ns en centros Diwan. Segundo datos do ano 2003, hab\u00eda 8.874 estudantes."}
{"id": "247786", "revid": "25871", "url": "https://gl.wikipedia.org/wiki?curid=247786", "title": "Escolas Diwan", "text": ""}
{"id": "247787", "revid": "1131", "url": "https://gl.wikipedia.org/wiki?curid=247787", "title": "Premio de poes\u00eda D\u00edaz J\u00e1come", "text": "O Certame de poes\u00eda D\u00edaz J\u00e1come para novos creadores \u00e9 un certame de poes\u00eda convocado polo Concello de Mondo\u00f1edo co patrocinio da \u00c1rea de Cultura da Deputaci\u00f3n Provincial de Lugo, co af\u00e1n de estimular a creaci\u00f3n po\u00e9tica entre a mocidade, que se v\u00e9n realizando dende o ano 1999. Este premio est\u00e1 dedicado a Xos\u00e9 D\u00edaz J\u00e1come, natural de Mondo\u00f1edo.\nHistoria e caracter\u00edsticas.\nIniciado en 1999 como Premio D\u00edaz J\u00e1come de Poes\u00eda coa finalidade de premiar unha traxectoria literaria, foille concedido a Xos\u00e9 Lu\u00eds M\u00e9ndez Ferr\u00edn. A partir da segunda edici\u00f3n, en 2000, transformouse nun certame dedicado a novos creadores.\nGa\u00f1adores.\n2022: XXIII Certame de poes\u00eda para novos creadores D\u00edaz J\u00e1come\n2021: XXII Certame de poes\u00eda para novos creadores D\u00edaz J\u00e1come\n2020: XXI Certame de poes\u00eda para novos creadores D\u00edaz J\u00e1come\n2019: XX Certame de poes\u00eda para novos creadores D\u00edaz J\u00e1come\n2018: XIX Certame de poes\u00eda para novos creadores D\u00edaz J\u00e1come\n2017: XVIII Certame de poes\u00eda para novos creadores D\u00edaz J\u00e1come\n2016: XVII Certame de poes\u00eda para novos creadores D\u00edaz J\u00e1come\n2015: XVI Certame de poes\u00eda para novos creadores D\u00edaz J\u00e1come\n2014: XV Certame de poes\u00eda para novos creadores D\u00edaz J\u00e1come\n2013: XIV Certame de poes\u00eda para novos creadores D\u00edaz J\u00e1come\n2012: XIII Certame de poes\u00eda para novos creadores D\u00edaz J\u00e1come\n2011: XII Certame de poes\u00eda para novos creadores D\u00edaz J\u00e1come\n2010: XI Certame de poes\u00eda para novos creadores D\u00edaz J\u00e1come\n2009: X Certame de poes\u00eda para novos creadores D\u00edaz J\u00e1come\n2008: IX Certame de poes\u00eda para novos creadores D\u00edaz J\u00e1come\n2007: VIII Certame de poes\u00eda para novos creadores D\u00edaz J\u00e1come\n2006: VII Certame de poes\u00eda para novos creadores D\u00edaz J\u00e1come\n2005: VI Certame de poes\u00eda para novos creadores D\u00edaz J\u00e1come\n2004: V Certame de poes\u00eda para novos creadores D\u00edaz J\u00e1come\n2003: IV Certame de poes\u00eda para novos creadores D\u00edaz J\u00e1come\n2002: III Certame de poes\u00eda para novos creadores D\u00edaz J\u00e1come\n2001: II Certame de poes\u00eda para novos creadores D\u00edaz J\u00e1come\n1999: I Premio D\u00edaz J\u00e1come de Poes\u00eda"}
{"id": "247788", "revid": "23204", "url": "https://gl.wikipedia.org/wiki?curid=247788", "title": "Ursus spelaeus", "text": ""}
{"id": "247790", "revid": "39164", "url": "https://gl.wikipedia.org/wiki?curid=247790", "title": "Revoluci\u00f3n Belga de 1830", "text": ""}
{"id": "247791", "revid": "39164", "url": "https://gl.wikipedia.org/wiki?curid=247791", "title": "Revoluci\u00f3n belga", "text": ""}
{"id": "247792", "revid": "39164", "url": "https://gl.wikipedia.org/wiki?curid=247792", "title": "Guerra de Independencia belga", "text": ""}
{"id": "247793", "revid": "39164", "url": "https://gl.wikipedia.org/wiki?curid=247793", "title": "Independencia de B\u00e9lxica", "text": ""}
{"id": "247794", "revid": "56817", "url": "https://gl.wikipedia.org/wiki?curid=247794", "title": "Spilhennig", "text": "Spilhennig \u00e9 un logotipo creado no 2007 por iniciativa da Ofis ar Brezhoneg. As persoas que o levan est\u00e1n a indicar que son capaces de falar a lingua bretoa. O nome do logo \u00e9 un diminutivo da palabra bretoa feminina \"spilhenn\", que significa pasador ou alfinete. Este logo creouse para permitir que os falantes de bret\u00f3n se reco\u00f1ezan entre eles e que poidan falar a s\u00faa lingua. Tam\u00e9n existe un logo semellante en Gales que permite identificar \u00f3s falantes de gal\u00e9s."}
{"id": "247795", "revid": "1888", "url": "https://gl.wikipedia.org/wiki?curid=247795", "title": "Concello de Mondo\u00f1edo", "text": ""}
{"id": "247796", "revid": "89787", "url": "https://gl.wikipedia.org/wiki?curid=247796", "title": "Aguia de Haast", "text": "A aguia de Haast (\"Harpagornis moorei\") \u00e9 un x\u00e9nero e especie extintos de aguia que habitou na Illa Sur de Nova Zelandia. Esta foi a meirande aguia que se co\u00f1ece. A s\u00faa presa principal eran as moas, xigantescas aves non voadoras que eran incapaces de se defender da forza de choque e a velocidade destas aguias, as cales pod\u00edan acadar unha velocidade de 80\u00a0km/h. O gran tama\u00f1o da aguia pode ter sido unha resposta evolutiva \u00f3 tama\u00f1o das s\u00faas presas, xa que deb\u00eda ter sido substancialmente menor cando chegou \u00e1 illa, para logo medrar \u00f3 longo do tempo debido \u00e1 carencia de competencia, un fen\u00f3meno que se co\u00f1ece como xigantismo insular. A aguia de Haast extinguiuse polo ano 1400, cando a s\u00faa principal fonte alimenticia, as moas, foron cazadas at\u00e9 a extinci\u00f3n polos maor\u00eds e a maior parte do seu h\u00e1bitat de bosques densos foi devastado.\nClasificaci\u00f3n.\nAs an\u00e1lises de ADN descubriron que esta rapaz estaba relacionada coa moito menor \"Hieraaetus morphnoides\" as\u00ed como a \"Hieraaetus pennata\" (ambas especies clasificadas como pertencentes \u00f3 x\u00e9nero \"Aquila\") e non, como se pensou nun principio, \u00e1 relativamente grande \"Aquila audax\". Polo tanto, \"Harpagornis moorei\" poder\u00eda ser eventualmente reclasificada como \"Aquila moorei\". \"H. moorei\" pode ter diverxido destas aguias nun per\u00edodo relativamente recente, comprendido entre 700.000 a 1.8 mill\u00f3ns de anos. O seu incremento de tama\u00f1o de dez a quince veces neste per\u00edodo \u00e9 o maior e m\u00e1is r\u00e1pido incremento evolutivo de masa de calquera vertebrado co\u00f1ecido. Isto foi posible en parte grazas \u00e1 presenza de grandes presas e \u00e1 ausencia de competencia doutros grandes depredadores.\nEtimolox\u00eda.\nA aguia de Haast foi descrita orixinalmente por Julius von Haast na d\u00e9cada de 1870, quen a denominou \"Harpagornis moorei\" na honra de George Henry Moore, o propietario de Glenmark Estate onde se atoparon os \u00f3sos da ave. O nome do x\u00e9nero deriva do grego \"harpax\", que significa 'arpexo', e \"ornis\", que significa 'ave'.\nDescrici\u00f3n.\nAs aguias de Haast foron as maiores rapaces co\u00f1ecidas, levemente maiores incluso que os m\u00e1is grandes voitres. As aguias femias son significativamente maiores que os machos. Moitas estimaci\u00f3ns sit\u00faan \u00e1s aguias de Haast femias no rango de 10 a 15 quilogramos e \u00f3s machos entre os 9 e 12 quilogramos. Unha comparaci\u00f3n coas aguias actuais da rexi\u00f3n de Australasia resultou nunha masa estimada para os machos de aguia de Haast de 11,5 quilogramos e de 14 quilogramos para as femias. Unha fonte estimou que as maiores femias puideron ter chegado a pesar m\u00e1is de 16,5 quilogramos de masa. Ti\u00f1an unha envergadura relativamente curta para o seu tama\u00f1o, medindo aproximadamente 2,6 ata m\u00e1is de 3 metros nalg\u00fans casos. Esta envergadura \u00e9 semellante \u00e1 dalgunhas aguias actuais (a envergadura reportada para os maiores exemplares de \"Aquila audax\", a aguia real, a aguia marcial e o \"Haliaeetus pelagicus\"), e a\u00ednda que os voitres m\u00e1is grandes non acadaron a s\u00faa masa, si igualaron ou superaron a envergadura da aguia. Por\u00e9n, mesmo as maiores aguias vivas son case un corenta por cento menores en tama\u00f1o corporal comparadas coa aguia de Haast.\nAs \u00e1s curtas p\u00f3denlle ter axudado \u00e1s aguias de Haast a cazar en medio das densas matogueiras e fragas de Nova Zelandia. A aguia de Haast foi retratada de xeito incorrecto como se tivese evolucionado cara a unha condici\u00f3n non voadora, mais isto non \u00e9 as\u00ed; m\u00e1is ben representa unha diverxencia do tipo de voo por planeo dos seus devanceiros, desenvolvendo unhas \u00e1s m\u00e1is anchas. D\u00faas das maiores aguias actuais, a aguia harp\u00eda e o \"Pithecophaga jefferyi\" tam\u00e9n reduciron a lonxitude das s\u00faas \u00e1s para adaptarse a vivir nos bosques."}
{"id": "247800", "revid": "23204", "url": "https://gl.wikipedia.org/wiki?curid=247800", "title": "Harpagornis moorei", "text": ""}
{"id": "247801", "revid": "89787", "url": "https://gl.wikipedia.org/wiki?curid=247801", "title": "Rosa Valde\u00f3n", "text": "Rosa Mar\u00eda Valde\u00f3n Santiago, nada en Toro o 17 de decembro de 1960, \u00e9 unha pol\u00edtica espa\u00f1ola do Partido Popular. \u00c9 licenciada en Medicina pola Universidade de Salamanca. En 2007 foi elixida alcaldesa de Zamora.\nTraxectoria.\nCursou estudos de bacharelato no Instituto Cardenal Pardo Tavera, na s\u00faa vila natal. M\u00e1is tarde licenciouse en Medicina e Cirurx\u00eda na Universidade de Salamanca, o que fixo que a maior parte da s\u00faa carreira profesional se desenvolvese no sector sanitario:\nActividade pol\u00edtica.\nEn canto \u00e1 s\u00faa vida pol\u00edtica, como profesional sanitario exerceu de m\u00e9dica e inspectora m\u00e9dica e foi incorporada ao traballo pol\u00edtico polo actual (2013) conselleiro da Presidencia da Xunta de Castela-Le\u00f3n, Jos\u00e9 Antonio de Santiago-Ju\u00e1rez, en atenci\u00f3n \u00e1s s\u00faas capacidades profesionais. Ocupou nun principio un alto cargo na Consellar\u00eda de Sanidade para m\u00e1is tarde entrar na pol\u00edtica auton\u00f3mica como Conselleira de Familia e Igualdade de Oportunidades.\nNo 2007, o presidente da Xunta de Castela e Le\u00f3n, e do PP rexional, Juan Vicente Herrera, decidiu que fose ela quen ocupase a candidatura \u00e1 alcald\u00eda de Zamora. A s\u00faa vida pol\u00edtica polo tanto, segue as seguintes etapas:\nPor outra parte, durante o seu goberno municipal ocupa os seguintes postos e cargos no Partido Popular:"}
{"id": "247802", "revid": "27249", "url": "https://gl.wikipedia.org/wiki?curid=247802", "title": "Rosa Valde\u00f3n Santiago", "text": ""}
{"id": "247804", "revid": "89787", "url": "https://gl.wikipedia.org/wiki?curid=247804", "title": "Tratado de Zaragoza", "text": "O Tratado de Zaragoza foi un tratado de paz firmado o 22 de abril de 1529 entre Espa\u00f1a e Portugal, onde reinaban Carlos I e Xo\u00e1n III, respectivamente. O tratado delimitou de forma exacta as zonas de influencia portuguesa e espa\u00f1ola en Asia.\nAntecedentes.\nEn 1494, Espa\u00f1a e Portugal firmaran o Tratado de Tordesillas (e o Tratado de Alc\u00e1\u00e7ovas en 1479), que dividira o Novo Mundo en zonas de influencia espa\u00f1ola e portuguesa. O tratado defin\u00eda un meridiano no medio do Oc\u00e9ano Atl\u00e1ntico, conced\u00e9ndolle a parte occidental a Espa\u00f1a e a oriental a Portugal.\nDurante o s\u00e9culo XVI, os portugueses chegaban \u00e1s Indias Orientais rodeando \u00c1frica e cruzando o Oc\u00e9ano \u00cdndico (Malaca en 1509). Pouco tempo despois, Portugal fundou o forte de Ternate, nas \"Illas da Especieir\u00eda\" (actualmente Molucas). Estas illas eran o principal produtor de especias (cravo, pementa, canela e noz moscada), que foron un dos principais motivos dos viaxes oce\u00e1nicos modernos.\nDespois da expedici\u00f3n na que de Magall\u00e1ns (1519-1522) chegara \u00e1s illas Molucas navegando cara o oeste, o Emperador Carlos I decidiu mandar unha expedici\u00f3n para establecer os seus dereitos, comandada por Garc\u00eda Jofre de Loaisa. Dita expedici\u00f3n chegou \u00e1s Molucas, fundando o forte de Tidore. O conflito c\u00f3s Portugueses xa establecidos na illa foi inevit\u00e1bel, co resultado da derrota das forzas espa\u00f1olas.\nEn 1524 celebrouse a Xunta de Badaxoz-Elvas entre os reinos para solucionar esta cuesti\u00f3n. Tras unha serie de reuni\u00f3ns de expertos de ambos pa\u00edses nas cidades de Badaxoz e Elvas, non se chegou a acordo.\nO 11 de marzo de 1526, o Emperador Carlos I casou con Isabel de Portugal, o que reforzou as relaci\u00f3ns entre os dous pa\u00edses, e permitiu un acordo sobre as Molucas. A isto engadiuse o interese do emperador en evitar problemas con Portugal para poder centrarse na pol\u00edtica centroeuropea, ademais do feito de que a\u00ednda non se co\u00f1ec\u00eda como levar as especias dende as Molucas a Europa navegando cara Oriente (a primeira viaxe deste tipo realizouna Andr\u00e9s de Urdaneta en 1565).\nO acordo.\nO tratado fixaba as esferas de influencia de Portugal e Espa\u00f1a a 297,5 leguas ao este das Molucas. Esta li\u00f1a de demarcaci\u00f3n atop\u00e1base, polo tanto, preto do meridiano 135 oeste.\nPolo acordo de Zaragoza, as Molucas quedaron en mans portuguesas. En realidade, Portugal comprou os dereitos espa\u00f1ois sobre as illas, inclu\u00edndo os de propiedade, dereito de navegaci\u00f3n e dereito de comercio. Ademais, o pacto inclu\u00eda unha cl\u00e1usula pola cal o rei de Espa\u00f1a pod\u00eda invalidalo a cambio de devolver o pago portugu\u00e9s."}
{"id": "247805", "revid": "98629", "url": "https://gl.wikipedia.org/wiki?curid=247805", "title": "Commando (filme)", "text": "Commando \u00e9 un filme estadounidense dirixido por Mark L. Lester que se estreou en 1985.\nSinopse.\nO coronel John Matrix (Arnold Schwarzenegger) \u00e9 un militar experto en t\u00e9cnicas de combate. Por\u00e9n, debido \u00f3 n\u00famero de operaci\u00f3ns especiais nas que interveu, foi 'xubilado' para protexelo daqueles que desexar\u00edan vingarse del. Mais un ditador suramericano desapiadado e vingativo logrou localizalo e secuestrarlle a filla. Para recuperala, Matrix deber\u00e1 levar unha \u00faltima misi\u00f3n para o ditador: acabar co presidente Vel\u00e1squez."}
{"id": "247806", "revid": "5863", "url": "https://gl.wikipedia.org/wiki?curid=247806", "title": "Fern\u00e1ndez Naval", "text": ""}
{"id": "247807", "revid": "98629", "url": "https://gl.wikipedia.org/wiki?curid=247807", "title": "Big Trouble in Little China", "text": "Big Trouble en Little China (tam\u00e9n co\u00f1ecido como John Carpenter's Big Trouble in Little China) \u00e9 un filme estadounidense dirixido por John Carpenter que se estreou en 1986.\nSinopse.\nJack Burton (Kurt Russell) \u00e9 un camioneiro do barrio chin\u00e9s de San Francisco, que ga\u00f1a unha gran cantidade de cartos a Wang Chi (Dennis Dun). Este conv\u00e9nceo para que, antes de cobrar o di\u00f1eiro, o leve \u00f3 aeroporto a recoller \u00e1 s\u00faa prometida Miao Yin. Cando a rapaza \u00e9 secuestrada por uns g\u00e1nsteres chineses, Jack, entrar\u00e1 no tenebroso mundo de Lo Pan, un mago que ten 2000 anos e que goberna sen piedade o mundo dos esp\u00edritos. Evadindo demos e facendo fronte a grandes perigos, Jack loita \u00f3 seu xeito nos escuros dominios de Lo Pan."}
{"id": "247808", "revid": "23204", "url": "https://gl.wikipedia.org/wiki?curid=247808", "title": "John Carpenter's Big Trouble in Little China", "text": ""}
{"id": "247809", "revid": "1131", "url": "https://gl.wikipedia.org/wiki?curid=247809", "title": "Linteo", "text": "Ediciones Linteo S.L. \u00e9 unha editorial ourens\u00e1, reco\u00f1ecida pola s\u00faa colecci\u00f3n de poes\u00eda.\nDescrici\u00f3n.\nBotou a andar co libro \"O fillo da florista. 34 retratos de Eduardo Blanco Amor\", publicado a finais de 1998.\nAs s\u00faas colecci\u00f3ns son: \"Narrativa\" (en castel\u00e1n), \"Poes\u00eda\" (en castel\u00e1n), \"Colecci\u00f3n Aberta\" (en galego), \"Font de la Cometa\", \"Gravados\", \"Lintei Libri\" (en castel\u00e1n) e \"Linteo Infantil e Xuvenil\".\nPremios.\nObtivo o Segundo Premio Nacional en 2006 ao libro mellor editado na modalidade de libros de bibliofilia outorgado polo Ministerio de Cultura."}
{"id": "247810", "revid": "5863", "url": "https://gl.wikipedia.org/wiki?curid=247810", "title": "Ediciones Linteo", "text": ""}
{"id": "247811", "revid": "22570", "url": "https://gl.wikipedia.org/wiki?curid=247811", "title": "Gran Premio do Canad\u00e1 de 1972", "text": "O Gran Premio do Canad\u00e1 de 1972 foi unha carreira de F\u00f3rmula 1, celebrada no Circu\u00edto de Mosport Park, Bowmanville, Ontario, Canad\u00e1 o 24 de setembro de 1972. A carreira, foi a und\u00e9cima carreira da tempada de . Como o circu\u00edto de Mont Tremblant pechara debido a unha disputa coas autoridades locais de carreiras, Mosport Park converteuse na \u00fanica sede do Gran Premio do Canad\u00e1. O circu\u00edto foi reformado para cumprir cos est\u00e1ndares de carreiras modernos. Jackie Stewart ga\u00f1ou a carreira."}
{"id": "247812", "revid": "5863", "url": "https://gl.wikipedia.org/wiki?curid=247812", "title": "Editorial Linteo", "text": ""}
{"id": "247814", "revid": "22570", "url": "https://gl.wikipedia.org/wiki?curid=247814", "title": "Gran Premio dos Estados Unidos de 1972", "text": "O Gran Premio dos Estados Unidos de 1972 foi unha carreira de automobilismo de F\u00f3rmula Un, celebrada o 8 de outubro de 1972 no circu\u00edto de Watkins Glen. Foi a duod\u00e9cima carreira da tempada de F\u00f3rmula Un de ."}
{"id": "247815", "revid": "1131", "url": "https://gl.wikipedia.org/wiki?curid=247815", "title": "Sen\u00e9n Bern\u00e1rdez", "text": "O nome de Sen\u00e9n Bern\u00e1rdez pode referirse a:"}
{"id": "247817", "revid": "1131", "url": "https://gl.wikipedia.org/wiki?curid=247817", "title": "Porin j\u00e4\u00e4halli", "text": "O Porin j\u00e4\u00e4halli ou Isom\u00e4en j\u00e4\u00e4halli \u00e9 un pavill\u00f3n deportivo da cidade de Pori, Finlandia. O uso principal do pavill\u00f3n \u00e9 a pr\u00e1ctica do h\u00f3ckey sobre xeo, xogando os seus partidos como local o Porin \u00c4ss\u00e4t, equipo que compite na m\u00e1xima categor\u00eda do h\u00f3ckey sobre xeo finland\u00e9s, a SM-liiga.\nO pavill\u00f3n est\u00e1 situado no distrito de Isom\u00e4ki e foi constru\u00eddo en 1964, a\u00ednda que non foi ata 1971 cando se inaugurou a pista de xeo. Dende a s\u00faa construci\u00f3n experimentou diversos procesos de reforma en 1979, 1986\u201387, 1996 e 2000."}
{"id": "247818", "revid": "839", "url": "https://gl.wikipedia.org/wiki?curid=247818", "title": "Irredentismo galego", "text": ""}
{"id": "247819", "revid": "839", "url": "https://gl.wikipedia.org/wiki?curid=247819", "title": "Jos\u00e9 Leonardo Lemos Montanet", "text": ""}
{"id": "247821", "revid": "1131", "url": "https://gl.wikipedia.org/wiki?curid=247821", "title": "H\u00e4meenlinnan j\u00e4\u00e4halli", "text": "O Ritari-areena (anteriormente chamado \"Ritarihalli\", \"Rinkelinm\u00e4en j\u00e4\u00e4halli\", \"H\u00e4meenlinnan j\u00e4\u00e4halli\" e \"Patria-areena\") \u00e9 un pavill\u00f3n deportivo da cidade de H\u00e4meenlinna, Finlandia. \u00c9 empregado principalmente para a pr\u00e1ctica do h\u00f3ckey sobre xeo, sendo a casa do H\u00e4meenlinnan Pallokerho (HPK), que compite na m\u00e1xima categor\u00eda do h\u00f3ckey sobre xeo finland\u00e9s, a SM-liiga. Foi inaugurado en 1979 e remodelado en 2008. A s\u00faa capacidade alcanza os 5.360 espectadores. O seu director \u00e9 Jorma Hassinen.\nHistoria.\nEn 1963 constru\u00eduse en Rinkelinm\u00e4ki unha pista de patinaxe artificial. Foi cuberto logo de pasar a ser propiedade da cidade en 1979, pasando a ser chamado arena. O proxecto do pavill\u00f3n comezou en 1976 pola presi\u00f3n do HPK. Isto levou \u00e1 formaci\u00f3n dun comit\u00e9 que foi dirixido polo presidente do HPK, o xerente de banco Seppo Nenonen. O punto de partida non foi bo debido \u00e1 actitude da cidade. O comit\u00e9 realizou un plan de propiedade baseado nas s\u00faas investigaci\u00f3ns sabendo os gastos m\u00ednimos para o seu \u00e9xito, que a\u00ednda as\u00ed non estaba garantido. Tiveron que prescindir de todo o espazo extra. O m\u00e1is importante foi que se obter\u00edan alg\u00fans teitos.\nO pavill\u00f3n foi dese\u00f1ado polo departamento de arquitectura da cidade, dirixido polo arquitecto municipal Heikki Aitola. Os plans de reforma posteriores foron realizados na s\u00faa maior\u00eda polo arquitecto Seppo Ilmarinen para o departamento de arquitectura da cidade e polo seu fillo, o arquitecto Petri Ilmarinen.\nH\u00e4meenlinnan J\u00e4\u00e4halli Oy, a compa\u00f1\u00eda que xestiona o pavill\u00f3n, foi fundada o 3 de febreiro de 1992. Nese mesmo ano finalizouse unha pista de adestramento e en 1996 o pavill\u00f3n ampliouse en base aos requisitos da SM-liiga. Estes requisitos incl\u00faen que todos os pavill\u00f3ns da liga deben ter capacidade para como m\u00ednimo 5.000 espectadores. Ao mesmo tempo a propiedade do pavill\u00f3n pasou \u00e1s mans da empresa.\nEn 2002 cambiouse o seu nome polo de \"Ritarihalli\", e en 2008 foi remodelado para acoller a 5.360 espectadores e mellorar outras zonas como as de restaurantes.\nO pavill\u00f3n foi a sede do Campionato do Mundo de h\u00f3ckey sobre xeo feminino de 2009, con partidos que se celebraron tanto na pista principal como nas de adestramento."}
{"id": "247822", "revid": "3003938", "url": "https://gl.wikipedia.org/wiki?curid=247822", "title": "V8", "text": ""}
{"id": "247823", "revid": "5863", "url": "https://gl.wikipedia.org/wiki?curid=247823", "title": "Eurovisi\u00f3n 2013", "text": ""}
{"id": "247824", "revid": "3003947", "url": "https://gl.wikipedia.org/wiki?curid=247824", "title": "V12", "text": ""}
{"id": "247825", "revid": "22570", "url": "https://gl.wikipedia.org/wiki?curid=247825", "title": "Emmelie de Forest", "text": "Emmelie Charlotte-Victoria de Forest, nada o 28 de febreiro de 1993 en Randers, \u00e9 unha cantante e compositora danesa.\nLogo de ga\u00f1ar o Dansk Melodi Grand Prix 2013, representou a Dinamarca no Festival de Eurovisi\u00f3n 2013 que se celebrou en Malm\u00f6 (Suecia) coa canci\u00f3n \"Only Teardrops\", proclam\u00e1ndose ga\u00f1adora do certame.\nTraxectoria.\nForest comezou a cantar aos 9 anos. Aos 14 anos, colaborou co m\u00fasico escoc\u00e9s Fraser Neill, facendo aparici\u00f3ns en varios festivais e centros culturais. En 2011 mudouse de Mariager (Xutlandia Setentrional) a Copenhaguen e inscribiuse na escola de cantantes 'Complete Vocal Institute' de Katrine Sadolins.\nFoi unha dos dez participantes do Dansk Melodi Grand Prix, que determina o representante de Dinamarca en Eurovisi\u00f3n, que se celebrou o 26 de xaneiro de 2013, onde ga\u00f1ou coa canci\u00f3n \"Only Teardrops\".\nEmmelie de Forest representou a Dinamarca no Festival de Eurovisi\u00f3n celebrado en Malm\u00f6 (Suecia) o 18 de maio de 2013. Presentouse coa canci\u00f3n \"Only Teardrops\" e, partindo como favorita, acabou ga\u00f1ando o certame con 281 puntos, onde alcanzou unha marxe de 53 puntos respecto ao que quedou segundo, Acerbaix\u00e1n."}
{"id": "247826", "revid": "98629", "url": "https://gl.wikipedia.org/wiki?curid=247826", "title": "Rally Comarca da Ulloa de 2013", "text": "O Rally Comarca da Ulloa de 2013 foi a 6\u00ba edici\u00f3n e a cuarta rolda da tempada 2013 do Campionato de Galicia de Rally. Celebrouse entre o 25 e o 26 de maio. O ga\u00f1ador foi Iv\u00e1n Ares a bordo do Porsche 911 o que lle valeu para manterse na loita polo t\u00edtulo. Luis Vilari\u00f1o que corr\u00eda cun Mitsubishi Lancer Evo X R4 finalizou por detr\u00e1s de Ares a tan s\u00f3 quince segundos seguido de Alberto L\u00f3pez con outro Mitsubishi. Alberto Otero que su mantivo tam\u00e9n con opciones \u00e1 vitoria abandonou por rotura dun palier do seu coche. No trofeo Top Ten Galecoi venceu David Gil, no Volante FGA Iago Silva e na Copa Khumo Adri\u00e1n Mart\u00ednez."}
{"id": "247827", "revid": "22570", "url": "https://gl.wikipedia.org/wiki?curid=247827", "title": "Ram\u00f3n Garrido Vidal", "text": "Ram\u00f3n Garrido Vidal, co\u00f1ecido na clandestinidade como Le\u00f3n Carrero Mestre, nado no Grove o 24 de maio de 1915 e finado en Les Lilas (Sena-San Denis) o 14 de xaneiro 1995, foi un militar e pol\u00edtico galego.\nTraxectoria.\nPara fuxir da situaci\u00f3n de escaseza e miseria propia de moitos pescadores do Grove, e dado que pola s\u00faa idade (15 anos) non pod\u00eda ingresar na Mari\u00f1a de Guerra, solicitou o ingreso na Escola Aeronaval de Barcelona despois de pasar un exame-concurso na Comandancia de Vilagarc\u00eda e obter o n\u00famero un entre os candidatos. Por\u00e9n, a falta de cr\u00e9dito, obrigou a pechar a Escola.\nCando estalou a sublevaci\u00f3n do 18 de xullo de 1936, con outros mozos da s\u00faa vila, trasladouse a Pontevedra para facer fronte \u00e1 rebeli\u00f3n militar na capital da provincia. A negativa do Gobernador civil a entregarlle as armas os veci\u00f1os f\u00edxoos volver de novo ao Grove pasando \u00e1 clandestinidade para evitar ser \"paseado\" polos falanxistas.\nMobilizado en setembro de 1936, foi asignado ao 102\u00ba Batall\u00f3n da Divisi\u00f3n 105 do Corpo do Ex\u00e9rcito de Marrocos. A s\u00faa unidade mant\u00edvose na reserva at\u00e9 outubro de 1937 e nese momento conseguiu evadirse e pasarse ao ex\u00e9rcito da rep\u00fablica na fronte de Jaulin (Arag\u00f3n).\nIngresou na 151\u00aa Brigada Mixta da Rep\u00fablica. Participou na batalla de Teruel (Fronte de Serra Palomera) como delegado de compa\u00f1\u00eda. Despois na defensa das costas catal\u00e1s entre Castell\u00f3 de Ampuries e Llansa. Foi comisario de compa\u00f1\u00eda (capit\u00e1n) na batalla do Ebro (zona de Tortosa).\nEn febreiro de 1939 cruzou a fronteira para ser desarmado inmediatamente e internado no campo de concentraci\u00f3n de Argel\u00e8s. En xu\u00f1o de 1939 foi trasladado ao campo de Barcar\u00e8s onde foi responsable de catro cuarteis subterr\u00e1neos dos presos. En xaneiro de 1940 converteuse en membro da 211\u00aa Compa\u00f1\u00eda de traballadores (CTE) en St M\u00e9dard en Jalles. En xu\u00f1o dese ano foi trasladado de novo ao campo de Argel\u00e8s. En xaneiro de 1941 foi trasladado ao campo de Elne. En xullo dese ano foi trasladado ao campo de St. Pierre en Brest.\nEn xaneiro de 1942 fuxiu do campo de Brest e pasou a ser o responsable da organizaci\u00f3n clandestina espa\u00f1ola de Lorient. Foi nomeado responsable clandestino dos departamentos de Finist\u00e8re, C\u00f4tes du Nord, Morbihan, Sarthe e Loire Inf\u00e9rieure.\nO 30 de novembro de 1942 foi detido en Par\u00eds nunha gran redada na que caeron moitos combatentes antifascistas espa\u00f1ois en Francia, entre eles Josep Miret i Must\u00e9, exsecretario de Estado da Generalitat de Catalu\u00f1a. En decembro foi internado na cadea de la Sant\u00e9. En decembro do ano seguinte foi trasladado ao c\u00e1rcere de Eysses. En xu\u00f1o de 1944 foi deportado polas SS (Division SS Das Reich) ao campo de concentraci\u00f3n de Dachau. En xullo formaba parte do kommando de Landsberg-Kaufering. En abril de 1945 estaba no kommando de Allach.\nO 30 de abril 1945 foi liberado deste campo de concentraci\u00f3n. Pola s\u00faa loita na liberaci\u00f3n de Francia foi nomeado capit\u00e1n dos Francotiradores e Partisanos Franceses (FTPF)."}
{"id": "247828", "revid": "5863", "url": "https://gl.wikipedia.org/wiki?curid=247828", "title": "Qala-e-Naw", "text": ""}
{"id": "247829", "revid": "5863", "url": "https://gl.wikipedia.org/wiki?curid=247829", "title": "Qala-i-Naw", "text": ""}
{"id": "247832", "revid": "22570", "url": "https://gl.wikipedia.org/wiki?curid=247832", "title": "En Avant de Guingamp", "text": "En Avant de Guingamp (en bret\u00f3n: \"War-raok Gwengamp\"), comunmente referido como EA Guingamp, EAG, ou simplemente Guingamp, \u00e9 un club de f\u00fatbol franc\u00e9s da cidade de Guingamp. Foi fundado en 1912 e compite na Ligue 1. O seu campo \u00e9 o Stade du Roudourou, con capacidade para 18.126 espectadores."}
{"id": "247836", "revid": "98629", "url": "https://gl.wikipedia.org/wiki?curid=247836", "title": "Eaters of the Dead", "text": "Eaters of the Dead: The Manuscript of Ibn Fadlan Relating His Experiences with the Northmen in A.D. 922 (m\u00e1is tarde publicado como The 13th Warrior para corresponderse coa adaptaci\u00f3n cinematogr\u00e1fica da novela) \u00e9 unha novela publicada en 1976 escrita por Michael Crichton. A novela conta a historia de Ahmad ibn Fadlan, un escritor e viaxeiro \u00e1rabe do s\u00e9culo X que escribiu unha cr\u00f3nica das s\u00faas viaxes como membro da embaixada do Califato Abas\u00ed de Bagdad cun grupo de viquingos que o levan a s\u00faa terra do norte.\nCrichton explica no ap\u00e9ndice que o libro est\u00e1 baseado en d\u00faas fontes. Os tres primeiros cap\u00edtulos contan a historia persoal de Ahmad ibn Fadlan e a s\u00faa experiencia cos viquingos. O resto do libro bas\u00e9ase na historia de \"Beowulf\".\nAdaptaci\u00f3n no cine.\nA novela foi levada \u00e1 gran pantalla no filme \"The 13th Warrior\" (1999), dirixido por John McTiernan e estreado por Walt Disney Pictures a trav\u00e9s de Touchstone. O propio Crichton fixo algunha direcci\u00f3n sen acreditar despois de que Disney despedira a McTiernan por varias raz\u00f3ns, entre as cales estaba a incremento desproporcionado dos custos de produci\u00f3n. Antonio Banderas interpretou a Ibn Fadlan. Crichton escribiu que estaba \"bastante satisfeito\" co filme, malia recibir cr\u00edticas mixtas e unha mala recepci\u00f3n por parte do p\u00fablico, recadando tan s\u00f3 $62 mill\u00f3ns dos m\u00e1is de $100 mill\u00f3ns que custou."}
{"id": "247839", "revid": "98629", "url": "https://gl.wikipedia.org/wiki?curid=247839", "title": "David Fern\u00e1ndez", "text": "O nome de David Fern\u00e1ndez pode referirse a:"}
{"id": "247848", "revid": "98629", "url": "https://gl.wikipedia.org/wiki?curid=247848", "title": "Mitolox\u00eda finlandesa", "text": "A mitolox\u00eda finlandesa \u00e9 a que comprende as crenzas dos pobos fineses antes da s\u00faa cristianizaci\u00f3n. Posu\u00eda moitas caracter\u00edsticas com\u00fans co pobo veci\u00f1o m\u00e1is emparentado desde o punto de vista \u00e9tnico e ling\u00fc\u00edstico, os estonianos, as\u00ed como cos veci\u00f1os non ur\u00e1licos, \u00e9 dicir, os pobos b\u00e1lticos e escandinavos. Moitos destes mitos estaban tam\u00e9n estreitamente relacionados con outros pobos ur\u00e1licos, como os saamis.\nA mitolox\u00eda finesa sobreviviu en forma de tradici\u00f3ns orais de poemas cantados m\u00edticos e folclore at\u00e9 ben entrado o s\u00e9culo XIX.\nO deus pai Ukko (anci\u00e1n en fin\u00e9s), era orixinalmente s\u00f3 un esp\u00edrito da Natureza como todos os outros, mais a influencia progresiva das culturas circundantes derivou na ascensi\u00f3n deste ao ceo. O animal sacro, cuxo nome non se pronunciaba en voz alta, era o oso. O oso era visto como a encarnaci\u00f3n dos antepasados, e era denominado con moitos eufemismos: \"mesik\u00e4mmen\" (pata de mel), \"otso\" (fronte ampla), \"kontio\" (habitante da terra).\nEstudo da mitolox\u00eda finesa e historia relixiosa.\nA primeira menci\u00f3n das crenzas do pobo fin\u00e9s foi feita polo bispo e reformador luterano Mikael Agricola no prefacio da s\u00faa traduci\u00f3n ao fin\u00e9s dos salmos. Agricola suplantou unha lista de deidades supostas de H\u00e4me (en sueco \"Tavastia\") e Karelia, doce deidades de cada rexi\u00f3n, coas s\u00faas supostas funci\u00f3ns brevemente expostas en forma de versos. Alg\u00fans comentaristas establecen que s\u00f3 once deidades foron listadas para H\u00e4me, non contando entre elas a menci\u00f3n de Piru, o Diabo. Grazas a estas listas, Agricola \u00e9 considerado o pai da historia relixiosa de Finlandia e a s\u00faa mitolox\u00eda. Eruditos e estudantes posteriores frecuentemente citar\u00edan as listas de Agricola como fontes hist\u00f3ricas, s\u00f3 a finais do s\u00e9culo XIX comezaron os eruditos a avaliar criticamente os deuses da lista de Agricola e a informaci\u00f3n presentada sobre eles, determin\u00e1ndose con investigaci\u00f3ns posteriores que a maior\u00eda das figuras presentadas por el non eran deuses, sen\u00f3n esp\u00edritos gardi\u00e1ns locais, figuras da mitolox\u00eda popular ou lendas explanatorias, heroes culturais, santos cristi\u00e1ns baixo nomes alternativos, e nun caso, un festival da \u00e9poca da colleita.\nA obra de Cristfried Ganander \"Mythologia Fennica\", publicada en 1789, foi a primeira incursi\u00f3n erudita laica na mitolox\u00eda finesa. No s\u00e9culo XIX, as investigaci\u00f3ns sobre o folclore fin\u00e9s intensific\u00e1ronse. Eruditos como Elias L\u00f6nnrot, J.F. Cajan, M.A. Castr\u00e9n e D.E.D Europaues, viaxaron arredor de Finlandia escribindo a poes\u00eda popular cantada. A partir deste material L\u00f6nnrot editou o \"Kalevala\" como tam\u00e9n o \"Kanteletar\". Esta poes\u00eda popular recollida no s\u00e9culo XIX constaba preponderantemente as crenzas pag\u00e1s finesas previas \u00e1 cristianizaci\u00f3n, e permitiulle aos eruditos estudar a mitolox\u00eda finesa con m\u00e1is detalle.\nOrixe e estrutura do mundo.\nCr\u00edase que o mundo fora formado a partir da explosi\u00f3n dun ovo de Aythya (ave acu\u00e1tica). Respecto ao ceo cr\u00edase que se trataba da cuberta superior do ovo e, alternativamente era visto como unha carpa, que estaba soportado por unha columna no Polo Norte, por debaixo da Estrela do Norte.\nO movemento das estrelas era explicado como causa da rotaci\u00f3n da b\u00f3veda celeste sobre a Estrela do Norte e sobre si mesma. Segundo a mitolox\u00eda, un gran remu\u00ed\u00f1o fora causado no Polo Norte debido \u00e1 rotaci\u00f3n da columna do ceo. Por medio deste remu\u00ed\u00f1o, as almas pod\u00edan ir \u00e1 parte exterior do mundo \u00e1 terra dos mortos, a Tuonela.\nCr\u00edase que a terra era plana. Nos bordos da Terra estaba Luntukoto (o fogar dos paxaros), unha rexi\u00f3n c\u00e1lida onde habitaban os paxaros durante o inverno. A V\u00eda L\u00e1ctea era chamada Linnunrata (a ruta dos paxaros), porque se cr\u00eda que os paxaros viaxaban ao longo dela cara a Lintutoko e de volta.\nOs paxaros posu\u00edan tam\u00e9n outro significado, levaban a s\u00faa alma aos humanos no momento do nacemento, e recoll\u00edanlla no momento da morte. Nalgunhas \u00e1reas, cr\u00edan que era necesario ter unha figura dun paxaro tallada en madeira para previr que a alma escapase durante o so\u00f1o. Estas figuras recib\u00edan o nome de Sielulintut (paxaros da alma) e protex\u00edan a alma de perderse nos cami\u00f1os dos so\u00f1os.\n\u00c1 s\u00faa vez, as aves acu\u00e1ticas eran moi com\u00fans nos contos, como tam\u00e9n nas pinturas en pedras e cavernas, demostrando o importante significado que ti\u00f1an estas para os antigos fineses.\nTuonela, a terra dos mortos.\nTuonella era a terra dos mortos. Era un fogar ou cidade subterr\u00e1nea para todos os mortos. Era un sitio escuro e ex\u00e1nime, no que ningu\u00e9n durm\u00eda nunca. S\u00f3 un valente xam\u00e1n pod\u00eda viaxar a Tuonela en estado de transo para consultar a gu\u00eda dos antepasados. Para viaxar a Tuonela, a alma deb\u00eda cruzar o escuro r\u00edo desta. Se ti\u00f1a unha raz\u00f3n v\u00e1lida, ent\u00f3n un barco vir\u00eda a recollelo. Moitas veces a alma do xam\u00e1n deb\u00eda convencer os gardas de Tuonela de que el realmente estaba morto.\nUkko, o deus do ceo e o trono.\nUkko (home anci\u00e1n) era o deus do ceo, o tempo meteorol\u00f3xico e os cultivos. Tam\u00e9n era o m\u00e1is importante deus do pante\u00f3n e as palabras finesas \"ukkonen\" (trono, literalmente \"de Ukko\") ou \"ukonilma\" (tempo de Ukko) derivan do seu nome. No \"Kalevala\" \u00e9 tam\u00e9n chamado \"Ylijumala\" (deus superior), dado que era o deus do ceo. Nos mitos, figura s\u00f3 manifest\u00e1ndose por efectos naturais cando \u00e9 invocado.\nAs orixes de Ukko poder\u00edan datar de Perk\u016bnas, deus da mitolox\u00eda b\u00e1ltica, o do antigo deus do ceo fin\u00e9s Ilmarinen. Tam\u00e9n Thor \u00e9 asociado a Perk\u016bnas. Cando Ukko tomou o posto de Ilmarinen de deus do ceo, o destino de Ilmarinen foi converterse en deus ferreiro, ou deus da pedra. No \"Kalevala\", atrib\u00faeselle a Ilmarinen a forxa das estrelas da b\u00f3veda celeste e o m\u00e1xico mu\u00ed\u00f1o da abundancia, o Sampo.\nA arma de Ukko pod\u00eda ser un martelo, unha machada ou unha espada, coa cal lanzaba raios. Cr\u00edase que creara as tormentas el\u00e9ctricas ao conducir co seu carro sobre as nubes ou ben ao manter relaci\u00f3ns sexuais coa s\u00faa esposa Akka (en fin\u00e9s anci\u00e1). A arma orixinal de Ukko era posiblemente a machada de pedra gravada en barcos da cultura de machada de guerra. O martelo de Ukko, \"Ukkon vasara\" (o seu nome en fin\u00e9s significa o mesmo que en galego), significaba posiblemente o mesmo que a machada de pedra tallada nos barcos. Dado que as ferramentas de pedra foron abandonadas na Idade de Cobre n\u00f3rdica as orixes das armas de pedra constit\u00faen un misterio. Cr\u00edase que estas eran as armas de Ukko, cabezas de pedras que produc\u00edan alustros. Os xam\u00e1ns recolleron e mantiveron estas armas posto que cr\u00edan que posu\u00edan moitos poderes tanto para a curaci\u00f3n como para o dano."}
{"id": "247850", "revid": "7625", "url": "https://gl.wikipedia.org/wiki?curid=247850", "title": "AP-7", "text": "A Autoestrada do Mediterr\u00e1neo ou AP-7 \u00e9 unha autoestrada espa\u00f1ola que comunica toda a costa mediterr\u00e1nea desde a fronteira con Francia ata Alxeciras. O primeiro tramo da autoestrada foi inaugurado en 1969 entre Barcelona e Granollers.\nSon catro as concesionarias da explotaci\u00f3n dos tramos de peaxe nesta autoestrada:"}
{"id": "247851", "revid": "6279", "url": "https://gl.wikipedia.org/wiki?curid=247851", "title": "Natalia (cantante)", "text": ""}
{"id": "247852", "revid": "23204", "url": "https://gl.wikipedia.org/wiki?curid=247852", "title": "Bro Roazhon", "text": "Bro Roazhon (\"Pays rennais\" en franc\u00e9s, \"Pa\u00efz de Renne\" en gal\u00f3) \u00e9 un dos \"br\u00f2i\u00f9\" (pa\u00edses) nos que se divid\u00eda a Breta\u00f1a hist\u00f3rica. Consta de 211 vilas nun territorio de 3.946\u00a0km\u00b2 e unha poboaci\u00f3n de 678.114 habitantes, segundo o censo de 2007. A capital \u00e9 Roazhon."}
{"id": "247854", "revid": "25871", "url": "https://gl.wikipedia.org/wiki?curid=247854", "title": "Pays rennais", "text": ""}
{"id": "247855", "revid": "25871", "url": "https://gl.wikipedia.org/wiki?curid=247855", "title": "Pa\u00efz de Renne", "text": ""}
{"id": "247856", "revid": "89787", "url": "https://gl.wikipedia.org/wiki?curid=247856", "title": "Elephas", "text": "Elephas \u00e9 un dos dous x\u00e9neros superviventes da familia Elephantidae, cunha especies supervivente, o elefante asi\u00e1tico \"Elephas maximus\".\nMoitas especies extintas foron identificadas como pertencentes a este x\u00e9nero, como o \"Elephas recki\", o \"Elephas antiquus\" e os elefantes ananos \"E. falconeri\" e \"E. cypriotes\". Este x\u00e9nero est\u00e1 moi relacionado co x\u00e9nero dos mamuts \"Mammuthus\".\nTaxonom\u00eda.\nO termo \"Elephas\" atrib\u00faese a familia Elephantidae dos probosc\u00eddeos, e comprende unha \u00fanica especie existente e 10 extintas:"}
{"id": "247857", "revid": "98629", "url": "https://gl.wikipedia.org/wiki?curid=247857", "title": "Elefante indio", "text": "O elefante indio (\"Elephas maximus indicus\") \u00e9 unha das tres subespecies reco\u00f1ecidas de elefante asi\u00e1tico que habita en Asia. Dende 1986, \"Elephas maximus\" foi sinalado como especie ameazada pola IUCN xa que a s\u00faa poboaci\u00f3n descendeu polo menos un 50% nas \u00faltimas tres xeraci\u00f3ns. A especie est\u00e1 ameazada pola perda, degradaci\u00f3n e fragmentaci\u00f3n de h\u00e1bitat.\nDistribuci\u00f3n e h\u00e1bitat.\nOs elefantes indios son nativos de case toda Asia: India, Nepal, Bangladesh, But\u00e1n, Myanmar, Tailandia, Pen\u00ednsula de Malaisia, Laos, China, Camboxa e Vietnam. Nos anos 1990, a poboaci\u00f3n estimada era:"}
{"id": "247858", "revid": "23204", "url": "https://gl.wikipedia.org/wiki?curid=247858", "title": "Elephas maximus indicus", "text": ""}
{"id": "247859", "revid": "23204", "url": "https://gl.wikipedia.org/wiki?curid=247859", "title": "Elefante da India", "text": ""}
{"id": "247860", "revid": "35560", "url": "https://gl.wikipedia.org/wiki?curid=247860", "title": "KT 1", "text": "KT 1 ou Kaituozhe 1 \u00e9 o nome dun modelo de foguete espacial de propelente s\u00f3lido da China que comezou as s\u00faas operaci\u00f3ns en activo entre 1966 e 1968."}
{"id": "247861", "revid": "4817", "url": "https://gl.wikipedia.org/wiki?curid=247861", "title": "KT-1", "text": ""}
{"id": "247862", "revid": "4817", "url": "https://gl.wikipedia.org/wiki?curid=247862", "title": "Kaituozhe 1", "text": ""}
{"id": "247863", "revid": "3004205", "url": "https://gl.wikipedia.org/wiki?curid=247863", "title": "Wolf", "text": ""}
{"id": "247865", "revid": "27155", "url": "https://gl.wikipedia.org/wiki?curid=247865", "title": "Elefante de Sri Lanka", "text": "O elefante de Sri Lanka (\"Elephas maximus maximus\") \u00e9 unha das tres subespecies reco\u00f1ecidas do elefante asi\u00e1tico, e \u00e9 nativo de Sri Lanka. Dende 1986, \"Elephas maximus\" foi sinalado como especie ameazada pola IUCN xa que a s\u00faa poboaci\u00f3n descendeu polo menos un 50% nas \u00faltimas tres xeraci\u00f3ns. A especie est\u00e1 ameazada pola perda, degradaci\u00f3n e fragmentaci\u00f3n de h\u00e1bitat.\n\"Elephas maximus maximus\" \u00e9 unha subespecie do elefante e foi descrita por vez primeira por Carl Linnaeus baixo o binomio \"Elephas maximus\" en 1758.\nA poboaci\u00f3n do elefante de Sri Lanka est\u00e1 restrinxida a uns poucos parques Parques Nacionais e Reservas da Natureza. O Parque Nacional Udawalawe, o Parque Nacional Park, o Parque Nacional Wilpattu e o Parque Nacional Minneriya son os principais lugares onde habitan estes animais."}
{"id": "247866", "revid": "23204", "url": "https://gl.wikipedia.org/wiki?curid=247866", "title": "Elephas maximus maximus", "text": ""}
{"id": "247867", "revid": "54334", "url": "https://gl.wikipedia.org/wiki?curid=247867", "title": "N\u00facleo Linux", "text": "Linux \u00e9 un n\u00facleo libre de sistema operativo baseado en Unix. \u00c9 un dos principais exemplos de software libre e de c\u00f3digo aberto. Linux est\u00e1 licenciado baixo a GPL v2 e est\u00e1 desenvolvido por colaboradores de todo o mundo. O desenvolvemento do d\u00eda a d\u00eda ten lugar na \"Linux Kernel Mailing List Arquive\"\nO n\u00facleo Linux foi concibido polo ent\u00f3n estudante de ciencias da computaci\u00f3n finland\u00e9s, Linus Torvalds, en 1991. Linux conseguiu rapidamente desenvolvedores e usuarios que adoptaron c\u00f3digos doutros proxectos de software libre para usalo co novo sistema operativo. O n\u00facleo Linux recibiu contribuci\u00f3ns de miles de programadores de todo o mundo. Normalmente Linux util\u00edzase xunto a un empaquetado de software, chamado distribuci\u00f3n Linux e servidores.\nHistoria.\nEn abril de 1991, Linus Torvalds, de 21 anos, empezou a traballar nunhas simples ideas para un n\u00facleo dun sistema operativo. Comezou cun intento por obter un n\u00facleo de sistema operativo gratu\u00edto similar a Unix que funcionase con microprocesadores Intel 80386. Logo, o 25 de agosto de 1991, Torvalds escribiu no grupo de noticias \"comp.vos.minix\":\nDespois disto, moitas persoas axudaron co c\u00f3digo. En setembro de 1991 lanzouse a versi\u00f3n 0.01 de Linux. Ti\u00f1a 10.239 li\u00f1as de c\u00f3digo. En outubro dese ano(1991), lanzouse a versi\u00f3n 0.02 de Linux; logo, en decembro lanzouse a versi\u00f3n 0.11(1991). Esta versi\u00f3n foi a primeira en ser \"self-hosted\" (autoalbergada). \u00c9 dicir, Linux 0.11 pod\u00eda ser compilado por unha computadora que executase Linux 0.11, mentres que as versi\u00f3ns anteriores de Linux se compilaban usando outros sistemas operativos. Cando lanzou a seguinte versi\u00f3n, Torvalds adoptou a GPL como o seu propio bosquexo de licenza, a cal non permit\u00eda a s\u00faa redistribuci\u00f3n con outra licenza que non sexa GPL.\nIniciouse un grupo de noticias chamado \"alt.vos.linux\" e o 19 de xaneiro de 1992 publicouse nese grupo o primeiro \"post\". O 31 de marzo, \"alt.vos.linux \" converteuse en \"comp.vos.linux\". XFree86, unha implementaci\u00f3n do X Window System, foi portada a Linux, a versi\u00f3n do n\u00facleo 0.95 foi a primeira en ser capaz de executala. Este gran salto de versi\u00f3ns (de 0.1x a 0.9x) foi pola sensaci\u00f3n de que unha versi\u00f3n 1.0 acabada non parec\u00eda estar lonxe. Con todo, estas previsi\u00f3ns resultaron ser un pouco optimistas: desde 1993 a principios de 1994, desenvolv\u00e9ronse 15 versi\u00f3ns diferentes de 0.99 (chegando \u00e1 versi\u00f3n 0.99r15).\nO 14 de marzo de 1994, lanzouse Linux 1.0.0, que constaba de 176.250 li\u00f1as de c\u00f3digo. En marzo de 1995 lanzouse Linux 1.2.0, que xa estaba composto de 310.950 li\u00f1as de c\u00f3digo.\nO seu c\u00f3digo fonte est\u00e1 dispo\u00f1ible para descarga no sitio web oficial: http://www.kernel.org\nAspectos t\u00e9cnicos.\nArquitecturas.\nActualmente Linux \u00e9 un n\u00facleo monol\u00edtico h\u00edbrido. Os controladores de dispositivos e as extensi\u00f3ns do n\u00facleo normalmente exec\u00fatanse nun espazo privilexiado co\u00f1ecido como anel 0 (\"ring 0\"), con acceso irrestricto ao hardware, a\u00ednda que alg\u00fans se executan en espazo de usuario. A diferenza dos n\u00facleos monol\u00edticos tradicionais, os controladores de dispositivos e as extensi\u00f3ns ao n\u00facleo p\u00f3dense cargar e descargar facilmente como m\u00f3dulos, mentres o sistema contin\u00faa funcionando sen interrupci\u00f3ns. Tam\u00e9n, a diferenza dos n\u00facleos monol\u00edticos tradicionais, os controladores poden ser prevolcados (detidos momentaneamente por actividades m\u00e1is importantes) baixo certas condici\u00f3ns. Esta habilidade foi agregada para xestionar correctamente interrupci\u00f3ns de hardware, e para mellorar o soporte de multiprocesamiento sim\u00e9trico.\nO feito de que Linux non fose desenvolvido seguindo o dese\u00f1o dun micron\u00facleo (dese\u00f1o que, naquela \u00e9poca, era considerado o m\u00e1is apropiado para un n\u00facleo por moitos te\u00f3ricos inform\u00e1ticos) foi asunto dunha famosa e acalorada discusi\u00f3n entre Linus Torvalds e Andrew S. Tanenbaum.\nXerarqu\u00eda de directorios.\nEn Linux existe un sistema de arquivos que carga e cont\u00e9n todos os directorios, redes, programas, particiones, dispositivos etc. que o sistema sabe reco\u00f1ecer, ou polo menos, identificar. Este sistema de ficheiros e directorios, ten como base ao car\u00e1cter (/); ese mesmo car\u00e1cter serve tam\u00e9n para demarcar os directorios, por exemplo: \"/home/usuario/imaxe.jpg\". O directorio especificado por unha ruta consistente s\u00f3 por este car\u00e1cter cont\u00e9n toda a xerarqu\u00eda dos directorios que constit\u00faen todo o sistema. A este directorio adoita chamarllo directorio ra\u00edz. En Linux, aos discos non se lles asigna unha letra como en Windows (p.e. \"C:\"), sen\u00f3n que se lles asigna un directorio da xerarqu\u00eda do directorio ra\u00edz (/), por exemplo: \"/media/floppy\". \u00c9 pr\u00e1ctica com\u00fan no sistema de ficheiros de Linux, utilizar varias \"sub-xerarqu\u00edas\" de directorios, segundo as diferentes funci\u00f3ns e estilos de utilizaci\u00f3n dos arquivos. Estes directorios poden clasificarse en:\n\"Kernel panic\".\nEn Linux, un \"panic\" \u00e9 un erro case sempre insalvable do sistema detectado polo n\u00facleo en oposici\u00f3n aos erros similares detectados no c\u00f3digo do espazo de usuario. \u00c9 posible para o c\u00f3digo do n\u00facleo indicar estas condici\u00f3ns mediante unha chamada \u00e1 funci\u00f3n de p\u00e1nico situada no arquivo header sys/system.h. Con todo, a maior\u00eda das alertas son o resultado de excepci\u00f3ns no c\u00f3digo do n\u00facleo que o procesador non pode manexar, como referencias a direcci\u00f3ns de memorias inv\u00e1lidas. Xeralmente isto \u00e9 indicador da existencia dun bug nalg\u00fan lugar da cadea de alerta. Tam\u00e9n poden indicar un fallo no hardware como un fallo da RAM ou erros nas funci\u00f3ns aritm\u00e9ticas no procesador, ou por un erro no software.\nEn moitas ocasi\u00f3ns \u00e9 posible reiniciar ou apagar adecuadamente o n\u00facleo mediante unha combinaci\u00f3n de teclas como ALT+SysRq+REISUB.\nLinguaxes de programaci\u00f3n.\nLinux est\u00e1 escrito na linguaxe de programaci\u00f3n C, na variante utilizada polo compilador GCC (que introduciu un n\u00famero de extensi\u00f3ns e cambios ao C est\u00e1ndar), xunto a unhas pequenas secci\u00f3ns de c\u00f3digo escritas co linguaxe ensamblador. Polo uso das s\u00faas extensi\u00f3ns \u00e1 linguaxe, GCC foi durante moito tempo o \u00fanico compilador capaz de constru\u00edr correctamente Linux. Con todo, Intel afirmou modificar o seu compilador C de forma que permitise compilarlo correctamente.\nAs\u00ed mesmo \u00fasanse moitos outras linguaxes nalgunha forma, basicamente na conexi\u00f3n co proceso de construci\u00f3n do n\u00facleo (o m\u00e9todo a trav\u00e9s do cal as imaxes arrancables son creadas desde o c\u00f3digo fonte). Estes incl\u00faen a Perl, Python e varias linguaxes shell scripting. Alg\u00fans drivers tam\u00e9n poden ser escritos en C++, Fortran, ou outras linguaxes, pero isto non \u00e9 aconsellable. O sistema de construci\u00f3n de Linux oficialmente s\u00f3 soporta GCC como n\u00facleo e compilador de controlador.\nPortabilidade.\nA\u00ednda cando Linus Torvalds non ideou orixinalmente Linux como un n\u00facleo portable, evolucionou nesa direcci\u00f3n. Linux \u00e9 agora de feito, un dos n\u00facleos m\u00e1is amplamente portados, e funciona en sistemas moi diversos que van desde iPAQ (unha handheld) at\u00e9 un zSeries (un mainframe masivo). Est\u00e1 planeado que Linux sexa o sistema operativo principal das novas supercomputadoras de IBM, Blue Gene cando o seu desenvolvemento compl\u00e9tese.\nDe todos os xeitos, \u00e9 importante notar que os esforzos de Torvalds tam\u00e9n estaban dirixidos a un tipo diferente de portabilidade. Segundo o seu punto de vista, a portabilidad \u00e9 a habilidade de compilar facilmente nun sistema aplicaci\u00f3ns das orixes m\u00e1is diversas; as\u00ed, a popularidade orixinal de Linux debeuse en parte ao pouco esforzo necesario para ter funcionando as aplicaci\u00f3ns favoritas de todos, xa sexan GPL ou de C\u00f3digo aberto.\nAs arquitecturas principais soportadas por Linux son DEC Alpha, ARM, AVR32, Blackfin, ETRAX CRIS, FR-V, H8, IA64, M32R, m68k, MicroBlaze, MIPS, MN10300, PA-RISC, PowerPC, System/390, SuperH, SPARC, x86, x86 64 e Xtensa \nArquitectura de m\u00e1quina virtual.\nO n\u00facleo Linux pode correr sobre moitas arquitecturas de m\u00e1quina virtual, tanto como host do sistema operativo ou como cliente. A m\u00e1quina virtual usualmente emula a familia de procesadores Intel x86, a\u00ednda que nalg\u00fans casos tam\u00e9n son emulados procesadores de PowerPC ou ARM.\nFormatos binarios soportados.\nLinux 1.0 admit\u00eda s\u00f3 o formato binario a.out. A seguinte serie estable (Linux 1.2) agregou a utilizaci\u00f3n do formato ELF, o cal simplifica a creaci\u00f3n de bibliotecas compartidas (usadas de forma extensa polos actuais ambientes de escritorio como GNOME e KDE). ELF \u00e9 o formato usado de forma predeterminada polo GCC desde ao redor da versi\u00f3n 2.6.0. O formato a.out actualmente non \u00e9 usado, convertendo a ELF no formato binario utilizado por Linux na actualidade.\nLinux ten a capacidade de permitir ao usuario engadir o manexo doutros formatos binarios. Tam\u00e9n binfmt_misc permite correr o programa asociado a un arquivo de datos.\nVersi\u00f3ns.\nM\u00e1is al\u00f3 de desenvolver o seu propio c\u00f3digo e de integrar os cambios realizados por outros programas, Linus Torvalds continua lanzando novas versi\u00f3ns do n\u00facleo Linux. Estes son chamados n\u00facleos ?vanilla?, o que significa que non foron modificados por ningu\u00e9n.\nNumeraci\u00f3n.\nA versi\u00f3n do n\u00facleo Linux orixinal constaba de catro n\u00fameros. Por exemplo, asumamos que o n\u00famero da versi\u00f3n est\u00e1 composta desta forma: A.B.C[.D] (ex.: 2.2.1, 2.4.13 \u00f3 2.6.12.3).\nTam\u00e9n, algunhas veces logo das versi\u00f3ns pode haber algunhas letras como ?rc1? ou ?mm2?. O ?rc? ref\u00edrese a release candidate e indica un lanzamento non oficial. Outras letras usualmente (pero non sempre) fan referencia \u00e1s iniciais da persoa. Isto indica unha bifurcaci\u00f3n no desenvolvemento do n\u00facleo realizado por esa persoa, por exemplo ck ref\u00edrese a Con Kolivas, ac a Alan Cox, mentres que mm ref\u00edrese a Andrew Morton.\nO modelo de desenvolvemento para Linux 2.6 foi un cambio significativo desde o modelo de desenvolvemento de Linux 2.5. Previamente exist\u00eda unha rama estable (2.4) onde se produciron cambios menores e seguros, e unha rama inestable (2.5) onde estaban permitidos cambios maiores. Isto significou que os usuarios sempre ti\u00f1an unha versi\u00f3n 2.4 a proba de fallos e co \u00faltimo en seguridade e case libre de erros, a\u00ednda que tivesen que esperar polas caracter\u00edsticas da rama 2.5. A rama 2.5 foi eventualmente declarada estable e renombrada como 2.6. Pero no canto de abrir unha rama 2.7 inestable, os desenvolvedores de n\u00facleos elixiron continuar agregando os cambios na rama ?estable? 2.6. Desta forma non hab\u00eda que seguir mantendo unha rama vella pero estable e pod\u00edase facer que as novas caracter\u00edsticas estivesen rapidamente dispo\u00f1ibles e puid\u00e9sense realizar m\u00e1is probas co \u00faltimo c\u00f3digo.\nCon todo, o modelo de desenvolvemento do novo 2.6 tam\u00e9n significou que non hab\u00eda unha rama estable para aqueles que esperaban seguridade e bug fixes sen necesitar as \u00faltimas caracter\u00edsticas. Os arranxos s\u00f3 estaban na \u00faltima versi\u00f3n, as\u00ed que se un usuario quer\u00eda unha versi\u00f3n con todos os bug fixed co\u00f1ecidos tam\u00e9n ter\u00eda as \u00faltimas caracter\u00edsticas, as cales non foran ben probadas. Unha soluci\u00f3n parcial para isto foi a versi\u00f3n xa mencionada de catro n\u00fameros (e en 2.6.x.e), a cal significaba lanzamentos puntuais creados polo equipo estable (Greg Kroah-Hartman, Chris Wright, e quizais outros). O \"equipo estable\" s\u00f3 lanzaba actualizaci\u00f3ns para o n\u00facleo m\u00e1is recente, con todo isto non solucionou o problema do faltante dunha serie estable de n\u00facleo. Distribuidores de Linux, como Red Hat e Debian, mante\u00f1en os n\u00facleos que saen cos seus lanzamentos, de forma que unha soluci\u00f3n para algunhas persoas \u00e9 seguir o n\u00facleo dunha distribuci\u00f3n.\nComo resposta \u00e1 falta dun n\u00facleo estable e de xente que coordinase a colecci\u00f3n de correcci\u00f3n de erros, en decembro de 2005 Adrian Bunk anunciou que continuar\u00eda lanzando n\u00facleos 2.6.16 a\u00ednda cando o \"equipo estable\" lanzase 2.6.17. Ademais pensou en inclu\u00edr actualizaci\u00f3ns de controladores, facendo que o mantemento da serie 2.6.16 sexa moi parecido \u00e1s vellas regras de mantemento para a serie estables como 2.4. O n\u00facleo 2.6.16 ser\u00e1 substitu\u00eddo proximamente polo 2.6.27 como n\u00facleo estable en mantemento durante varios anos.\nDado o novo modelo de desenvolvemento, que mant\u00e9n fixa a subversi\u00f3n de 2.6, tras durante o Linux Kernel Summit dese ano, Linus Torvalds decidiu modificar o sistema de numeraci\u00f3n, substitu\u00edndo os dous primeiros n\u00fameros por unha \u00fanica cifra, de forma que Linux 2.6.39 foi seguida por Linux 3.0\u2009\nDistribuci\u00f3ns.\nUnha distribuci\u00f3n Linux \u00e9 un conxunto de software acompa\u00f1ado do n\u00facleo Linux que se enfoca a satisfacer as necesidades dun grupo espec\u00edfico de usuarios. Deste xeito hai distribuci\u00f3ns para fogares, empresas e servidores.\nAs distribuci\u00f3ns son ensambladas por individuos, empresas ou outros organismos. Cada distribuci\u00f3n pode inclu\u00edr calquera n\u00famero de software adicional, inclu\u00edndo software que facilite a instalaci\u00f3n do sistema. A base do software inclu\u00eddo con cada distribuci\u00f3n incl\u00fae o n\u00facleo Linux, na maior\u00eda dos casos as ferramentas GNU, ao que adoitan engadirse tam\u00e9n multitude de paquetes de software.\nAs ferramentas que adoitan inclu\u00edrse na distribuci\u00f3n deste sistema operativo obt\u00e9\u00f1ense de diversas fontes, e en especial de proxectos de software libre, como: GNU, GNOME (creado por GNU) e KDE. Tam\u00e9n se incl\u00faen utilidades doutros proxectos como Mozilla, Perl, Ruby, Python, PostgreSQL, MySQL, Xorg, case todas con licenza GPL ou compatibles con esta (LGPL, MPL).\nUsualmente util\u00edzase a plataforma X.Org Server, baseada na antiga XFree86, para soster a interface gr\u00e1fica.\nCopyright.\nInicialmente, Torvalds distribu\u00edu Linux baixo os termos dunha licenza que prohib\u00eda a explotaci\u00f3n comercial. Pero esta licenza foi substitu\u00edda, pouco tempo despois, pola GNU GPL (versi\u00f3n 2 exclusivamente). Os termos desta \u00faltima licenza permiten a distribuci\u00f3n e venda de copias ou mesmo modificaci\u00f3ns, pero require que todas as copias do traballo orixinal e traballos de autor\u00eda derivados do orixinal sexan publicados baixo os mesmos termos, e que o c\u00f3digo fonte sempre poida obterse polo mesmo medio que o programa licenciado.\nTorvalds referiuse a licenciar Linux baixo a GPL como \"a mellor cousa que fixen\" (en ingl\u00e9s, \"the best thing I ever did\").\nCon todo, a versi\u00f3n oficial do n\u00facleo Linux cont\u00e9n firmware de c\u00f3digo pechado, por iso, o Proxecto Linux-libre, auspiciado pola FSFLA, publica e mant\u00e9n versi\u00f3ns modificadas do n\u00facleo Linux \u00e1s que se lles quitou todo o software non libre.\nMarca.\nA d\u00eda de hoxe, \"Linux\" \u00e9 unha marca rexistrada de Linus Torvalds nos Estados Unidos.\nAt\u00e9 1994 ningu\u00e9n rexistrou a marca Linux nos Estados Unidos. O 15 de agosto de 1994 cando William R. Della Croce, Jr. rexistrou a marca \"Linux\", pediu o pago de regal\u00edas aos distribuidores de Linux. En 1996, Torvalds e algunhas organizaci\u00f3ns afectadas denunciaron a Della Croce e en 1997 o caso pechouse e a marca foi asignada a Torvalds.\nDesde ent\u00f3n, o Linux Mark Institute xestiona a marca. En 2005 o LMI enviou algunhas cartas a empresas distribuidoras de Linux esixindo o pago dunha cota polo uso comercial do nome. Isto \u00e9 as\u00ed porque a lexislaci\u00f3n estadounidense esixe que o dono dunha marca def\u00e9ndaa, polo que se tivo que pedir di\u00f1eiro por usar a marca Linux, algunhas compa\u00f1\u00edas de forma totalmente voluntaria cumpriron coa devandita esixencia, a prop\u00f3sito de que devandito di\u00f1eiro se \u00eda a usar para caridade ou defender a marca Linux.\nCr\u00edticas.\nSoporte de hardware.\nO n\u00facleo Linux foi criticado con frecuencia por falta de controladores para certo hardware de computadoras de escritorio. Con todo, o progresivo incremento na adopci\u00f3n de Linux no escritorio mellorou o soporte de hardware por parte de terceiros ou dos propios fabricantes, provocando que, nos \u00faltimos anos, os problemas de compatibilidade red\u00fazanse.\nEmpresas como IBM, Intel Corporation, Hewlett-Packard, Dell ou MIPS Technologies te\u00f1en programadores no equipo de desenvolvedores do n\u00facleo Linux que se encargan de manter os controladores para o hardware que fabrican. Este grupo de programadores tam\u00e9n se lle suman os que prov\u00e9 grandes distribuidores de soluci\u00f3ns Linux como Novell ou Red Hat.\nArquitectura monol\u00edtica.\nAndy Tanenbaum escribiu o 29 de xaneiro de 1992:"}
{"id": "247868", "revid": "27155", "url": "https://gl.wikipedia.org/wiki?curid=247868", "title": "Elefante de Sumatra", "text": "O elefante de Sumatra (\"Elephas maximus sumatranus\") \u00e9 unha das tres subespecies reco\u00f1ecidas de elefante asi\u00e1tico, e \u00e9 nativo da illa de Sumatra, en Indonesia.\nNo 2011, o elefante de Sumatra foi clasificado como en perigo cr\u00edtico pola IUCN xa que a s\u00faa poboaci\u00f3n descendeu polo menos un 80 % durante as tres \u00faltimas xeraci\u00f3ns. A subespecie \u00e9 ameazado principalmente pola perda, degradaci\u00f3n e fragmentaci\u00f3n do seu h\u00e1bitat; arredor dun 69 % do seu h\u00e1bitat desapareceu nos \u00faltimos 25 anos. As \u00e1reas boscosas que restan son reducidos bloques que non abarcan sequera 250\u00a0km\u00b2, polo que resultan demasiado pequenas para conter poboaci\u00f3ns viables de elefantes. Dende 1985 ata 2012 reduciuse \u00e1 metade o n\u00famero de individuos desta subespecie, polo que se cre que para o 2040 estar\u00e1 totalmente extinguida."}
{"id": "247869", "revid": "23204", "url": "https://gl.wikipedia.org/wiki?curid=247869", "title": "Elephas maximus sumatranus", "text": ""}
{"id": "247870", "revid": "98629", "url": "https://gl.wikipedia.org/wiki?curid=247870", "title": "KTDU 35", "text": "KTDU 35, c\u00f3digo GRAU S5.35, \u00e9 un motor foguete sovi\u00e9tico desenvolvido por Isayev e usado como propulsor orbital para a estaci\u00f3n espacial Saliut 4 e as naves Soiuz modelo 7K-MF6, 7K-OK, 7K-T-AF, 7K-T, 7K-TM e 7KT-OK. Aliment\u00e1base con \u00e1cido n\u00edtrico e UDMH."}
{"id": "247871", "revid": "4817", "url": "https://gl.wikipedia.org/wiki?curid=247871", "title": "KTDU-35", "text": ""}
{"id": "247872", "revid": "98629", "url": "https://gl.wikipedia.org/wiki?curid=247872", "title": "KTDU 417", "text": "KTDU 417, c\u00f3digo GRAU 11D417, foi un motor foguete desenvolvido por Isayev e usado como propulsor para o retorno de mostras luares das dondas da serie Luna Ye-8, en concreto os Luna 15, Luna 16, Luna 17, Luna 18, Luna 19, Luna 20, Luna 21, Luna 22, Luna 23 e Luna 24."}
{"id": "247873", "revid": "4817", "url": "https://gl.wikipedia.org/wiki?curid=247873", "title": "11D417", "text": ""}
{"id": "247874", "revid": "4817", "url": "https://gl.wikipedia.org/wiki?curid=247874", "title": "KTDU-417", "text": ""}
{"id": "247876", "revid": "89787", "url": "https://gl.wikipedia.org/wiki?curid=247876", "title": "Forte de Agra", "text": "O Forte de Agra \u00e9 un monumento duns 380.000 metros cadrados, declarado Patrimonio da Humanidade pola UNESCO en 1983. Situado na cidade de Agra, na beira do r\u00edo Yamuna, a 2,5 quil\u00f3metros \u00f3 noroeste do Taj Mahal, foi constru\u00eddo polo emperador mogol Akbar entre os anos 1565 e 1573.\nTr\u00e1tase dun complexo palaciano amurallado que encerra no seu interior un conxunto de palacios, edificios se\u00f1oriais e xard\u00edns, dun xeito semellante \u00e1 Alhambra de Granada ou \u00e1 Cidade Prohibida de Pequ\u00edn, ag\u00e1s pola variedade de estilos arquitect\u00f3nicos que se poden atopar nel."}
{"id": "247878", "revid": "89787", "url": "https://gl.wikipedia.org/wiki?curid=247878", "title": "Acanthamoeba", "text": "Acanthamoeba \u00e9 un x\u00e9nero de protozoos ameboides, un dos m\u00e1is com\u00fans no solo, que se encontra frecuentemente tam\u00e9n en augas doces e outros h\u00e1bitats. A c\u00e9lula das acantamebas \u00e9 pequena, xeralmente de 15 a 35 \u03bcm de lonxitude e de forma oval a triangular cando se move. Os quistes son com\u00fans. A maior\u00eda das especies son de vida libre e alim\u00e9ntanse de bacterias, pero algunhas son oportunistas e poden causar infecci\u00f3ns en humanos e outros animais.\nPat\u00f3xeno humano.\nAs enfermidades causadas por \"Acanthamoeba\" son fundamentalmente a queratite am\u00e9bica e a encefalite (m\u00e1is especificamente a encefalite am\u00e9bica granulomatosa). Esta \u00faltima \u00e9 causada por \"Acanthamoeba\" que entran na boca e se estenden rapidamente ao sistema nervioso central.\nEncefalite granulomatosa por \"Acanthamoeba\".\n\"Acanthamoeba\" \u00e9 un protozoo pat\u00f3xeno oportunista que raramente causa enfermidades nos humanos, pero que \u00e1s veces pode orixinar esta encefalite. Informouse aproximadamente duns 400 casos no mundo, cunha taxa de supervivencia de s\u00f3 entre o 2 e o 3%. A infecci\u00f3n xeralmente ten lugar en pacientes con inmunodeficiencia, diabetes, tumores, malnutrici\u00f3n, lupus eritematoso sist\u00e9mico, ou alcoholismo. O portal de entrada do parasito son as lesi\u00f3ns da pel ou do tracto respiratorio superior ou por inhalaci\u00f3n de quistes transportados polo aire. O parasito despois esp\u00e1llase hematoxenamente polo sistema nervioso central. \"Acanthamoeba\" cruza a barreira hematoencef\u00e1lica por un mecanismo a\u00ednda desco\u00f1ecido. A subseguinte invasi\u00f3n do tecido conectivo e a induci\u00f3n de respostas pro-inflamatorias orixinan un dano neuronal que pode ser mortal en poucos d\u00edas. As biopsias \"post mortem\" destes casos mostran graves edemas e necrose hemorr\u00e1xica. Os pacientes que contraen esta doenza xeralmente presentan s\u00edntomas subagudos, como alteraci\u00f3ns do seu estado mental, dores de cabeza, febre, rixidez do pescozo, convulsi\u00f3ns, signos neurol\u00f3xicos focais (como par\u00e1lises de nervios craniais e coma), todos os cales levan \u00e1 morte nun per\u00edodo dunha semana a varios meses. Debido \u00e1 rareza deste parasito e a falta de co\u00f1ecemento, non existen actualmente bos m\u00e9todos de diagnose ou tratamentos para a infecci\u00f3n por \"Acanthamoeba\".\nTratamento.\nAs infecci\u00f3ns por \"Acanthamoeba\" xeralmente presentan s\u00edntomas que imitan \u00e1 da leptomeninxite bacteriana, meninxite tuberculosa, ou encefalite viral. Os erros de diagnose a mi\u00fado levan a un tratamento ineficaz. No caso en que a \"Acanthamoeba\" se diagnostica correctamente, os tratamentos correctos, como anfotericina-B, rifampicina, trimethroprim-sulfamethoxazole, ketokonazole, fluconazole, sulfadiazine, ou albendazole, son s\u00f3 parcialmente exitosos.\nEn 2013, publicouse un ensaio \"in-vitro\" de medicamentos con \"Acanthamoeba castellanii\" que mostraron efectos amebicidas e quisticidas.\nQueratite por \"Acanthamoeba\".\nCando as \"Acanthamoeba\" est\u00e1n presentes no ollo poden orixinar queratite acantam\u00e9bica, o cal pode producir \u00falceras corneais ou mesmo cegueira. Esta condici\u00f3n aparece con m\u00e1is frecuencia nos usuarios de lentes de contacto que non as desinfectan debidamente, ou que as manipulan coas mans sucias. As soluci\u00f3ns normais para a limpeza de lentes de contacto son bastante ineficaces contra as \"Acanthamoeba\", pero as soluci\u00f3ns baseadas no per\u00f3xido de hidr\u00f3xeno son desinfectantes axeitados.\nEndosimbiontes e virus de \"Acanthamoeba\".\nEspecies de \"Acanthamoeba\" conte\u00f1en diversos endosimbiontes bacterianos, que son similares a pat\u00f3xenos humanos, polo que foron considerados pat\u00f3xenos humanos emerxentes potenciais. A natureza exacta destes simbiontes e o beneficio que representan para o h\u00f3spede amebiano a\u00ednda non foron esclarecidos.\nEntre estes pat\u00f3xenos est\u00e1 a bacteria \"Legionella\" e outras similares a \"Legionella\".\nVirus.\nAs acantamebas son h\u00f3spedes de varios virus singulares, como os virus xigantes mimivirus e mamavirus da familia \"Mimiviridae\", atopados en \"A. polyphaga\" e \"A. castellanii\". Tam\u00e9n son infectadas polo vir\u00f3fago Sputnik, que coinfecta cos mamavirus.\nMRSA.\nO \"Staphylococcus aureus\" resistente \u00e1 meticilina (SARM ou MRSA) \u00e9 un importante pat\u00f3xeno das instalaci\u00f3ns hospitalarias debido \u00e1 s\u00faa resistencia a moitos antibi\u00f3ticos. Descubrimentos recentes feitos na Universidade de Bath demostran que o MRSA pode infectar e replicarse dentro das c\u00e9lulas de \"Acanthamoeba polyphaga\"; esta especie \u00e9 moi com\u00fan no ambiente. Como \"A. polyphaga\" pode formar quistes, os quistes infectados por MRSA poden actuar como forma de dispersi\u00f3n por v\u00eda a\u00e9rea do MRSA. Ademais, as \"evidencias que se te\u00f1en doutros pat\u00f3xenos suxiren que os pat\u00f3xenos que emerxen de amebas son m\u00e1is resistentes aos antibi\u00f3ticos e m\u00e1is virulentos.\" Observouse que \"Acanthamoeba\" aumenta a cantidade de MRSA ata 1000 veces. As \"Acanthamoeba\" entran no corpo a trav\u00e9s da pel ou polo nariz. Despois viaxan polo sistema nervioso ata o cerebro; unha vez al\u00ed, alim\u00e9ntanse de c\u00e9lulas do cerebro. Despois div\u00eddense rapidamente, causando unha r\u00e1pida e masiva inflamaci\u00f3n, que pode matar ao h\u00f3spede humano en poucos d\u00edas.\n\"Acanthamoeba castellanii\" \u00e9 sospeitosa de servir como reservorio de bacterias pat\u00f3xenas como \"Campylobacter jejuni\", que pode causar a s\u00edndrome de Guillain\u2013Barr\u00e9. Informouse da supervivencia de \"Campylobacter jejuni\" en cocultivo con \"Acanthamoeba castellanii\".\nImportancia na ecolox\u00eda do solo.\n\"A. castellanii\" pode atoparse en grandes densidades en varios ecosistemas do solo. Al\u00ed, alim\u00e9ntase de bacterias e tam\u00e9n de fungos e outros protozoos.\nEsta especie pode lisar bacterias e producir un amplo conxunto de encimas, como celulases ou quitinases, e probablemente contrib\u00fae \u00e1 degradaci\u00f3n da materia org\u00e1nica do solo, contribu\u00edndo ao chamado bucle microbiano (utilizaci\u00f3n de carbono org\u00e1nico disolvido nas augas polas bacterias, que o devolven \u00e1s redes tr\u00f3ficas).\nEspecies.\nAs especies de \"Acanthamoeba\" dist\u00ednguense principalmente pola forma dos seus quistes, e entre elas incl\u00faense as seguintes (as marcadas con asterisco causan infecci\u00f3ns):\nPapel como organismo modelo.\nComo \"Acanthamoeba\" non difire moito a nivel ultraestrutural dunha c\u00e9lula de mam\u00edfero, \u00e9 un modelo atractivo para facer estudos biol\u00f3xicos. \"Acanthamoeba\" \u00e9 importante en estudos de microbiolox\u00eda celular, biolox\u00eda ambiental, fisiolox\u00eda, interacci\u00f3ns celulares, biolox\u00eda molecular, bioqu\u00edmica, e estudos evolutivos, debido \u00e1s vers\u00e1tiles funci\u00f3ns deste organismo no ecosistema e a capacidade de capturar presas por fagocitose, actuar como vector e reservorio de microorganismos pat\u00f3xenos, e producir graves infecci\u00f3ns en humanos. Ademais, \"Acanthamoeba\" foi moi utilizada para comprender a biolox\u00eda molecular da motilidade celular.\nA cepa Neff de \"A. castellanii\", descuberta nunha lagoa do Parque Golden Gate na d\u00e9cada de 1960, debido ao seu cultivo doado e econ\u00f3mico, foi moi usada como organismo modelo cl\u00e1sico no eido da biolox\u00eda celular. En 30 litros de medio simple inoculado con \"A. castellanii\", pode obterse aproximadamente un kg de c\u00e9lulas en poucos d\u00edas en cultivos aireados a temperatura moderada. En estudos iniciados polo Dr. Edward D. Korn dos NIH descubr\u00edronse moitas mol\u00e9culas biol\u00f3xicas importantes e as s\u00faas v\u00edas metab\u00f3licas usando o modelo de \"Acanthamoeba\". O Dr. Thomas Dean Pollard aplicou este modelo nos NIH, Escola de Medicina de Harvard, Escola de Medicina da Universidade Johns Hopkins, e o Instituto Salk de Estudos Biol\u00f3xicos para descubrir e caracterizar moitas prote\u00ednas que son esenciais para a motilidade celular, non s\u00f3 en amebas, sen\u00f3n tam\u00e9n en moitas outras c\u00e9lulas eucari\u00f3ticas, especialmente as do sistema nervioso humano e sistema inmunitario, o embri\u00f3n en desenvolvemento, e c\u00e9lulas cancerosas."}
{"id": "247879", "revid": "89787", "url": "https://gl.wikipedia.org/wiki?curid=247879", "title": "Dolmen de La Pastora", "text": "O dolmen de la Pastora \u00e9 un monumento megal\u00edtico situado na vila andaluza de Valencina de la Concepci\u00f3n (Provincia de Sevilla).\nCaracter\u00edsticas.\nDescuberto en 1860, tr\u00e1tase dun \"tholos\" cun longo corredor que termina cunha c\u00e1mara circular \u00f3 fondo. A cuberta e o chan est\u00e1n constru\u00eddos con grandes laxas; as s\u00faas paredes son de laxas de lousa que na c\u00e1mara conforman unha falsa c\u00fapula por aproximaci\u00f3n de fiadas. O corredor div\u00eddese en tres tramos separados entre si por laxas sobresa\u00edntes a modo de portas e chanzo. O tramo inicial conservouse moi mal co que desapareceu a cuberta e parte dos muros laterais. A orientaci\u00f3n da s\u00faa entrada mirando cara a po\u00f1ente \u00e9 distinta \u00f3 resto de meg\u00e1litos andaluces con acceso desde levante. \nEste dolmen pode visitarse."}
{"id": "247882", "revid": "98629", "url": "https://gl.wikipedia.org/wiki?curid=247882", "title": "KTDU 425", "text": "KTDU 425, c\u00f3digo GRAU 11D425, foi un motor foguete desenvolvido por Isayev e usado como motor de manobra das sondas marcianas Mars 2 e Mars 3."}
{"id": "247883", "revid": "4817", "url": "https://gl.wikipedia.org/wiki?curid=247883", "title": "KTDU-425", "text": ""}
{"id": "247884", "revid": "4817", "url": "https://gl.wikipedia.org/wiki?curid=247884", "title": "11D425", "text": ""}
{"id": "247885", "revid": "98629", "url": "https://gl.wikipedia.org/wiki?curid=247885", "title": "KTDU 425A", "text": "KTDU 425A, c\u00f3digo GRAU 11D425A, foi un motor foguete desenvolvido por Isayev e usado como motor de manobra de varias sondas espaciais: Mars 4, Mars 5, Mars 6, Mars 7, Venera 9, Venera 10, Venera 11, Venera 12, Venera 13, Venera 14, Venera 15, Venera 16, Vega 1, Vega 2, Phobos 1 e Phobos 2."}
{"id": "247886", "revid": "1131", "url": "https://gl.wikipedia.org/wiki?curid=247886", "title": "Lappeenrannan kisapuiston j\u00e4\u00e4halli", "text": "O Lappeenrannan kisapuiston j\u00e4\u00e4halli \u00e9 un pavill\u00f3n deportivo da cidade de Lappeenranta, Finlandia. O uso principal do pavill\u00f3n \u00e9 a pr\u00e1ctica do h\u00f3ckey sobre xeo, xogando os seus partidos como local o Saimaan Pallo (SaiPa), equipo que compite na m\u00e1xima categor\u00eda do h\u00f3ckey sobre xeo finland\u00e9s, a SM-liiga. Foi inaugurado en 1972 e dende aquela sufriu d\u00faas remodelaci\u00f3ns en 1997\u201398 e 2004. Ten capacidade para 4.825 espectadores."}
{"id": "247887", "revid": "4817", "url": "https://gl.wikipedia.org/wiki?curid=247887", "title": "KTDU-425A", "text": ""}
{"id": "247888", "revid": "4817", "url": "https://gl.wikipedia.org/wiki?curid=247888", "title": "11D425A", "text": ""}
{"id": "247889", "revid": "19415", "url": "https://gl.wikipedia.org/wiki?curid=247889", "title": "Lappeenrannan j\u00e4\u00e4halli", "text": ""}
{"id": "247890", "revid": "5863", "url": "https://gl.wikipedia.org/wiki?curid=247890", "title": "UVIGO", "text": ""}
{"id": "247891", "revid": "56817", "url": "https://gl.wikipedia.org/wiki?curid=247891", "title": "Francisco Fern\u00e1ndez", "text": ""}
{"id": "247892", "revid": "98629", "url": "https://gl.wikipedia.org/wiki?curid=247892", "title": "KTDU 53", "text": "KTDU 53, c\u00f3digo GRAU S5.53, foi un motor foguete desenvolvido por Isayev e usado como motor de manobra nas sondas espacias Zond 4, Zond 5, Zond 6 e Zond 7."}
{"id": "247893", "revid": "4817", "url": "https://gl.wikipedia.org/wiki?curid=247893", "title": "S5.53", "text": ""}
{"id": "247894", "revid": "4817", "url": "https://gl.wikipedia.org/wiki?curid=247894", "title": "KTDU-53", "text": ""}
{"id": "247895", "revid": "1131", "url": "https://gl.wikipedia.org/wiki?curid=247895", "title": "Isku Areena", "text": "O Isku-areena (anteriormente co\u00f1ecido como Lahden j\u00e4\u00e4halli) \u00e9 un pavill\u00f3n deportivo da cidade de Lahti, Finlandia. O uso principal do pavill\u00f3n \u00e9 a pr\u00e1ctica do h\u00f3ckey sobre xeo, xogando os seus partidos como local os Pelicans, equipo que compite na m\u00e1xima categor\u00eda do h\u00f3ckey sobre xeo finland\u00e9s, a SM-liiga. Foi inaugurado en 1973 e dende aquela sufriu varias remodelaci\u00f3ns en 1980, 1998 e 2010 e a s\u00faa capacidade ampliouse en 2007 e 2010. Ten capacidade para 5.534 espectadores."}
{"id": "247896", "revid": "25871", "url": "https://gl.wikipedia.org/wiki?curid=247896", "title": "Walter Wolf Racing", "text": "Walter Wolf Racing foi un construtor de F\u00f3rmula 1 desde ata , que destaca por ga\u00f1ar a primeira carreira na que participou. Era propiedade e estaba dirixido polo canadense Walter Wolf, a\u00ednda que s\u00faa base estaba no Reino Unido e corr\u00eda baixo nacionalidade brit\u00e1nica.\nHistoria.\n1975-1977.\nEn 1975, o home de negocios esloveno austr\u00edaco canadense Walter Wolf comezou a aparecer en moitas carreiras de F1 durante a tempada. Un ano m\u00e1is tarde, comprou o 60% de Frank Williams Racing Cars a\u00ednda que mantivo a Frank Williams como director do equipo. Simultaneamente Wolf comprou os activos do equipo Hesketh que se retirara recentemente da F1. O equipo instalouse nas instalaci\u00f3ns de Williams en Reading, pero utilizou a maior parte dos veh\u00edculos e equipos que pertenceron a Hesketh Racing. O Hesketh 308C co\u00f1ec\u00edase como o Wolf-Williams FW05 e pouco despois o Dr. Harvey Postlethwaite chegou como enxe\u00f1eiro xefe. Jacky Ickx e o franc\u00e9s Michel Lecl\u00e8re foron contratados para pilotar. A\u00ednda as\u00ed, o equipo non era moi competitivo e non puido clasificarse para ningunha carreiras durante o ano. Lecl\u00e8re abandonou logo do Gran Premio de Francia e foi substitu\u00eddo por Arturo Merzario, mentres que Ickx o fixo logo do Gran Premio do Reino Unido.\nAo final da tempada , Wolf decidiu que o equipo necesitaba unha reestruturaci\u00f3n. Destitu\u00edu a Frank Williams como xerente e substitu\u00eduno por Peter Warr de Team Lotus. Desilusionado, Williams pronto deixou o equipo, e xunto Patrick Head e varios outros fundou Williams Grand Prix Engineering. O WR1 de Postlethwaite era un paquete Cosworth convencional pero con Jody Scheckter contratado de Tyrrell, o equipo con nova imaxe presenta un paquete forte. Con todo, ningu\u00e9n, esperaba que o equipo ga\u00f1ara a s\u00faa primeira carreira en Arxentina. Foi, en moitos aspectos unha vitoria de sorte con Scheckter partindo d\u00e9cimo, seis dos coches que ti\u00f1a diante retir\u00e1ronse. Durante a tempada , Scheckter ga\u00f1ou o Gran Premio de M\u00f3naco e Gran Premio do Canad\u00e1 e tam\u00e9n logrou outros seis podios que lle permitiron terminar segundo detr\u00e1s de Niki Lauda no Campionato do Mundo e deu a Wolf o cuarto lugar no Campionato de Construtores.\nPor este tempo, o equipo desenvolveu o coche deportivo WD1 para as carreiras Can-Am. O coche foi desenvolvido coa firma italiana Dallara.\n1978-1979.\nO equipo segue sendo o mesmo para a tempada . Postlethwaite produciu o WR5, un coche novo para a \u00e9ra de efecto solo. Este non apareceu ata o Gran Premio de B\u00e9lxica. Scheckter terminou cuarto en Espa\u00f1a e segundo en Alema\u00f1a pero o cami\u00f1o pronto WR5 feito para o WR6 coa que terminou o ano cun terceiro lugar no Gran Premio dos Estados Unidos e o segundo no Canad\u00e1. Terminou s\u00e9timo na Campionato do Mundo.\nEn , Scheckter asinou por Ferrari e Wolf fichou a James Hunt para substitu\u00edlo. Postlethwaite dese\u00f1ou o WR7 que se desenvolveu co patrocinio de Olympus. O coche non tivo moito \u00e9xito e retirouse m\u00e1is de 7 veces na primeira metade da tempada. O WR8 chegou pouco despois. A mediados da tempada Hunt decidiu retirarse e Wolf contratou rapidamente a Keke Rosberg para substitu\u00edlo. O aspecto do WR9 fixo pouco para cambiar a sorte do equipo e ao final do ano Wolf cansouse da s\u00faa aventura na F1 e vendeu o equipo a Emerson Fittipaldi, que fusionou os seus activos en Fittipaldi Automotive.\nUn Wolf WR1 Racing exh\u00edbese no Canadian Motorsport Hall of Fame.\nO WR7 de James Hunt at\u00f3pase no Museo Cotswold Motor en Bourton-on-the-Water, Reino Unido.\nOutras empresas automobil\u00edsticas.\nO equipo rexurdiu durante a d\u00e9cada de 1980 como un equipo de Touring Car, como representante de Ford Alema\u00f1a no Grupo A. O equipo non \u00e9 s\u00f3 un equipo de carreiras, e tam\u00e9n construtor, constru\u00edron os coches Ford Sierra RS500 para si mesmos e para outros equipos xa sexa completos ou en forma de kit semi-constru\u00eddos.\nWalter Wolf tam\u00e9n participou na produci\u00f3n de autom\u00f3biles, prestaron asistencia a Lamborghini para desenvolver o Countach. Cando o construtor italiano cambale\u00e1base ao bordo da creba.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "247899", "revid": "98629", "url": "https://gl.wikipedia.org/wiki?curid=247899", "title": "KTDU 5A", "text": "KTDU 5A, c\u00f3digo GRAU S5.5A, foi un motor foguete desenvolvido por Isayev e usado como motor de manobra nas sondas espacias luares de clase Luna E-6. Foi o primeiro motor con turbobomba en dispor no interior dos tanques de dispositivos de control da tensi\u00f3n superficial do propelente para poder acender o motor en gravedade cero. Usaba tres propulsores fixos que se alimentaban do escape da turbina para o control de actitude."}
{"id": "247900", "revid": "4817", "url": "https://gl.wikipedia.org/wiki?curid=247900", "title": "KTDU-5A", "text": ""}
{"id": "247901", "revid": "4817", "url": "https://gl.wikipedia.org/wiki?curid=247901", "title": "S5.5A", "text": ""}
{"id": "247903", "revid": "1131", "url": "https://gl.wikipedia.org/wiki?curid=247903", "title": "Synergia Areena", "text": "O Synergia Areena \u00e9 un pavill\u00f3n deportivo da cidade de Jyv\u00e4skyl\u00e4, Finlandia. O uso principal do pavill\u00f3n \u00e9 a pr\u00e1ctica do h\u00f3ckey sobre xeo, xogando os seus partidos como local o JYP, equipo que compite na m\u00e1xima categor\u00eda do h\u00f3ckey sobre xeo finland\u00e9s, a SM-liiga, as\u00ed como o JYP-Akatemia, equipo filial do anterior e que compite na segunda categor\u00eda, a Mestis. Foi inaugurado en 1982 como \"Jyv\u00e4skyl\u00e4n j\u00e4\u00e4halli\" e dende aquela sufriu d\u00faas remodelaci\u00f3ns en 2008 (ano no que mudou o seu nome) e 2009 (desta \u00faltima vez a s\u00faa capacidade ampliouse). Ten capacidade para 4.500 espectadores."}
{"id": "247904", "revid": "19415", "url": "https://gl.wikipedia.org/wiki?curid=247904", "title": "Kanada-malja", "text": "A Kanada-malja (en galego Copa Canad\u00e1), co\u00f1ecido popularmente como \"poika\" (en galego \"fillo\") \u00e9 un trofeo de h\u00f3ckey sobre xeo outorgado cada ano en Finlandia ao campi\u00f3n dos \"play-offs\" da SM-liiga. O trofeo recibe o seu nome por ter sido doado pola comunidade finlandesa do Canad\u00e1 en 1950.\nHistoria.\nO trofeo entregouse por primeira vez en 1951 ao Ilves\u00a0de Tampere, e estaba formado por unha copa na s\u00faa parte superior sobre unha base de madeira. Ao final da tempada 1976-77 engadiuse a primeira capa de madeira adicional, mentres que a segunda foi engadida na tempada 2003-04. Cada ano eng\u00e1dese unha placa de prata co nome do equipo ga\u00f1ador ao trofeo.\nEn 1992 f\u00edxose unha copia en prata da Kanada-malja e a orixinal foi entregada para exhibirse no Museo finland\u00e9s do h\u00f3ckey sobre xeo, onde est\u00e1 exposta xunto con outros trofeos. Despois do \u00faltimo partido, o equipo campi\u00f3n dos \"play-offs\" \u00e9 presentado co trofeo orixinal, mais pouco despois a copa volta ao museo e \u00e9 substitu\u00edda pola copia. O trofeo orixinal est\u00e1 feito de alpaca e a copia est\u00e1 feita completamente de prata.\nNa tempada 2019-20 a competici\u00f3n foi suspendida para frear a pandemia por coronavirus, o que deixou sen disputar a derradeira xornada da liga regular e todos os partidos dos \"play-offs\", polo que a Kanada-malja non foi entregada a ning\u00fan equipo ese ano. O campionato de h\u00f3ckey sobre xeo finland\u00e9s non se suspend\u00eda dende a tempada 1943-44, cando se cancelou a tempada por mor da guerra de continuaci\u00f3n.\nO ga\u00f1ador da liga regular recibe o Harry Lindbladin muistopalkinto (en galego Trofeo Memorial Harry Lindblad), que non est\u00e1 considerado tan prestixioso como a Kanada-malja."}
{"id": "247906", "revid": "27155", "url": "https://gl.wikipedia.org/wiki?curid=247906", "title": "Acantameba", "text": ""}
{"id": "247907", "revid": "98629", "url": "https://gl.wikipedia.org/wiki?curid=247907", "title": "KTDU 66", "text": "KTDU 66, c\u00f3digo GRAU S5.66, foi un motor foguete sovi\u00e9tico desenvolvido por Isayev e usado como propulsor orbital para a estaci\u00f3n espacial Saliut 1. Aliment\u00e1base con \u00e1cido n\u00edtrico e UDMH e foi desenvolvido a partir do motor KTDU 35."}
{"id": "247908", "revid": "4817", "url": "https://gl.wikipedia.org/wiki?curid=247908", "title": "KTDU-66", "text": ""}
{"id": "247909", "revid": "4817", "url": "https://gl.wikipedia.org/wiki?curid=247909", "title": "S5.66", "text": ""}
{"id": "247910", "revid": "54334", "url": "https://gl.wikipedia.org/wiki?curid=247910", "title": "KTDU 80", "text": "KTDU 80, c\u00f3digo GRAU S5.80, \u00e9 un motor foguete sovi\u00e9tico e ruso desenvolvido por Isayev e usado como propulsor orbital para as naves Soiuz TM e Progress M."}
{"id": "247911", "revid": "4817", "url": "https://gl.wikipedia.org/wiki?curid=247911", "title": "S5.80", "text": ""}
{"id": "247912", "revid": "4817", "url": "https://gl.wikipedia.org/wiki?curid=247912", "title": "KTDU-80", "text": ""}
{"id": "247913", "revid": "23204", "url": "https://gl.wikipedia.org/wiki?curid=247913", "title": "Dialnet", "text": "Dialnet \u00e9 un portal de Internet de difusi\u00f3n da produci\u00f3n cient\u00edfica hispana, que botou a andar no ano 2001, especializado en ciencias humanas e sociais. A s\u00faa base de datos, de acceso libre, foi creada pola Universidade da Rioxa e constit\u00fae unha hemeroteca virtual que conten os \u00edndices das revistas cient\u00edficas e human\u00edsticas de Espa\u00f1a, Portugal e Latinoam\u00e9rica, inclu\u00edndo tam\u00e9n libros (monograf\u00edas), teses de doutoramento, homenaxes e outro tipo de documentos. O texto completo de moitos dos documentos est\u00e1 dispo\u00f1ible en li\u00f1a.\nNo portal colaboran numerosas universidades espa\u00f1olas e hispanoamericanas que fan os volcados de sumarios de revistas. Tam\u00e9n incorpora bases de datos con documentos noutras linguas.\nEstat\u00edsticas e servizos.\nDialnet \u00e9 un dos servizos de busca m\u00e1is empregados no mundo acad\u00e9mico e cultural hispano.\nNa clasificaci\u00f3n do Laboratorio de Cibermetr\u00eda do CSIC, Dialnet ocupa o primeiro posto entre os portais europeos e o cuarto posto a nivel mundial.\nReco\u00f1ecementos.\nRecibiu o premio \u00c1lvaro P\u00e9rez Ugena \u00e1 Divulgaci\u00f3n da Ciencia e da Comunicaci\u00f3n, correspondente \u00e1 edici\u00f3n de 2012."}
{"id": "247914", "revid": "23204", "url": "https://gl.wikipedia.org/wiki?curid=247914", "title": "Consello comarcal", "text": "Os Consellos comarcais son \u00f3rganos administrativos de \u00e1mbito comarcal que dirixen algunhas competencias das comarcas de Catalu\u00f1a, comarcas de Arag\u00f3n e O Bierzo (Le\u00f3n), en Espa\u00f1a. As comarcas da Comunidade Valenciana te\u00f1en previsto un \u00f3rgano pol\u00edtico polo mesmo decreto que instaurou as comarcas a\u00ednda que non se chegou a desenvolver.\nConsellos comarcais en Catalu\u00f1a.\nEn Catalu\u00f1a, os consellos comarcais (\"consells comarcals\" en catal\u00e1n) foron creados polo goberno da Generalitat trala aprobaci\u00f3n da Lei 6/1987 polo Parlamento de Catalu\u00f1a en 1987. \nEsa lei determina o proceso de creaci\u00f3n e formaci\u00f3n dos \u00f3rganos que compo\u00f1en o consello, o seu funcionamento, \u00e1mbito de actuaci\u00f3n (territorio da comarca) e o n\u00famero de membros do consello comarcal determinado pola poboaci\u00f3n de cada territorio.\nA s\u00faa organizaci\u00f3n config\u00farase cun \u00f3rgano colexiado, o pleno, e un \u00f3rgano unipersonal, o Presidente. O pleno do consello est\u00e1 formado por concelleiros dos municipios que compo\u00f1en a comarca. A designaci\u00f3n de conselleiros comarcais faise por un sistema baseado na Lei ou Regra D'Hondt aplicando unha f\u00f3rmula mixta tendo en conta tanto os votos obtidos por cada candidatura como o n\u00famero de concelleiros. O pleno do Consello elixe o Presidente, que ten as atribuci\u00f3ns representativas inherentes ao cargo e as de supervisi\u00f3n da administraci\u00f3n, dos servizos e do persoal.\nOs consellos contan tam\u00e9n cun xerente, figura integrada na c\u00fapula do goberno. Tr\u00e1tase dun profesional que ten dedicaci\u00f3n plena \u00e1 execuci\u00f3n dos labores de goberno e administraci\u00f3n comarcais.\nConsellos comarcais en Castela e Le\u00f3n.\nO Estatuto de Autonom\u00eda de Castela e Le\u00f3n no seu artigo 19.3 disp\u00f3n que \u00abpolas\ncorrespondentes Leis das Cortes de Castela e Le\u00f3n, espec\u00edficas para cada suposto, poderanse reco\u00f1ecer comarcas, mediante a agrupaci\u00f3n de municipios lim\u00edtrofes, atendendo ao informe previo dos municipios afectados e \u00e1s s\u00faas caracter\u00edsticas xeogr\u00e1ficas, econ\u00f3micas, sociais e hist\u00f3ricas, para a xesti\u00f3n en com\u00fan dos seus servizos ou a colaboraci\u00f3n no exercicio das s\u00faas competencias.\nA \u00fanica comarca que se considerou que re\u00fane eses requisitos e foi reco\u00f1ecida por Lei \u00e9 O Bierzo. Desde o 14 de marzo de 1991 en que se crea sufriu varias modificaci\u00f3ns e ata ampliaci\u00f3ns xeogr\u00e1ficas. No novo Estatuto de Castela e Le\u00f3n figura no pre\u00e1mbulo e no articulado e pola Lei 17/2010, de 20 de decembro de 2010 foi modificado polas Cortes de Castela e Le\u00f3n. Prevese darlle maior autonom\u00eda financeira e competencial e ata que se modifique o seu modo de elecci\u00f3n."}
{"id": "247916", "revid": "5863", "url": "https://gl.wikipedia.org/wiki?curid=247916", "title": "Lista de U-Boot afundidos fronte a Galicia entre 1942 e 1944", "text": "Esta \u00e9 unha listaxe dos 37 submarinos U-Boot afundidos fronte \u00e1 costa galega durante a grande ofensiva aliada no Atl\u00e1ntico norte (1942-1944)."}
{"id": "247917", "revid": "39164", "url": "https://gl.wikipedia.org/wiki?curid=247917", "title": "B-24 Liberator", "text": ""}
{"id": "247919", "revid": "89787", "url": "https://gl.wikipedia.org/wiki?curid=247919", "title": "Illa Isabel II", "text": "A Illa Isabel II \u00e9 unha das tres illas que forman o pequeno arquip\u00e9lago das illas Chafarinas, situado ao norte do continente africano e que constit\u00faen unha das prazas de soberan\u00eda espa\u00f1olas.\nA illa ten 15,3 hect\u00e1reas e o seu nome prov\u00e9n da ra\u00ed\u00f1a Isabel II de Espa\u00f1a. Est\u00e1 constitu\u00edda fundamentalmente por andesitas pirox\u00e9nicas. Na zona non ocupada pola base militar, cuxa superficie rolda a metade da illa, ach\u00e1ronse 58 especies bot\u00e1nicas distintas.\nPoboaci\u00f3n.\n\u00c9 a \u00fanica illa habitada das tres. A\u00ednda que chegou a contar cunha poboaci\u00f3n pr\u00f3xima aos mil habitantes, na actualidade s\u00f3 se atopa nela unha gornici\u00f3n militar, ademais de persoal do Ministerio de Medio Ambiente de Espa\u00f1a, por ser as illas un Refuxio Nacional protexido pola riqueza das s\u00faas especies naturais.\nDurante os meses de ver\u00e1n vive tam\u00e9n na illa un grupo de arque\u00f3logos que realizan escavaci\u00f3ns no xacemento neol\u00edtico descuberto na Illa do Congreso, chamado El Zafr\u00edn, do V milenio a.C., encabezados polo Instituto de Cultura Mediterr\u00e1nea.\nEdificaci\u00f3ns.\nA illa conta con distintas edificaci\u00f3ns de car\u00e1cter castrense. Ademais, conta con edificios como a igrexa da nosa Se\u00f1ora da Concepci\u00f3n e a Torre da Conquista, ambas de mediados do s\u00e9culo XIX, ademais dun faro, constru\u00eddo a principios do s\u00e9culo XX.\nIgrexa da nosa Se\u00f1ora da Concepci\u00f3n.\nAdemais dos edificios e instalaci\u00f3ns de car\u00e1cter militar, conta a illa cunha igrexa de nave \u00fanica de ao redor de 250 metros cadrados constru\u00edda entre 1851 e 1853 baixo a advocaci\u00f3n da Virxe da Concepci\u00f3n, que se atopa actualmente en grave estado de abandono. Foi o vicario interino da igrexa parroquial de Melilla, Bartolom\u00e9 de Fuentes, quen puxese \u00e1s tres illas baixo a advocaci\u00f3n da Virxe o mesmo d\u00eda da ocupaci\u00f3n, o 6 de xaneiro de 1848. Foi rehabilitada nunha ocasi\u00f3n, en 1951."}
{"id": "247920", "revid": "56817", "url": "https://gl.wikipedia.org/wiki?curid=247920", "title": "Illa do Rei, Chafarinas", "text": "A Illa do Rei (ou do Rei Francisco) \u00e9 unha das tres illas que forman o pequeno arquip\u00e9lago das illas Chafarinas, situado ao norte do continente africano e que constit\u00faen unha das prazas de soberan\u00eda espa\u00f1olas.\nActualmente a illa est\u00e1 protexida como zona natural. A s\u00faa extensi\u00f3n \u00e9 dunhas 11,6 hect\u00e1reas, sendo a m\u00e1is pequenas das tres do grupo insular, e at\u00f3pase deshabitada. Pos\u00fae un pequeno cemiterio civil."}
{"id": "247921", "revid": "56817", "url": "https://gl.wikipedia.org/wiki?curid=247921", "title": "Illa do Rei", "text": "Illa do Rei pode referirse \u00e1:"}
{"id": "247922", "revid": "23204", "url": "https://gl.wikipedia.org/wiki?curid=247922", "title": "Batalla do Atl\u00e1ntico", "text": "A Batalla do Atl\u00e1ntico, termo acu\u00f1ado polo Primeiro ministro brit\u00e1nico Winston Churchill, foi a campa\u00f1a militar m\u00e1is longa da segunda guerra mundial, comezando en 1939 e rematando coa derrota de Alema\u00f1a en 1945. A principal causa do seu comezo foi o bloqueo naval por parte dos aliados de Alema\u00f1a, anunciado ao d\u00eda seguinte da declaraci\u00f3n de guerra, e o conseguinte contra-bloqueo alem\u00e1n. Estivo no seu apoxeo dende mediados de 1940 ata finais de 1943. A Batalla do Atl\u00e1ntico enfrontou aos U-Boots e outros buques de guerra da \"Kriegsmarine\" (Mari\u00f1a alem\u00e1) e os avi\u00f3ns da \"Luftwaffe\" (Forza a\u00e9rea alem\u00e1) contra a Royal Canadian Navy, Royal Navy, e a mari\u00f1a mercante aliada. Os convois, procedentes sobre todo de Am\u00e9rica do Norte e que ti\u00f1an como destino principalmente Reino Unido e a Uni\u00f3n Sovi\u00e9tica, foron protexidos, na s\u00faa maior parte, polas forzas navais e a\u00e9reas brit\u00e1nicas e canadenses. Estas forzas recibiron a axuda de buques e avi\u00f3ns dos Estados Unidos a partir do 13 de setembro de 1941. Aos alem\u00e1ns un\u00edronselle os submarinos da \"Regia Marina\" (Armada Real Italiana) despois da entrada de Italia na guerra, o 10 de xu\u00f1o de 1940.\nAo tratarse dunha illa, o Reino Unido depend\u00eda moito das s\u00faas importaci\u00f3ns. O pa\u00eds necesitaba m\u00e1is dun mill\u00f3n de toneladas de diverso material importado por semana para ser capaz de sobrevivir e loitar. En resumo, a Batalla do Atl\u00e1ntico foi unha guerra de tonelaxe: a loita dos Aliados por abastecer Gran Breta\u00f1a e o intento do Eixo de deter o fluxo de mercanc\u00edas que lle permit\u00edan aos brit\u00e1nicos seguir loitando. A partir de 1942, os alem\u00e1ns tam\u00e9n tentaron evitar que se acumularan subministraci\u00f3ns e equipos aliados nas illas brit\u00e1nicas, para preparar a invasi\u00f3n da Europa ocupada. A derrota dos U-Boots era un requisito previo para facer retroceder aos alem\u00e1ns. Winston Churchill afirmou a posteriori:\nA batalla experimentou importantes cambios de intensidade, pero, a partir de 1943, a situaci\u00f3n situaci\u00f3n p\u00faxose a favor dos Aliados, que conseguiron ga\u00f1ar a guerra, grazas por un lado ao control da zona, debido \u00e1 s\u00faa gran superioridade de medios, e tam\u00e9n a que contrarrestaron con eficacia \u00e1s forzas xermanas, coa utilizaci\u00f3n de instrumentos coma o radar e o sonar e co emprego de novas estratexias, tales como o uso de barcos patrulla, portaavi\u00f3ns de escolta e avi\u00f3ns de alcance longo. Os convois de submarinos da \"Kriegsmarine\", despois dun inicio favor\u00e1bel, pouco a pouco comezaron a sufrir graves perdas, ata a derrota final."}
{"id": "247923", "revid": "1822", "url": "https://gl.wikipedia.org/wiki?curid=247923", "title": "Hidroxiprolina", "text": "A (2\"S\",4\"R\")-4-hidroxiprolina ou -hidroxiprolina (C5H9O3N), \u00e9 un amino\u00e1cido non proteinox\u00e9nico com\u00fan, abreviado como HYP ou Hyp (en \"Protein Data Bank\" e outros sitios). Orix\u00ednase por hidroxilaci\u00f3n do amino\u00e1cido prolina.\nEstrutura e descubrimento.\nEn 1902, Hermann Emil Fischer illou a hidroxiprolina dun hidrolizado de xelatina. En 1905, Hermann Leuchs sintetizou unha mestura rac\u00e9mica de 4-hidroxiprolina.\nA hidroxiprolina difire da prolina en que presenta un grupo hidroxilo (OH) unido ao \u00e1tomo de carbono gamma.\nProduci\u00f3n e funci\u00f3n.\nA hidroxiprolina orix\u00ednase por hidroxilaci\u00f3n do amino\u00e1cido prolina catalizada polo encima prolil hidroxilase, que se realiza despois da s\u00edntese da prote\u00edna, polo que se trata dunha modificaci\u00f3n postraducional. Esta reacci\u00f3n ten lugar no lume do ret\u00edculo endoplasm\u00e1tico. A\u00ednda que non se incorpora directamente \u00e1s prote\u00ednas, xa que non est\u00e1 codificada no c\u00f3digo xen\u00e9tico, a hidroxiprolina sup\u00f3n aproximadamente o 4% de todos os amino\u00e1cidos dun tecido animal, unha cantidade que supera \u00e1 de sete amino\u00e1cidos proteinox\u00e9nicos que se incorporan durante a traduci\u00f3n da prote\u00edna.\nA hidroxiprolina \u00e9 un compo\u00f1ente principal da prote\u00edna col\u00e1xeno. A hidroxiprolina e a prolina xogan papeis chaves na estabilidade do col\u00e1xeno. Permiten que se produza o enrolamento caracter\u00edstico da h\u00e9lice de col\u00e1xeno (distinto do das h\u00e9lices alfa t\u00edpicas). Na tr\u00edade can\u00f3nica do col\u00e1xeno Xaa-Yaa-Gly (onde Xaa e Yaa representan a calquera amino\u00e1cido), unha prolina que ocupe a posici\u00f3n Yaa hidrol\u00edzase para orixinar a secuencia Xaa-Hyp-Gly. Esta modificaci\u00f3n do residuo de prolina incrementa a estabilidade da tripla h\u00e9lice do col\u00e1xeno. Prop\u00faxose inicialmente que a estabilizaci\u00f3n era debida a que mol\u00e9culas de auga formaban unha rede de enlaces de hidr\u00f3xeno que un\u00edan os grupos prolil hidroxil e os grupos carbonil da cadea principal. Posteriormente, viuse que o incremento de estabilidade deb\u00edase principalmente a un efecto estereoelectr\u00f3nico e que a hidraci\u00f3n dos residuos de hidroxiprolina proporcionaba pouca ou ningunha estabilidade adicional. Ademais do col\u00e1xeno, outras prote\u00ednas de mam\u00edfero conte\u00f1en hidroxiprolina, entre as que est\u00e1n a elastina e a argonauta 2, as cales presentan dominios de tipo col\u00e1xeno, onde se encontra hidroxiprolina. Alg\u00fans velenos de gaster\u00f3podos mari\u00f1os, chamados conotoxinas, conte\u00f1en hidroxiprolina, pero non te\u00f1en secuencias de tipo col\u00e1xeno.\nA hidroxilaci\u00f3n da prolina est\u00e1 implicada na uni\u00f3n da subunidade alfa (HIF-1 alfa) do factor inducible por hipoxia (HIF) para a degradaci\u00f3n por prote\u00f3lise. En situaci\u00f3n de normoxia (condici\u00f3ns normais de ox\u00edxeno) a prote\u00edna EGLN1 hidroxila a prolina na posici\u00f3n 564 da HIF-1 alfa, o cal permite a ubiquitilaci\u00f3n polo supresor de tumores von Hippel-Lindau (pVHL) e o marcado para a degradaci\u00f3n polo proteasoma.\nComo a hidroxiprolina se encontra principalmente no col\u00e1xeno, o contido de hidroxiprolina foi utilizado como un indicador para determinar as cantidades de col\u00e1xeno e/ou xelatina.\nAs glicoprote\u00ednas ricas en hidroxiprolina enc\u00f3ntranse en paredes celulares de plantas.\nImportancia m\u00e9dica.\nA hidroxilaci\u00f3n da prolina precisa \u00e1cido asc\u00f3rbico (vitamina C). Os primeiros e m\u00e1is obvios efectos (problemas de xenxivas e pelo) da falta de vitamina C no corpo humano d\u00e9bense a defectos na hidroxilaci\u00f3n dos residuos prolina no col\u00e1xeno, o que reduce a estabilidade qu\u00edmica do col\u00e1xeno, e causa o escorbuto.\nNa enfermidade de Paget dos \u00f3sos prod\u00facese un aumento dos niveis de hidroxiprolina no soro sangu\u00edneo ou nos ouri\u00f1os.\nOutras hidroxiprolinas.\nNa natureza existen outros is\u00f3meros da hidroxiprolina, entre os que est\u00e1n a 2,3-\"cis\"-, 3,4-\"trans\"-, e 3,4-dihidroxiprolina, que se atopan en paredes celulares de diatomeas e crese que te\u00f1en unha funci\u00f3n na deposici\u00f3n do s\u00edlice na parede. A hidroxiprolina tam\u00e9n se encontra nas paredes celulares de oomicetos, que son protistas similares a fungos relacionados coas diatomeas. A (2\"S\",4\"S\")-\"cis\"-4-hidroxiprolina enc\u00f3ntrase nos p\u00e9ptidos c\u00edclicos t\u00f3xicos dos fungos do x\u00e9nero \"Amanita\", como por exemplo a alfa-amanitina e a faloidina."}
{"id": "247927", "revid": "98629", "url": "https://gl.wikipedia.org/wiki?curid=247927", "title": "FORAN", "text": "FORAN (as iniciais en castel\u00e1n de \u00abFormas Anal\u00edticas\u00bb) \u00e9 un programa inform\u00e1tico CAD/CAM/CAE para o dese\u00f1o de buques e o sector naval da empresa SENER de Bilbao.\nHistoria.\nAs orixes da empresa est\u00e1n en 1956 cando o enxe\u00f1eiro naval Enrique de Sendagorta funda SENER, primeira enxe\u00f1er\u00eda espa\u00f1ola independente e allea aos estaleiros e ao sector militar e \u00e1s s\u00faas escolas de aprendices. Con sede en Bilbao, Sener c\u00e9ntrase na execuci\u00f3n de proxectos navais dende as s\u00faas orixes, ent\u00f3n a empresa ti\u00f1a 18 empregados, case todos delineantes. Hoxe a empresa ten m\u00e1is de 1.000 traballadores.\nEn 1967 Sener presenta FORAN. Posiblemente o primeiro sistema mundial para facer os c\u00e1lculos das formas de buques. Ata ent\u00f3n fac\u00edan falta meses para presentar os planos de detalle construtivo e c\u00e1lculos, todo feito a man. O programa f\u00edxose con recursos propios, cun IBM 1130 e un plotter. O proxecto iniciouse con 12 mill\u00f3ns de pesetas de Sener e outros 50.000 d\u00f3lares achegados por \"Litton Systems Incorporated\", unha contrata da Armada dos Estados Unidos de Am\u00e9rica.\nForan forma parte dun grupo de empresas liderado por Sener Ingenier\u00eda y Sistemas S.A e ITP.\nFORAN.\nFORAN \u00e9 empregado por m\u00e1is de 150 oficinas t\u00e9cnicas e estaleiros de 30 pa\u00edses no dese\u00f1o de todo tipo de buques.\nO sistema FORAN est\u00e1 baseado en m\u00f3dulos independentes para o dese\u00f1o das distintas partes dos buques.\nOs subsistemas FORAN est\u00e1n dese\u00f1ados para:\nEstes m\u00f3dulos complem\u00e9ntanse con outros como a realidade virtual. Dese\u00f1o e visionado en 3D do buque o que permite ver como ser\u00e1 o buque no proceso de dese\u00f1o e a s\u00faa construci\u00f3n. SENER vende as licenzas do programa xunto coa formaci\u00f3n dos t\u00e9cnicos que o empregar\u00e1n. Esa formaci\u00f3n faise tanto nas s\u00faas oficinas como nas dos seus clientes. Actualmente o programa funciona baixo Windows baixando moito os requirimentos de hardware que ti\u00f1a nos anos 1990 cando empregaba ata chaves de hardware para evitar a s\u00faa copia. Nos inicios o programa estaba s\u00f3 dispo\u00f1ible en ingl\u00e9s e toda a documentaci\u00f3n era nesa lingua. Tampouco exist\u00eda documentaci\u00f3n t\u00e9cnica nin informaci\u00f3n do programa proporcionada por empresas alleas a SENER.\nO programa pode intercambiar datos en m\u00faltiples formatos: DWG, DXF, IGES, STEP, VDA, VRML e XML.\nClientes.\nForan \u00e9 empregado en Espa\u00f1a por empresas como:"}
{"id": "247928", "revid": "85894", "url": "https://gl.wikipedia.org/wiki?curid=247928", "title": "Ant\u00f3n Luaces", "text": "\u00c1ngel Antonio Luaces Teijido, co\u00f1ecido como Ant\u00f3n Luaces, nado en Cari\u00f1o o 25 de maio de 1943, \u00e9 un xornalista galego.\nTraxectoria.\nEstudou Maxisterio, Filosof\u00eda e Letras e Belas Artes. Comezou a traballar como xornalista en Radio Riveira, e despois pasou a Radio Xuventude de Galicia. Colaborou en \"El Correo Gallego\", \"La Voz de Galicia\", \"El Ideal Gallego\" e \"Atl\u00e1ntico Diario\". Foi xefe de informativos e despois director de Radiocadena Espa\u00f1ola en Galicia. Relator e presentador de diversos espazos radiof\u00f3nicos dedicados \u00e1 emigraci\u00f3n galega, dirixiu o programa radiof\u00f3nico \"Espa\u00f1oles en la Mar\", de Radio Exterior de Espa\u00f1a. Membro da xunta directiva do Colexio de Xornalistas de Galicia, foi director de RNE en Galicia. Recibiu a Vieira de Prata ao programa de maior audiencia en Espa\u00f1a e o Premio Galicia de Comunicaci\u00f3n (1995)."}
{"id": "247929", "revid": "1888", "url": "https://gl.wikipedia.org/wiki?curid=247929", "title": "\u00c1ngel Antonio Luaces Teijido", "text": ""}
{"id": "247931", "revid": "23204", "url": "https://gl.wikipedia.org/wiki?curid=247931", "title": "Garza pequena", "text": "A garza pequena (\"Ixobrychus minutus\") \u00e9 un ave da familia das garzas (Ardeidae).\nMorfolox\u00eda e H\u00e1bitos.\nTr\u00e1tase dunha ave de pequeno tama\u00f1o: cunha lonxitude de 35\u00a0cm e un peso de 140 gramos. A s\u00faa envergadura \u00e9 entre 49\u201358\u00a0cm. O pescozo \u00e9 groso e os dedos son longos e verdes. P\u00edleo e as \u00e1s dorsais son de cor negra. As coberteras son de cor am\u00e1relas ocre semellante \u00e1 parte inferior do corpo da mesma cor. A femia \u00e9 m\u00e1is acasta\u00f1ada e ten manchas marr\u00f3ns pola parte superior do corpo. En caso de perigo adoita unha posici\u00f3n de alarma. Os seus h\u00e1bitats predilectos son \u00e1s zonas de desembocaduras que contan con matogueiras densas e espesas. \u00c9 moi activo \u00e1 noite e alim\u00e9ntase de peixes pequenos, batracios e insectos de auga. No d\u00eda adoita durmir comunalmente.\nReproduci\u00f3n.\nA reproduci\u00f3n faina durante o ver\u00e1n, dos meses de maio a xullo. Os ovos son chocados durante 16-19 d\u00edas. Os polos voas \u00e1s 7-9 d\u00edas. O ni\u00f1o est\u00e1 situado entre as matogueiras.\nDistribuci\u00f3n.\nDurante a \u00e9poca de cr\u00eda local\u00edzase en toda Europa, excepto Escandinavia, Illas Brit\u00e1nicas e a Cordilleira Cant\u00e1brica."}
{"id": "247932", "revid": "56817", "url": "https://gl.wikipedia.org/wiki?curid=247932", "title": "Hidroxilisina", "text": "A hidroxilisina (Hyl) \u00e9 un amino\u00e1cido coa f\u00f3rmula molecular C6H14N2O3. \u00c9 un amino\u00e1cido non proteinox\u00e9nico, \u00e9 dicir, non est\u00e1 codificado no c\u00f3digo xen\u00e9tico, pero orix\u00ednase nas prote\u00ednas por modificaci\u00f3n postraducional da lisina. Foi descuberto en 1921 por Donald Van Slyke en forma de 5-hidroxilisina. Aparece principalmente formando parte da prote\u00edna col\u00e1xeno. e doutras prote\u00ednas animais con dominios de col\u00e1xeno. O grao de hidroxilaci\u00f3n dos residuos de lisina no col\u00e1xeno depende do tipo de col\u00e1xeno de que se trate; no col\u00e1xeno tipo III o 17% das lisinas est\u00e1n hidroxiladas, no tipo IV o 90% e no VI o 80%.\nBiosintet\u00edzase a partir da lisina por medio dunha oxidaci\u00f3n realizada por encimas lisil hidroxilases. A forma m\u00e1is com\u00fan \u00e9 o estereois\u00f3mero 5R, cun grupo OH no carbono 5, que se encontra no col\u00e1xeno. Por\u00e9n, atopouse recentemente que a prote\u00edna nuclear do xene JMJD6 (\"jumonji domain-containing 6 protein\") \u00e9 unha lisil hidroxilase que modifica un factor de splicing do ARN, que produce o estereois\u00f3mero 5S. Ademais, en \"E. coli\", identificouse polo menos un encima lisina \"N\"-hidroxilase, denominado IucD.\nOs grupos hidroxilo da hidroxilisina no col\u00e1xeno estabilizan enlaces intra e intermoleculares e serven de punto de uni\u00f3n de carbohidratos.\nUnha das causas da s\u00edndrome de Ehlers-Danlos \u00e9 unha deficiencia en hidroxilisina."}
{"id": "247933", "revid": "89787", "url": "https://gl.wikipedia.org/wiki?curid=247933", "title": "Illa Rowett", "text": "A Illa Rowett \u00e9 unha pequena illa rochosa de 0.8\u00a0km de lonxitude, localizada ao sur do Cabo Lookout situado na veci\u00f1a Illa Elefante, no arquip\u00e9lago das Illas Shetland do Sur na Ant\u00e1rtida. O lugar xa era co\u00f1ecido polos cazadores de focas estadounidenses e brit\u00e1nicos desde 1822 a\u00ednda que foi ao chegar unha expedici\u00f3n brit\u00e1nica dirixida por Ernest Shackleton na tempada 1921-1922 cando recibiu o seu actual nome, por mor de John Quiller Rowett , quen financiaba a expedici\u00f3n. A illa caracter\u00edzase polas s\u00faas fragosas pendentes e pola presenza de varios picoutos irregulares ."}
{"id": "247935", "revid": "1131", "url": "https://gl.wikipedia.org/wiki?curid=247935", "title": "Festa da filloa de Muimenta", "text": "A Festa da filloa de Muimenta \u00e9 unha festa gastron\u00f3mica que se celebra o d\u00eda 1 de maio na localidade de Muimenta (Cospeito) desde 1992. No 2008 declarouse Festa de interese tur\u00edstico de Galicia.\nHistoria.\nA primeira edici\u00f3n xurdiu coa finalidade de recadar fondos para a organizaci\u00f3n da Mostra Exposici\u00f3n Muimenta (MOEXMU) que daquela contaba con oito anos de existencia. Desde o ano 2000 conv\u00f3case un Concurso de debuxo e relato coa filloa como tema central. No certame participa o alumnado de numerosos centros de ensino da Terra Ch\u00e1.\nNo ano 2005 creouse, por iniciativa da Comisi\u00f3n Organizadora, a Escola de Filloeiros e Filloeiras na que ducias de nenas e nenos aprenden a elaboraci\u00f3n e os segredos das filloas. A partir do ano 2010, esta Escola depende da Asociaci\u00f3n Cultural Aquilino Iglesia Alvari\u00f1o.\nNo ano 2013 tramitouse ante o Ministerio de Industria, Enerx\u00eda e Turismo a declaraci\u00f3n como Festa de Interese Tur\u00edstico Internacional por parte do Goberno de Espa\u00f1a.\nOrganizaci\u00f3n.\nA festa est\u00e1 organizada pola Asociaci\u00f3n de Empresarios a trav\u00e9s das distintas comisi\u00f3ns encargadas da organizaci\u00f3n de Moexmu, coa colaboraci\u00f3n de entidades p\u00fablicas como o Concello de Cospeito, a \u00e1rea de Cultura da Deputaci\u00f3n de Lugo, a Xunta de Galicia ou a Universidade de Santiago."}
{"id": "247936", "revid": "98629", "url": "https://gl.wikipedia.org/wiki?curid=247936", "title": "Data access object", "text": "No dese\u00f1o de patr\u00f3ns, o patr\u00f3n DAO (\"Data Access Object\") disp\u00f3n dunha interface para os mecanismos de persistencia dos datos a\u00ednda que comunmente se emprega para o uso das bases de datos.\nA\u00ednda que este patr\u00f3n de dese\u00f1o e aplicable na maior\u00eda dos linguaxes de programaci\u00f3n, asociase tradicionalmente con aplicaci\u00f3ns \"Java EE\" e as bases de datos relacionais accedese a trav\u00e9s da \"API JDBC\", debido a s\u00faa orixe en \"Sun Microsystems\" para esta plataforma.\nContexto.\nDentro da maior\u00eda das aplicaci\u00f3ns necesitase gardar os datos de maneira persistente para que o sa\u00edr da aplicaci\u00f3n os datos poidan estar almacenados dalgunha forma e nalg\u00fan lugar (xa sexa unha base de datos obxectual, unha base de datos relacional, arquivos XML...) para que o volver a usar a aplicaci\u00f3n esta poida cargalos e continuar traballando con eles. Para cada mecanismo de almacenamento existen m\u00faltiples formas de acceder aos datos e isto e algo que a l\u00f3xica de negocio non lle deber\u00eda de afectar e por iso necesitase abstraer todo ese co\u00f1ecemento e \u201cenvolvelo\u201d nunha capa.\nO patr\u00f3n DAO (Obxecto de Acceso a Datos) mostra unha maneira de encapsular ese co\u00f1ecemento e as\u00ed evita que a l\u00f3xica de negocio co\u00f1eza esa tarefa, de tal maneira que se nalg\u00fan intre requirise cambiar a maneira de acceder aos datos non afecte a l\u00f3xica de negocio. A informaci\u00f3n que se obt\u00e9n das fontes de datos \u00e9 convertida (ou encapsulada) nun obxecto de tipo \"TransferObject\" (ou unha colecci\u00f3n deles), que, simplificando non son m\u00e1is que \u201ccaixas de informaci\u00f3n\u201d.\nManexando m\u00faltiples fontes de datos: Patr\u00f3n \"Factory\".\nEn ocasi\u00f3n pode ocorrer que unha aplicaci\u00f3n necesite facer uso de varias fontes de datos, o que se traduce en ter varios mecanismos para ter a informaci\u00f3n. Supo\u00f1amos que necesitamos acceder aos datos de tres formas distintas: unha mediante arquivos TXT, outra mediante ficheiros XLS e a \u00faltima de todas cunha base de datos relacional, as cales gardan informaci\u00f3n sobre usuarios. O patr\u00f3n \"Factory\" soluci\u00f3nanos o problema de procurar que a capa de negocio non co\u00f1eza a maneira en que se obt\u00e9n os datos.\nAgora mostrase un pouco de c\u00f3digo en \"Java\" para poder ter unha idea de como \u00e9 a implementaci\u00f3n:\nClase FactoryDao\npublic abstract class FactoryDao {\n public static final int TXT_FACTORY = 1;\n public static final int XLS_FACTORY = 2;\n public static final int ORACLE_FACTORY = 3;\n public abstract UserDao getUserDao();\n public static FactoryDao getFactory(int key) {\n switch (key) {\n case TXT_FACTORY:\n return new TxtFactoryDao();\n case XLS_FACTORY:\n return new XlsFactoryDao();\n case ORACLE_FACTORY:\n return new OracleFactoryDao();\n default:\n throw new IllegalArgumentException();\nA clase \"FactoryDao\" \u00e9 a que realiza a creaci\u00f3n dos obxectos \"FactoryDaoX\" a trav\u00e9s do m\u00e9todo est\u00e1tico \"getFactory(int)\" para cada unha das fontes de datos e obriga as subclases que te\u00f1an unha implementaci\u00f3n do m\u00e9todo \"getUserDao()\".\nInterface UserDao\npublic interface UserDao {\n User search(String name);\n void insert(User user);\n void delete(User user);\nClase OracleFactoryDao\npublic class OracleFactoryDao extends FactoryDao {\n @Override\n public UserDao getUserDao() {\n return new OracleUserDao();\nEstende da clase \"FactoryDao\" e implementa o m\u00e9todo \"getUsuarioDao()\", xerando un obxecto que emprega a fonte de datos que se necesita (neste caso unha base de datos de \"Oracle\").\nClase XlsFactoryDao\npublic class XlsFactoryDao extends FactoryDao {\n @Override\n public UserDao getUserDao() {\n return new XlsUserDao();\nEstende da clase \"FactoryDao\" e implementa o m\u00e9todo \"getUsuarioDao()\", xerando un obxecto que emprega a fonte de datos que se necesita (neste caso unha folla de c\u00e1lculo de \"Microsoft Excel\").\nClase TxtFactoryDao\npublic class TxtFactoryDao extends FactoryDao {\n @Override\n public UserDao getUserDao() {\n return new TxtUserDao();\nEstende da clase \"FactoryDao\" e implementa o m\u00e9todo \"getUsuarioDao()\", xerando un obxecto que emprega a fonte de datos que se necesita (neste caso un arquivo de texto plano).\nClase OracleUserDao\npublic class OracleUserDao implements UserDao {\n private ConnectionDao cn;\n public OracleUserDao() {\n cn = ConnectionDao.getInstance();\n public User search(String name) {\n throw new UnsupportedOperationException(\"Not supported yet.\");\n public void insert(User user) {\n throw new UnsupportedOperationException(\"Not supported yet.\");\n public void delete(User user) {\n throw new UnsupportedOperationException(\"Not supported yet.\");\nAs operaci\u00f3ns que realiza esta clase son empregando unha soa fonte de datos (unha base de datos en \"Oracle\").\nClase XlsUserDao\npublic class XlsUserDao implements UserDao {\n private String path;\n public XlsUserDao(String path) {\n this.path = path;\n public User search(String name) {\n throw new UnsupportedOperationException(\"Not supported yet.\");\n public void insert(User user) {\n throw new UnsupportedOperationException(\"Not supported yet.\");\n public void delete(User user) {\n throw new UnsupportedOperationException(\"Not supported yet.\");\nAs operaci\u00f3ns que realiza esta clase son empregando unha soa fonte de datos (unha folla de c\u00e1lculo en \"Microsoft Excel\").\nClase TxtUserDao\npublic class TxtUserDao implements UserDao {\n private String path;\n public TxtUserDao(String path) {\n this.path = path;\n public User search(String name) {\n throw new UnsupportedOperationException(\"Not supported yet.\");\n public void insert(User user) {\n throw new UnsupportedOperationException(\"Not supported yet.\");\n public void delete(User user) {\n throw new UnsupportedOperationException(\"Not supported yet.\");\nAs operaci\u00f3ns que realiza esta clase son empregando unha soa fonte de datos (un arquivo en texto plano).\nClase User\npublic class User {\n private String name;\n private String lastname;\n private int age;\n //getter's &amp; setter's\n\u00c9 a clase mediante a que se transforman os datos procedentes das distintas fontes de datos\nClase Client\npublic class Client {\n private FactoryDao factory = FactoryDao.getFactory(FactoryDao.TXT_FACTORY);\n private UserDao userDao = factory.getUserDao();\n public User search(String name) {\n return userDao.search(name);\n \n public void insert(String name, String lastname, int age) {\n User user = new User();\n user.setName(name);\n user.setLastname(lastname);\n user.setAge(age);\n userDao.insert(user);\nNa clase \"Client\" podemos ver que \u00e9 a que decide que fonte de datos empregar mediante o m\u00e9todo \"getFactory(int)\" o cal retorna un obxecto que implementa a interface \"UserDao\". O resto de operacions sobre \"UserDao\" son transparentes para a clase \"Client\" xa que non co\u00f1ece o proceso que se require para obter e gardar a informaci\u00f3n."}
{"id": "247937", "revid": "624", "url": "https://gl.wikipedia.org/wiki?curid=247937", "title": "I\u00e1mblico de Calcis", "text": "I\u00e1mblico de Calcis (en lat\u00edn \"Iamblichus\", en grego \u1f38\u03ac\u03bc\u03b2\u03bb\u03b9\u03c7\u03bf\u03c2) (c. 245 - c. 325) foi un famoso fil\u00f3sofo neoplat\u00f3nico nado en Calcis na Celesiria, pos\u00edbel descendente do escritor do mesmo nome (ver I\u00e1mblico de Babilonia).\nTraxectoria.\nFoi disc\u00edpulo de Anatolio e de Porfirio e estudou a Plat\u00f3n e Pit\u00e1goras e a filosof\u00eda caldea e exipcia. Da s\u00faa vida s\u00f3 se sabe que cada ano fac\u00eda unha excursi\u00f3n \u00e1s fontes de Gadara. Morreu durante o reinado de Constantino I o Grande, probabelmente antes do ano 333.\nObra.\nEscribiu un bo n\u00famero de obras, das que poucas se conservaron. As s\u00faas obras principais son:"}
{"id": "247938", "revid": "624", "url": "https://gl.wikipedia.org/wiki?curid=247938", "title": "Neoplat\u00f3nico", "text": ""}
{"id": "247981", "revid": "56817", "url": "https://gl.wikipedia.org/wiki?curid=247981", "title": "Rafael Fern\u00e1ndez", "text": "O nome de Rafael Fern\u00e1ndez pode referirse a:"}
{"id": "247982", "revid": "1131", "url": "https://gl.wikipedia.org/wiki?curid=247982", "title": "David Suchet", "text": "David Suchet, CBE, nado o 2 de maio de 1946 en Londres, \u00e9 un actor brit\u00e1nico de televisi\u00f3n, cinema e teatro.\nTraxectoria.\nUn dos seus principais papeis foi na serie televisiva \"Poirot\", no que interpretaba este famoso detective belga Hercule Poirot, dando vida ao personaxe creado por Agatha Christie. Participou tam\u00e9n, en 2007, na pel\u00edcula \"Flood\" no papel de vice primeiro ministro. En 2008 ga\u00f1ou o Emmy de Mellor Actor Internacional polo papel na pel\u00edcula de TV Maxwell, onde fixo \"Robert Maxwell\". David Suchet fixo este papel de Hercule Poirot no inicio da s\u00faa carreira, continuando a\u00ednda hoxe a gravar m\u00e1is episodios desta serie (os \u00faltimos)."}
{"id": "247983", "revid": "1131", "url": "https://gl.wikipedia.org/wiki?curid=247983", "title": "Kivikyl\u00e4n Areena", "text": "O Kivikyl\u00e4n Areena (tam\u00e9n co\u00f1ecido como Kivikylan Tuhtitupa) \u00e9 un pavill\u00f3n deportivo da cidade de Rauma, Finlandia. O uso principal do pavill\u00f3n \u00e9 a pr\u00e1ctica de h\u00f3ckey sobre xeo, sendo a casa do Lukko, equipo que compite na m\u00e1xima categor\u00eda do h\u00f3ckey sobre xeo finland\u00e9s, a SM-liiga. Foi inauguradoo en 1970 e ten capacidade para 5.400 espectadores.\nO nome do pavill\u00f3n cambiou en outono de 2006 polo de \"L\u00e4nnen Puhelin Areena\", mais no 2007 mudou novamente polo de DNA Areena, ata que adoptou a s\u00faa denominaci\u00f3n actual. Ao longo da s\u00faa historia experimentou d\u00faas reformas en 1992 e 2005. O Kivikyl\u00e4n Areena acolleu o partido inaugural do Campionato do Mundo U18 de 2007."}
{"id": "247987", "revid": "1888", "url": "https://gl.wikipedia.org/wiki?curid=247987", "title": "Fernando Mart\u00ednez", "text": ""}
{"id": "247989", "revid": "5863", "url": "https://gl.wikipedia.org/wiki?curid=247989", "title": "Apple - Safari", "text": ""}
{"id": "247990", "revid": "5863", "url": "https://gl.wikipedia.org/wiki?curid=247990", "title": "Apple Safari", "text": ""}
{"id": "247991", "revid": "5863", "url": "https://gl.wikipedia.org/wiki?curid=247991", "title": "Gran Wyoming", "text": ""}
{"id": "247992", "revid": "1888", "url": "https://gl.wikipedia.org/wiki?curid=247992", "title": "Jos\u00e9 Miguel Monz\u00f3n Navarro", "text": ""}
{"id": "247994", "revid": "98629", "url": "https://gl.wikipedia.org/wiki?curid=247994", "title": "Helsinki-halli", "text": "O Helsinki-halli (anteriormente chamado \"Hartwall Arena\") \u00e9 un pavill\u00f3n multi\u00fasos situado no barrio de Keski-PasilaKeski-Pasila, na cidade de Helsinqui, Finlandia. O pavill\u00f3n recibe o seu nome do seu principal patrocinador, a empresa de bebidas Hartwall, que ten a s\u00faa sede na capital finlandesa. Un dos seus principais usos \u00e9 para partidos de h\u00f3ckey sobre xeo, sendo a casa do Jokerit, equipo que compite na SM-liiga (m\u00e1xima categor\u00eda do h\u00f3ckey sobre xeo finland\u00e9s).\nCaracter\u00edsticas.\nO edificio ten forma el\u00edptica de 153 metros de longo e 123 metros de ancho. 37 metros baixo o chan hai unha pista de adestramento empregada por varios equipos de h\u00f3ckey sobre xeo.\nA capacidade m\u00e1xima para partidos de h\u00f3ckey sobre xeo \u00e9 de 13.349 espectadores. O pavill\u00f3n pode transformarse para acoller diversos eventos, modific\u00e1ndose a s\u00faa capacidade: para eventos deportivos oscila entre os 10.000 e os 14.000 espectadores para o baloncesto, para concertos a capacidade m\u00e1xima \u00e9 de 13.000 espectadores, mentres que para teatro a capacidade do recinto red\u00facese a 3.000 ou 5.000 espectadores. Conta cun aparcadoiro con capacidade para 1.421 veh\u00edculos.\nHistoria.\nA idea idea de constru\u00edr o pavill\u00f3n foi de Harry \"Hjallis\" Harkimo en 1994. Foi constru\u00eddo para acoller o Campionato do Mundo de h\u00f3ckey sobre xeo en 1997 e a s\u00faa construci\u00f3n finalizou o 11 de abril de 1997.\nEventos.\nO Hartwall Arena foi a sede do Festival de Eurovisi\u00f3n 2007 entre o xoves 10 de maio de 2007 e o s\u00e1bado 12 de maio de 2007.\nHartwall Arena acolleu en varias ocasi\u00f3n partidos inaugurais da NHL. Os Carolina Hurricanes e os Minnesota Wild inauguraron a tempada 2010\u201311 da NHL no pavill\u00f3n os d\u00edas 7 e 8 de outubro de 2010 como parte dos201 Compuware NHL Premiere Games. Na tempada 2011-12 da NHL o Hartwall Arena acolleu novamente o partido inaugural da NHL, que enfrontou aos Anaheim Ducks e aos Buffalo Sabres o 7 de outubro de 2011. Antes deste partido, os Anaheim Ducks xogaron un partido amigable fronte ao Jokerit no mesmo escenario o 4 de outubro, que finalizou cun marcador de 4 goles a 3 no tempo extra favorable aos estadounidenses.\nEntre o 4 e o 20 de maio de 2012, o Hartwall Arena foi a sede principal do Campionato do Mundo de h\u00f3ckey sobre xeo masculino de 2012, acollendo todos os partidos do Grupo A, varios partidos de cuartos, as semifinais e a final, mentres que o Ericsson Globe de Estocolmo acolleu os encontros do Grupo B e alg\u00fans partidos de cuartos. No Campionato do Mundo de h\u00f3ckey sobre xeo masculino de 2013 foi co-sede xunto co Ericsson Globe, mais desta vez as semifinais e a final disput\u00e1ronse na capital sueca."}
{"id": "247998", "revid": "89787", "url": "https://gl.wikipedia.org/wiki?curid=247998", "title": "Gran Premio do Canad\u00e1 de 2013", "text": "O Gran Premio do Canad\u00e1 de 2013 (formalmente o 2013 Formula 1 Grand Prix du Canada) foi unha carreira de F\u00f3rmula 1 que se celebrou o 9 de xu\u00f1o de 2013 no Circu\u00edto Gilles Villeneuve, Montreal, Canad\u00e1. Foi a s\u00e9tima carreira do Campionato Mundial de F\u00f3rmula 1 de 2013, e marcou a edici\u00f3n n\u00famero 50 do Gran Premio do Canad\u00e1.\nLogo de lograr a pole position, Sebastian Vettel logrou no seu Red Bull a s\u00faa primeira vitoria no Gran Premio do Canad\u00e1, sacando 14 segundos de vantaxe sobre o segundo clasificado, Fernando Alonso.\nA carreira estivo marcadoa pola morte do comisario de pista Mark Robinson, que foi atropelado por un veh\u00edculo de rescate. O accidente ocorreu mentres os comisarios estaban quitando o Sauber de Esteban Guti\u00e9rrez despois de que o mexicano trompeara nas \u00faltimas voltas da carreira. O comisario morreu despois no hospital. Foi a primeira morte nun circu\u00edto de F\u00f3rmula Un desde a do comisario Graham Beveridge no Gran Premio de Australia de 2001.\nResumo.\nAs tres sesi\u00f3ns de cualificaci\u00f3n celebr\u00e1ronse o 8 de xu\u00f1o. A Q1 resultou afectada pola choiva.\nQ1.\nO Force India de Paul di Resta, o Caterham de Charles Pic, o Lotus F1 de Romain Grosjean os Marussia de Jules Bianchi e Max Chilton e o Caterham de Giedo van der Garde foron todos eliminados na Q1.\nQ2.\nO Sauber de Nico H\u00fclkenberg, o McLaren de Sergio P\u00e9rez, o Williams de Pastor Maldonado, o McLaren de Jenson Button, o Sauber de Esteban Guti\u00e9rrez, e o Ferrari de Felipe Massa foron todos eliminados na Q2. Massa provocou unha bandeira vermella logo de chocar contra as barreiras na curva 3. Valtteri Bottas no Williams converteuse no primeiro piloto novato en 2013 para entrar na Q3.\nQ3.\nO Red Bull de Sebastian Vettel logrou a pole position do Gran Premio do Canad\u00e1 cun tempo de 1:25.425. O Mercedes de Lewis Hamilton e o Williams de Valtteri Bottas completaron os tres mellores tempos."}
{"id": "247999", "revid": "624", "url": "https://gl.wikipedia.org/wiki?curid=247999", "title": "Agrippa von Nettesheim", "text": ""}
{"id": "248000", "revid": "89787", "url": "https://gl.wikipedia.org/wiki?curid=248000", "title": "Econom\u00eda de Tunisia", "text": "A econom\u00eda diversificada e orientada \u00f3 mercado de Tunisia foi citada como un exemplo de \u00e9xito en \u00c1frica e o Oriente Medio, pero ten afrontado unha serie de desaf\u00edos durante a transici\u00f3n pol\u00edtica en curso no pa\u00eds. Tras unha experiencia mal sucedida con pol\u00edticas econ\u00f3micas socialistas na d\u00e9cada de 1960, o pa\u00eds embarcou nunha estratexia de \u00e9xito con miras a reforzar as exportaci\u00f3ns, o investimento estranxeiro e o turismo, os cales torn\u00e1ronse fundamentais para a s\u00faa econom\u00eda. As exportaci\u00f3ns principais incl\u00faen agora t\u00e9xtiles e vestiario, produtos alimenticios, derivados de petr\u00f3leo, produtos qu\u00edmicos e fosfatos, e cerca do 80% das exportaci\u00f3ns te\u00f1en como destino o principal socio econ\u00f3mico do pa\u00eds, a Uni\u00f3n Europea. O control estatal da econom\u00eda, a pesar de ser a\u00ednda intenso, v\u00e9n sendo gradualmente reducido desde a \u00faltima d\u00e9cada, coa crecente privatizaci\u00f3n, simplificaci\u00f3n da estrutura tributaria, e un tratamento prudente da d\u00e9beda externa e interna.\nA estratexia liberal de Tunisia, as\u00ed como os investimentos en educaci\u00f3n e infraestrutura alimentou un crecemento anual do PIB entre 4% e 5% durante d\u00e9cadas, mellorou a calidade de vida da poboaci\u00f3n e reduciu a inflaci\u00f3n. O turismo e o comercio foron elementos chave neste crecemento sustentado. O acordo de colaboraci\u00f3n de Tunisia coa Uni\u00f3n Europea entrou en vigor a partir de 1 de marzo de 1998, e foi o primeiro acordo entre a UE e pa\u00edses mediterr\u00e1neos non-europeos. Co acordo, Tunisia deber\u00eda gradualmente remover barreiras ao comercio coa UE na d\u00e9cada seguinte. A ampliaci\u00f3n das privatizaci\u00f3ns, a maior liberalizaci\u00f3n do investimento, principalmente estranxeiro, e melloras na eficiencia gobernamental, eran os principais desaf\u00edos para o futuro. En 2008 Tunisia tornouse membro plenamente asociado da Uni\u00f3n Europea (situaci\u00f3n comparable \u00e1 de Noruega ou de Islandia).\nO expresidente Zine El Abidine Ben Ali (1987-2011) continuou esas pol\u00edticas, mais no seu goberno creceron o nepotismo e a corrupci\u00f3n que frustraron o desenvolvemento econ\u00f3mico, e o desemprego aumentou entre crecentes fileiras de graduados universitarios do pa\u00eds. Estas queixas contribu\u00edron \u00e1 ca\u00edda de Ben Ali en xaneiro de 2011, levando a econom\u00eda do pa\u00eds a unha espiral descendente, \u00e1 medida en que o turismo e o investimento estranxeiros diminu\u00edan drasticamente. A medida que a econom\u00eda se recupera, o goberno de Tunisia ten afrontado os desaf\u00edos de tranquilizar empresas e investidores, traer orzamento e d\u00e9ficits en conta corrente baixo control, protexer o sistema financeiro do pa\u00eds, acabar co elevado desemprego e reducir as desigualdades econ\u00f3micas entre a rexi\u00f3n costeira m\u00e1is desenvolvida e o interior empobrecido do pa\u00eds."}
{"id": "248030", "revid": "34155", "url": "https://gl.wikipedia.org/wiki?curid=248030", "title": "PSG Zl\u00edn", "text": "O PSG Zl\u00edn \u00e9 un equipo profesional de h\u00f3ckey sobre xeo da cidade de Zl\u00edn, Rep\u00fablica Checa. O club foi fundado en 1929 e actualmente compite na m\u00e1xima categor\u00eda do h\u00f3ckey sobre xeo checo, a Extraliga Checa, competici\u00f3n que ga\u00f1ou nunha ocasi\u00f3n (tempada 2003-04). Xoga os seus partidos como local no Zimn\u00ed stadion Lu\u010fka \u010cajky, un pavill\u00f3n con capacidade para 7.000 espectadores.\nHistoria.\nO PSG Zl\u00edn foi fundado en 1929 como \"SK Ba\u0165a Zl\u00edn\" en referencia ao patrocinador do equipo, Bata Shoes.\nO 1 de xaneiro de 1993, coa disoluci\u00f3n de Checoslovaquia, o equipo deixou o campionato checoslovaco, pasando a competir na nova divisi\u00f3n Elite. En 2004 o equipo ga\u00f1ou o seu primeiro t\u00edtulo de liga dirixido por Thomas J. Bata, antigo xogador do equipo e fillo do fundador de Bata Shoes en 1894, Tom\u00e1\u0161 Ba\u0165a.\nDenominaci\u00f3ns.\nOs diferentes nomes baixo os que competiu o club son os seguintes:"}
{"id": "248031", "revid": "19415", "url": "https://gl.wikipedia.org/wiki?curid=248031", "title": "RI Okna Zl\u00edn", "text": ""}
{"id": "248032", "revid": "19415", "url": "https://gl.wikipedia.org/wiki?curid=248032", "title": "Bisons Loimaa", "text": "O Bisons Loimaa (at\u00e9 2011 chamado Loimaan Korikonkarit, abreviado LoKoKo), \u00e9 un club de baloncesto profesional fin\u00e9s da cidade de Loimaa, Finlandia Propia. O club foi fundado en 1964 e na tempada 2023-24 competir\u00e1 na m\u00e1xima categor\u00eda do baloncesto finland\u00e9s, a Korisliiga, da cal pos\u00fae dous campionatos. Os Bisons te\u00f1en competido en competici\u00f3ns europeas, as\u00ed como na VTB United League, unha liga internacional integrada principalmente por equipos rusos.\nOs seus xogadores visten un uniforme que consiste nunha camiseta cor vermella e cun pantal\u00f3n da mesma cor. Xoga os seus partidos como local no Loimaan liikuntahalli, pavill\u00f3n con capacidade para 1\u00a0300 espectadores.\nPavill\u00f3n.\nOs Bison xogan os seus partidos como locais no Loimaan liikuntahalli, un pavill\u00f3n constru\u00eddo en 2005 e con capacidade para 1\u00a0300 persoas. Con todo, nos seus enfrontamentos europeos o equipo empregou outros pavill\u00f3ns de maior capacidade como Energia Areena de Vantaa ou o Helsingin j\u00e4\u00e4halli da capital finlandesa, onde os Bisons reuniron a audiencias superiores \u00e1s 6\u00a0000 persoas. Durante o seu per\u00edodo na VTB United League os Bisons tam\u00e9n chegaron xogar no Gatorade Center de Turku, un pavill\u00f3n con capacidade para 11\u00a0000 persoas, vendendo 9\u00a0000 entradas dous meses antes do seu partido fronte o Zenit de San Petersburgo."}
{"id": "248033", "revid": "5132", "url": "https://gl.wikipedia.org/wiki?curid=248033", "title": "Nilan Bisons", "text": ""}
{"id": "248038", "revid": "89787", "url": "https://gl.wikipedia.org/wiki?curid=248038", "title": "HC Karlovy Vary", "text": "O HC Energie Karlovy Vary \u00e9 un equipo profesional de h\u00f3ckey sobre xeo da cidade de Karlovy Vary, Rep\u00fablica Checa. O club foi fundado en 1932 e actualmente compite na m\u00e1xima categor\u00eda do h\u00f3ckey sobre xeo checo, a Extraliga Checa, competici\u00f3n que ga\u00f1ou nunha ocasi\u00f3n (tempada 2008-09). Xoga os seus partidos como local no KV Arena, un pavill\u00f3n con capacidade para 7.000 espectadores.\nHistoria.\nO club foi fundado en 1932 baixo o nome de \"SK Slavia Karlovy Vary\". En 1951 o equipo ascendeu \u00e1 m\u00e1xima categor\u00eda do h\u00f3ckey sobre xeo de Checoslovaquia, \"Mistrovstv\u00ed republiky\".\nEn 1955, o club adoptou a denominaci\u00f3n de \"Dynamo Karlovy Vary\" e descendeu \u00e1 segunda categor\u00eda checoslovaca, a \"2.liga\". Non foi ata a tempada 1997-98 cando o equipo retornou \u00e1 m\u00e1xima categor\u00eda, ao debutar na Extraliga, o novo campionato da Rep\u00fablica Checa, tras ascender en 1993 dende a 1.liga. Posteriormente o club tomou a praza do HC Olomouc. Dende aquela, o club non abandonou nunca a Extraliga.\nAta o 2009, o club xogaba os seus partidos como local no Zimn\u00ed Stadion Karlovy Vary (4.680 espectadores). Posteriormente, o equipo trasladouse a un novo pavill\u00f3n, o KV Arena (6.000 espectadores).\nExpansi\u00f3n da KHL.\nO club considerou a posibilidade de crear un club independente para a expansi\u00f3n da KHL na Tempada 2009-10 da KHL. Este club tratar\u00eda de operar como equipo nacional da Rep\u00fablica Checa na competici\u00f3n euroasi\u00e1tica, atraendo aos mellores xogadores da Extraliga, do mesmo xeito que o Dinamo Minsk e o Dinamo Riga fixeran nos seus respectivos pa\u00edses. Este equipo non xogou na KHL e non est\u00e1 claro se alg\u00fan d\u00eda o far\u00e1. O seu equipo j\u00fanior xoga na MHL, a liga j\u00fanior da KHL, dende a tempada 2012\u201313."}
{"id": "248039", "revid": "19415", "url": "https://gl.wikipedia.org/wiki?curid=248039", "title": "HC Energie Karlovy Vary", "text": ""}
{"id": "248040", "revid": "5863", "url": "https://gl.wikipedia.org/wiki?curid=248040", "title": "Microsoft Encarta", "text": "Microsoft Encarta \u00e9 unha enciclopedia multimedia dixital publicada por Microsoft Corporation dende 1993 ata 2009 (en espa\u00f1ol e portugu\u00e9s desde a versi\u00f3n \"97\"). No ano 2008, a edici\u00f3n completa en ingl\u00e9s de Encarta Premium conti\u00f1a m\u00e1is de 62.000 artigos, mentres que a s\u00faa versi\u00f3n en espa\u00f1ol, inclu\u00eda uns 43.000.\nHistoria.\nPrecedentes.\nA idea de levar o concepto enciclop\u00e9dico ao mundo do dixital desenv\u00f3lvese por vez primeira pola empresa Arete Publishing, pruducindo unha versi\u00f3n experimental da \"American Academic Encyclopedia\" en formato videodisc no ano 1982. Este experimento multimedia non foi comercializado.\nA primeira versi\u00f3n dunha enciclopedia dixital comercial chegar\u00eda no ano 1985, coa aparici\u00f3n da \"Electronic Encyclopedia from Grolier\", sendo completamente textual.\nNon foi ata o ano 1989 que ver\u00eda a luz a primeira enciclopedia multimedia que pod\u00eda ser adquirida polo p\u00fablico xeral. Foi a \"Compton's Multimedia Encyclopedia CD-ROM\".\nCoa dixitalizaci\u00f3n do contido, os 26 volumes ficaban reducidos ao tama\u00f1o da palma da man e a experiencia de acceso \u00e1 informaci\u00f3n era algo non visto ata aquel momento, grazas aos sistemas de indexaci\u00f3n informatizados, m\u00e1is eficientes que a indizaci\u00f3n cl\u00e1sica.\nGorlier editou unha nova enciclopedia dixital no ano 1990, desta volta multimedia.\nMicrosoft, aproveitando o traballo t\u00e9cnico que xa ti\u00f1a feito desde 1987 para Microsoft Bookshelf, comezou a traballar nalgo que decidiron chamar en clave \"Proxecto Gandalf\" e que o 22 de marzo de 1993 ser\u00eda renomeado como Microsoft Encarta.\nCaracter\u00edsticas.\nAdemais das entradas enciclop\u00e9dicas, a informaci\u00f3n era complementada con numerosas fotos e ilustraci\u00f3ns, clips de son e v\u00eddeos, elementos interactivos, li\u00f1as de tempo, mapas, un atlas xeogr\u00e1fico e ferramentas para resolver tarefas estudant\u00eds. A enciclopedia estaba dispo\u00f1ible en DVD-ROM ou varios CD-ROMs e tam\u00e9n ti\u00f1a dispo\u00f1ibilidade limitada (con publicidade) aos seus contidos en li\u00f1a na Web, cunha subscrici\u00f3n anual para acceder a m\u00e1is contido.\nMicrosoft editou e publicou edici\u00f3ns de Encarta en diversas linguas, inclu\u00edndo o ingl\u00e9s, alem\u00e1n, franc\u00e9s, castel\u00e1n, neerland\u00e9s, italiano, portugu\u00e9s e xapon\u00e9s. As versi\u00f3ns localizadas conti\u00f1an materiais licenciados de fontes locais ou nacionais, o que fac\u00eda que houbera diferenzas entre elas. Por exemplo, a edici\u00f3n neerlandesa posu\u00eda contido da enciclopedia rexional \"Winkler Prins\" dos Pa\u00edses Baixos, denomin\u00e1ndose ent\u00f3n \"Encarta Winkler Prins Encyclopedie\".\nEn marzo de 2009, Microsoft anunciou a descontinuidade das edici\u00f3ns de Encarta (produtos e p\u00e1xina web). Os sitios web para todas as versi\u00f3ns localizadas de MSN Encarta foron pechados (excepto o destinado ao Xap\u00f3n) o 31 de outubro de 2009. O sitio do Xap\u00f3n pechou o 31 de decembro de 2009. O sitio web do dicionario continuou unicamente nas s\u00faas versi\u00f3ns en ingl\u00e9s e franc\u00e9s ata o ano 2011."}
{"id": "248041", "revid": "5863", "url": "https://gl.wikipedia.org/wiki?curid=248041", "title": "Encarta", "text": ""}
{"id": "248042", "revid": "5863", "url": "https://gl.wikipedia.org/wiki?curid=248042", "title": "MSN Encarta", "text": ""}
{"id": "248043", "revid": "5863", "url": "https://gl.wikipedia.org/wiki?curid=248043", "title": "Microsoft Encarta Online Enciclopedia", "text": ""}
{"id": "248044", "revid": "5863", "url": "https://gl.wikipedia.org/wiki?curid=248044", "title": "Enciclopedia Microsoft Encarta Online", "text": ""}
{"id": "248045", "revid": "5863", "url": "https://gl.wikipedia.org/wiki?curid=248045", "title": "Enciclopedia Encarta", "text": ""}
{"id": "248046", "revid": "5863", "url": "https://gl.wikipedia.org/wiki?curid=248046", "title": "Microsoft Encarta Online Encyclopedia", "text": ""}
{"id": "248047", "revid": "5863", "url": "https://gl.wikipedia.org/wiki?curid=248047", "title": "Encarta Encyclopedia", "text": ""}
{"id": "248048", "revid": "5863", "url": "https://gl.wikipedia.org/wiki?curid=248048", "title": "Biblioteca Premium Microsoft Encarta", "text": ""}
{"id": "248049", "revid": "3054", "url": "https://gl.wikipedia.org/wiki?curid=248049", "title": "Enciclopedia Microsoft Encarta", "text": ""}
{"id": "248050", "revid": "22570", "url": "https://gl.wikipedia.org/wiki?curid=248050", "title": "Lista de illas das Illas Salom\u00f3n", "text": "Esta e unha lista de illas das Illas Salom\u00f3n, por provincia e arquip\u00e9lago.\nA lista esta incompleta."}
{"id": "248051", "revid": "56817", "url": "https://gl.wikipedia.org/wiki?curid=248051", "title": "2. Bundesliga 2011/12", "text": "A tempada 2011\u201312 da 2. Bundesliga foi a 38\u00aa edici\u00f3n da segunda competici\u00f3n ligueira de f\u00fatbol en Alema\u00f1a. A tempada empezou o 15 de xullo de 2011\u00a0e finalizou o 6 de maio de 2012, cun descanso de invernal entre os fins de semana do 18 de decembro\u00a0de 2011 ao 4 de febreiro de 2012. O campi\u00f3n foi o SpVgg Greuther F\u00fcrth, que ascendeu \u00e1 1. Bundesliga xunto con Eintracht Frankfurt e Fortuna D\u00fcsseldorf. Descenderon \u00e1 3. Bundesliga o Karlsruher SC, Alemannia Aachen e Hansa Rostock.\nResultados.\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \nPromoci\u00f3n de permanencia.\nO 16\u00ba clasificado da 2. Bundesliga enfrontouse ao 3\u00ba clasificado da 3. Bundesliga nun encontro a dobre partido. O campi\u00f3n ten unha praza na 2. Bundesliga da tempada 2012\u201313."}
{"id": "248052", "revid": "23204", "url": "https://gl.wikipedia.org/wiki?curid=248052", "title": "Elena Nevado del Campo", "text": "Elena Nevado del Campo, nada o 26 de xaneiro de 1967, \u00e9 a actual alcaldesa de C\u00e1ceres, tras ga\u00f1ar as elecci\u00f3ns municipais do 22 de maio de 2011.\nBiograf\u00eda.\nNaceu o 26 de xaneiro de 1967 e \u00e9 licenciada en Dereito e co mestrado en Asesor\u00eda Xur\u00eddica de Empresas. Avogada na actualidade, desenvolveu a s\u00faa experiencia laboral traballando como bibliotecaria e sendo colaboradora de distintas fundaci\u00f3ns de persoas con distintas discapacidades, inmigrantes e de persoas en situaci\u00f3n de exclusi\u00f3n social. \u00c9 a Responsable de Formaci\u00f3n e Vicedecana do Ilustre Colexio de Avogados de C\u00e1ceres.\nVida pol\u00edtica.\nNa actualidade, \u00e9 membro do Comit\u00e9 Executivo Rexional do Partido Popular de Estremadura, Vicesecretaria Xeral Provincial do Partido Popular da Provincia de C\u00e1ceres e Vicepresidenta da Xunta Local de C\u00e1ceres.\nNa lexislatura de Carmen Heras como alcaldesa de C\u00e1ceres (2007 - 2011) foi a portavoz do Grupo Municipal Popular, sendo designada para ocupar a Candidatura \u00e1 Alcald\u00eda de C\u00e1ceres en 2011 pola coalici\u00f3n Partido Popular - Extremadura Unida. Tras unha campa\u00f1a electoral marcada polas obras da Praza Maior de C\u00e1ceres e pola decepci\u00f3n de non pasar o primeiro chanzo do xurado para converterse en Cidade Europea da Cultura en 2016, os cacere\u00f1os entreg\u00e1ronlle a s\u00faa confianza o 22 de marzo de 2011, cunha maior\u00eda absoluta hist\u00f3rica con 16 concelleiros. \u00c9, tam\u00e9n, vocal da Federaci\u00f3n Espa\u00f1ola de Municipios e Provincias.\nNas elecci\u00f3ns xerais de 2011 resultou elixida senadora nas Cortes Xerais por C\u00e1ceres."}
{"id": "248054", "revid": "6279", "url": "https://gl.wikipedia.org/wiki?curid=248054", "title": "Gran Premio de Arag\u00f3n", "text": ""}
{"id": "248055", "revid": "6279", "url": "https://gl.wikipedia.org/wiki?curid=248055", "title": "Gran Premio de Catalu\u00f1a", "text": ""}
{"id": "248056", "revid": "98629", "url": "https://gl.wikipedia.org/wiki?curid=248056", "title": "HC V\u00edtkovice Steel", "text": "O HC V\u00edtkovice Steel \u00e9 un equipo profesional de h\u00f3ckey sobre xeo da cidade de Ostrava, Rep\u00fablica Checa. O club foi fundado en 1928 e actualmente compite na Extraliga Checa, a m\u00e1xima categor\u00eda do h\u00f3ckey sobre xeo checo, competici\u00f3n da que foi finalista en catro ocasi\u00f3ns (1997, 2002, 2010 e 2011). Xoga os seus partidos como local no \u010cEZ Arena (antes chamado \"Pal\u00e1c kultury a sportu Ostrava-V\u00edtkovice\"), un pavill\u00f3n con capacidade para 10.157 espectadores.\nHistoria.\nO club foi fundado en 1928 en V\u00edtkovice, un barrio ao sur de Ostrava, froito da fusi\u00f3n entre SK Moravsk\u00e1 Ostrava, Slavia e SK Slovan. Na tempada 1936-37 converteuse nun dos fundadores da liga checoslovaca, debutando na competici\u00f3n fronte ao Sparta Praha. En 1943 descendeu por primeira vez \u00e1 segunda categor\u00eda, retornando \u00e1 elite en 1949. Tras conseguir dous segundos postos, o V\u00edtkovice ga\u00f1ou o campionato nacional na tempada 1951-52.\nEn 1960, o equipo descendeu novamente \u00e1 segunda divisi\u00f3ns, ascendendo e descendendo de novo catro anos despois. En 1973, o club regresou \u00e1 m\u00e1xima categor\u00eda, e na tempada 1980-81 conseguiu o seu segundo t\u00edtulo de campi\u00f3n de Checoslovaquia. Un ano despois, o equipo de Ostrava conseguiu o subcampionato da Copa de Europa por detr\u00e1s do CSKA Moscova. Mais debido \u00e1 marcha dos seus principais xogadores, o equipo descendeu de novo en 1985, retornando novamente \u00e1 elite en 1988 para descender novamente despois.\nO 1 de xaneiro de 1993, a causa da disoluci\u00f3n da Checoslovaquia, o equipo abandonou o campionato checoslovaco para pasar a competir na Extraliga Checa. Dende 2003 o equipo \u00e9 denominado HC V\u00edtkovice Steel..\nDenominaci\u00f3ns.\nAo longo da s\u00faa historia, o club competiu baixo as seguintes denominaci\u00f3ns:"}
{"id": "248057", "revid": "19415", "url": "https://gl.wikipedia.org/wiki?curid=248057", "title": "HC V\u00edtkovice Ostrava", "text": ""}
{"id": "248058", "revid": "6279", "url": "https://gl.wikipedia.org/wiki?curid=248058", "title": "Gran Premio da Comunidade Valenciana", "text": ""}
{"id": "248059", "revid": "98629", "url": "https://gl.wikipedia.org/wiki?curid=248059", "title": "Sympathy for Lady Vengeance", "text": "Sympathy for Lady Vengeance (en hangul \uce5c\uc808\ud55c \uae08\uc790\uc528 \"Chinjeolhan geumjassi\") \u00e9 un filme surcoreano dirixido por Park Chan-wook que se estreou no 2005. Terceira parte da trilox\u00eda \"The Vengeance Trilogy\", precedida por \"Sympathy for Mr. Vengeance\" (2002) e \"Oldboy\" (2003).\nSinopse.\nKum-ja pasou trece anos na cadea acusada do secuestro e asasinato dun neno de seis anos. O crime conmocionou moito \u00e1 opini\u00f3n p\u00fablica tanto pola s\u00faa brutalidade como porque a asasina ti\u00f1a tan s\u00f3 vinte anos. Unha vez cumprida a pena, Kum-ja s\u00f3 desexa vingarse do verdadeiro responsable do crime."}
{"id": "248060", "revid": "3054", "url": "https://gl.wikipedia.org/wiki?curid=248060", "title": "Gran Premio de Indian\u00e1polis", "text": ""}
{"id": "248061", "revid": "121631", "url": "https://gl.wikipedia.org/wiki?curid=248061", "title": "Gran Premio de Qatar", "text": "O Gran Premio de Qatar \u00e9 unha carreira do campionato de F\u00f3rmula 1. Es\u00e9rase que se celebre por primeira vez o 21 de novembro como parte do campionato e volva unirse ao calendario en cun contrato de 10 anos. A carreira celebrarase no Circu\u00edto Internacional de Losail, antes de pasar a un novo circu\u00edto dese\u00f1ado especialmente en 2023.\nHistoria.\nOrixe.\nA tempada de F\u00f3rmula Un estaba inicialmente planificada en 23 carreiras. A primeira rolda da tempada, o Gran Premio de Australia, posp\u00faxose inicialmente debido \u00e1s restrici\u00f3ns COVID-19 no pa\u00eds antes de ser cancelada. \n2021.\nA edici\u00f3n inaugural do Gran Premio de Qatar ter\u00e1 lugar o 21 de novembro, en lugar do cancelado Gran Premio de Australia.\n2023.\nDespois dun ano de ausencia en , o Gran Premio de Qatar volver\u00e1 ao calendario cun contrato de 10 anos de a co prop\u00f3sito de facelo nun novo circu\u00edto constru\u00eddo. \nCr\u00edtica.\nO Gran Premio recibiu cr\u00edticas de Amnist\u00eda Internacional por raz\u00f3ns dos dereitos humanos en Qatar."}
{"id": "248062", "revid": "89787", "url": "https://gl.wikipedia.org/wiki?curid=248062", "title": "Miguel Celdr\u00e1n", "text": "Miguel \u00c1ngel Celdr\u00e1n Matute, nado en Badaxoz o 4 de marzo de 1940 e finado na mesma cidade o 28 de xaneiro de 2021, foi un pol\u00edtico espa\u00f1ol do Partido Popular, alcalde de Badaxoz, desde 1995 at\u00e9 2013. Era enxe\u00f1eiro t\u00e9cnico industrial e desenvolveu a s\u00faa vida laboral como perito taxador. Antes de dedicarse profesionalmente \u00e1 pol\u00edtica era funcionario, enxe\u00f1eiro t\u00e9cnico do Gabinete de Seguridade e Hixiene no Traballo. Director e profesor titulado de autoescolas de condutores. Foi senador polo Partido Popular (PP) e deputado na Asemblea de Estremadura polo mesmo partido.\nTraxectoria pol\u00edtica.\nFoi presidente da Asociaci\u00f3n de Antigos Colexiais do colexio dos Maristas de Badaxoz e empezou a interesarse pola pol\u00edtica a principios dos 80, cando ingresou na extinta Uni\u00f3n de Centro Democr\u00e1tico, onde se integrou o Partido Liberal de Joaqu\u00edn Garrigues Walker. En 1990 afiliouse ao Partido Popular (PP). Foi Portavoz do Grupo Popular no concello de Badaxoz desde 1991. Nas elecci\u00f3ns de 1995 foi elixido como alcalde por maior\u00eda absoluta, maior\u00eda que repetiu en 1999, 2003, 2007 e 2011. Senador pola Provincia de Badaxoz desde marzo de 2000, cargo que abandonou ao ano seguinte retom\u00e1ndoo en 2004 para abandonalo definitivamente en 2006. Nas elecci\u00f3ns de 2007 foi elixido Deputado por Badaxoz na Asemblea de Estremadura, onde forma parte da Mesa de Idade. Consolidouse como o alcalde co mandato de maior duraci\u00f3n de toda a historia de Badaxoz.\nVicepresidente da Executiva Rexional do Partido Popular (PP) en Badaxoz desde outubro de 2000 e Presidente Provincial do Partido Popular (PP) en Badaxoz desde outubro do 2000 at\u00e9 2004. Membro do Consello Xeral da Federaci\u00f3n Espa\u00f1ola de Municipios e Provincias. A s\u00faa xesti\u00f3n caracterizouse pola pugna coa Deputaci\u00f3n Provincial e a Xunta de Estremadura, instancias dominadas polos socialistas, sendo o seu mellor acerto sanear a situaci\u00f3n econ\u00f3mica herdada e ordenar o funcionamento pol\u00edtico e administrativo municipal.\nDeclaraci\u00f3ns hom\u00f3fobas.\nEn 2007, declarou que non casar\u00eda dous homes ou d\u00faas mulleres. \u00c1s lesbianas, dixo que hab\u00eda que chamalas \"mariconas\".\nEn marzo de 2011 protagonizou unhas pol\u00e9micas declaraci\u00f3ns homof\u00f3bicas nas que aseguraba que en Badaxoz non hai \"palomos cojos y si los hubiese los echar\u00edan para fuera\". Cabe destacar a reacci\u00f3n protagonizada polo programa presentado polo Gran Wyoming, \"El Intermedio\", da cadea La Sexta, que promoveu unha iniciativa que chamaron \"Caravana de palomos\" na que homosexuais de toda Espa\u00f1a foron a Badaxoz manifestarse en contra das declaraci\u00f3ns de Miguel Celdr\u00e1n.\nDimisi\u00f3n.\nO 4 de marzo de 2013, coincidindo co seu aniversario, anunciou nunha comparecencia p\u00fablica a s\u00faa renuncia \u00e1 alcad\u00eda tras 18 anos, e \u00e1 acta de concelleiro. Foi sucedido polo primeiro tenente de alcalde Francisco Javier Fragoso."}
{"id": "248063", "revid": "6279", "url": "https://gl.wikipedia.org/wiki?curid=248063", "title": "Gran Premio da Rep\u00fablica Checa", "text": ""}
{"id": "248064", "revid": "6279", "url": "https://gl.wikipedia.org/wiki?curid=248064", "title": "Gran Premio da Rep\u00fablica Surafricana", "text": ""}
{"id": "248067", "revid": "98629", "url": "https://gl.wikipedia.org/wiki?curid=248067", "title": "Hell (filme de 2011)", "text": "Hell \u00e9 un filme postapocal\u00edptico xermano-su\u00edzo dirixido por Tim Fehlbaum que se estreou no 2011. Conta a historia dun grupo de superviventes nunha Alema\u00f1a desolada do 2016, cando os raios solares destru\u00edron a atmosfera da Terra e incrementaron as temperaturas 10\u00a0\u00b0C.\nSinopse.\nLogo de que o Sol convertese \u00f3 mundo enteiro nun deserto caloroso e est\u00e9ril os humanos restantes loitan desesperadamente por sobrevivir. Marie, a s\u00faa irm\u00e1 m\u00e1is nova Leonie e Phillip dir\u00edxense \u00e1s monta\u00f1as no seu coche cos vidros polarizados. Rumor\u00e9ase que al\u00ed a\u00ednda \u00e9 posible atopar auga. No cami\u00f1o, enc\u00f3ntranse con Tom, que resulta ser un bo mec\u00e1nico e conv\u00e9rtese nun membro m\u00e1is do grupo. Malia todo, nin Phillip nin Marie conf\u00edan nel e te\u00f1en pensado abandonalo en canto poidan. Durante a s\u00faa viaxe caen nunha emboscada dun grupo que caza persoas, coa cal comeza a verdadeira batalla pola supervivencia."}
{"id": "248069", "revid": "23204", "url": "https://gl.wikipedia.org/wiki?curid=248069", "title": "Bro Gernev", "text": "Bro Gernev (tam\u00e9n \"Bro Gerne\" ou simplemente \"Kerne(v)\" en bret\u00f3n, \"Cornouaille\" en franc\u00e9s) \u00e9 un dos \"broi\u00f9\" (pa\u00edses) nos que se divid\u00eda a Breta\u00f1a hist\u00f3rica. Consta de 218 vilas nun territorio de 5.979\u00a0km\u00b2 e unha poboaci\u00f3n de 475.233 habitantes, segundo o censo de 2007. A capital \u00e9 Kemper."}
{"id": "248070", "revid": "89787", "url": "https://gl.wikipedia.org/wiki?curid=248070", "title": "Alberto Fabra", "text": "Alberto Fabra Part, nado en Castell\u00f3 de la Plana o 6 de abril de 1964, \u00e9 un pol\u00edtico espa\u00f1ol do Partido Popular, actual presidente da Generalitat Valenciana. Foi proposto para o cargo polo seu partido tras a dimisi\u00f3n de Francisco Camps o 20 de xullo de 2011.\nBiograf\u00eda.\nFormaci\u00f3n.\nAlberto Fabra estudou no colexio p\u00fablico Herrero e no instituto Francisco Ribalta de Castell\u00f3 de la Plana. En 1987 titulouse en Arquitectura t\u00e9cnica pola Universidade Polit\u00e9cnica de Valencia.\nConcelleiro en Castell\u00f3 de la Plana.\nEn 1982 afiliouse \u00e1s Novas Xeraci\u00f3ns de Alianza Popular, partido liderado daquelas por Manuel Fraga, chegando a ser presidente local e provincial desta organizaci\u00f3n. Foi elixido concelleiro nas elecci\u00f3ns municipais de 1991.\nO seu primeiro cargo no goberno municipal foi o de concelleiro de xuventude e medio ambiente. En 1993, asume a concellar\u00eda de obras e servizos p\u00fablicos. Tras as elecci\u00f3ns municipais de 1999, \u00e9 nomeado concelleiro de urbanismo. Entre 1999 e 2005, foi primeiro tenente de alcalde, concelleiro de urbanismo e obras e portavoz do equipo municipal de goberno.\nAlcalde de Castell\u00f3 de la Plana.\nEn 2005 foi elixido alcalde de Castell\u00f3 de la Plana tras a dimisi\u00f3n de Jose Luis Gimeno, mant\u00e9ndose no seu cargo tras as elecci\u00f3ns municipais de 2007 e as de 2011, grazas \u00e1 maior\u00eda absoluta conseguida polo seu partido.\nDeputado nas Cortes Valencianas.\nNas elecci\u00f3ns auton\u00f3micas de 2007 foi elixido deputado nas Cortes Valencianas, revalidando o cargo tam\u00e9n nas de 2011.\nPresidente do PPCV e da Comunidade Valenciana.\nEn novembro de 2009 Alberto Fabra foi nomeado coordinador xeral do Partido Popular da Comunidade Valenciana, un cargo de nova creaci\u00f3n que se enmarcaba no proceso de renovaci\u00f3n das estruturas internas como consecuencia do esc\u00e1ndalo de corrupci\u00f3n pol\u00edtica co\u00f1ecido como caso G\u00fcrtel. O 20 de xullo de 2011 anunciouse que ser\u00eda elixido Presidente da Generalitat Valenciana tras a dimisi\u00f3n de Francisco Camps.\nVida privada.\nEstivo casado con Cristina Fortanet G\u00f3mez e ten dous fillos. En abril de 2021 casou con Silvia Jato. A\u00ednda que comparten apelido, Alberto non \u00e9 familiar do expresidente da Deputaci\u00f3n Provincial de Castell\u00f3, Carlos Fabra, segundo el mesmo negou en diversas ocasi\u00f3ns. Non obstante, segundo o \"Diccionario biogr\u00e1fico de pol\u00edticos valencianos 1810-2005\" (editado pola Deputaci\u00f3n de Valencia e a UNED-Valencia) si que ser\u00eda seu curm\u00e1n."}
{"id": "248071", "revid": "25871", "url": "https://gl.wikipedia.org/wiki?curid=248071", "title": "Cornouaille", "text": ""}
{"id": "248073", "revid": "23204", "url": "https://gl.wikipedia.org/wiki?curid=248073", "title": "Bro Zol", "text": "Bro Zol (\"Pays de Dol\" en franc\u00e9s, \"Pae\u00ef de Dol\" en gal\u00f3) \u00e9 un dos \"br\u00f2i\u00f9\" (pa\u00edses) nos que se divid\u00eda a Breta\u00f1a hist\u00f3rica. Consta de 43 vilas nun territorio de 637\u00a0km\u00b2 e unha poboaci\u00f3n de 51.752 habitantes, segundo o censo de 2007. A capital \u00e9 Dol."}
{"id": "248074", "revid": "25871", "url": "https://gl.wikipedia.org/wiki?curid=248074", "title": "Pays de Dol", "text": ""}
{"id": "248075", "revid": "25871", "url": "https://gl.wikipedia.org/wiki?curid=248075", "title": "Pae\u00ef de Dol", "text": ""}
{"id": "248076", "revid": "98629", "url": "https://gl.wikipedia.org/wiki?curid=248076", "title": "Date Movie", "text": "Date Movie \u00e9 un filme estadounidense dirixido por Aaron Seltzer e Jason Friedberg que se estreou no 2006.\nSinopse.\nJulia Jones (Alyson Hannigan), unha rapaza con aires de romanticismo, co\u00f1ece por fin \u00f3 home dos seus so\u00f1os, o brit\u00e1nico Grant Funkyerdoder (Adam Campbell). Pero antes de que poidan ter a s\u00faa \"Gran voda grega\", ter\u00e1 que co\u00f1ecer \u00f3s \"Pais dela\"; contratar os seus \"Plans de voda\", e pelexar coa amiga de Grant, Andy -unha espectacular muller que quere boicotear \"A voda do seu mellor amigo\"-."}
{"id": "248077", "revid": "23204", "url": "https://gl.wikipedia.org/wiki?curid=248077", "title": "Bro Leon", "text": "Bro Leon (\"Pays de L\u00e9on\" en franc\u00e9s) \u00e9 un dos \"br\u00f2i\u00f9\" (pa\u00edses) nos que se divid\u00eda a Breta\u00f1a hist\u00f3rica. Consta de 112 vilas nun territorio de 2.019\u00a0km\u00b2 e unha poboaci\u00f3n de 418.577 habitantes, segundo o censo de 2007. A capital \u00e9 Kastell Paol e a cidade m\u00e1is importante \u00e9 Brest."}
{"id": "248078", "revid": "25871", "url": "https://gl.wikipedia.org/wiki?curid=248078", "title": "Pays de L\u00e9on", "text": ""}
{"id": "248079", "revid": "54336", "url": "https://gl.wikipedia.org/wiki?curid=248079", "title": "Alameda da praza de Compostela", "text": "A alameda da praza de Compostela \u00e9 un parque-xard\u00edn da cidade de Vigo, situado na praza do mesmo nome, unha zona comercial e de servizos \u00e1 beira do porto e da cidade vella. \u00c9 un xard\u00edn urbano de dese\u00f1o formal, con \u00e1rbores ali\u00f1adas, esculturas e fontes. Ocupa unha superficie duns 9.000 metros cadrados.\nHistoria e dese\u00f1o.\nOs xard\u00edns hist\u00f3ricos da praza de Compostela cr\u00e9anse a finais do s\u00e9culo XIX sobre dun recheo ga\u00f1ado ao mar, e constitu\u00edndo o primeiro xard\u00edn p\u00fablico urbano da cidade. O lugar para crear o parque fixo que o concello de Vigo entrase en conflito coa empresa (\"Empresa de los Muelles y Terrenos del Puerto de Vigo\") que asumira o recheo entre o peirao da Laxe e a prolongaci\u00f3n da r\u00faa do Ramal (hoxe r\u00faa de Col\u00f3n). O preito remata en 1877, cando finalmente se ceden os terreos da 'Nova Poboaci\u00f3n' ao concello.\nO dese\u00f1o do parque foi variando ao longo dos anos. Na s\u00faa orixe, era un xard\u00edn con forma de rect\u00e1ngulo cuxo lado maior estaba orientado \u00e1 li\u00f1a da beiramar; nel unicamente hab\u00eda un conxunto de \u00e1rbores, 56 \u00e1lamos brancos, de a\u00ed o nome de alameda.\nA configuraci\u00f3n actual comeza a se consolidar a partir de 1928; est\u00e1 formada por un gran corredor central con parterres laterais e unha gran fonte central, con xogos de auga e luces, as\u00ed como diferentes esculturas distribu\u00eddas ao longo do parque.\nHoxe a alameda \u00e9 un pulm\u00f3n no coraz\u00f3n da vila, unha zona parcialmente peonil con importantes edificios hist\u00f3ricos e ateigada de cafetar\u00edas, hoteis e locais de lecer nocturno. \u00c9 tam\u00e9n unha das zonas inmobiliarias m\u00e1is caras da cidade ol\u00edvica.\nPatrimonio natural.\nOs xard\u00edns da alameda non contan actualmente con lamigueiros (\u00e1lamos). C\u00f3mpre salientar por\u00e9n a riqueza e valor bot\u00e1nico dalgunhas \u00e1rbores, moitas delas centenarias. Abundan as \u00e1rbores caducifolias, coma os casti\u00f1eiros das bruxas, tam\u00e9n hai numerosas camelias, magnolias, teixos, araucarias e pi\u00f1eiros. As sebes dos parterre son de buxo e ev\u00f3nimo. Abundan as flores de tempada como tulip\u00e1ns, c\u00e1ncaros e pensamentos.\n\u00c9 polo xeral un xard\u00edn sombrizo.\nO pi\u00f1eiro de Australia (\"Casuarina equisetifolia\") que se atopa cara a zona final da alameda, preto do Areal, figura no Cat\u00e1logo de \u00c1rbores Senlleiras de Galicia pola s\u00faa monumentalidade.\nOutros xard\u00edns achegados.\nA seguir da Alameda est\u00e1n os xard\u00edns de Eijo Garay, no mesmo Areal, con p\u00e9rgolas de roseiras rubideiras e palmeiras. \nPatrimonio art\u00edstico.\nEscultura.\nAs esculturas do parque son obra de Camilo Nogueira Mart\u00ednez e Jos\u00e9 Luis Medina\nAs esculturas de Camilo Nogueira son, entre outras: \nAs obras de Jos\u00e9 Lu\u00eds Medina son de tipo animal, en granito, e as\u00ed atopamos a escultura dunha hiena, un cisne ou un caracol.\nNo centro dos xard\u00edns at\u00f3pase a estatua de Casto M\u00e9ndez N\u00fa\u00f1ez, obra do escultor Agust\u00ed Querol, constru\u00edda en bronce. M\u00e9ndez N\u00fa\u00f1ez foi un mari\u00f1o vigu\u00e9s que tivo baixo o seu mando a fragata Numancia, o primeiro acoirazado que deu a volta ao mundo.\nArquitectura.\nEntre as edificaci\u00f3ns senlleiras que te\u00f1en fachada \u00e1 praza de Compostela est\u00e1n a \"Casa de Prudencio Nand\u00edn\" (1892 e 1900) de Jenaro de la Fuente Dom\u00ednguez, a \"Casa Y\u00e1\u00f1ez\" (1900) de Michel Pacewicz, a \"Casa de Correos e Tel\u00e9grafos\" (1920-1929) de Manuel G\u00f3mez Rom\u00e1n ou o \"Edificio Iglesias Curty\" (1940) de Jenaro de la Fuente \u00c1lvarez.\nEventos.\nNa Alameda da praza de Compostela cel\u00e9branse periodicamente as feiras do libro novo e do libro usado."}
{"id": "248081", "revid": "98629", "url": "https://gl.wikipedia.org/wiki?curid=248081", "title": "Creepshow 2", "text": "Creepshow 2 \u00e9 un filme estadounidense dirixido por Michael Gornick que se estreou en 1987. \u00c9 unha secuela de \"Creepshow\", e \u00e1mbalas d\u00faas est\u00e1n baseadas en historias de Stephen King.\nSinopse.\nUn neno de trece anos de idade chamado Billy, agarda a chegada do \u00faltimo n\u00famero de \"Creepshow\", xunto cun esp\u00edrito macabro chamado Creep, que lle conta os seus \u00faltimos contos de terror. No \"Old Chief Wood'nhead\", tres delincuentes asasinan os propietarios dunha tenda en cuxa porta se atopa o t\u00f3tem dun vello xefe indio, estatua que ser\u00e1 profanada durante o asalto."}
{"id": "248082", "revid": "23204", "url": "https://gl.wikipedia.org/wiki?curid=248082", "title": "Bro Naoned", "text": "Bro Naoned (\"Pays nantais\" en franc\u00e9s, \"Pae\u00ef de N\u00e0ntt\" en gal\u00f3) \u00e9 un dos \"br\u00f2i\u00f9\" (pa\u00edses) nos que se divid\u00eda a Breta\u00f1a hist\u00f3rica. Consta de 237 vilas nun territorio de 7.352\u00a0km\u00b2 e unha poboaci\u00f3n de 1\u00a0286\u00a0869 habitantes, segundo o censo de 2007. A capital \u00e9 Naoned."}
{"id": "248083", "revid": "17467", "url": "https://gl.wikipedia.org/wiki?curid=248083", "title": "Alameda de Vigo", "text": ""}
{"id": "248084", "revid": "17467", "url": "https://gl.wikipedia.org/wiki?curid=248084", "title": "Praza de Compostela", "text": ""}
{"id": "248085", "revid": "25871", "url": "https://gl.wikipedia.org/wiki?curid=248085", "title": "Pays nantais", "text": ""}
{"id": "248086", "revid": "25871", "url": "https://gl.wikipedia.org/wiki?curid=248086", "title": "Pae\u00ef de N\u00e0ntt", "text": ""}
{"id": "248087", "revid": "98629", "url": "https://gl.wikipedia.org/wiki?curid=248087", "title": "La Horde", "text": "La Horde \u00e9 un filme de terror franc\u00e9s coescrito e dirixido por Benjamin Rocher e Yannick Dahan que se estreou no 2009. Est\u00e1 protagonizado por Claude Perron, Jean-Pierre Martins, Eriq Ebouaney e Aur\u00e9lien Recoing.\nSinopse.\n\"La Horde\" conta unha gran batalla entre polic\u00edas, g\u00e1nsteres e zombis que poder\u00eda acabar co mundo. \u00d3 norte de Par\u00eds, un grupo de polic\u00edas corruptos intenta vingar a morte dun dos seus nun edificio que serve de agocho para o criminal culpable. En medio do enfrontamento entre ambos, algo inimaxinable sucede, unha horda de criaturas sanguinarias e can\u00edbales invade o edificio atacando salvaxemente a todos. Inesperadas alianzas nacer\u00e1n cando vexan a s\u00faa vida en perigo."}
{"id": "248088", "revid": "23204", "url": "https://gl.wikipedia.org/wiki?curid=248088", "title": "Bro Sant Brieg", "text": "Bro Sant Brieg (tam\u00e9n \"Pentevr-ha-Gouelo\u00f9\" en bret\u00f3n, \"Pays de Saint-Brieuc\" ou \"Go\u00eblo-Penthi\u00e8vre\" en franc\u00e9s, \"Pa\u00ffs d'Saint-B\u00e9rieu\" ou \"Gou\u00e9lo-Pent'hi\u00e9\" en gal\u00f3) \u00e9 un dos \"br\u00f2i\u00f9\" (pa\u00edses) nos que se divid\u00eda a Breta\u00f1a hist\u00f3rica. Consta de 131 vilas nun territorio de 2.558\u00a0km\u00b2 e unha poboaci\u00f3n de 293.674 habitantes, segundo o censo de 2007. A capital \u00e9 Sant-Brieg."}
{"id": "248089", "revid": "1131", "url": "https://gl.wikipedia.org/wiki?curid=248089", "title": "Ponte do Demo", "text": " \nA ponte do Demo \u00e9 ponte situada entre as parroquias de Carboeiro (Silleda) e Merza (Vila de Cruces), cruzando o r\u00edo Deza. Tr\u00e1tase dunha construci\u00f3n da Baixa Idade Media, localizada nas proximidades do mosteiro de San Lourenzo de Carboeiro.\nA tradici\u00f3n oral afirma que foi constru\u00edda polo demo, de a\u00ed o seu nome, nunha encarga dos monxes do mosteiro."}
{"id": "248090", "revid": "25871", "url": "https://gl.wikipedia.org/wiki?curid=248090", "title": "Pays de Saint-Brieuc", "text": ""}
{"id": "248091", "revid": "25871", "url": "https://gl.wikipedia.org/wiki?curid=248091", "title": "Pa\u00ffs d'Saint-B\u00e9rieu", "text": ""}
{"id": "248093", "revid": "15490", "url": "https://gl.wikipedia.org/wiki?curid=248093", "title": "The Tales of Beedle the Bard", "text": "The Tales of Beedle the Bard (en galego, Os contos de Beedle o bardo) \u00e9 un libro de relatos para nenos escrito pola autora brit\u00e1nica J. K. Rowling. Foi mencionado por primeira vez no s\u00e9timo libro do ciclo novel\u00edstico \"Harry Potter\" e, mediante o recurso da metaficci\u00f3n, a autora f\u00edxoo pasar por un libro real que ser\u00eda escrito no s\u00e9culo XV por Beedle, reco\u00f1ecido autor na literatura m\u00e1xica do universo \"Harry Potter\".\nRowling escribiu o libro trala publicaci\u00f3n de \"Harry Potter e as reliquias da morte\". A autora non o ideou co obxectivo de publicalo, sen\u00f3n que produciu unha edici\u00f3n limitada de s\u00f3 sete copias feitas a man e ilustradas por ela mesma. Un deles foi adquirido polo sitio web Amazon.com nunha poxa en 2007. O portal de vendas online pagou 1,95 mill\u00f3ns de libras esterlinas (arredor de 2,29 mill\u00f3ns de euros) polo exemplar, co que se converteu no manuscrito literario moderno que maior cotizaci\u00f3n conseguiu nunha poxa. Os cartos recadados destin\u00e1ronse \u00e1 campa\u00f1a de caridade The Children's Voice, que preside Rowling xunto con Emma Nicholson, baronesa de Winterbourne.\nDada a crecente demanda do p\u00fablico lector afeccionado \u00e1 saga \"Harry Potter\" por co\u00f1ecer o texto, a autora aceptou publicar a colecci\u00f3n de contos o 4 de decembro de 2008 a nivel mundial. O recadado destinouse \u00e1 organizaci\u00f3n Children's High Level Group."}
{"id": "248094", "revid": "23204", "url": "https://gl.wikipedia.org/wiki?curid=248094", "title": "Bro Sant Malou", "text": "Bro Sant Malou (\"Pays de Saint-Malo\" en franc\u00e9s, \"Pae\u00ef de Saent-Mal\u00f2\" en gal\u00f3) \u00e9 un dos \"br\u00f2i\u00f9\" (pa\u00edses) nos que se divid\u00eda a Breta\u00f1a hist\u00f3rica. Consta de 198 vilas nun territorio de 3.946\u00a0km\u00b2 e unha poboaci\u00f3n de 355.052 habitantes, segundo o censo de 2007. A capital \u00e9 Sant-Malo\u00f9."}
{"id": "248095", "revid": "25871", "url": "https://gl.wikipedia.org/wiki?curid=248095", "title": "Pays de Saint-Malo", "text": ""}
{"id": "248096", "revid": "25871", "url": "https://gl.wikipedia.org/wiki?curid=248096", "title": "Pae\u00ef de Saent-Mal\u00f2", "text": ""}
{"id": "248097", "revid": "23204", "url": "https://gl.wikipedia.org/wiki?curid=248097", "title": "Bro Dreger", "text": "Bro Dreger (\"Tr\u00e9gor\" en franc\u00e9s) \u00e9 un dos \"br\u00f2i\u00f9\" (pa\u00edses) nos que se divid\u00eda a Breta\u00f1a hist\u00f3rica. Consta de 127 vilas nun territorio de 2.251\u00a0km\u00b2 e unha poboaci\u00f3n de 202.580 habitantes, segundo o censo de 2007. A capital \u00e9 Landreger."}
{"id": "248098", "revid": "25871", "url": "https://gl.wikipedia.org/wiki?curid=248098", "title": "Tr\u00e9gor", "text": ""}
{"id": "248099", "revid": "23204", "url": "https://gl.wikipedia.org/wiki?curid=248099", "title": "Bro Gwened", "text": "Bro Gwened (tam\u00e9n \"Bro Wened\", \"Broereg\" ou \"Bro Erec\" en bret\u00f3n, \"Vannetais\" ou \"Pays Vannetais\" en franc\u00e9s) \u00e9 un dos \"br\u00f2i\u00f9\" (pa\u00edses) nos que se divid\u00eda a Breta\u00f1a hist\u00f3rica. Consta de 222 vilas nun territorio de 5.649\u00a0km\u00b2 e unha poboaci\u00f3n de 657.110 habitantes, segundo o censo de 2007. A capital \u00e9 Gwened."}
{"id": "248100", "revid": "25871", "url": "https://gl.wikipedia.org/wiki?curid=248100", "title": "Bro Wened", "text": ""}
{"id": "248101", "revid": "25871", "url": "https://gl.wikipedia.org/wiki?curid=248101", "title": "Vannetais", "text": ""}
{"id": "248102", "revid": "98629", "url": "https://gl.wikipedia.org/wiki?curid=248102", "title": "Jurassic Park (novela)", "text": "Jurassic Park (en galego, Parque Xur\u00e1sico) \u00e9 unha novela de ciencia ficci\u00f3n escrito polo autor estadounidense Michael Crichton. A mi\u00fado considerado como unha obra que advirte dos perigos da experimentaci\u00f3n biol\u00f3xica do mesmo que o \"Frankenstein\" de Mary Shelley, emprega como met\u00e1fora o colapso dun parque de dinosauros creados enxe\u00f1ar\u00eda xen\u00e9tica para ilustrar o concepto matem\u00e1tico da teor\u00eda do caos e as s\u00faas implicaci\u00f3ns filos\u00f3ficas. En 1993, Steven Spielberg adaptou o libro no filme \"Parque Xur\u00e1sico\", que ga\u00f1ou tres 3 Premios Oscar, 19 outros premios e 15 nomeamentos. A secuela do libro, \"The Lost World\" (1995), tam\u00e9n foi adaptada por Spielberg no filme \"\" de 1997. Un terceiro filme, dirixido por Joe Johnston, incl\u00fae varios elementos, temas e escenas dos dous libros que finalmente non foron empregados en ning\u00fan dos filmes anteriores.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Obras narrativas en ingl\u00e9s]]\n[[Categor\u00eda:Novelas de ciencia ficci\u00f3n]]\n[[Categor\u00eda:Obras literarias de 1990]]"}
{"id": "248104", "revid": "89787", "url": "https://gl.wikipedia.org/wiki?curid=248104", "title": "Galicia na segunda guerra mundial", "text": "A participaci\u00f3n de Galicia na segunda guerra mundial estivo marcada pola s\u00faa situaci\u00f3n fronte \u00e1s costas do Atl\u00e1ntico. A segunda guerra mundial foi un conflito armado a nivel global que durou dende 1939 a 1945. A pesar da neutralidade espa\u00f1ola, a guerra tam\u00e9n afectou ao pa\u00eds debido \u00e1 s\u00faa situaci\u00f3n estrat\u00e9xica. O volframio extra\u00eddo de minas como as de San Fins era utilizado pola industria b\u00e9lica nazi. A extracci\u00f3n e transporte do mineral realiz\u00e1bano empresas tapadeiras, como a Sociedade Financeira e Industrial (SOFINDUS).\nCentos de galegos viaxaron para loitar cos alem\u00e1ns na fronte oriental, dentro da Divisi\u00f3n Azul, por outra banda, antigos combatentes republicanos loitaron cos aliados, sendo moitos deles reclu\u00eddos en campos de concentraci\u00f3n. Dos portos galegos sa\u00edan U-Boot alem\u00e1ns, e para manter a comunicaci\u00f3n con estes, os nazis constru\u00edron en Cospeito unha antena que enviaba o sinal que permit\u00eda a navegaci\u00f3n. Unha vez rematou o conflito, moitos criminais nazis utilizaron os portos de Vigo e Ferrol para fuxir a Suram\u00e9rica.\nAntecedentes.\nO 1 de abril de 1939 acabou a guerra civil espa\u00f1ola e Francisco Franco converteuse en xefe do Estado do novo r\u00e9xime en Espa\u00f1a. Apenas medio ano despois, Adolf Hitler desencadea a ofensiva sobre Polonia que producir\u00e1 o estoupido da segunda guerra mundial. Fronte a iso, Franco, que goberna un estado en ru\u00ednas e con a\u00ednda enfrontamentos entre forzas de seguridade e guerrilleiros, ten tres opci\u00f3ns: situarse como inimigo de Alema\u00f1a ou Italia, cousa que non quixo facer, posto que ten grande afinidade pol\u00edtica e ideol\u00f3xica cos gobernos deses pa\u00edses, que ademais colaboraron de forma importante na s\u00faa vitoria na guerra civil. Tampouco pode situarse como inimigo das potencias occidentais aliadas, ao estar rodeado de Francia e as s\u00faas colonias e ter Gran Breta\u00f1a unha poderosa frota que poder\u00eda impo\u00f1er un bloqueo. Non lle queda m\u00e1is remedio que impo\u00f1er a neutralidade, coincidindo coa mesma posici\u00f3n que mantivo Espa\u00f1a na primeira guerra mundial.\nPero as diferenzas entre ambos os casos eran claras. Mentres que na primeira guerra mundial Espa\u00f1a mant\u00edvose neutral na guerra debido ao isolacionismo que sufrira tralo desastre do 98, e polo tanto, ti\u00f1a desfasado o seu ex\u00e9rcito, agora mostr\u00e1base neutral debido \u00e1s consecuencias da guerra civil, que devastara os n\u00f3s de comunicaci\u00f3ns, industrias e cidades. Malia que ti\u00f1a un ex\u00e9rcito con gran cantidade de experiencia acumulada na guerra civil e material moderno de orixe italiana, alem\u00e1 e rusa. A \u00fanica similitude que hab\u00eda entre ambos os casos era a grande axitaci\u00f3n interna.\nMentres, trala entrada en guerra de Italia o 10 de xu\u00f1o de 1940, Franco cambiou a s\u00faa posici\u00f3n de 'neutralidade' a outra de 'non belixerancia' o 12 de xu\u00f1o de 1940.\nParticipaci\u00f3n galega.\nDivisi\u00f3n Azul.\nTrala fin da guerra civil, exist\u00eda en Espa\u00f1a unha certa xermanofilia, moitos dos vencedores v\u00edan con admiraci\u00f3n \u00e1 Alema\u00f1a nazi. Mostra desta admiraci\u00f3n son testemu\u00f1os coma o seguinte:\nEste pensamento, unido ao forte anticomunismo da \u00e9poca e ao apoio que prestaran os alem\u00e1ns a Espa\u00f1a durante a guerra civil, fixo que se aprobara a creaci\u00f3n da Divisi\u00f3n Azul, nome recibido polo uniforme que utilizaban, unha unidade de voluntarios espa\u00f1ois que loitou na Fronte Oriental, xunto ao ex\u00e9rcito alem\u00e1n e contra o sovi\u00e9tico, entre 1941 e 1943. Entre os preto de 50.000 homes participantes, hab\u00eda uns 1.500 galegos. O 13 de xullo de 1941, un d\u00eda antes da sa\u00edda dos primeiros trens de Madrid, sa\u00edu da Coru\u00f1a un con destino \u00e1 capital de Espa\u00f1a, que levaba aos galegos que participaron na campa\u00f1a. De entre estes, destacaron o xeneral Santiago Amado, natural da Coru\u00f1a, que comandou o 263 rexemento, Xos\u00e9 M\u00e9ndez, natural de Caranto\u00f1a, que loitou como artilleiro e chegou a recibir tres conmemoraci\u00f3ns, entre elas a \"Winterschlacht Im Osten\" (Medalla da Fronte do Leste) e un diploma de agradecemento firmado por Hitler. Guillerme Quintana Lacaci, natural de Ferrol, que recibiu entre outras a Cruz de Ferro de 2\u00ba clase, ou Jos\u00e9 Gabeiras, natural de Ferrol, que exerceu como capit\u00e1n durante o sitio de Leningrado.\nExilio e Represi\u00f3n.\nDurante a guerra civil d\u00e9ronse varias vagas de refuxiados republicanos que fuxiron cara a Francia, escapando da zona ocupada. A primeira deuse no ver\u00e1n de 1936, cando Guip\u00fascoa foi ocupada polo bando nacional, preto de 20.000 persoas fuxiron ao pa\u00eds galo. A medida que se desenvolveu o conflito foi aumentando o n\u00famero de exiliados, trala vitoria das tropas sublevadas na fronte do Norte ao redor de 125.000 persoas m\u00e1is trataron de cruzar a fronteira. Destes movementos, o m\u00e1is importante produciuse despois da ca\u00edda de Catalu\u00f1a, en 1939, no que unhas 450.000 persoas cruzaron polos Pireneos Orientais. Debido aos elevados gastos que ocasionaban os refuxiados, Francia tentou que os acolleran terceiros pa\u00edses e desenvolveu campa\u00f1as fomentando a repatriaci\u00f3n. Entre os que quedaron en Francia, a maior\u00eda foron reclu\u00eddos en campos de refuxiados, onde viv\u00edan nunhas p\u00e9simas condici\u00f3ns, especialmente nos primeiros momentos, cando os campos, que foran constru\u00eddos de maneira provisional e para 5.000 persoas, chegaron a albergar medio mill\u00f3n. A pesar da construci\u00f3n de barrac\u00f3ns, da pequena mellora das condici\u00f3ns hixi\u00e9nicas, e da diminuci\u00f3n do n\u00famero de refuxiados, as condici\u00f3ns segu\u00edan a ser moi malas. Nos campos de Argel\u00e8s e Saint-Cyprien morreron boa parte dos seus refuxiados, debido a que extra\u00edan da praia a auga coa que coci\u00f1aban. Pouco a pouco os refuxiados foron abandonando estes campos, sendo enviados a Batall\u00f3ns de Marcha, ao norte de \u00c1frica, onde desembarcaron unhas 20.000 persoas e onde moitos foron obrigados a ingresar en campos de concentraci\u00f3n, ou encadrados en Compa\u00f1\u00edas de Traballadores Estranxeiros, onde se ocupaban da defensa e construci\u00f3n de f\u00e1bricas de armamento e fortificaci\u00f3ns. Coa ocupaci\u00f3n alem\u00e1 de Francia moitos galegos morreron, e outros foron feitos prisioneiros, dende finais de 1940 comezaron a chegar espa\u00f1ois aos campos de concentraci\u00f3n nazis, moitos dos cales foron enviados polo goberno colaboracionista de P\u00e9tain. \u00c1 s\u00faa vez, o ministro de exteriores espa\u00f1ol, Ram\u00f3n Serrano S\u00fa\u00f1er desentendeuse dos prisioneiros.\nEn total foron trasladados a Alema\u00f1a 48.000 espa\u00f1ois, 15.000 traballaron na construci\u00f3n do muro atl\u00e1ntico e 8.000 foron ingresados en Mauthausen; morreron uns 5.000, dos cales m\u00e1is de 100 eran galegos. Trala liberaci\u00f3n aliada dos campos de concentraci\u00f3n, xa s\u00f3 quedaban con vida unha terceira partes dos espa\u00f1ois e unha cuarta parte dos galegos que ingresaran.\nMaterias primas.\nVolframio.\nAs materias primas tiveron un papel fundamental na segunda guerra mundial, especialmente aquelas utilizadas na industria b\u00e9lica, unha delas foi o volframio, que era utilizado para blindar armamento. Antes da guerra, os principais produtores eran China (cun 36%), Birmania (cun 17%) e os Estados Unidos (cun 11%). Por\u00e9n, en caso de guerra Alema\u00f1a ter\u00eda dif\u00edcil acceso a estes pa\u00edses, polo que decidiu buscalo en Europa, onde os \u00fanicos produtores eran Espa\u00f1a e Portugal. Galiza contaba con case o 70% do mineral espa\u00f1ol, polo que se converteu no principal centro de extracci\u00f3n. A alta demanda por parte de Alema\u00f1a e tam\u00e9n dos aliados, que realizaban compras preventivas, fixo que o prezo do volframio durante a contenda multiplicara por trinta o que ti\u00f1a antes desta. Tralo fin da guerra, o descenso da demanda, a maior oferta por parte dos principais produtores e o descubrimento de novas minas fixo que se desplumaran os prezos.\nExportaci\u00f3ns de volframio de Espa\u00f1a (1939-1945)\nComunicaci\u00f3ns.\nXa dende que comezara a Guerra Civil, os alem\u00e1ns ti\u00f1an a idea de instalar un gran complexo de radio en Espa\u00f1a, destinado a manter comunicaci\u00f3ns cos seus avi\u00f3ns e barcos. Para isto utilizaron en Galicia varias infraestruturas, unha antena en Estaca de Bares, a Emisora de Radio Nacional de Espa\u00f1a da Coru\u00f1a, que utilizaron dende 1940 a 1943 e coa que contactaban c\u00f3s submarinos U-Boot. Os Estados Unidos chegaron a estudar un desembarco na praia ferrol\u00e1 de Doni\u00f1os, co obxectivo de ocupar a emisora. Pero as estruturas m\u00e1is importantes foron unhas torres instaladas en Cospeito, que utilizaban o sistema Elektra-Sonne.\nTorres de Arneiro.\nNo ano 1939, Espa\u00f1a cedeulle a Alema\u00f1a uns terreos en Arneiro (Cospeito), onde os xermanos constru\u00edron unha antena de cento doce metros de alto, que canalizaba as comunicaci\u00f3ns da Armada e da Aviaci\u00f3n nazi, cun radio de mil millas. A estaci\u00f3n, ademais de pola antena principal, estaba formada por d\u00faas repetidoras m\u00e1is baixas e edificios auxiliares. Formaba parte da rede alem\u00e1, xunto coa levantada en Sevilla e diversas outras distribu\u00eddas por parte de Europa, que fac\u00edan un total de dezanove. Debido \u00e1 importancia da antena, os aliados chegaron a planear unha misi\u00f3n para o seu sabotaxe. Por\u00e9n, finalmente non se chegou a levar a cabo, xa que Espa\u00f1a se trataba dun pa\u00eds teoricamente neutral e, ademais, os ingleses e americanos remataron por empregar tam\u00e9n o sinal da torre.\nU-Boot.\nOs U-Boot, abreviatura do alem\u00e1n \"Unterseeboot\", foron os \u00abnave submarina\u00bb, alem\u00e1ns desde a primeira guerra mundial. O principal escenario onde actuaron foi o oc\u00e9ano Atl\u00e1ntico e o Mar do Norte e de cando en cando o Oc\u00e9ano \u00cdndico ou Oc\u00e9ano Pac\u00edfico.\nDurante a segunda guerra mundial afund\u00edronse 37 submarinos U-Boot fronte \u00e1s costa galegas durante a grande ofensiva aliada no Atl\u00e1ntico norte (1942-1944).\nRede de apoio aos fuxidos.\nNa d\u00e9cada de 1940 as irm\u00e1s Touza organizaron en Ribadavia unha rede de apoio para axudar os fuxidos do nazismo cruzando a fronteira de Portugal. Rexentaban o quiosco da estaci\u00f3n de Ribadavia. Ao chegaren os fuxidos \u00e1 estaci\u00f3n de ferrocarril xa vi\u00f1an co seu contacto, elas agach\u00e1banos na s\u00faa casa e coste\u00e1banlles o paso da fronteira a Portugal."}
{"id": "248105", "revid": "89787", "url": "https://gl.wikipedia.org/wiki?curid=248105", "title": "Elementos arquitect\u00f3nicos de xard\u00edn", "text": "Os elementos arquitect\u00f3nicos de xard\u00edn son as diferentes construci\u00f3ns ou elementos empregados en xardinaxe para certo uso, xeralmente de lecer, por exemplo abeirar do sol unha estancia para xantar, ler etc, tendo, \u00e1 vez, un fin ornamental.\nDescrici\u00f3n.\nMoitas veces estes termos sol\u00e1panse nos seus significados, ou te\u00f1en lixeiras variaci\u00f3ns, como ocorre con emparrado e p\u00e9rgola. A maior parte destas construci\u00f3ns (e dos seus nomes) ve\u00f1en dos xard\u00edns ingleses. C\u00f3mpre lembrar que os xard\u00edns te\u00f1en outros elementos arquitect\u00f3nicos coma casas, invernadoiros, alpendres, celeiros etc.\nOs xard\u00edns galegos comportan ademais outros elementos, hoxe convertidos en decorativos, froito de construci\u00f3ns adxectivas empregadas na agricultura tradicional, coma os h\u00f3rreos.\nV\u00e9xase artigo Construci\u00f3n popular e Xardinaxe en Galicia.\nO termo paisax\u00edstico gazebo \u00e9 tam\u00e9n utilizado en galego para as construci\u00f3ns semellantes, enfeitadas e poligonais, normalmente m\u00e1is lixeiras e a rente do chan, empregadas en xard\u00edns privados para celebrar xantares (tam\u00e9n recibe o nome de \"ceador\"). Os \"gazebos\" adoitan acoller mesas, cadeiras, bancos, sof\u00e1s, hamacas; poden cubrirse con rubideiras, pecharse con teas e cortinas, celos\u00edas etc.\nCerramentos.\nAdemais dos cerramentos s\u00f3lidos como muros, valados e paredes; e vexetais, sebes e pantallas, existen elementos lixeiros de cerramento:"}
{"id": "248107", "revid": "22570", "url": "https://gl.wikipedia.org/wiki?curid=248107", "title": "P\u00e9rgola", "text": "Unha p\u00e9rgola \u00e9 un elemento arquitect\u00f3nico propio de xard\u00edns ou paseos que consiste nunha armaz\u00f3n formada por columnas que soste\u00f1en trabes polas que ruben plantas, co fin de dar sombra e ornamental. En ingl\u00e9s adoita denominarse coma \"arbour\".\nO termo relacionado emparrado (ou parra) s\u00f3 se refire \u00e1 suxeici\u00f3n dunha videira cunha estrutura que normalmente non deixa de ser unha p\u00e9rgola. Nalg\u00fans voc\u00e1bulos aparece como parreira.\nDescrici\u00f3n.\nA p\u00e9rgola \u00e9 un elemento arquitect\u00f3nico e estrutural, conformado por un corredor flanqueado por columnas que soportan trabes lonxitudinais que unen as columnas de cada banda, e outras transversais, os cangos ou ripas, que unen ambas bandas e suxeitan un enreixado aberto ou enlatado, onde usualmente se desenvolven plantas rubideiras. O uso m\u00e1is com\u00fan \u00e9 a protecci\u00f3n de zonas de paso dunha zona axardinada, zonas de lecer, xantar etc. mais tam\u00e9n poden formar parte dun edificio como protecci\u00f3n de zonas peon\u00eds.\nA verba galega p\u00e9rgola (en portugu\u00e9s tam\u00e9n \"p\u00e9rgula\") prov\u00e9n da palabra italiana \"pergola\" e, \u00e1 s\u00faa vez, esta procede da verba latina \"pergula\". O termo en italiano xa era utilizado arredor de 1645 e en ingl\u00e9s us\u00e1base este termo en 1675. En galego \u00e9 un voc\u00e1bulo moderno, empreg\u00e1ndose antigamente (e referido \u00e1s videiras) o termo emparrado ou parreira.\nAs p\u00e9rgolas poden ligar pavill\u00f3ns, poden facer de marquesi\u00f1as nas portas dos edificios cara as zonas axardinadas como terrazas ou piscinas, e poden ser estruturas completamente aut\u00f3nomas que fornecen sombra e acubillo ao longo dun carreiro. \nAs p\u00e9rgolas son elementos arquitect\u00f3nicos de maior lonxevidade ca os \"t\u00faneles verdes\" dos xard\u00edns da Alta Idade Media e principios do Renacemento, que estaban a mi\u00fado formados por gromos novos e flex\u00edbeis de salgueiros ou abeleiras unidos pola testa para formaren unha serie de arcos, sobre os que se tec\u00edan uns list\u00f3ns lonxitudinais, onde se desenvolv\u00edan as plantas rubideiras para facer un paseo fresco, sombrizo e moderadamente seco.\nNa Vila La Petraia os segmentos curvados interiores e exteriores dos paseos verdes, precursores das actuais p\u00e9rgolas, formaban unha estrutura que pod\u00eda ser vista desde unha terraza situada m\u00e1is arriba e proporcionaban algo de intimidade ao fogar ofrecendo unha visi\u00f3n frondosa dunha horta encravada que evocaba o Xard\u00edn do Ed\u00e9n.\nA artificialidade tan natural das p\u00e9rgolas converteunas nun dos elementos favoritos dos xard\u00edns naturalistas de estilo ingl\u00e9s dos s\u00e9culos XVIII e XIX. Algunhas das p\u00e9rgolas m\u00e1is fermosas foron realizadas con piares de ladrillo e pedra e rexos cangos como elementos caracter\u00edsticos dos xard\u00edns dese\u00f1ados por Sir Edwin Lutyens e Gertrude Jekyll, convertendo estas estruturas firmes e luxosamente plantadas en sinatura dos seus dese\u00f1os.\nEn Galiza.\nEn Galiza a\u00ednda que non son a\u00ednda moi com\u00fans as p\u00e9rgolas en xard\u00edns privados o que si \u00e9 com\u00fan \u00e9 o uso an\u00e1logo dos emparrados de videiras \u00e1 beira das vivendas para dar sombra (ademais de vi\u00f1o), onde se adoitan celebrar os xantares e ceas no ver\u00e1n. Hoxe en d\u00eda a videira comparte lugar co kiwi e diferentes especies de roseiras rubideiras, glicinias, xasm\u00edns etc. A p\u00e9rgola tradicional en Galiza acostuma constar de elementos verticais postes chantados (piares) en pedra de gra, con elementos horizontais (forxado) en madeira de carballo, casti\u00f1eiro ou robinia polos que medran as videiras. \u00c9 com\u00fan plantar roseiras decorativas \u00e1 beira dos postes de pedra. As m\u00e1is das veces a parra vai acaroada \u00e1 vivenda ou a outra construci\u00f3n auxiliar, constando soamente de dous piares. Non \u00e9 raro atopar nas p\u00e9rgolas, e, en xeral, nos emparrados, postes transversais apoiados nos verticais para impedir o xiro e envorcado da estrutura."}
{"id": "248108", "revid": "18868", "url": "https://gl.wikipedia.org/wiki?curid=248108", "title": "Emparrado", "text": ""}
{"id": "248109", "revid": "72012", "url": "https://gl.wikipedia.org/wiki?curid=248109", "title": "Delta 4", "text": ""}
{"id": "248111", "revid": "18868", "url": "https://gl.wikipedia.org/wiki?curid=248111", "title": "Palco", "text": "O termo palco p\u00f3dese referir:"}
{"id": "248112", "revid": "1576", "url": "https://gl.wikipedia.org/wiki?curid=248112", "title": "Pir\u00e1ti Chomutov", "text": "O Pir\u00e1ti Chomutov \u00e9 un equipo profesional de h\u00f3ckey sobre xeo da cidade de Chomutov, Rep\u00fablica Checa. O club foi fundado en 1945 e dende a tempada 2012-13 compite na Extraliga Checa, a m\u00e1xima categor\u00eda do h\u00f3ckey sobre xeo checo. Xoga os seus partidos como local no \u010cEZ Arena, un pavill\u00f3n con capacidade para 5.250 espectadores.\nHistoria.\nO club foi fundado en 1945. Na tempada 1950-51, o Pir\u00e1ti Chomutov ascendeu \u00e1 m\u00e1xima categor\u00eda do h\u00f3ckey sobre xeo de Checoslovaquia, onde permaneceu ata a tempada 1963-64. En 1967 ascendeu novamente \u00e1 m\u00e1xima categor\u00eda, mais descendeu outra vez ese mesmo ano. En 1984 o club descendeu \u00e1 terceira categor\u00eda. En 1997 comprou a licenza para competir na 1. n\u00e1rodn\u00ed hokejov\u00e1 liga (segunda categor\u00eda) ao HC Slovan \u00daste\u010dt\u00ed Lvi.\nTras ga\u00f1ar a 1. n\u00e1rodn\u00ed hokejov\u00e1 liga na tempada 2011-12, o Pir\u00e1ti Chomutov volveu \u00e1 m\u00e1xima categor\u00eda, a Extraliga Checa."}
{"id": "248115", "revid": "7523", "url": "https://gl.wikipedia.org/wiki?curid=248115", "title": "Rolando Jorge Pires da Fonseca", "text": ""}
{"id": "248116", "revid": "23204", "url": "https://gl.wikipedia.org/wiki?curid=248116", "title": "Carlos Mart\u00ednez M\u00ednguez", "text": "Carlos Mart\u00ednez M\u00ednguez, nado en Soria o 28 de xu\u00f1o de 1973, \u00e9 un pol\u00edtico espa\u00f1ol, actual alcalde de Soria.\nBiograf\u00eda.\nNacido en Soria, estudou Enxe\u00f1ar\u00eda T\u00e9cnica Agr\u00edcola no Campus \"Duques de Soria\" da Universidade de Valladolid. Afiliouse ao PSOE con 23 anos, formou parte da lista do seu partido ao concello de Soria en 1999, resultando elixido concelleiro nun goberno municipal tripartito entre PSOE, IU e ALSI, asumindo as concellar\u00edas de Medio Ambiente, Cultura e Festexos. En 2003 tras a perda da alcald\u00eda nas municipais, foi portavoz do PSOE no concello de Soria, cargo que compatibilizou co de procurador por Soria nas Cortes de Castela e Le\u00f3n.\nDesde 2002 \u00e9 secretario provincial do PSOE de Soria, sendo reelixido en 2004, 2008 e 2012. Cabeza de lista do PSOE nas municipais de 2007, a s\u00faa candidatura foi a m\u00e1is votada, empatando a 9 ed\u00eds co PP, sendo investido alcalde o 16 de xu\u00f1o de 2007, iniciando unha lexislatura en minor\u00eda. Nas elecci\u00f3ns municipais do 22 de maio de 2011, obtivo maior\u00eda absoluta, chegando at\u00e9 os 12 concelleiros fronte aos 9 do PP, sendo reelixido alcalde de Soria o 11 de xu\u00f1o de 2011. Foi membro do equipo de Carme Chac\u00f3n durante a elecci\u00f3n do secretario xeral do PSOE no seu 38\u00ba Congreso."}
{"id": "248118", "revid": "89787", "url": "https://gl.wikipedia.org/wiki?curid=248118", "title": "Pedro Arahuetes", "text": "Pedro Cipriano Frutos Arahuetes Garc\u00eda, nado en Segovia o 25 de outubro de 1958, \u00e9 un avogado e pol\u00edtico espa\u00f1ol que desenvolveu toda a s\u00faa carreira pol\u00edtica na cidade castel\u00e1-leonesa de Segovia, da que \u00e9 alcalde nas listas do PSOE desde 2003.\nTraxectoria.\nEstudou Dereito no Colexio Universitario de Segovia e logo en Madrid, na Universidade Complutense, licenci\u00e1ndose en 1982 e doutor\u00e1ndose en 1984. Tras licenciarse dedicouse ao exercicio libre da profesi\u00f3n de avogado, primeiro en Madrid e, desde 1989, na s\u00faa cidade natal. Foi membro da xunta de goberno do Colexio de Avogados de Segovia entre 1994 e 1998, e asesor xur\u00eddico do Sindicato de Auxiliares de Enfermer\u00eda de Segovia entre 2001 e 2003. En 1997 presentouse a decano do Colexio de Avogados, sen \u00e9xito.\nEn novembro de 2002, o PSOE anunciou que Arahuetes, que non estaba afiliado ao partido, ser\u00eda o seu cabeza de lista nas elecci\u00f3ns municipais do ano seguinte. Substitu\u00eda a \u00c1ngel Garc\u00eda Cantalejo, l\u00edder socialista local que fora o \u00fanico candidato nas primarias para ser candidato socialista \u00e1 alcald\u00eda, pero que renunciou posteriormente. Garc\u00eda Cantalejo apuntou que unha das raz\u00f3ns da s\u00faa retirada eran os malos resultados que lle atribu\u00edan as enquisas. Segundo Garc\u00eda Cantalejo, con Arahuetes aspiraban a obter a maior\u00eda absoluta.\nA lista encabezada por Arahuetes conseguiu un bo resultado, pasando dos sete concelleiros que obtivera en 1999 a once (o mellor resultado do PSOE nas municipais at\u00e9 aquelas). A\u00ednda que o Partido Popular obtivera un m\u00e1is, doce, un pacto de goberno con Izquierda Unida, que ti\u00f1a dous concelleiros, permitiu a Arahuetes converterse no segundo alcalde socialista de Segovia tras a reinstauraci\u00f3n da democracia en Espa\u00f1a. Catro anos despois, nas elecci\u00f3ns de 2007, non necesitou de pactos pois obtivo maior\u00eda absoluta. Nas elecci\u00f3ns de 2011 perdeu de novo a maior\u00eda absoluta ao verse superado por pouco m\u00e1is de cen votos polo Partido Popular. Ambos partidos obtiveron doce concelleiros, dependendo a alcald\u00eda da actitude do terceiro partido do consistorio, Izquierda Unida, que entrou de novo no concello, cun concelleiro. Finalmente, o PSOE e Izquierda Unida alcanzaron un pacto para facilitarlle a alcald\u00eda a Arahuetes, a\u00ednda que IU non se integrou no equipo de goberno.\nPedro Arahuetes est\u00e1 casado e \u00e9 pai de tres fillos."}
{"id": "248120", "revid": "27249", "url": "https://gl.wikipedia.org/wiki?curid=248120", "title": "Pedro Arahuetes Garc\u00eda", "text": ""}
{"id": "248121", "revid": "5863", "url": "https://gl.wikipedia.org/wiki?curid=248121", "title": "Alfonso Fern\u00e1ndez Ma\u00f1ueco", "text": "Alfonso Fern\u00e1ndez Ma\u00f1ueco, nado en Salamanca en 1965, \u00e9 un pol\u00edtico espa\u00f1ol, militante do Partido Popular. \u00c9 licenciado en Dereito e Diplomado pola Escola de Pr\u00e1ctica Xur\u00eddica de Salamanca. Durante dous anos exerceu como pasante nun despacho de avogados. Entre 2011 e 2018 foi alcalde de Salamanca, como xa fora seu pai Marcelo Fern\u00e1ndez Nieto de 1969 a 1971. Dende o 12 de xu\u00f1o de 2019 \u00e9 presidente da Xunta de Castela e Le\u00f3n."}
{"id": "248123", "revid": "89787", "url": "https://gl.wikipedia.org/wiki?curid=248123", "title": "Alfonso Polanco", "text": "Alfonso Polanco Rebolleda, nado en Palencia o 29 de decembro de 1967, \u00e9 un pol\u00edtico espa\u00f1ol do Partido Popular, alcalde de Palencia desde xu\u00f1o de 2011.\n\u00c9 licenciado en Ciencias Econ\u00f3micas e Empresariais, especializ\u00e1ndose como t\u00e9cnico de auditoria e contabilidade do Ministerio de Facenda e traballando como funcionario do Estado. Ocupou diversos cargos t\u00e9cnicos dentro da Xunta de Castela e Le\u00f3n.\nAlcalde de Palencia.\nEn 2011 Alfonso Polanco presentouse como candidato polo Partido Popular \u00e1 alcald\u00eda de Palencia despois de varios anos sendo un dos concelleiros na oposici\u00f3n. A lista que encabezaba conseguiu a maior\u00eda absoluta no consistorio con 21.335 votos e 14 concelleiros, desprazando da alcald\u00eda a Heliodoro Gallego (PSOE) despois de 16 anos non consecutivos."}
{"id": "248141", "revid": "1131", "url": "https://gl.wikipedia.org/wiki?curid=248141", "title": "UGT-Galicia", "text": "A Uni\u00f3n Xeral de Traballadores de Galicia (UGT-Galicia) \u00e9 a federaci\u00f3n territorial galega da \"Uni\u00f3n General de Trabajadores\" (UGT), un sindicato cuxo \u00e1mbito de actuaci\u00f3n abrangue todo o Estado espa\u00f1ol.\nHistoria.\nA UGT foi fundada no ano 1888 en Barcelona polo galego Pablo Iglesias Posse como un sindicato de ideolox\u00eda socialista. S\u00f3 nove anos antes, o seu promotor fundara o PSOE como vertente pol\u00edtica desta ideolox\u00eda.\nAp\u00f3s a fundaci\u00f3n, a UGT comezou a operar en todo o Estado espa\u00f1ol, convivindo ou rivalizando con outros modelos sindicais. A sublevaci\u00f3n militar de 1936 contra o r\u00e9xime republicano resolveuse en moi pouco tempo en Galicia a favor dos golpistas, polo que moitos representantes da UGT se viron obrigados a fuxir e o patrimonio sindical foi incautado. Con todo, a UGT continuou a traballar en Galicia desde a clandestinidade durante toda a ditadura, e cando regresa a democracia a UGT contaba xa con 34 uni\u00f3ns locais que posteriormente conformar\u00edan a UGT-Galicia .\nO congreso de constituci\u00f3n da UGT-Galicia tivo lugar os d\u00edas 13 e 14 de outubro de 1979, en Santiago de Compostela. O primeiro secretario xeral foi Javier Pedrido Fraiz. A Uni\u00f3n Xeral de Traballadores de Galicia, integrada na \"Uni\u00f3n General de Trabajadores\" de Espa\u00f1a, decl\u00e1rase como unha \u00aborganizaci\u00f3n aut\u00f3noma e independente de calquera inxerencia externa, unha organizaci\u00f3n que se move \u00fanica e exclusivamente pola vontade dos seus afiliados, tendo como norma m\u00e1xima de funcionamento a democracia absoluta\u00bb .\nDirixentes.\nO m\u00e1ximo cargo na UGT-Galicia \u00e9 a Secretar\u00eda Xeral. Desde a constituci\u00f3n do sindicato en 1979, os secretarios xerais foron:"}
{"id": "248145", "revid": "89787", "url": "https://gl.wikipedia.org/wiki?curid=248145", "title": "Enciclopedia Universal Micronet", "text": "A Enciclopedia Universal Micronet \u00e9 unha enciclopedia en castel\u00e1n, de tem\u00e1tica universal, en soporte dixital (DVD) para sistemas operativos Windows, editada pola compa\u00f1\u00eda espa\u00f1ola de software Micronet.\nDescrici\u00f3n.\nPublicada dende 1995, acadou a 23\u00aa edici\u00f3n (agosto de 2012) con m\u00e1is de 185.000 artigos. Valorada pola prensa especializada como unha das mellores enciclopedias multimedia editadas en castel\u00e1n, o equipo editorial est\u00e1 composto por m\u00e1is de 600 especialistas.\nEst\u00e1 organizada en canles tem\u00e1ticos de Arte e Literatura, Ciencias da vida, Ciencia e Tecnolox\u00eda, Deportes e Tempo Libre, Humanidades, e Sociedade. Incl\u00fae dicionario, efem\u00e9rides, anuario e atlas anat\u00f3mico.\nCont\u00e9n 53.000 biograf\u00edas, 100.000 artigos cient\u00edficos, t\u00e9cnicos, de arte e humanidades, 15.000 imaxes, 25.000 termos xeogr\u00e1ficos, 1.700 arquivos sonoros e 400 v\u00eddeos e animaci\u00f3ns interactivas."}
{"id": "248148", "revid": "85894", "url": "https://gl.wikipedia.org/wiki?curid=248148", "title": "Quadragesimo Anno", "text": "Quadragesimo Anno \u00e9 unha enc\u00edclica de contido social e econ\u00f3mico promulgada polo papa P\u00edo XI. Fai parte da chamada Doutrina social da Igrexa.\nFoi publicada o 15 de maio de 1931, con motivo dos corenta anos da publicaci\u00f3n de \"Rerum Novarum\", de a\u00ed o seu nome. \u00c9 titulada como \"Sobre a restauraci\u00f3n da orde social en perfecta conformidade coa lei evanx\u00e9lica ao celebrarse o 40\u00aa cabodano da enc\u00edclica \"Rerum Novarum\" de Le\u00f3n XIII\".\nContexto da enc\u00edclica.\nDesde os tempos da \"Rerum Novarum\" houbo tres fen\u00f3menos hist\u00f3ricos fundamentais que enmarcan a enc\u00edclica: as transformaci\u00f3ns que sufriron capitalismo e comunismo e o amencer dos totalitarismos.\nSocialismo.\nO socialismo ti\u00f1a experimentado unha serie de cambios:\nTotalitarismos.\nNa d\u00e9cada dos 20 aparecera unha ideolox\u00eda nova, o totalitarismo.\nNon parece casualidade que naza nos estados m\u00e1is novos de Europa, que se formaran como tales a\u00ednda no s\u00e9culo XIX, Italia e Alema\u00f1a. Son estados que non se senten atados \u00e1 tradici\u00f3n ilustrada e liberal dos s\u00e9culos XVIII-XIX, nin \u00e1 dial\u00e9ctica capitalismo-marxismo. Pensan que hai que crear un modelo social e econ\u00f3mico novo.\nHai que ter en conta que, no ano que se publica a enc\u00edclica, 1931, os totalitarismos a\u00ednda non te\u00f1en no seu debe os masacres, os campos de concentraci\u00f3n ou as c\u00e1maras de gas. E te\u00f1en no seu haber o fracaso do capitalismo (crise de 1929) e a ameaza que para boa parte da sociedade sup\u00f3n o marxismo. E, sobre todo, foron quen de superar a crise econ\u00f3mica e mellorar as condici\u00f3ns econ\u00f3micas dos seus pa\u00edses. Ademais, caso claro de Hitler, gozan do apoio dunha maior\u00eda da poboaci\u00f3n.\nContido.\nXu\u00edzo sobre os tres grandes sistemas econ\u00f3micos e pol\u00edticos.\nNo caso da II Internacional, reco\u00f1ece o acercamento de posturas que se foi producindo nos \u00faltimos anos entre Igrexa e socialismo, incluso parece que quixera tenderlle unha man. Pero, cara ao fin da parte que dedica a este tema volta ao seu rexeitamento inicial e remata cun dos seus t\u00edpicos argumentos secos e contundentes:\nO modelo de sociedade de P\u00edo XI. A \"Terceira V\u00eda\".\nFronte \u00e1s tres ideolox\u00edas exp\u00f3n tres principios:\nO modelo que prop\u00f3n o papa \u00e9 o que se pode chamar \"solidarismo\" ou \"corporativismo\". Como Mussolini xa ti\u00f1a posto en marcha un tipo especial de sistema corporativo, a enc\u00edclica dedica os n\u00fameros 91 a 94 a expo\u00f1elo. A seguir, o papa exp\u00f3n a s\u00faa opini\u00f3n nos par\u00e1grafos 95 a 97, que foron engadidos cando xa o texto estaba a piques de ser publicado.\nO feito de que o Papa critique aos sistemas sociais e econ\u00f3micos vixentes naquel momento e propo\u00f1a un sistema de seu, deu p\u00e9 a falar de que a Igrexa propu\u00f1a un sistema propio, o que se deu en chamar a \"Terceira V\u00eda\".\nTam\u00e9n \u00e9 certo que a forma de expo\u00f1elo, xusto detr\u00e1s da descrici\u00f3n que se fac\u00eda do sistema fascista italiano, contribu\u00edu a desacreditalo ao metelo todo no mesmo cesto."}
{"id": "248161", "revid": "89787", "url": "https://gl.wikipedia.org/wiki?curid=248161", "title": "Javier Lacalle", "text": "Francisco Javier Lacalle Lacalle, nado en Burgos o 10 de agosto de 1969, \u00e9 un pol\u00edtico espa\u00f1ol, alcalde da cidade de Burgos desde o 11 de xu\u00f1o de 2011. Licenciado en dereito, anteriormente foi director xeral de Xuventude da Xunta de Castela e Le\u00f3n (1999-2003) e, durante a alcald\u00eda de Juan Carlos Aparicio, primeiro tenente de alcalde, portavoz e concelleiro de Fomento no concello de Burgos (2003-2011). Foi secretario do comit\u00e9 electoral do Partido Popular de Castela e Le\u00f3n e membro do comit\u00e9 executivo rexional.\nCargos desempe\u00f1ados no Partido Popular.\nAfiliado en 1990; presidente provincial (provincia de Burgos) de Nuevas Generaciones en 1994 e vicesecretario rexional desta organizaci\u00f3n entre 1996 e 2001; vicesecretario do PP de Burgos en 2001 e coordinador electoral rexional entre 2002 e 2005. Desde 2008, secretario xeral do PP de Burgos.\nCargos pol\u00edticos.\nConcelleiro en Burgos (1995 \u2013 1999) e presidente da Comisi\u00f3n de Xuventude, Vicepresidente de Instalaci\u00f3ns Deportivas, vicepresidente do Instituto Municipal de Cultura, membro da xunta de goberno do Patronato de Turismo.\nDirector Xeral de Xuventude da Xunta de Castela e Le\u00f3n (1999-2003). Nese mesmo per\u00edodo foi secretario xeral da Rede Espa\u00f1ola de Albergues Xuven\u00eds.\nPrimeiro tenente de alcalde, portavoz e concelleiro de Fomento no concello de Burgos (2003-2011). Un dos impulsores do Aeroporto de Burgos, responsable das peatonalizaci\u00f3ns do centro e tam\u00e9n do bulevar ferroviario.\nCandidato \u00e1 alcald\u00eda de Burgos.\nNo 2011, o alcalde Juan Carlos Aparicio considerou que oito anos era \u00abm\u00e1is que suficientes\u00bb para estar no seu cargo e renunciou a presentar a s\u00faa candidatura para as seguintes elecci\u00f3ns municipais. O 16 de decembro de 2010, a Xunta Directiva Provincial do Partido Popular proclamou por unanimidade e aclamaci\u00f3n a Francisco Javier Lacalle como novo candidato \u00e1 alcald\u00eda de Burgos para as elecci\u00f3ns municipais do 22 de maio."}
{"id": "248162", "revid": "27249", "url": "https://gl.wikipedia.org/wiki?curid=248162", "title": "Javier Lacalle Lacalle", "text": ""}
{"id": "248177", "revid": "5863", "url": "https://gl.wikipedia.org/wiki?curid=248177", "title": "W. W. Denslow", "text": ""}
{"id": "248178", "revid": "17347", "url": "https://gl.wikipedia.org/wiki?curid=248178", "title": "Meixomence", "text": ""}
{"id": "248183", "revid": "1576", "url": "https://gl.wikipedia.org/wiki?curid=248183", "title": "Ryt\u00ed\u0159i Kladno", "text": "O Ryt\u00ed\u0159i Kladno \u00e9 un equipo profesional de h\u00f3ckey sobre xeo da cidade de Kladno, Rep\u00fablica Checa. O club foi fundado en 1924 e actualmente compite na m\u00e1xima categor\u00eda do h\u00f3ckey sobre xeo checo, a Extraliga, competici\u00f3n da cal foi campi\u00f3n da liga regular na tempada inaugural. Xoga os seus partidos como local no M\u011bstsk\u00fd zimn\u00ed stadion, un pavill\u00f3n con capacidade para 8.600 espectadores. O seu propietario \u00e9 o xogador dos Boston Bruins nado en Kladno Jarom\u00edr J\u00e1gr.\nHistoria.\nO Ryt\u00ed\u0159i Kladno foi fundado en 1924 como \"HOSK Kladno\". Kladno foi un equipo especialmente forte a finais da d\u00e9cada dos '70, cando ga\u00f1ou catro t\u00edtulos consecutivos da liga checoslovaca (1975\u20131978, e 1980). Kladno ga\u00f1ou tam\u00e9n a Copa de Europa en 1977 tras derrotar na final ao Spartak de Moscova. A estrela do equipo, Milan Nov\u00fd, foi MVP da liga en 1977, 1981 e 1982, e ga\u00f1ou seis veces o premio ao m\u00e1ximo goleador. Franti\u0161ek Posp\u00ed\u0161il foi o MVP da liga en 1971 e 1972.\nNa 1993-94, a tempada inaugural da Extraliga, o equipo finalizou na primeira posici\u00f3n a liga regular, mais perdeu en semifinais fronte ao futuro campi\u00f3n, o HC Olomouc.\nO club non tivo moito \u00e9xito as seguintes tempadas, e mesmo descendeu en 2002 \u00e1 segunda divisi\u00f3n, retornando unha tempada despois \u00e1 elite.\nJarom\u00edr J\u00e1gr xogou na s\u00faa cidade natal en partes de catro tempadas, inclu\u00edndo durante os paros laborais da NHL en 1994, 2004, e 2012.\nDenominaci\u00f3ns.\nOs equipos de hockey da Extraliga adoitan ser co\u00f1ecidos polo nome do seu patrocinador, que cambia periodicamente. Actualmente o equipo de Kladno \u00e9 chamado Ryt\u00ed\u0159i Kladno (\"Cabaleiros de Kladno\")."}
{"id": "248184", "revid": "19415", "url": "https://gl.wikipedia.org/wiki?curid=248184", "title": "HC Vagnerplast Kladno", "text": ""}
{"id": "248185", "revid": "19415", "url": "https://gl.wikipedia.org/wiki?curid=248185", "title": "HC Kladno", "text": ""}
{"id": "248186", "revid": "23204", "url": "https://gl.wikipedia.org/wiki?curid=248186", "title": "John R. Neill", "text": "John Rea Neill, nado en Filadelfia (Pensilvania) o 12 de novembro de 1877 e finado en Flanders (Nova Jersey) o 13 de setembro de 1943, foi un ilustrador estadounidense.\nTraxectoria.\nTralas diferenzas entre Frank Baum (escritor) e W. W. Denslow (ilustrador), autores de \"O mago de Oz\", Neill, recibiu, en 1904, o seu primeiro encargo importante, ilustrar \"The Marvelous Land of Oz\". Desde ent\u00f3n traballou en m\u00e1is de corenta libros da saga de Oz."}
{"id": "248187", "revid": "88215", "url": "https://gl.wikipedia.org/wiki?curid=248187", "title": "Serie A 2012/13", "text": "A tempada 2012\u201313 da Serie A (co\u00f1ecida como Serie A TIM por raz\u00f3ns de patrocinio) foi a 81\u00aa da m\u00e1xima competici\u00f3n ligueira de f\u00fatbol en Italia. Empezou o 25 de agosto de 2012 e finalizou o 19 de maio de 2013. O campi\u00f3n foi o Juventus, que acadou o seu 29\u00ba t\u00edtulo.\nResultados.\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n "}
{"id": "248188", "revid": "5863", "url": "https://gl.wikipedia.org/wiki?curid=248188", "title": "O mago de Oz", "text": ""}
{"id": "248189", "revid": "1131", "url": "https://gl.wikipedia.org/wiki?curid=248189", "title": "Afonso V\u00e1zquez-Monxard\u00edn", "text": "Afonso V\u00e1zquez-Monxard\u00edn Fern\u00e1ndez, nado en Ourense o 12 de abril de 1960, \u00e9 un arque\u00f3logo e catedr\u00e1tico de lingua e literatura galegas, historiador, investigador, profesor e escritor galego.\nTraxectoria.\nFillo de Xos\u00e9 Lino V\u00e1zquez-Monxard\u00edn Blanco. \u00c9 licenciado en Xeograf\u00eda e Historia, nas especialidades de Prehistoria e Arqueolox\u00eda, Xeograf\u00eda e Historia de Galicia e Arquiv\u00edstica e Biblioteconom\u00eda pola Universidade de Santiago de Compostela. Foi arque\u00f3logo en escavaci\u00f3ns en Galicia, Portugal e Italia, e en 1983 pasou \u00e1 docencia de lingua e literatura galega.\n\u00c9 catedr\u00e1tico de ensino medio desde 1996. Foi profesor visitante da s\u00faa materia en centros galegos e universidades de Am\u00e9rica (Centro Galego, Centro Galicia e Universidade de Belgrano, en Buenos Aires; Universidade Federal da Bah\u00eda, no Brasil; e Lar Gallego de Chile). Foi o impulsor do proxecto Arquivo Sonoro de Galicia no seo do Consello da Cultura Galega e estivo durante trece anos no equipo directivo do IES As Lagoas de Ourense.\nFoi colaborador de \"O Correo Galego\", \"Galicia Hoxe\" e escribe dous artigos semanais en \"La Regi\u00f3n\".\nEn outubro de 2018 foi nomeado acad\u00e9mico correspondente da Real Academia Galega."}
{"id": "248190", "revid": "5863", "url": "https://gl.wikipedia.org/wiki?curid=248190", "title": "Afonso V\u00e1zquez-Monxard\u00edn Fern\u00e1ndez", "text": ""}
{"id": "248191", "revid": "98629", "url": "https://gl.wikipedia.org/wiki?curid=248191", "title": "Ludovic Giuly", "text": "Ludovic Giuly, nado en Li\u00f3n (Francia) o 10 de xullo de 1976, \u00e9 un exfutbolista franc\u00e9s. Xogaba de mediapunta ou de extremo. Xogou para seis equipos durante a s\u00faa carreira, sendo o FC Lorient o \u00faltimo equipo no que xogou. Foi internacional coa selecci\u00f3n de Francia."}
{"id": "248193", "revid": "1131", "url": "https://gl.wikipedia.org/wiki?curid=248193", "title": "Presa El Salto", "text": "O conxunto arquitect\u00f3nico denominado Presa El Salto situada no termo municipal de El Carpio (Provincia de C\u00f3rdoba, Espa\u00f1a) est\u00e1 formado por unha presa e unha central hidroel\u00e9ctrica coa comunicaci\u00f3n entre ambas.\nSit\u00faase no km 3,3 da estrada de Pedro Abad-Adamuz (CO-412), no r\u00edo Guadalquivir. No dese\u00f1o de estilo neomud\u00e9xar colaborou o arquitecto Casto Fern\u00e1ndez Shaw, cos enxe\u00f1eiros Carlos Mendoza e Antonio del \u00c1guila. A s\u00faa construci\u00f3n, realizouse entre os anos 1918 e 1922 pola enxe\u00f1ar\u00eda madrile\u00f1a Mengemor.\nConta cun importante valor social para a poboaci\u00f3n da localidade, xa que contribu\u00edu \u00f3 desenvolvemento e expansi\u00f3n econ\u00f3mica da zona desde a s\u00faa construci\u00f3n entre os anos 1918 e 1922.\nDescrici\u00f3n.\nA presa, situada nun lugar onde exist\u00edan unhas antigas aceas, disp\u00f3n de dous estribos en \u00e1mbalas marxes do r\u00edo que nivelan a canle con cinco contrafortes interiores que soportan as contraportas e o piso da ponte, subindo sobre el para soportar a estrutura met\u00e1lica onde se sustentan as m\u00e1quinas que accionan as contraportas. No extremo da marxe dereita, un estribo \u00e1lzase en arco sobre a calzada en forma de porta. Aqu\u00ed al\u00f3xanse as escaleiras de acceso \u00e1 cabina de control, rematada por unha torreta octogonal, que tivo unha c\u00fapula. Esta c\u00fapula, o arco de ferradura con alfiz, os grupos de simple ou dobres portelos e os soportes das varandas da calzada son de estilo neomud\u00e9xar.\nToda a obra de formig\u00f3n est\u00e1 exteriormente tratada cun revestimento de bloques do mesmo material de xuntas sinaladas a imitaci\u00f3n de perpia\u00f1os a soga e tiz\u00f3n.\nA superestructura met\u00e1lica, constitu\u00edda por unha viga en caixa de celos\u00eda, soportaba un entarimado de madeira, hoxe substitu\u00eddo por enreixado, onde se sit\u00faan, en casetas protexidas, os motores que transmiten a forza \u00e1s engrenaxes que soportan as cadeas de elevaci\u00f3n de comportas.\nDa estrutura en viga sobresae \u00f3 exterior do encoro unha ponte guindastre con cabina de madeira de d\u00faas plantas para aloxar \u00f3 operario encargado de accionar os dispositivos polos cales se transportan m\u00f3dulos de vigas met\u00e1licas que, amoreados nunhas ra\u00f1uras paralelas \u00e1s das comportas, rete\u00f1en a auga e posibilitan a separaci\u00f3n das citadas comportas. Este mesmo mecanismo util\u00edzase para levantar as carcasas de motores e engrenaxes.\nOs dispositivos mec\u00e1nicos deste enxe\u00f1o est\u00e1n perfectamente dese\u00f1ados, atendendo \u00f3 uso e \u00e1 s\u00faa funci\u00f3n, con soluci\u00f3ns cheas de enxe\u00f1o e meticulosidade, que, ademais da s\u00faa idoneidade t\u00e9cnica, est\u00e1 chea de valores art\u00edsticos. O seu estado de conservaci\u00f3n \u00e9 moi bo.\nA Central El\u00e9ctrica \u00e9 un edificio constru\u00eddo tam\u00e9n cunha preocupaci\u00f3n est\u00e9tica, con cuberta en c\u00fapula de roscas de ladrillo con torretas dun singular aire historicista e expresionista, as\u00ed como con alg\u00fans detalles entre os que destaca un balc\u00f3n soportado por unha cabeza de elefante. A f\u00e1brica est\u00e1 tratada con bloques a modo de perpia\u00f1os e \u00e9 de destacar o dese\u00f1o das turbinas de fabricaci\u00f3n estranxeira, en uso desde a s\u00faa instalaci\u00f3n."}
{"id": "248194", "revid": "98629", "url": "https://gl.wikipedia.org/wiki?curid=248194", "title": "Carlo Ancelotti", "text": "Carlo Michelangelo Ancelotti, nado en Reggiolo o 10 de xu\u00f1o de 1959, \u00e9 un exfutbolista e actual adestrador de f\u00fatbol italiano. Xogaba na posici\u00f3n de centrocampista. Actualmente adestra \u00f3 Real Madrid da Primeira divisi\u00f3n espa\u00f1ola."}
{"id": "248195", "revid": "98629", "url": "https://gl.wikipedia.org/wiki?curid=248195", "title": "Carlos Mouriz", "text": "Carlos Mouriz Castro, nado o 4 de agosto de 1960 en Lugo, \u00e9 un exfutbolista galego, que exerceu como director deportivo do Club Deportivo Lugo at\u00e9 o ano 2015, conseguindo subir ao club desde a Terceira Divisi\u00f3n at\u00e9 Segunda Divisi\u00f3n, onde o club permanece at\u00e9 a s\u00faa marcha sen ocupar nunca postos de desceso. Como futbolista xogaba de defensa."}
{"id": "248196", "revid": "5132", "url": "https://gl.wikipedia.org/wiki?curid=248196", "title": "Carlos Mouriz Castro", "text": ""}
{"id": "248197", "revid": "5863", "url": "https://gl.wikipedia.org/wiki?curid=248197", "title": "V\u00e1zquez Ta\u00edn", "text": ""}
{"id": "248199", "revid": "27155", "url": "https://gl.wikipedia.org/wiki?curid=248199", "title": "Listeria", "text": "Listeria \u00e9 un x\u00e9nero de bacterias grampositivas con forma de bacilos, que comprende dez especies. O x\u00e9nero recibiu o seu nome en 1940 en honor ao cirurxi\u00e1n ingl\u00e9s pioneiro no uso da esterilizaci\u00f3n microbiana en cirurx\u00eda Joseph Lister. O principal pat\u00f3xeno humano do x\u00e9nero \u00e9 \"L. monocytogenes\", que \u00e9 o axente causante normal da listeriose, unha enfermidade infecciosa bacteriana rara grave causada pola inxesti\u00f3n de alimentos contaminados con bacterias, que afecta principalmente a mulleres pre\u00f1adas, neonatos e adultos con sistemas inmunitarios debilitados ou a vellos.\nA listeriose \u00e9 unha enfermidade grave en humanos; a forma manifesta da enfermidade ten unha taxa de mortalidade de 20-30%. As d\u00faas manifestaci\u00f3ns cl\u00ednicas principais son a sepse e a meninxite. A meninxite con frecuencia compl\u00edcase con encefalite, unha patolox\u00eda que \u00e9 infrecuente en infecci\u00f3ns bacterianas. \"Listeria ivanovii\" \u00e9 un pat\u00f3xeno de mam\u00edferos ruminantes, e ten causado en raras ocasi\u00f3ns listeriose en humanos.\nClasificaci\u00f3n.\nO primeiro caso documentado de infecci\u00f3n por \"Listeria\" data de 1924. A finais da d\u00e9cada de 1920, dous investigadores identificaron independentemente \"Listeria monocytogenes\" en animais. Propuxeron para o x\u00e9nero o nome de \"Listerella\" en honor do cirurxi\u00e1n abandeirado da antis\u00e9ptica Joseph Lister, pero ese nome estaba xa us\u00e1ndose para designar a un mofo mucoso e un protozoo. Finalmente, prop\u00faxose para el o novo nome \"Listeria\", que foi aceptado. Todas as especies do x\u00e9nero \"Listeria\" son bacilos grampositivos, non formadores de esporas, catalase positivos. O x\u00e9nero \"Listeria\" foi clasificado na familia Corynebacteriaceae na s\u00e9tima edici\u00f3n do \"Manual de bacteriolox\u00eda sistem\u00e1tica de Bergey\". Os estudos de catalogaci\u00f3n do ARNr 16S de Stackebrandt et al. demostraron que \"L. monocytogenes\" \u00e9 un taxon diferente dentro da rama Lactobacillus-Bacillus da filoxenia bacteriana elaborada por Woese. En 2004, o x\u00e9nero foi situado nunha familia de nova creaci\u00f3n, a Listeriaceae. Comparte a familia s\u00f3 con outro x\u00e9nero, o \"Brochothrix\".\nActualmente o x\u00e9nero cont\u00e9n as dez especies seguintes: \"L. fleischmannii, L. grayi, L. innocua, L. ivanovii, L. marthii, L. monocytogenes, L. rocourtiae, L. seeligeri, L. weihenstephanensis \" e \"L. welshimeri.\" Outra especie, \"Listeria dinitrificans\", que inicialmente se pensaba que formaba parte do x\u00e9nero \"Listeria\", foi despois reclasificada no x\u00e9nero novo \"Jonesia\".\nCaracter\u00edsticas.\nVistas ao microscopio, as especies de \"Listeria\" aparecen como pequenos bacilos grampositivos \u00e1s veces dispostos en curtas cadeas. En frotis directos, poden ser cocoides, polo que poden confundirse con estreptococos. As c\u00e9lulas m\u00e1is longas poden parecerse a corinebacterias. Forman flaxelos a temperatura moderada, pero non se sobe ata os 37\u00a0\u00b0C. A actividade hemol\u00edtica en \u00e1gar sangue utilizouse para distinguir \"L. monocytogenes\" das outras especies de \"Listeria\", pero non \u00e9 un criterio absolutamente definitivo. C\u00f3mpre unha caracterizaci\u00f3n bioqu\u00edmica maior para distinguir con certeza entre as diferentes especies de \"Listeria\".\n\"Listeria\" pode encontrarse no solo, o que pode facer que contamine os vexetais cultivados. Os animais tam\u00e9n poden ser portadores. Atopouse \"Listeria\" en carnes non coci\u00f1adas, vexetais non cocidos, froitas como certos mel\u00f3ns, leite non pasteurizado e outros alimentos feitos con leite, e en alimentos procesados. A pasteurizaci\u00f3n e un coci\u00f1ado suficiente matan a \"Listeria\"; por\u00e9n, pode producirse contaminaci\u00f3n despois do coci\u00f1ado e empaquetado. Por exemplo, as plantas de procesamento de produtos c\u00e1rnicos e alimentos listos para o consumo, como salchichas e embutidos, deben seguir uns procedementos de hixiene exhaustivos para previr a contaminaci\u00f3n por \"Listeria\". Deben controlarse tanto os alimentos como as superficies de contacto cos mesmos, estas \u00faltimas poden ser tratadas con alcohol e amonio cuaternario. Os alimentos refrixerados en casa deben gardarse a menos de 4\u00a0\u00b0C, o que evita o crecemento da bacteria.\n\"Listeria monocytogenes\" at\u00f3pase comunmente no solo, augas correntes, augas residuais, plantas e alimentos.\nPatox\u00e9nese.\nA especie de \"Listeria\" \"L. monocytogenes\" \u00e9 responsable da listeriose, unha rara pero potencialmente letal infecci\u00f3n alimentaria. A taxa de mortalidade da forma grave da enfermidade \u00e9 algo superior ao 25%. (esta taxa en \"Salmonella\", en comparaci\u00f3n, \u00e9 de menos do 1%.) A\u00ednda que \"Listeria monocytogenes\" ten unha baixa infectividade, \u00e9 moi resistente e pode crecer a temperaturas desde 4\u00a0\u00b0C (a temperatura dun refrixerador) ata 37\u00a0\u00b0C (a temperatura interna corporal). A listeriose \u00e9 unha enfermidade grave, e pode manifestarse como meninxite ou afectar aos neonatos debido \u00e1 s\u00faa capacidade de penetrar na capa endotelial da placenta.\n\"Listeria\" realiza unha infecci\u00f3n intracelular, e utiliza a maquinaria celular para moverse dentro da c\u00e9lula h\u00f3spede: Induce a polimerizaci\u00f3n directa da actina pola prote\u00edna transmembrana ActA, o que empuxa a bacteria serv\u00edndolle de forza motora.\n\"Listeria monocytogenes\", por exemplo, codifica xenes da virulencia que son termorregulados. A expresi\u00f3n do factor de virulencia \u00e9 \u00f3ptimo a 39\u00a0\u00b0C, e est\u00e1 controlado por un activador transcricional chamado PrfA, cuxa expresi\u00f3n est\u00e1 termorregulada polo elemento UTR termorregulador PrfA. A baixas temperaturas, o transcrito de PrfA non se traduce debido a elementos estruturais situados preto do sitio de uni\u00f3n ao ribosoma. Cando a bacteria infecta ao h\u00f3spede, a temperatura do h\u00f3spede funde a estrutura e perm\u00edtelle a iniciaci\u00f3n da traduci\u00f3n dos xenes virulentos.\nNa maior\u00eda dos caos, as \"Listeria\" son atacadas polo sistema inmunitario antes de que poidan causar unha infecci\u00f3n. As que conseguen escapar \u00e1 resposta inicial do sistema inmunitario son as que poden espallarse por medio de mecanismos intracelulares e as\u00ed quedan resgardadas contra os factores inmunes circulantes.\nPara invadir as c\u00e9lulas, as \"Listeria\" inducen a s\u00faa captaci\u00f3n por macr\u00f3fagos fagoc\u00edticos mostrando D-galactosa nos \u00e1cidos teicoicos das s\u00faas paredes, que despois se unen a receptores de polisac\u00e1ridos dos macr\u00f3fagos. Outras importantes adhesinas son as internalinas. Unha vez fagocitada, a bacteria \u00e9 encapsulada polos org\u00e1nulos celulares fagolisosomas \u00e1cidos. Por\u00e9n, \"Listeria\" escapa do fagolisomsoma lisando toda a membrana de dito vac\u00faolo segregando unha hemolisina, agora caracterizada como a exotoxina listeriolisina O. A bacteria despois repl\u00edcase dentro do citoplasma da c\u00e9lula h\u00f3spede.\n\"Listeria\" debe despois navegar \u00e1 periferia da c\u00e9lula para estender a infecci\u00f3n a outras c\u00e9lulas. F\u00f3ra do corpo, \"Listeria\" presenta mobilidade por flaxelos. Pero a 37\u00a0\u00b0C (aproximadamente a temperatura corporal), os flaxelos deixan de desenvolverse e a bacteria utiliza elementos do citoesqueleto celular para moverse, xa que polimeriza unha cola ou \"cometa\" de actina celular coa promoci\u00f3n do factor de virulencia ActA. Esta \"cometa\" f\u00f3rmase dun modo polar e ax\u00fadalle \u00e1 bacteria a migrar \u00e1 membrana da c\u00e9lula. Na cola de \"Listeria\" at\u00f3pase unha prote\u00edna que corta filamentos de actina chamada xelsolina, que acelera a mobilidade da bacteria. Unha vez na superficie celular, a \"Listeria\" propulsada por actina empuxa contra a membrana plasm\u00e1tica celular formando unhas protrusi\u00f3ns chamadas fil\u00f3podos ou \"foguetes\". As protrusi\u00f3ns son guiadas polo bordo de ataque da c\u00e9lula para contactar coas c\u00e9lulas adxacentes, as cales ent\u00f3n fagocitan o \"foguete\" de \"Listeria\" e o proceso rep\u00edtese, perpetuando a infecci\u00f3n. Unha vez fagocitada, a bacteria xa nunca m\u00e1is volve a ser extracelular, sen\u00f3n que \u00e9 un parasito intracitoplasm\u00e1tico , igual que o son \"Shigella flexneri\" ou \"Rickettsia\".\nTratamento.\nNa listeriose non invasiva, a bacteria xeralmente permanece no tracto dixestivo, causando s\u00f3 s\u00edntomas suaves que duran poucos d\u00edas e s\u00f3 requiren un tratamento sintom\u00e1tico de apoio. Na listeriose invasiva, a bacteria esp\u00e1llase polo sistema circulatorio e o sistema nervioso central. O tratamento incl\u00fae a administraci\u00f3n intravenosa hospitalaria de doses altas de antimicrobianos, xeralmente durante non menos de d\u00faas semanas. Entre os antibi\u00f3ticos usados normalmente est\u00e1n segundo os casos os seguintes: ampicilina, penicilina, amoxicilina, e \u00e1s veces xentamicina.. As cefalosporinas non son efectivas. En casos de infecci\u00f3n por \"Listeria\" durante o embarazo c\u00f3mpre un tratamento r\u00e1pido con antibi\u00f3ticos para impedir que a bacteria afecte ao feto.\nInvestigaci\u00f3n.\n\"Listeria\" \u00e9 un pat\u00f3xeno oportunista: \u00c9 m\u00e1is com\u00fan en persoas vellas, mulleres pre\u00f1adas e pacientes de SIDA. A \"Listeria\" virulenta s\u00f3 afecta a aproximadamente a 7 de cada mill\u00f3n de persoas sas cada ano. Unha mellor comprensi\u00f3n da biolox\u00eda celular das infecci\u00f3ns por \"Listeria\", inclu\u00edndo factores de virulencia releventes, poden levar a mellores tratamentos para listeriose e outras infecci\u00f3ns por parasitos intracitoplasm\u00e1ticos. Os investigadores est\u00e1n agora a investigar o uso de \"Listeria\" como vacina contra o cancro, aproveitando a s\u00faa capacidade de \"inducir unha potente inmunidade innata e adaptativa\"."}
{"id": "248203", "revid": "85894", "url": "https://gl.wikipedia.org/wiki?curid=248203", "title": "Os Curr\u00e1s, Santa Mar\u00eda de Neda, Neda", "text": "Os Curr\u00e1s \u00e9 un lugar da parroquia de Santa Mar\u00eda de Neda no concello coru\u00f1\u00e9s de Neda, na comarca de Ferrol."}
{"id": "248205", "revid": "56817", "url": "https://gl.wikipedia.org/wiki?curid=248205", "title": "Senna", "text": ""}
{"id": "248207", "revid": "5863", "url": "https://gl.wikipedia.org/wiki?curid=248207", "title": "Juan Pedrosa Vicente", "text": "Juan Mar\u00eda Domingo Pedrosa Vicente, nado en Vigo o 28 de maio de 1957, \u00e9 un economista e pol\u00edtico galego do PPdeG.\nTraxectoria.\nLicenciado en Ciencias Econ\u00f3micas e Empresariais. Foi delegado provincial da Conseller\u00eda de Xustiza, Interior e Relaci\u00f3ns Laborais en Pontevedra (1993-1994), director xeral de Relaci\u00f3ns Laborais (1994-1997), deputado no Parlamento de Galicia na V e VI lexislaturas (1997-2005) e secretario executivo da organizaci\u00f3n do PPdeG. \u00c9 xefe do servizo de formaci\u00f3n e colocaci\u00f3n da delegaci\u00f3n da Xunta en Vigo."}
{"id": "248208", "revid": "1888", "url": "https://gl.wikipedia.org/wiki?curid=248208", "title": "Juan Mar\u00eda Domingo Pedrosa Vicente", "text": ""}
{"id": "248210", "revid": "124656", "url": "https://gl.wikipedia.org/wiki?curid=248210", "title": "Jos\u00e9 Manuel Vila P\u00e9rez", "text": "Jos\u00e9 Manuel Vila P\u00e9rez, nado en Malpica de Berganti\u00f1os en 1958 e finado no mesmo concello o 14 de febreiro de 2011, foi un pol\u00edtico galego do PPdeG.\nTraxectoria.\nFoi secretario da Confrar\u00eda de Pescadores de Malpica. Foi concelleiro de Malpica de Berganti\u00f1os polo PPdeG dende as elecci\u00f3ns municipais de 1987. Foi deputado do Parlamento de Galicia (1989-2001). En 2003 formou unha agrupaci\u00f3n independente (Agrupaci\u00f3n Vecinal de Electores AVE) coa que conseguiu catro concelleiros, os mesmos que o PSOE, con quen gobernou en coalici\u00f3n. En 2007 volveu a liderar a agrupaci\u00f3n independente, logrando 3 concelleiros e pasando \u00e1 oposici\u00f3n. A principios de 2009 ata o PPdeG recuperouno para presidir a xestora local, sendo elixido candidato \u00e1 alcald\u00eda para as municipais de 2011, por\u00e9n faleceu o 14 de febreiro de 2011. No seu lugar encabezou a candidatura Eduardo Parga Veiga e logrou a vitoria e a alcald\u00eda."}
{"id": "248211", "revid": "5863", "url": "https://gl.wikipedia.org/wiki?curid=248211", "title": "Jos\u00e9 Seraf\u00edn Pena Souto", "text": "Jos\u00e9 Seraf\u00edn Pena Souto, nado na Coru\u00f1a o 22 de maio de 1928 e finado en Lugo o 3 de febreiro de 2016, foi un empresario e pol\u00edtico galego do PPdeG.\nTraxectoria.\nNado na Coru\u00f1a, desde os catro anos criouse na casa de Fouz de Recimil. Estudou o bacharelato nos Maristas de Lugo. Iniciouse como empresario instalando mesas de futbol\u00edn nos establecementos de hostalar\u00eda, logo montou o primeiro sal\u00f3n de m\u00e1quinas recreativas do norte de Espa\u00f1a no Campo Castelo de Lugo. Foi empresario da construci\u00f3n e taurino, e despois dedicouse \u00e1 hostaler\u00eda. Participou nas elecci\u00f3ns municipais en Lugo durante o franquismo polo chamado \u201cterzo familiar\u201d. Despois foi militante de Alianza Popular, e logo do Partido Popular. Foi concelleiro en Lugo desde 1974 ata 2007. Varias veces Tenente de Alcalde, foi tam\u00e9n S\u00edndico do Concello de Lugo. Foi deputado no Parlamento de Galicia na III e IV lexislaturas (1989-1997). Participou na elaboraci\u00f3n da Lei do Xogo de Galicia, e fundou a primeira asociaci\u00f3n Galega de Empresas Operadoras, da que foi presidente. Foi Vicepresidente do Club Deportivo Lugo."}
{"id": "248212", "revid": "1131", "url": "https://gl.wikipedia.org/wiki?curid=248212", "title": "Igrexa de Vilar de Donas", "text": ""}
{"id": "248213", "revid": "98629", "url": "https://gl.wikipedia.org/wiki?curid=248213", "title": "Mar\u00eda Jos\u00e9 Ares Casal", "text": "Mar\u00eda Jos\u00e9 Ares Casal, nada en Melide o 20 de abril de 1948, \u00e9 unha pol\u00edtica galega do PPdeG.\nTraxectoria.\nFilla de Jos\u00e9 Ares Lois. Foi directora do colexio Barri\u00e9 de la Maza. Foi concelleira de Santa Comba polo PPdeG dende as elecci\u00f3ns municipais de 1991 e foi responsable de Cultura e Educaci\u00f3n en tres lexislaturas, sendo posteriormente responsable de Educaci\u00f3n e Asuntos Sociais. Foi elixida deputada do Parlamento de Galicia nas auton\u00f3micas de 1993. En maio de 2009 foi expulsada do PPdeG por non apoiar ao independente Miguel P\u00e9rez Fern\u00e1ndez como alcalde na moci\u00f3n de censura de febreiro de 2008. Nas municipais de 2011 encabezou a candidatura de Terra Galega e foi elixida concelleira. En 2015 abandonou a pol\u00edtica."}
{"id": "248215", "revid": "89787", "url": "https://gl.wikipedia.org/wiki?curid=248215", "title": "Roberto Taboada Rivadulla", "text": "Roberto Jes\u00fas Taboada Rivadulla, nado en Pontevedra o 30 de abril de 1953, \u00e9 un pol\u00edtico galego do PSdeG-PSOE.\nTraxectoria.\nDiplomado en Maxisterio, traballou na Cidade Infantil Pr\u00edncipe Felipe e foi membro do Consello de Administraci\u00f3n de CRTVG.\nMilitante socialista desde 1981, foi elixido concelleiro de Pontevedra en 1987 na candidatura de Gonzalo Adrio Barreiro. Nos comicios electorais de 1991 e 1999 foi candidato \u00e1 alcald\u00eda, e sa\u00edu elixido de novo concelleiro. Amais, foi deputado no Parlamento de Galicia na III e IV lexislaturas (1989-1997). Tras as elecci\u00f3ns de 1999 o PSdG apoiou o goberno de Miguel Anxo Fern\u00e1ndez Lores como alcalde do BNG. Retirouse da pol\u00edtica en 2002, meses antes das elecci\u00f3ns municipais, por mor dun derramo cerebral.\nNa d\u00e9cada de 1980 cultivou a pintura, o dese\u00f1o e o debuxo. En 1982 dese\u00f1ou o cartel das Festas da Peregrina de Pontevedra, e foi seleccionado no II Certame Galego de Artes Pl\u00e1sticas. Como escritor foi finalista do Premio de Xornalismo Julio Camba en 1982. Trala s\u00faa retirada da pol\u00edtica, ad\u00edcase \u00e1 escritura e foi comisario de diversas exposici\u00f3ns."}
{"id": "248216", "revid": "1888", "url": "https://gl.wikipedia.org/wiki?curid=248216", "title": "Roberto Jes\u00fas Taboada Rivadulla", "text": ""}
{"id": "248217", "revid": "98629", "url": "https://gl.wikipedia.org/wiki?curid=248217", "title": "Reserva da biosfera Mari\u00f1as Coru\u00f1esas e Terras do Mandeo", "text": "As Mari\u00f1as Coru\u00f1esas e Terras do Mandeo \u00e9 unha reserva da biosfera declarada o 28 de maio de 2013, que abrangue 17 concellos das comarcas da Coru\u00f1a, Betanzos e Terra de Melide. A reserva ten unha superficie de 113.970 hect\u00e1reas e nela vive unha poboaci\u00f3n dunhas 190.000 persoas.\nDentro da reserva incl\u00faense varias zonas de especial conservaci\u00f3n da Rede Natura 2000 e un monumento natural.\nXeograf\u00eda.\nA reserva da biosfera est\u00e1 formada esencialmente polas bac\u00edas de dous r\u00edos principais, o Mero e o Mandeo e mais polo litoral das r\u00edas de Betanzos e A Coru\u00f1a (coa excepci\u00f3n do propio termo municipal da Coru\u00f1a). As\u00ed, abrangue \u00e1reas costeiras e de monta\u00f1a; a s\u00faa altitude m\u00e1xima est\u00e1 no monte da Cova da Serpe (841 m).\nA extensi\u00f3n da reserva sup\u00f3n un 3,85% da Comunidade Aut\u00f3noma de Galicia. Administrativamente, o territorio pertence a un total de 176 parroquias dos seguintes concellos:\nDemograf\u00eda.\nSegundo o IGE, en 2011 a poboaci\u00f3n da reserva era de 189.902 habitantes, cunha densidade media de 167 hab/km\u00b2. Isto sup\u00f3n unha densidade maior \u00e1 media galega, o que se explica polo feito de a reserva estar na \u00e1rea de influencia da cidade da Coru\u00f1a. Por\u00e9n, hai que reparar nas grandes diferenzas na densidade dos diversos concellos segundo a s\u00faa proximidade \u00e1 Coru\u00f1a, cunha densidade m\u00e1xima en Oleiros (780,1 hab/km\u00b2) e m\u00ednima en Sobrado (17,3 hab/km\u00b2). Tendo en conta estes datos, p\u00f3dense distinguir tres \u00e1reas:\nEspazos protexidos.\nDentro da reserva incl\u00faense varias zonas de especial conservaci\u00f3n da Rede Natura 2000. Conta cos ZECs de Betanzos - Mandeo, o Encoro de Abegondo - Cecebre, a Costa de Dexo (tam\u00e9n declarada monumento natural) e tam\u00e9n o tramo arteix\u00e1n da Costa da Morte. Ademais, conta coas novas propostas LIC na rede do esteiro do r\u00edo Baxoi, as bra\u00f1as do Deo a Serra da Cova da Serpe."}
{"id": "248218", "revid": "197", "url": "https://gl.wikipedia.org/wiki?curid=248218", "title": "Cartelle (hom\u00f3nimos)", "text": "O top\u00f3nimo galego Cartelle pode referirse a:"}
{"id": "248219", "revid": "88215", "url": "https://gl.wikipedia.org/wiki?curid=248219", "title": "Xavier Mali\u00e1n Crosas", "text": "Xavier Mali\u00e1n Crosas, m\u00e1is co\u00f1ecido como Xavi Mali\u00e1n, nado en Sant Hip\u00f2lit de Voltreg\u00e0 (provincia de Barcelona) o 5 de setembro de 1989, \u00e9 un xogador catal\u00e1n de h\u00f3ckey a pat\u00edns que xoga de porteiro. Dende a tempada 2019-20 xoga no FC Porto.\nTraxectoria.\nXavi Mali\u00e1n comezou no equipo da s\u00faa cidade natal, o Club Pat\u00ed Voltreg\u00e0, club co que ga\u00f1ou 3 campionatos de Espa\u00f1a nas categor\u00edas alev\u00edn, infantil e xuvenil, e co que debutou na OK Liga. Na tempada 2009-10 asinou polo Club Pat\u00edn Cerceda galego, equipo que debutaba na OK Liga. Logo do descenso do equipo cercedense, daquela vencellado ao HC Liceo da Coru\u00f1a, Mali\u00e1n fichou por este \u00faltimo. Co equipo coru\u00f1\u00e9s ga\u00f1ou d\u00faas Copas de Europa de xeito consecutivo, unha Copa Continental e outra Intercontinental, as\u00ed como a OK Liga de 2013. Deixou o club ao remate da tempada 2018-19, pasando a ser xogador do FC Porto.\nXavier Mali\u00e1n ten xogado na selecci\u00f3n espa\u00f1ola dende que xogaba en categor\u00edas inferiores, tendo ga\u00f1ado tres t\u00edtulos coa mesma en distintas categor\u00edas."}
{"id": "248222", "revid": "23204", "url": "https://gl.wikipedia.org/wiki?curid=248222", "title": "Xos\u00e9 Manuel Malheiro Guti\u00e9rrez", "text": "Xos\u00e9 Manuel Malheiro Guti\u00e9rrez, nado en Moxico (Angola) o 3 de xaneiro de 1961, \u00e9 un profesor e escritor galego.\nTraxectoria.\nMestre e Doutor en Filosof\u00eda e Ciencias da Educaci\u00f3n (Pedagox\u00eda) pola Universidade de Santiago de Compostela. Foi director das Escolas Obradoiro de Terra de Montes (Forcarei, 1992-1995), A Xuventude II (Cambados, 1995-1998) e Restauraci\u00f3n IV (Tui, 1998-2000). Traballou nas universidades de Vigo (2001-2002) e Santiago de Compostela (2003-2008). Desde 2008 \u00e9 profesor do Departamento de Pedagox\u00eda e Did\u00e1ctica da Universidade da Coru\u00f1a. Investiga sobre os procesos migratorios e as s\u00faas implicaci\u00f3ns na escola; o contido dos manuais escolares; o emprego das imaxes fotogr\u00e1ficas e o cinema como recursos no estudo da memoria escolar."}
{"id": "248224", "revid": "865", "url": "https://gl.wikipedia.org/wiki?curid=248224", "title": "Embraer E-175", "text": ""}
{"id": "248225", "revid": "865", "url": "https://gl.wikipedia.org/wiki?curid=248225", "title": "Embraer E-195", "text": ""}
{"id": "248226", "revid": "56817", "url": "https://gl.wikipedia.org/wiki?curid=248226", "title": "LOT Polish Airlines", "text": "LOT Polish Airlines \u00e9 a aeroli\u00f1a nacional de Polonia. Baseada en Varsovia, LOT foi creada no ano 1929, sendo unha das aeroli\u00f1as m\u00e1is antigas a\u00ednda operativas. Usando unha frota de 55 avi\u00f3ns, LOT voa a 60 destinos en Europa, Oriente Medio, Norteam\u00e9rica e Asia.\nO ano 1989 marcou o comezo do r\u00e1pido desenvolvemento da aeroli\u00f1a. LOT comezou a retirar os seus vellos avi\u00f3ns sovi\u00e9ticos e comezou a renovar a frota. Coa chegada do primeiro Boeing 767-300ER, LOT iniciou servizos intercontinentais a Chicago, Newark, Toronto e Nova York. Estas catro rutas principais te\u00f1en sido os voos m\u00e1is populares de LOT, especialmente durante o ver\u00e1n cando oitos polacos regresan ao seu pa\u00eds de vacaci\u00f3ns."}
{"id": "248227", "revid": "1131", "url": "https://gl.wikipedia.org/wiki?curid=248227", "title": "Polideportivo de Les Comes", "text": "O Poliesportiu Les Comes \u00e9 un pavill\u00f3n polideportivo da cidade de Igualada (Catalu\u00f1a). Foi inaugurado en 1984 e ten capacidade para 1.500 espectadores. Est\u00e1 situado na R\u00faa Carles Riba. O seu uso principal \u00e9 a pr\u00e1ctica de h\u00f3ckey a pat\u00edns, sendo a casa do Igualada HC (nas s\u00faas categor\u00edas masculina e feminina), e ten acollido numerosos eventos deste deporte ao longo da s\u00faa historia, tanto a nivel de clubs como de selecci\u00f3ns, salientando o Campionato de Europa Xuvenil de h\u00f3ckey a pat\u00edns 1995, a final a catro da Liga Europea de 1999, ou a Copa do Rei 2008 de h\u00f3ckey a pat\u00edns. Ten unhas medidas de 40 x 20 metros e a s\u00faa superficie \u00e9 de terrazo."}
{"id": "248228", "revid": "56817", "url": "https://gl.wikipedia.org/wiki?curid=248228", "title": "Instituto Andaluz del Patrimonio Hist\u00f3rico", "text": "O Instituto Andaluz do Patrimonio Hist\u00f3rico (IAPH) \u00e9 a entidade cient\u00edfica da Consellar\u00eda de Cultura e Deporte da Xunta de Andaluc\u00eda dedicada \u00f3 patrimonio cultural desde 1989.\nUnha axencia p\u00fablica que se configura como un centro que integra todas as disciplinas do patrimonio cultural: investigaci\u00f3n do patrimonio hist\u00f3rico, documentaci\u00f3n, conservaci\u00f3n de bens culturais, restauraci\u00f3n do patrimonio hist\u00f3rico, difusi\u00f3n e formaci\u00f3n en patrimonio, entre outras.\nO seu rexistro oficial como axente do Sistema Andaluz do Co\u00f1ecemento, na clasificaci\u00f3n concreta de Instituto de Investigaci\u00f3n, reco\u00f1ece o papel fundamental do IAPH na produci\u00f3n cient\u00edfica e o seu labor de transferencia cara \u00f3 tecido produtivo andaluz e a sociedade no seu conxunto.\nO IAPH est\u00e1 presente nas redes nacionais e internacionais pola s\u00faa dedicaci\u00f3n \u00f3 avance te\u00f3rico, \u00e1 innovaci\u00f3n tecnol\u00f3xica e polo seu compromiso cos patrimonios emerxentes, como as paisaxes culturais, o patrimonio industrial, o contempor\u00e1neo ou a arqueolox\u00eda subacu\u00e1tica.\nFunci\u00f3ns.\nO Instituto Andaluz do Patrimonio Hist\u00f3rico (IAPH) \u00e9 unha axencia de investigaci\u00f3n, innovaci\u00f3n, desenvolvemento e transferencia sobre o patrimonio cultural.\nO IAPH est\u00e1 acreditado no Sistema Andaluz de Co\u00f1ecemento como Instituto de Investigaci\u00f3n, o que dota \u00e1 entidade dunha maior calidade competitiva. A investigaci\u00f3n sostense sobre dous importantes eixos: o Plan Andaluz de Innovaci\u00f3n, Desenvolvemento e Investigaci\u00f3n (PAIDI) e o Plan Estrat\u00e9xico da Cultura de Andaluc\u00eda (PENCA).\nNeste contexto, as s\u00faas li\u00f1as de traballo son: \nSedes.\nSituada en Sevilla, no antigo mosteiro da Cartuxa de Santa Mar\u00eda das Covas rehabilitado para a Exposici\u00f3n Universal de 1992.\nA sede principal do IAPH at\u00f3pase na \"Illa da Cartuxa de Sevilla\", este enclave, xunto \u00f3 r\u00edo Guadalquivir, tense constancia de que estivo habitado desde o s\u00e9culo XII, \u00e9poca na que hab\u00eda un barrio oleiro musulm\u00e1n, posteriormente no s\u00e9culo XIV foi o claustro de leigos do Mosteiro da Cartuxa de Sevilla, durante o per\u00edodo de ocupaci\u00f3n francesa da Guerra de Independencia (1808-14) tivo funci\u00f3ns de cuartel, e entre 1841 e 1982 foi f\u00e1brica de louza de Pickman.\nEstes espazos de hortas, celas, almac\u00e9ns, mu\u00ed\u00f1os son transformadas, con diverso \u00e9xito e criterio, en 1992 con ocasi\u00f3n da Exposici\u00f3n Universal de Sevilla\nNo Conxunto do Mosteiro da Cartuxa, coa rehabilitaci\u00f3n situ\u00e1ronse outras instituci\u00f3ns p\u00fablicas de car\u00e1cter educativo e cultural, pretendendo que este enclave pasase de f\u00e1brica de cer\u00e1mica a factor\u00eda cultural. O \"Organismo Aut\u00f3nomo Administrativo Centro Andaluz de Arte Contempor\u00e1nea\" a denominada Universidade Internacional de Andaluc\u00eda \u00e9 unha instituci\u00f3n p\u00fablica creada pola Lei da Comunidade Aut\u00f3noma de Andaluc\u00eda no ano 1994, que naceu co obxectivo de contribu\u00edr \u00e1 creaci\u00f3n, desenvolvemento, transmisi\u00f3n e cr\u00edtica da ciencia, da t\u00e9cnica e da cultura, mediante a docencia, a investigaci\u00f3n coordinada e o intercambio de informaci\u00f3n cient\u00edfica e tecnol\u00f3xica de interese a nivel internacional e interrexional, son os organismos cos que comparte o espazo neste lugar.\nSituado no Balneario da nosa Se\u00f1ora da Palma e o Real de C\u00e1diz desde 1998, este edificio dos anos 20 sit\u00faase na praia da Caleta.\nO Centro de Arqueolox\u00eda Subacu\u00e1tica de Andaluc\u00eda at\u00f3pase situado sobre a gaditana praia da Caleta, no Balneario da Palma e o Real. Este edificio data dos anos 20 do s\u00e9culo XX e tivo diversas funci\u00f3ns durante ese s\u00e9culo, como son Balneario, Escola de Frechas Navais, alternou servizos de ba\u00f1os con usos hostaleiros e mesmo sal\u00f3n de celebraci\u00f3ns.\nDebido \u00e1 mala calidade da s\u00faa estrutura chegouse a expo\u00f1er a s\u00faa demolici\u00f3n, pero foi en 1990 cando a Consellar\u00eda de Cultura da Xunta de Andaluc\u00eda declarouno Ben de Interese Cultural. Unha vez finalizada a s\u00faa rehabilitaci\u00f3n tomouse a decisi\u00f3n de destinalo \u00f3 seu labor actual.\nO CBC-PM sit\u00faase no Palmeiral das Sorpresas do porto de M\u00e1laga, un equipamento de lecer, l\u00fadico e cultural situado no Porto de M\u00e1laga.\nO Instituto Andaluz do Patrimonio Hist\u00f3rico ten un portal web que conta con m\u00e1is de 5.000 p\u00e1xinas de contidos especializados, 11.000 fotograf\u00edas do patrimonio cultural andaluz e 900 documentos de informaci\u00f3n complementaria."}
{"id": "248229", "revid": "98629", "url": "https://gl.wikipedia.org/wiki?curid=248229", "title": "Luis Bazal", "text": "Luis Bazal Rodr\u00edguez, nado en Cerecinos de Campos (Zamora) o 5 de xullo de 1905 e finado en Roses o 17 de xaneiro de 1993, foi un mestre e escritor galego.\nTraxectoria.\nNado en Cerecinos de Campos onde exerc\u00eda como m\u00e9dico o seu pai. A familia trasladouse a Madrid e cando morreu o pai, asentouse en Ver\u00edn. Luis Bazal f\u00edxose mestre e iniciou a s\u00faa actividade profesional en 1933 na escola de Correchouso (Laza). Xunto con Losada, Celso Blanco e Perdiz acabaron coa hexemon\u00eda da UGT e implantaron a CNT en Ver\u00edn (1933). Detido en outubro de 1934, cando era mestre en Correchouso, permaneceu preso dous meses e foi trasladado a Pidre (Solbeira de Limia) como represalia pola s\u00faa participaci\u00f3n nos movementos sindicais dos carrilanos. Durante o curso 1935/36 foi destinado a San Mamede de Palm\u00e9s, nesa escola distinguiuse polo seu papel de dinamizador dos movementos asociativos entre veci\u00f1os e labregos, militou na FAI local e organizou a CNT, ademais de formar parte da Asociaci\u00f3n de Trabajadores de la Ense\u00f1anza de Orense (ATEO).\nAo producirse golpe de Estado do 18 de xullo de 1936 intentou opo\u00f1erse, e batidos os republicanos botouse ao monte canda a s\u00faa muller. Logo de esconderse en Ourense e Ver\u00edn, na casa da s\u00faa nai, pasou a fronteira portuguesa. Botou un tempo preso no Forte de S\u00e3o Neutel en Chaves, e despois embarcou desde Lisboa cara a Tarragona, onde chegou o 13 de outubro. Pasou un tempo no sanatorio de La Rabassada e despois marcha cara a Madrid, mais ao estar a cidade cercada polas tropas franquistas, marcha a Cidade Real. Despois incorporouse na columna Roja y Negra de Valencia para ir loitar \u00e1 fronte, mais finalmente ingresou nas Escolas de Guerra de Paterna. Renuncia ao posto e al\u00edstase en Valencia na columna Iberia, mais tras desacordos cos mandos marcha ao Internado Durruti e aproba oposici\u00f3ns para entrar a dar clase na academia de Artillar\u00eda. O 20 de febreiro de 1938 dirixiuse \u00e1 fronte de Teruel, entrando como oficial de enlace na 46\u00aa Divisi\u00f3n. A comezos de novembro, xa de volta na s\u00faa unidade, a fronte retrocede cara a Lleida, onde pasan a Noiteboa. Desde Granollers cruza a fronteira francesa por Le Perthus o 9 de febreiro de 1939.\nPasou polos campos de concentraci\u00f3n de Argel\u00e8s-sur-Mer e Brem, e foi obrigado a alistarse nas compa\u00f1\u00edas de traballo que o levaron \u00e1 Alema\u00f1a nazi. Rematada a segunda guerra mundial, vaia a Tolosa, onde traballa de panadeiro, repartidor de xornais e prateiro e retomou contacto co anarcosindicalismo. Despois traballou como lector de lingua castel\u00e1 en institutos de B\u00eazier, Villefranche de Laureguer e Tolosa. Colaborou na prensa af\u00edn e escribiu libros de poes\u00eda, novelas e ensaios. Colaborou en \"Cenit\" (1965) e \"Solidaridad Obrera\" de Galicia.\nEn maio de 1977 regresou a Espa\u00f1a, vivindo un ano en Barcelona e outro en Roses (provincia de Xirona)."}
{"id": "248230", "revid": "1888", "url": "https://gl.wikipedia.org/wiki?curid=248230", "title": "Luis Bazal Rodr\u00edguez", "text": ""}
{"id": "248233", "revid": "85894", "url": "https://gl.wikipedia.org/wiki?curid=248233", "title": "Pidre, Solbeira de Limia, Xinzo de Limia", "text": "Pidre \u00e9 un lugar da parroquia de Solbeira de Limia, no concello ourens\u00e1n de Xinzo de Limia, na comarca da Limia. No ano 2022 ti\u00f1a 31 habitantes, dos cales 15 eran homes e 16 mulleres."}
{"id": "248255", "revid": "22570", "url": "https://gl.wikipedia.org/wiki?curid=248255", "title": "Real Club Josaleta", "text": "O Real Club Josaleta \u00e9 un club polideportivo e social de car\u00e1cter privado do barrio de Neguri, na cidade de Getxo, Euskadi. Foi fundado en 1933 e conta con catro secci\u00f3n deportivas federadas: h\u00f3ckey herba, h\u00f3ckey a pat\u00edns, p\u00e1del e tenis. Tr\u00e1tase do terceiro club m\u00e1is grande de Biscaia en volume de socios, por detr\u00e1s do Athletic Club de Bilbao e o Club Basket Bilbao Berri.\nHistoria.\nAs orixes do club rem\u00f3ntanse ao 22 de marzo de 1933, cando se redactou o primeiro Regulamento Social do Club (daquela denominado Sociedad Campos de Sport de Jolaseta), a\u00ednda que a existencia das instalaci\u00f3ns deportivas se remonta a m\u00e1is de vinte anos antes desta data.\nA Sociedad de Terrenos de Neguri, entidade inmobiliaria fundada o 24 de marzo de 1933, destinara parte das s\u00faas propiedades \u00e1 pr\u00e1ctica deportiva e actividades recreativas, como un campo de f\u00fatbol (no que xogaron o Athletic Club de Bilbao e o Arenas de Getxo, campos de tenis de cemento, unha pista de patinaxe, un campo de tiro e un edificio social.\nA sociedade que rexera estas instalaci\u00f3ns nunca tivera un car\u00e1cter deportivo, sen\u00f3n m\u00e1is ben de explotaci\u00f3n das instalaci\u00f3ns, ata que a Sociedad Campos de Sport de Jolaseta quedou deportiva e regulamentariamente constitu\u00edda en 1933, iniciando a s\u00faa actividade deportiva con tres modalidades: f\u00fatbol, h\u00f3ckey herba e tenis.\nEn 1943, o Conde de Barcelona, Juan de Borb\u00f3n y Battenberg, concedeu ao Club o dereito a empregar a distinci\u00f3n de Real, pasando o club a adoptar a denominaci\u00f3n de Real Club Jolaseta.\nAo longo da s\u00faa historia o club foi introducindo outras disciplinas deportivas como a nataci\u00f3n, o h\u00f3ckey a pat\u00edns, ou o p\u00e1del, e organizando diversos campionatos a nivel estatal e internacional. O Josaleta \u00e9 ademais o \u00fanico equipo vasco que competiu na OK Liga, m\u00e1xima categor\u00eda do h\u00f3ckey a pat\u00edns espa\u00f1ol."}
{"id": "248260", "revid": "23204", "url": "https://gl.wikipedia.org/wiki?curid=248260", "title": "Parker Lewis", "text": "Parker Lewis Can't Lose (no orixinal en ingl\u00e9s) ou simplemente Parker Lewis (nome que lle deron na traduci\u00f3n ao galego emitida na TVG) \u00e9 unha serie de televisi\u00f3n estadounidense realizada pola Columbia Pictures Television e fortemente influenciada polo filme \"Ferris Bueller's Day Off\". A serie foi exhibida orixinalmente na Fox Network de setembro de 1990 a xu\u00f1o do 1993 (3 tempadas, 73 episodios).\nCaracter\u00edsticas.\nA serie retrata a vida do seu protagonista Parker Lewis en primeira persoa. Parker \u00e9 un alumno do instituto Santo Domingo para quen nada \u00e9 impos\u00edbel. A s\u00faa principal preocupaci\u00f3n \u00e9 pasar polos turbulentos anos da puberdade con estilo e sen preocupaci\u00f3ns, obxectivo que comparte coa s\u00faa namorada (Annie Sloan) e os seus amigos (Jerry Steiner e Mikey Randall) e que se ve dificultado pola s\u00faa irm\u00e1 Shelly e a directora do instituto Grace Pitt.\nAl\u00e9n de varios aspectos da vida adolescente, inseridos con moito surrealismo, un estilo de vida \"quase\" cartunesco, os episodios regularmente conte\u00f1en referencias cin\u00e9filas, pol\u00edticas e de celebridades.\nPersonaxes principais.\nTam\u00e9n atuaron na serie Milla Jovovich, coma Robin Fecknowitz no episodio piloto e Rusty Schwimmer no episodio 24 da primeira tempada."}
{"id": "248262", "revid": "89787", "url": "https://gl.wikipedia.org/wiki?curid=248262", "title": "La fanciulla del West", "text": "La fanciulla del West (en galego \"A moza do Oeste\") \u00e9 unha \u00f3pera en tres actos con m\u00fasica de Giacomo Puccini e libreto en italiano de Guelfo Civinini e Carlo Zangarini sobre a obra do dramaturgo estadounidense David Belasco \"The Girl of the Golden West\". A s\u00faa estrea tivo lugar o 10 de decembro de 1910 na Metropolitan Opera de Nova York. Mentres que Puccini a considerou unha das s\u00faas grandes obras, \"La fanciulla del West\" converteuse nunha das \u00f3peras menos populares no repertorio do compositor, obtendo unha recepci\u00f3n mixta no p\u00fablico en xeral.\nA pesar de que a trama foi fonte de moitas cr\u00edticas, a meirande parte dos acad\u00e9micos e m\u00fasicos concordan en denominala un magnum opus, particularmente eloxiando a s\u00faa artesan\u00eda. O director Arturo Toscanini referiuse \u00e1 opera como un \"gran poema sinf\u00f3nico\".\nHistoria.\n\"La fanciulla del West\" foi a seguinte \u00f3pera que compuxo Puccini tras \"Madama Butterfly\" (1904), que tam\u00e9n estaba baseada nunha obra de Belasco. Puccini quer\u00eda crear \u00f3peras que fosen pr\u00f3ximas \u00e1 historia recente ou actual. Mentres que \"Madama Butterfly\" narra a historia dunha gueixa e un oficial americano no Xap\u00f3n de inicios do s\u00e9culo XX, \"La fanciulla del West\" achega unha p\u00e1xina da historia americana que alg\u00fans espectadores viviran ou da que ti\u00f1an novas por parte de familiares pr\u00f3ximos e o tema e o escenario estaban presentes na s\u00faa memoria. Esta \u00f3pera foi un encargo da Metropolitan Opera de Nova York, onde foi estreada o 10 de decembro de 1910 coas estrelas do \"Met\" Emmy Destinn (no papel de \"Minnie\") e Enrico Caruso (como \"Dick Johnson\"), para os que Puccini escribira os papeis principais de Dick Johnson e Minnie. Non obstante, logo de que o compositor vira a Gilda dalla Rizza encarnar a Minnie na \u00d3pera de Montecarlo en 1921 comentou: \"Por fin vin a mi\u00f1a verdadeira Fanciulla\". Tam\u00e9n se encontraba entre o elenco encarnando a \"Jack Rance\" Pasquale Amato. O director musical do \"Met\", Arturo Toscanini foi o encargado de dirixir a orquestra. Era a primeira estrea mundial dunha \u00f3pera no Met, e inicialmente foi recibido nos Estados Unidos. A \u00f3pera tivo \u00e9xito logo dunha estrea moi publicitada en 1910. Non obstante, nunca foi tan popular en Europa, ag\u00e1s quizais en Alema\u00f1a. Al\u00ed gozou dunha estrea triunfal na Deutsche Opernhaus de Berl\u00edn en marzo de 1913, baixo a direcci\u00f3n de Ignatz Waghalter.\nO 29 de maio de 1911 estreouse na Royal Opera House de Londres, en Melbourne o 11 de xu\u00f1o no Her Majesty's Theatre; en Roma o 12 de xu\u00f1o no Teatro Costanzi; e no Teatro Col\u00f3n de Bos Aires o 25 de xullo.\n\"La fanciulla del West\" a\u00ednda se representa con frecuencia, mais nunca tanto como outras obras do compositor. Esta \u00f3pera contin\u00faa no repertorio, a\u00ednda que non est\u00e1 entre as m\u00e1is representadas, figurando nas estat\u00edsticas de Operabase no posto n\u00famero 100 das \u00f3peras m\u00e1is representadas no per\u00edodo 2005-2010, sendo a 37\u00aa en Italia e a novena de Puccini con 35 representaci\u00f3ns. O \"Met\" presentou a obra na s\u00faa tempada 2010-11 para conmemorar o centenario do aniversario da estrea da obra.\nCaracter\u00edsticas.\n\"La fanciulla del West\" ten poucos dos aspectos destacados que son caracter\u00edsticos das obras de Puccini, mais \u00e9 admirada pola s\u00faa impresionante orquestraci\u00f3n e por unha partitura que est\u00e1 melodicamente m\u00e1is integrada que a s\u00faa obra anterior (\"Madama Butterfly\"). A \u00f3pera denota a influencia de Debussy e do Strauss de \"Salom\u00e9\" sen chegar a imitalos. Tam\u00e9n se poden atopar similitudes entre o libreto e a obra de Richard Wagner, a\u00ednda que alg\u00fans o atrib\u00faen m\u00e1is \u00e1 trama orixinal da obra, e te\u00f1en afirmado que a \u00f3pera segue a ser esencialmente italiana. Puccini tam\u00e9n se asegurou a cor local, empregando temas xenu\u00ednos do \"Far-West\" (a s\u00faa \u00f3pera \u00e9 considerada o primeiro Spaghetti Western,) ou, m\u00e1is xeralmente, as s\u00faas imitaci\u00f3ns, e facendo un grande uso da escala de tons, para crear atmosferas particulares.\nArgumento.\nActo 1.\n\"No interior do Polka Saloon\"\nUn grupo de mineiros da Febre do Ouro entra no \"Polka Saloon\" tras un d\u00eda de traballo na mina (\"Hello! Hello! Alla 'Polka'\"). Logo dunha canci\u00f3n do trobador ambulante Jake Wallace (\"Che faranno i vecchi miei\"), un dos mineiros, Jim Larkens, sente nostalxia e os mineiros recollen cartos suficientes para a s\u00faa pasaxe de volta (\"Jim, perch\u00e8 piangi?\").\nUn grupo de mineiros xogando \u00e1s cartas descobren que Sid fai trampas e queren atacalo. O sheriff Jack Rance tranquiliza os mineiros e coloca d\u00faas cartas na chaqueta de Sid como sinal de tramposo.\nUn axente da Wells Fargo, Ashby, entra e anuncia que est\u00e1 a perseguir o bandido Ramerrez e a s\u00faa banda de mexicanos. Rance brinda por Minnie, a moza propietaria do saloon, como a s\u00faa futura dona, o que pon celoso a Sonora. Os dous homes comezan a pelexar. Rance saca o seu rev\u00f3lver mais nese intre, soa un disparo e Minnie enc\u00f3ntrase ao lado da barra cun rifle nas s\u00faas mans (\"Hello, Minnie!\"). Ela d\u00e1 aos mineiros unha lecci\u00f3n da Biblia (\"Dove eravamo?\").\nChega o xinete de Pony Express (\"La posta!\") e entrega un telegrama para Nina Micheltorena, ofrecendo revelar o acocho de Ramerrez. O sheriff dille a Minnie que a ama, mais ela rex\u00e9itao porque est\u00e1 esperando o home axeitado (\"Ti voglio bene, Minnie\").\nUn estra\u00f1o entra no saloon e pide un whisky con auga. Pres\u00e9ntase como Dick Johnson, de Sacramento, a quen Minnie co\u00f1ecera anteriormente. Johnson invita a Minnie a bailar con el e ela acepta. Rance m\u00edraos enfadado.\nAshby regresa cun membro da banda de Ramerrez (Castro), capturado. Ao ver o seu l\u00edder, Johnson, no saloon, Castro acepta guiar a Rance, Ashby e os mineiros na busca de Ramerrez, e o grupo s\u00e9gueo por un cami\u00f1o falso no que resulta ser unha busca in\u00fatil. Mais antes de que Castro marche, murm\u00faralle ao o\u00eddo a Johnseon que algu\u00e9n asubiar\u00e1 e Johnson deber\u00e1 responder para confirmar que o lugar est\u00e1 limpo. Esc\u00f3itase un asub\u00edo, mais Johnson non responde.\nMinnie am\u00f3salle a Johnson o barril de ouro que ela e os mineiros se turnan para vixiar pola noite e Johnson aseg\u00faralle que o ouro estar\u00e1 a salvo al\u00ed. Antes de que marche do \"saloon\", el promete visitala no seu cuarto. Eles conf\u00e9sanse o seu amor. Minnie comeza a chorar, e Johnson cons\u00f3laa antes de marchar.\nAct 2.\n\"A casa de Minnie, m\u00e1is tarde ese d\u00eda\"\nWowkle, unha serventa nativa americana de Minnie, o seu amante Billy Jackrabbit e o seu beb\u00e9 est\u00e1n presentes cando entra Minnie, esperando estar listos para a visita de Johnson. Johnson entra na habitaci\u00f3n de Minnie e ela c\u00f3ntalle todo sobre a s\u00faa vida. Comeza a nevar. Eles b\u00edcanse e Minnie p\u00eddelle que se quede con ela ata a ma\u00f1\u00e1 seguinte. Nega co\u00f1ecer a Nina Micheltorena. Johnson ag\u00f3chase, entra un pelot\u00f3n buscando a Ramerrez que lle revela a Minnie que Johnson \u00e9 o propio bandido Ramerrez. Enfadada, ela ordena a Johnson que marche. Trala marcha do bandido, Minnie escoita un disparo e sabe que dispararon a Johnson. Johnson entra ferido e tambale\u00e1ndose e Minnie ax\u00fadao a agocharse no faiado. Rance entra no cuarto de Minnie buscando o bandido e cando est\u00e1 a piques de abandonar a busca de Johnson, c\u00e1elle sangue na man. Rance obriga a Johnson a baixar. Minnie faille unha oferta desesperada: se ela lle ga\u00f1a ao p\u00f3ker, el deber\u00e1 deixar libre a Johnson; se Rance ga\u00f1a, ela deber\u00e1 casar con el. Tras agochar algunhas cartas nas s\u00faas medias, Minnie fai trampas e ga\u00f1a. Rance cumpre o acordo e Minnie l\u00e1nzase cara a Johnson, que est\u00e1 inconsciente no chan.\nAct 3.\n\"No Gran Bosque de California ao mencer, un tempo despois\"\nJohnson \u00e9 de novo perseguido por Ashby e os mineiros. Nick e Rance est\u00e1n discutindo e preg\u00fantanse que ve Minnie en Johnson, cando entra Ashby triunfal: Johnson foi capturado. Rance e todos os mineiros queren colgar a Johnson. Johnson acepta a sentenza e s\u00f3 pide aos mineiros que non lle falen a Minnie da s\u00faa captura e o seu destino (\"Ch'ella mi creda\"). Minnie chega, armada cunha pistola, xusto antes da execuci\u00f3n e l\u00e1nzase diante de Johnson para protexelo. Cando Rance tenta continuar, ela convence os mineiros de que lle deben demasiado como para matar o home que ama, e p\u00eddelles que o perdoen (\"Ah! Ah! E Minnie!\"). Un por un, os mineiros vanse rendindo \u00e1 s\u00faa s\u00faplica (\"E anche tu lo vorrai, Joe\"). Rance non est\u00e1 satisfeito, mais finalmente cede. Sonora desata a Johnson e lib\u00e9rao. Os mineiros desp\u00eddense de Minnie (\"Le tue parole sono di Dio\"). Minnie e Johnson marchan de California para comezar unha nova vida xuntos.\nOrquestraci\u00f3n.\nA partitura de Puccini require o uso de:\nPara tocar na representaci\u00f3n:\nNo primeiro acto, a canci\u00f3n do trobador do campo Wallace est\u00e1 acompa\u00f1ada por d\u00faas arpas, unha na orquestra e a outra en escena que debe ter \"papel intercalado con secuencias que imitan o banjo\".\nAo final do primeiro acto requ\u00edrese a intervenci\u00f3n dunha \"fonica\", instrumento creado polo milan\u00e9s Romeo Orsi cunha serie de l\u00e1minas met\u00e1licas vibrantes colocadas nunha caixa harm\u00f3nica que emanan un vibrato especial.\nNo segundo acto unha treboada de neve \u00e9 acompa\u00f1ada polo asub\u00edo penetrante da \"m\u00e1quina de vento\" (eliofono).\nA orquestraci\u00f3n desta \u00f3pera \u00e9 particularmente exitosa, e moitos compositores (como Maurice Ravel) empreg\u00e1rona como modelo de estudo para os seus propios alumnos.\nOutras influencias.\nA melod\u00eda da canci\u00f3n de Jake Wallace cerca do comezo do primeiro acto deriva de d\u00faas canci\u00f3ns dunha colecci\u00f3n de melod\u00edas Zuni \"gravadas e harmonizadas\" polo etnomusic\u00f3logo Carlos Troyer, publicada en 1909. Puccini obtivo esta publicaci\u00f3n nun esforzo por atopar a aut\u00e9ntica m\u00fasica nativa americana para Wowkle, mais finalmente entregouna a Jake Wallace. (Varios libros sobre Puccini repiten a pretensi\u00f3n de Mosco Carner de que a canci\u00f3n est\u00e1 baseada en \"Old Dog Tray\" de Stephen Foster; mais non \u00e9 as\u00ed)\nUnha frase cantada no cl\u00edmax por Johnson, \"Quello che tacete\", preto do final do primeiro acto, ten un forte parecido cunha frase similar da canci\u00f3n de Phantom, \"The Music of the Night\", no musical de Andrew Lloyd Webber (1986) \"The Phantom of the Opera\" (\"A pantasma da \u00f3pera\"). Alg\u00fans o\u00edntes te\u00f1en citado isto como unha evidencia de que Webber copiou a Puccini. Logo do \u00e9xito da \"Pantasma\", os herdeiros de Puccini demandaron a Webber por plaxio, mais o caso foi resolto f\u00f3ra dos tribunais sen que trascendesen os detalles.\nA \u00f3pera foi levada ao cine como \"The Girl of the Golden West\", nunha versi\u00f3n muda dirixida por Cecil B. DeMille en 1915; en 1923 dirixida por Edwin Carewe; en 1930 dirixida por John Francis Dillon (perdida); e en 1938 por Robert Z. Leonard, a\u00ednda que esta \u00faltima non era unha pel\u00edcula da \u00f3pera de Puccini, sen\u00f3n da obra orixinal de David Belasco, con canci\u00f3ns de Sigmund Romberg, cantadas por Jeanette MacDonald e Nelson Eddy."}
{"id": "248263", "revid": "89787", "url": "https://gl.wikipedia.org/wiki?curid=248263", "title": "Jessie J", "text": "Jessica Ellen Cornish, nada o 27 de marzo de 1988 en Basildon, Essex, Reino Unido, co\u00f1ecida como Jessie J, \u00e9 unha cantante e compositora brit\u00e1nica. En febreiro de 2011 ga\u00f1ou o premio elecci\u00f3n dos cr\u00edticos nos Brit Awards. Foi aclamada polo cantante Justin Timberlake como \u00aba mellor cantante do mundo do momento\u00bb.\nTraxectoria.\nO seu \u00e1lbum debut, \"Who You Are\", foi lanzado ao mercado o 25 de febreiro de 2011 e acadou un bo recibimento comercial. Entrou nos repertorio dos m\u00e1is vendidos na maior\u00eda dos pa\u00edses arredor do mundo, entre os que se atopan Australia, Canad\u00e1, Irlanda e Nova Zelandia. Ademais vendeu m\u00e1is dun mill\u00f3n de copias no Reino Unido. Do \u00e1lbum lanz\u00e1ronse dous sinxelos, titulados \u00abDo It Like a Dude\u00bb e \u00abPrice Tag\u00bb, que obtiveron unha boa acollida comercial. O primeiro deles chegou ao n\u00famero dous da lista \"UK Singles Chart\", ademais recibiu un disco de ouro por parte da British Phonographic Industry, mentres que o segundo converteuse nun \u00e9xito n\u00famero un en pa\u00edses coma Francia, Irlanda e Nova Zelandia, ademais de ser certificado en ocasi\u00f3ns con discos de platino neses pa\u00edses.\nForon lanzados, tam\u00e9n, outros tres sinxelos do disco: \u00abNobody's Perfect\u00bb, lanzado o 27 de maio de 2011 en iTunes, \u00abWho's Laughing Now\u00bb, que logrou colocarse nos n\u00fameros dezaseis e vinte e oito das listas \"UK Singles Chart\" e \"Irish Singles Char\", e \u00abWho You Are\u00bb. En medio da promoci\u00f3n do \u00e1lbum, a cantante lanzou outro sinxelo pertencente a s\u00faa edici\u00f3n de luxo, chamado \u00abDomino\u00bb, que obtivo boa recepci\u00f3n en Australia, Nova Zelandia e os Estados Unidos de Am\u00e9rica, neste \u00faltimo converteuse no primeiro \"top\" 10 da cantante, mentres que no Reino Unido converteuse no seu segundo n\u00famero un, detr\u00e1s de \u00abPrice Tag\u00bb. O \u00faltimo sinxelo do disco, \u00abLaserLight\u00bb, acadou a quinta posici\u00f3n da lista \"UK Singles Chart\", o que converteu a Jessie na primeira e ata o de agora \u00fanica cantante brit\u00e1nica en ter seis sinxelos \"top\" 10 dun mesmo \u00e1lbum nesa lista\nPor outra banda, Jessie tam\u00e9n ten escrito canci\u00f3ns para outros artistas baixo o seu nome real, Jessica Cornish. Entre elas at\u00f3panse \u00abParty in the U.S.A\u00bb de Miley Cyrus, \u00abRepeat\u00bb de David Guetta \u2014onde tam\u00e9n colabora como voz principal\u2014, e \u00abI Need This\u00bb de Chris Brown; esta \u00faltima tam\u00e9n foi interpretada por ela e inclu\u00edda en \"Who You Are\". Para abril de 2012, a cantante ter\u00eda vendido un total de 13,5 mill\u00f3ns de copias dos seus materiais discogr\u00e1ficos."}
{"id": "248264", "revid": "7596", "url": "https://gl.wikipedia.org/wiki?curid=248264", "title": "Certificado de Aptitude Pedag\u00f3xica", "text": "O Certificado de Aptitude Pedag\u00f3xica (CAP) \u00e9 o requirimento indispensable en Espa\u00f1a para que os licenciados, enxe\u00f1eiros superiores, arquitectos ou equivalentes poidan exercer o ensino secundario segundo a Lei Org\u00e1nica 1/1990 do 3 de outubro, de Ordenaci\u00f3n Xeral do Sistema Educativo (LOGSE). Tam\u00e9n se adoita denominar CAP ao Curso de Aptitude (ou Adaptaci\u00f3n) Pedag\u00f3xica que leva \u00e1 s\u00faa obtenci\u00f3n.\nA base normativa enc\u00f3ntrase na Lei Xeral de Educaci\u00f3n de 1970 e na Orde Ministerial do 8 de xullo de 1971.\nSegundo o Real Decreto do 4 de xu\u00f1o de 1993, non \u00e9 necesario cursalo para o ingreso nas especialidades de tecnolox\u00eda, psicolox\u00eda e pedagox\u00eda e formaci\u00f3n empresarial, nin tampouco en ningunha das correspondentes ao Corpo de Profesores T\u00e9cnicos de Formaci\u00f3n Profesional. \u00c9 dicir, os diplomados ou enxe\u00f1eiros t\u00e9cnicos (ademais dos licenciados) que poden optar \u00e1s prazas de profesor de ditas \u00e1reas non est\u00e1n obrigados a cursalo.\nO curso 2009/2010 foi o primeiro no que non se impartiu o CAP, e no seu lugar implantouse o Mestrado para o profesorado de educaci\u00f3n secundaria obrigatoria, bacharelato, formaci\u00f3n profesional e ensino de idiomas, debido \u00e1 entrada en vigor do Espazo Europeo de Educaci\u00f3n Superior (EEES), co\u00f1ecido como Plan Bolo\u00f1a."}
{"id": "248270", "revid": "89787", "url": "https://gl.wikipedia.org/wiki?curid=248270", "title": "Plasmodium falciparum", "text": "Plasmodium falciparum \u00e9 unha especie de protozoos parasitos causante da malaria ou paludismo en humanos, xunto con outras especies do x\u00e9nero \"Plasmodium\". Transm\u00edteo a femia do mosquito do x\u00e9nero \"Anopheles\". A malaria causada por esta especie (tam\u00e9n chamada malaria maligna ou falciparum) \u00e9 a forma m\u00e1is perigosa de malaria, e coas maiores taxas de complicaci\u00f3ns e mortalidade. En 2006, houbo uns 247 mill\u00f3ns de casos de infecci\u00f3ns de malaria humana (98% en \u00c1frica, 70% entre a poboaci\u00f3n de 5 anos ou menos). A s\u00faa prevalencia \u00e9 maior na \u00c1frica subsahariana ca en calquera outra rexi\u00f3n do mundo; na maior\u00eda dos pa\u00edses africanos un 75% dos casos de malaria d\u00e9bense ao \"P. falciparum\", mentres que na maior\u00eda dos demais pa\u00edses nos que se d\u00e1 a malaria, predominan outros plasmodios menos virulentos. Case todas as mortes por malaria son causadas por \"P. falciparum\".\nIntroduci\u00f3n.\nA malaria est\u00e1 causada por unha infecci\u00f3n por protozoos do x\u00e9nero \"Plasmodium\". O nome malaria, do italiano \"mala aria\" (mal aire), procede da vinculaci\u00f3n suxerida por Giovanni Maria Lancisi (1717) entre a malaria e os vapores velenosos das pantanos. O nome da especie v\u00e9n do lat\u00edn \"falx\" (fouce), e \"parere\" (parir). O microorganismo foi visto por primeira vez por Charles Louis Alphonse Laveran en 1880 no hospital militar de Constantina (Alxeria), e trat\u00e1base dun microgametocito en exflaxelaci\u00f3n do plasmodio. Patrick Manson (1894) presentou a hip\u00f3tese de que os mosquitos pod\u00edan transmitir a malaria. Esta hip\u00f3tese foi confirmada independentemente por Giovanni Battista Grassi e Ronald Ross en 1898. Grassi (1900) propuxo un estadio exoeritroc\u00edtico no ciclo de vida, confirmado posteriormente por Short, Garnham, Covell e Shute (1948), que encontrou \"Plasmodium vivax\" no f\u00edgado humano.\nNo mundo, a malaria \u00e9 a enfermidade parasitaria m\u00e1is significativa dos humanos, e c\u00f3brase cada ano a vida de m\u00e1is nenos ca calquera outra enfermidade infecciosa. Desde 1900, a \u00e1rea do mundo exposta \u00e1 malaria reduciuse \u00e1 metade, pero a\u00ednda as\u00ed actualmente est\u00e1n expostas a ela 2.000 mill\u00f3ns de persoas. A morbilidade e a mortalidade \u00e9 substancial. As taxas de infecci\u00f3n en nenos nas \u00e1reas end\u00e9micas \u00e9 da orde do 50%. A reduci\u00f3n na incidencia da malaria coincide cun incremento da produci\u00f3n econ\u00f3mica.\nNon existen vacinas efectivas contra ningunha das seis ou m\u00e1is especies de plasmodios causantes da malaria humana, mais os medicamentos contra ela l\u00e9vanse empregando desde hai s\u00e9culos. En 1640, Huan del Vego utilizou por primeira vez a tintura de codia de \"Cinchona\" (\u00e1rbore da quinina) para tratar a malaria; os indios nativos do Per\u00fa e Ecuador lev\u00e1bana usando desde moito antes para tratar as febres. Pouco despois foi introducida en Europa. Richard Morton (1696) presentou a primeira descrici\u00f3n detallada do cadro cl\u00ednico da malaria e do seu tratamento con quinina. Gize (1816) estudou a extracci\u00f3n de quinina cristalizada da codia de \"Cinchona\", e Pierre Joseph Pelletier e Joseph Bienaim\u00e9 Caventou (1820) en Francia extraeron os alcaloides de quinina puros, aos que lle deron os nomes de quinina e cinchonina.\nCiclo de vida de Plasmodium.\nO ciclo de vida de todos as especies de \"Plasmodium\" \u00e9 complexo e pasa por varios estadios, como esporozo\u00edto, merozo\u00edto, esquizonte, gametocito, microgameto, oocineto e ooquiste (v\u00eddeo do ciclo de vida).\nNo f\u00edgado.\nA infecci\u00f3n en humanos empeza coa picada da femia do mosquito \"Anopheles\". Das gl\u00e1ndulas salivares do insecto lib\u00e9rase o esporozo\u00edto do protozoo, que entra na corrente sangu\u00ednea cando o insecto inxecta saliva para chuchar sangue, e invade rapidamente as c\u00e9lulas do f\u00edgado (hepatocitos), de modo que os esporozo\u00edtos desaparecen da circulaci\u00f3n en 30 minutos. Durante os seguintes 14 d\u00edas no caso de \"P. falciparum\", os parasitos do estadio hep\u00e1tico difer\u00e9ncianse e sofren multiplicaci\u00f3n asexual, orixinando decenas de miles de merozo\u00edtos, que saen do hepatocito.\nNos eritrocitos.\nOs merozo\u00edtos invaden os gl\u00f3bulos vermellos (eritrocitos) do sangue humano, orixinan trofozo\u00edtos con forma de anel e despois sofren unha rolda adicional de multiplicaci\u00f3n, orixinando un esquizonte, que produce de 12 a 16 merozo\u00edtos. A duraci\u00f3n deste estadio eritroc\u00edtico do ciclo de vida do parasito depende da especie de parasito considerada: un ciclo irregular en \"P. falciparum\", 48 horas en \"P. vivax\" e \"P. ovale\", e 72 horas en \"P. malariae\". As manifestaci\u00f3ns cl\u00ednicas da malaria, febre e calafr\u00edos, est\u00e1n asociadas coa rotura s\u00edncrona dos eritrocitos infectados. A liberaci\u00f3n dos merozo\u00edtos causa a infecci\u00f3n de m\u00e1is eritrocitos. Non todos os merozo\u00edtos se dividen en esquizontes, sen\u00f3n que alg\u00fans se diferencian en formas sexuais, os gametocitos machos e femias. Estes gametocitos son succionados pola femia do mosquito \"Anopheles\" cando se alimenta de sangue.\nNo insecto.\nDentro do intestino do insecto, o gametocito macho sofre unha divisi\u00f3n nuclear r\u00e1pida, producindo oito microgametos flaxelados, os cales fertilizan aos microgamentos femininos. O resultado \u00e9 un oocineto, que atravesa a parede intestinal do mosquito e enqu\u00edstase no exterior da parede intestinal en forma de ooquiste. Pouco despois, o ooquiste rompe, liberando centos de esporozo\u00edtos no interior da cavidade corporal do mosquito, desde onde finalmente migran \u00e1s gl\u00e1ndulas salivares do mosquito, e o ciclo volve a comezar.\nPatox\u00e9nese.\n\"Plasmodium falciparum\" causa malaria grave debido a unha propiedade caracter\u00edstica que non presentan outros parasitos da malaria humana, que \u00e9 o secuestro. Dentro do ciclo do estadio sangu\u00edneo asexual de 48 horas, as formas maduras cambian as propiedades da superficie dos eritrocitos infectados, o que fai que se adhiran \u00e1 superficie dos vasos sangu\u00edneos, proceso chamado citoadherencia. Isto orixina a obstruci\u00f3n da microcirculaci\u00f3n e produce a disfunci\u00f3n de m\u00faltiples \u00f3rganos, como o cerebro na malaria cerebral.\nAparencia microsc\u00f3pica.\nO m\u00e9todo preferido polos profesionais da Medicina para diagnosticar a malaria e determinar a especie de \"Plasmodium\" causante da infecci\u00f3n \u00e9 o exame microsc\u00f3pico de pel\u00edculas de sangue no laboratorio. Cada especie ten unhas caracter\u00edsticas f\u00edsicas distintivas que son aparentes vistas co microscopio. En \"P. falciparum\", s\u00f3 se poden ver no sangue perif\u00e9rico os trofozo\u00edtos iniciais (forma en anel) e os gametocitos. \u00c9 raro ver trofozo\u00edtos maduros ou esquizontes nos frotis de sangue perif\u00e9rico, xa que normalmente est\u00e1n secuestrados nos tecidos. Os eritrocitos parasitados non est\u00e1n agrandados, e \u00e9 com\u00fan ver c\u00e9lulas con m\u00e1is dun parasito no seu interior. En certos casos, vense puntos vermellos con forma de coma febles chamados \"puntos de Maurer\" na superficie do eritrocito. Os puntos con forma de coma poden tam\u00e9n aparecer como manchas con forma de pera.\nXenoma do \"Plasmodium falciparum\".\nEn 1995 creouse o consorcio proxecto xenoma da malaria (MGP) para secuenciar o xenoma de \"P. falciparum\". O seu xenoma mitocondrial publicouse en 1995, e o do seu plastidio non fotosint\u00e9tico (apicoplasto) en 1996, e a secuencia do primeiro cromosoma nuclear (cromosoma 2) en 1998. A secuencia do cromosoma 3 publicouse en 1999, e a do xenoma completo en 2002. Os datos xen\u00f3micos anotados poden agora analizarse completamente en varias bases de datos como UCSC Malaria Genome Browser, PlasmoDB and GeneDB. O xenoma de aproximadamente 24 megabases \u00e9 extremadamente rico en AT (~80%) e est\u00e1 organizado en 14 cromosomas, e foron descritos uns 5.300 xenes.\nInfluencia de \"P. falciparum\" no xenoma humano.\nA presenza do parasito nas poboaci\u00f3ns humanas causou unha selecci\u00f3n no xenoma humano de diferentes maneiras, xa que os humanos se viron forzados a desenvolver unha resistencia \u00e1 enfermidade. En 1948 o doutor Beet, suxeriu por primeira vez que a enfermidade das c\u00e9lulas falciformes (anemia falciforme) pod\u00eda ofrecer certa protecci\u00f3n contra a malaria. Esta suxesti\u00f3n foi reiterada por J. B. S. Haldane en 1949, que coidaba que a talasemia pod\u00eda proporcionar unha protecci\u00f3n similar. Desde ent\u00f3n esta hip\u00f3tese foi confirmada e estendeuse \u00e1 hemoglobina C e \u00e1 hemoglobina E, \u00e1s anormalidades na anquirina e a espectrina (ovalocitose, eliptocitose), \u00e1 deficiencia en glicosa-6-fosfato deshidroxenase e \u00e1 deficiencia en piruvato quinase, \u00e1 perda do ant\u00edxeno Gerbich (glicoforina C) e do ant\u00edxeno Duffy nos eritrocitos, \u00e1s talasemias e \u00e1s variaci\u00f3ns no complexo maior de histocompatibilidade das clases 1 e 2 e no CD32 e CD36.\n\"P. falciparum\" e a anemia falciforme.\nAs persoas con anemia de c\u00e9lulas falciformes presentan unha parasitemia reducida cando as comparamos cos individuos do tipo salvaxe para a prote\u00edna hemoglobina dos eritrocitos. Os estudos mostraron que estas desviaci\u00f3ns xen\u00e9ticas na hemoglobina do estado normal proporcionan protecci\u00f3n contra o parasito mortal da malaria .\nDos catro parasitos que orixinan malaria, \"P. falciparum\" causa a forma m\u00e1is grave e de maior risco de mortalidade. A malaria \u00e9 frecuente en pa\u00edses tropicais cunha incidencia de 300 mill\u00f3ns de casos ao ano e unha taxa de mortalidade de 1 a 2 mill\u00f3ns anuais. Aproximadamente o 50% de todas as infecci\u00f3ns por malaria est\u00e1n causadas polo \"P. falciparum\" . Despois dunha picada dun mosquito \"Anopheles\" infectado, os esporozo\u00edtos do plasmodio devastan o corpo humano infectando primeiro o f\u00edgado. No f\u00edgado os esporozo\u00edtos sofren un desenvolvemento asexual e liberan merozo\u00edtos \u00e1 corrente sangu\u00ednea. Os trofozo\u00edtos desenv\u00f3lvense m\u00e1is e reprod\u00facense invadindo os gl\u00f3bulos vermellos. Durante o ciclo de reproduci\u00f3n, o \"Plasmodium falciparum\" produce ata 40.000 merozo\u00edtos nun d\u00eda. Outros esporozoos do sangue humano como \"Plasmodium vivax\", \"Plasmodium ovale\", e \"Plasmodium malariae\", causan tam\u00e9n malaria pero non te\u00f1en un ciclo de invasi\u00f3n tan produtivo. O proceso de explosi\u00f3n dos eritrocitos ao liberaren o parasito non produce s\u00edntomas, pero a destruci\u00f3n das c\u00e9lulas causa anemia, xa que a medula \u00f3sea non pode compensar os grandes danos producidos. Cando rompen os eritrocitos, os residuos de hemocina causan a liberaci\u00f3n de citocinas, calafr\u00edos, e despois febre.\nOs trofozo\u00edtos de \"Plasmodium falciparum\" desenvolven protuberancias pega\u00f1entas nos eritrocitos, polas cales despois se adhiren \u00e1s c\u00e9lulas endoteliais dos vasos sangu\u00edneos, e deste modo evitan a s\u00faa eliminaci\u00f3n no bazo. A natureza adhesiva adquirida polos eritrocitos pode causar malaria cerebral cando as c\u00e9lulas secuestradas impiden a correcta oxixenaci\u00f3n do cerebro. Entre os s\u00edntomas da malaria cerebral est\u00e1n as alteraci\u00f3ns da conciencia, convulsi\u00f3ns, trastornos neurol\u00f3xicos, e coma. Outra complicaci\u00f3n causada pola malaria inducida por \"Plasmodium falciparum\" \u00e9 a inmunosupresi\u00f3n avanzada .\nOs individuos co trazo falciforme e anemia falciforme benef\u00edcianse de que te\u00f1en as protuberancias adherentes alteradas. A parasitemia (a capacidade do parasito de infectar) prod\u00facese porque os merozo\u00edtos dos parasitos que causan a malaria invaden o eritrocito en tres posibles fases: contacto, adhesi\u00f3n e endocitose. Os individuos que sofren de anemia falciforme te\u00f1en eritrocitos deformados e esta deformaci\u00f3n interfire coa fase de adhesi\u00f3n do parasito e o \"Plasmodium falciparum\" e os outros plasmodios da malaria te\u00f1en dificultades para realizar a endocitose.\nEstes individuos presentan unha reducida adhesi\u00f3n se os comparamos con individuos con hemoglobina normal debido a deferentes interacci\u00f3ns entre prote\u00ednas. En circunstancias normais, os merozo\u00edtos entran nos eritrocitos por medio d\u00faas interacci\u00f3ns dependentes da prote\u00edna PfEMP-1. Estas interacci\u00f3ns promoven unha resposta inflamatoria \u00e1 malaria asociada cos s\u00edntomas de calafr\u00edos e febre. Cando estas prote\u00ednas est\u00e1n danadas, como nos casos de anemia falciforme, os parasitos non poden experimentar as interacci\u00f3ns de citoadherencia e non poden infectar as c\u00e9lulas, polo que os individuos con anemia falciforme e os que levan o trazo falciforme te\u00f1en menores cargas do parasito e unha duraci\u00f3n m\u00e1is curta dos s\u00edntomas do que os individuos con eritrocitos normais..\nAs persoas con anemia falciforme poden tam\u00e9n experimentar unha reduci\u00f3n notable dos s\u00edntomas da malaria porque os trofozo\u00edtos de \"Plasmodium falciparum\" non poden unirse \u00e1 hemoglobina para formar protuberancias pega\u00f1entas. Sen estes complexos de uni\u00f3n, que son unha caracter\u00edstica exclusiva das infecci\u00f3ns por \"Plasmodium falciparum\", os eritrocitos non se adhiren \u00e1s paredes endoteliais dos vasos sangu\u00edneos, e as persoas infectadas non experimentan s\u00edntomas como a malaria cerebral .\nA raz\u00f3n de que a selecci\u00f3n natural non eliminase a anemia falciforme poder\u00eda ser que as persoas co trazo falciforme est\u00e1n favorecidas en zonas onde as infecci\u00f3ns por malaria son end\u00e9micas. A malaria mata entre 1 e 2 mill\u00f3ns de persoas ao ano. \u00c9 a principal causa de morte entre os nenos en zonas tropicais. As persoas coa deformaci\u00f3n das c\u00e9lulas falciformes poden loitar contra o plasmodio mellor e non chegan a estar entre as v\u00edtimas das mortes por malaria. Xa que logo, os individuos que expresan ou portan os xenes para este trazo son seleccionados favorablemente, e o trazo permanece na poboaci\u00f3n . Non debe sorprender, pois, que as rexi\u00f3ns onde hai anemia falciforme e as rexi\u00f3ns onde hai malaria coincidan.\nVectores co\u00f1ecidos.\nSon os mosquitos do x\u00e9nero \"Anopheles\". O principal vector \u00e9:\nOutros vectores secundarios son:\nOrixe e evoluci\u00f3n.\nO parente m\u00e1is pr\u00f3ximo de \"Plasmodium falciparum\" \u00e9 \"Plasmodium reichenowi\", que parasita a chimpanc\u00e9s. \"P. falciparum\" e \"P. reichenowi\" non est\u00e1n moi relacionados coas outras especies de \"Plasmodium\" que parasitan a humanos ou a mam\u00edferos en xeral. Prop\u00faxose que estas d\u00faas especies se orixinaron a partir de parasitos de aves, pero as an\u00e1lises m\u00e1is recentes non apoian dita idea, sen\u00f3n que suxiren que a capacidade de parasitar a mam\u00edferos evolucionou soamente unha vez no x\u00e9nero \"Plasmodium\".\nNovas evidencias baseadas na an\u00e1lise de m\u00e1is de 1.100 secuencias de ADN mitocondrial, do apicoplasto, e dos cromosomas nucleares indican que \"Plasmodium falciparum\" puido terse orixinado como especie a partir dunha li\u00f1axe presente nos gorilas.\nSegundo esta teor\u00eda, \"P. falciparum\" e \"P. reichenowi\" poden ambos os dous representar cambios de h\u00f3spede do parasito a partir dunha li\u00f1a ancestral que primitivamente infectaba aos gorilas; \"P. falciparum\" pasou a infectar principalmente a humanos e \"P. reichenowi\" especializouse en chimpanc\u00e9s. O debate sobre a evoluci\u00f3n de \"Plasmodium falciparum\" continua actualmente e seguir\u00e1n a facerse estudos xen\u00e9ticos.\nDescubriuse unha terceira especie que parece estar relacionada coas outras d\u00faas: \"Plasmodium gaboni\". Esta suposta especie co\u00f1\u00e9cese actualmente (ano 2009) s\u00f3 a partir de d\u00faas secuencias de ADN e haber\u00e1 que agardar a unha descrici\u00f3n completa da especie antes de que esta sexa aceptada como v\u00e1lida.\nAs an\u00e1lises de reloxos moleculares indican que \"P. falciparum\" \u00e9 tan antigo como a li\u00f1a evolutiva humana; e que as d\u00faas especies diverxiron ao mesmo tempo ca os humanos e os chimpanc\u00e9s. Por\u00e9n, os baixos niveis de polimorfismo no xenoma de \"P. falciparum\" suxiren unha orixe moito m\u00e1is recente. Pode ser que exista esta discrepancia porque \"P. falciparum\" \u00e9 antigo, pero a s\u00faa poboaci\u00f3n sufriu recentemente unha grande expansi\u00f3n.\nAlgunhas evidencias indican que \"P. reichenowi\" foi o antepasado de \"P. falciparum\". O momento en que tivo lugar deste evento non est\u00e1 claro actualmente pero prop\u00faxose que puido ter ocorrido hai uns 10.000 anos.\nM\u00e1is recentemente, \"P. falciparum\" evolucionou en resposta \u00e1s intervenci\u00f3ns humanas. A maior\u00eda das cepas da malaria poden tratarse con cloroquina, pero \"P. falciparum\" desenvolveu resistencia a este tratamento. Tam\u00e9n se usou unha combinaci\u00f3n de quinina e tetraciclina, pero hai cepas de \"P. falciparum\" que est\u00e1n a adquirir unha crecente resistencia a este tratamento tam\u00e9n. Varias cepas de \"P. falciparum\" presentan cada vez m\u00e1is resistencia a diversos tratamentos. Con frecuencia a resistencia da cepa depende da rexi\u00f3n do mundo onde se produciu a infecci\u00f3n. Moitos casos de malaria que proceden de partes do Caribe e do oeste do Canal de Panam\u00e1 ou do Pr\u00f3ximo Oriente e Exipto poden a mi\u00fado tratarse con cloroquina, xa que non desenvolveron resistencia. Case todos os casos contra\u00eddos en \u00c1frica, India, e sueste asi\u00e1tico adquiriron resistencia a esta medicaci\u00f3n e houbo casos en Tailandia e Camboxa nos cales a cepa era resistente a case todos os tratamentos. A mi\u00fado a cepa adquire resistencia a un tratamento en zonas onde o seu uso non est\u00e1 estritamente regulado.\nComo moitos Apicomplexa, os parasitos da malaria te\u00f1en un plastidio similar ao cloroplasto das plantas, que probablemente adquiriron ao fagocitar (ou ser invadido por) unha alga eucariota, e reter o plastidio da alga como un org\u00e1nulo caracter\u00edstico envolto en catro membranas (ver endosimbiose). O plastidio dos Apicomplexa, chamado apicoplasto, \u00e9 un org\u00e1nulo esencial para eles, xa que se cre que est\u00e1 implicado na s\u00edntese de l\u00edpidos e outros varios compostos, e proporciona unha diana atractiva para o desenvolvemento de drogas antimalaricas, especialmente tendo en conta a crecente resistencia \u00e1 cloroquina e outros axentes antimal\u00e1ricos existentes.\nVacina.\nA\u00ednda que unha vacina contra a malaria \u00e9 unha necesidade urxente, os individuos infectados nunca desenvolven unha inmunidade completa esterilizante, o que fai que as perspectivas de obter a vacina sexan escasas. O parasito vive dentro das c\u00e9lulas, onde est\u00e1 en boa medida agochado da vixilancia do sistema inmunitario. A infecci\u00f3n ten un profundo efecto no sistema inmunitario, que incl\u00fae a inmunosupresi\u00f3n. As c\u00e9lulas dendr\u00edticas sofren un defecto de maduraci\u00f3n ao interaccionaren con eritrocitos infectados e quedan incapacitadas para inducir unha inmunidade protectora do estadio hep\u00e1tico. Os eritrocitos infectados adh\u00edrense directamente e activan a linfocitos B perif\u00e9ricos de doantes non inmunes. Os produtos do xene \"var\", un grupo de ant\u00edxenos de superficie expresados profusamente, \u00fanense aos fragmentos Fab e Fc das inmunoglobulinas humanas dun modo similar ao da prote\u00edna A de \"Staphylococcus aureus\", o cal pode protexer en parte ao parasito da acci\u00f3n do sistema inmunitario humano. Malia as escasas perspectivas dunha vacina que dea unha protecci\u00f3n completa, pode ser posible desenvolver unha vacina que reduza significativamente a gravidade da malaria en nenos nas \u00e1reas end\u00e9micas. Est\u00e1n prob\u00e1ndose novas vacinas actualmente."}
{"id": "248272", "revid": "1888", "url": "https://gl.wikipedia.org/wiki?curid=248272", "title": "CAP", "text": ""}
{"id": "248273", "revid": "23204", "url": "https://gl.wikipedia.org/wiki?curid=248273", "title": "Xos\u00e9 Manuel L\u00f3pez Nogueira", "text": "Xos\u00e9 Manuel L\u00f3pez Nogueira, nado en Ferrol en 1932 e finado en Santiago de Compostela o 20 de outubro de 1983, foi neur\u00f3logo, psiquiatra e escritor galego.\nTraxectoria.\nEstudou Medicina na Universidade de Santiago de Compostela, e exerceu como neur\u00f3logo e psiquiatra en Santiago de Compostela. Impartiu clases na facultade de Psicolox\u00eda da USC. Foi membro da xeraci\u00f3n de \"La Noche\", onde publicou as primeiras colaboraci\u00f3ns xornal\u00edsticas e un dos promotores da Festas Minervais. Estudoso de temas filos\u00f3ficos e psiqui\u00e1tricos, e de est\u00e9tica e arte, colaborou asiduamente en \"Grial\" e tam\u00e9n en \"Vieiros\" e \"Revista de la Casa de Galicia de Nueva York\". Parte dos seus traballos publicados ata 1973 foron recollidos en \"Dial\u00e9ctica existencial y psicoan\u00e1lisis\".\nVida persoal.\nCasou con Teresa Gallego Soneira e foi pai de Ana, Jos\u00e9 e Alicia L\u00f3pez Gallego."}
{"id": "248274", "revid": "1888", "url": "https://gl.wikipedia.org/wiki?curid=248274", "title": "Jos\u00e9 Manuel L\u00f3pez Nogueira", "text": ""}
{"id": "248275", "revid": "54334", "url": "https://gl.wikipedia.org/wiki?curid=248275", "title": "Antonio Veiga", "text": "Antonio Veiga Outeiro, nado en Celeiro de Mari\u00f1aos (Barreiros) en 1962, \u00e9 un pol\u00edtico galego. \nTraxectoria.\nVicepresidente da Deputaci\u00f3n de Lugo e responsable da \u00c1rea de Benestar Social, Deportes, Igualdade e Mocidade no mandato comezado en 2011. Anteriormente foi encargado da \u00e1rea de Cultura e Deporte. Concelleiro de Barreiros no 2023, dende 2021 \u00e9 o responsable comarcal da Mari\u00f1a do Bloque Nacionalista Galego.\nFoi presidente do Club Baloncesto Breog\u00e1n dende o 29 de maio de 2013, sucedendo no cargo a Julio Gonz\u00e1lez, at\u00e9 o 23 de agosto de 2016."}
{"id": "248276", "revid": "1131", "url": "https://gl.wikipedia.org/wiki?curid=248276", "title": "Parker Lewis Can't Lose", "text": ""}
{"id": "248277", "revid": "6507386", "url": "https://gl.wikipedia.org/wiki?curid=248277", "title": "Jean-Pierre Thiollet", "text": "Jean-Pierre Thiollet, nado en Poitiers o 9 de decembro de 1956, \u00e9 un escritor franc\u00e9s.\nTraxectoria.\nEstuda na Sorbona. Colabora como cr\u00edtico no xornal \"Le Quotidien de Par\u00eds\" (1980-1994) e \"L'Amateur d'Art\". As s\u00faas obras m\u00e1is co\u00f1ecidas son \"Le Chevallier \u00e0 d\u00e9couvert\", \"Jules Barbey d'Aurevilly\", \"Je m'appelle Byblos\", \"Carr\u00e9 d'Art\" e \"88 notes pour piano solo\".\nEn 2017 crea o Cercle InterHallier en homenaxe a Jean-Edern Hallier."}
{"id": "248282", "revid": "23204", "url": "https://gl.wikipedia.org/wiki?curid=248282", "title": "C\u00f3digo de Dereito Can\u00f3nico", "text": "O C\u00f3digo de Dereito Can\u00f3nico (en lat\u00edn \"Codex Iuris Canonici\", abreviado como \"CIC\" nas citas bibliogr\u00e1ficas) \u00e9 o conxunto ordenado das normas xur\u00eddicas (dereito can\u00f3nico) que regulan a organizaci\u00f3n da Igrexa Cat\u00f3lica de rito latino, a s\u00faa xerarqu\u00eda de goberno, os dereitos e obrigas dos fieis, os sacramentos e as sanci\u00f3ns que se establecen pola conculcaci\u00f3n desas normas.\nHistoria.\nC\u00f3digo de 1917.\nAt\u00e9 1917, a Igrexa Cat\u00f3lica estaba dirixida por un conxunto disperso e sen codificar de normas xur\u00eddicas espirituais e temporais co\u00f1ecido como \"Corpus Iuris Canonici\". O Concilio Vaticano I referiuse \u00e1 necesidade dunha compilaci\u00f3n na que foran agrupadas e ordenadas ditas normas, eliminando as que xa non estiveran vixentes e codificando as v\u00e1lidas con orde e claridade.\nEn 1904, P\u00edo X creou unha comisi\u00f3n para redactar dito C\u00f3digo, e logo dunha ducia de anos de traballo, foi Bieito XV quen promulgou o C\u00f3digo o 27 de maio de 1917, que entrou en vigor o 19 de maio de 1918. O C\u00f3digo de 1917 \u00e9 co\u00f1ecido, xa que logo, como \"C\u00f3digo p\u00edo-beneditino\".\nC\u00f3digo de 1983.\nCoa convocatoria do Concilio Vaticano II polo papa Xo\u00e1n XXIII, anunciouse a reforma do C\u00f3digo, atrasada at\u00e9 a s\u00faa finalizaci\u00f3n. Logo da morte do papa e do final do concilio, Paulo VI creou a comisi\u00f3n encargada da s\u00faa reforma en 1964.\nO c\u00f3digo mantivo a s\u00faa natureza distinta para as igrexas de rito latino e as Igrexas cat\u00f3licas orientais, como no de 1917. Os decretos conciliares modificaran parte do C\u00f3digo de 1917, e os primeiros traballos dirix\u00edronse \u00e1 adaptaci\u00f3n e derogaci\u00f3n dos canons afectados. Consultouse a todos os bispos e a outros eclesi\u00e1sticos, as\u00ed como a todas as Facultades de dereito can\u00f3nico. Realiz\u00e1ronse dous proxectos en 1977 e 1980, que foron estudados por canonistas, bispos, cardeais e superiores relixiosos. Coas diferentes reflexi\u00f3ns redactouse o borrador de 1982.\nO 25 de xaneiro de 1983, coa constituci\u00f3n apost\u00f3lica \"Sacrae disciplinae leges\", Xo\u00e1n Paulo II promulgou o novo C\u00f3digo, que entrou en vigor o 27 de novembro de dito ano, e creou o novo \u00f3rgano para a interpretaci\u00f3n do texto, a Pontificia Comisi\u00f3n para a interpretaci\u00f3n aut\u00e9ntica do C\u00f3digo de Dereito Can\u00f3nico, coas mesmas funci\u00f3ns que ti\u00f1a a anterior comisi\u00f3n de interpretaci\u00f3n.\nEn 1988, mediante a constituci\u00f3n apost\u00f3lica \"Pastor Bonus\", a comisi\u00f3n foi transformada no Pontificio Consello para os Textos Lexislativos, con competencias mais amplas.\nParalelamente, coa convocatoria do Concilio Vaticano II comezouse cunha nova codificaci\u00f3n do dereito eclesi\u00e1stico oriental, rematada en 1991 coa promulgaci\u00f3n do C\u00f3digo dos Canons das Igrexas Orientais. Este c\u00f3digo completou a codificaci\u00f3n na Igrexa cat\u00f3lica, ao estar en vigor para as Igrexas cat\u00f3licas orientais.\nMalia existir moitas traduci\u00f3ns do CIC, tan s\u00f3 o texto orixinal latino \u00e9 considerado legal.\nModificaci\u00f3ns.\nEn 1998 Xo\u00e1n Paulo II emitiu o \"motu proprio\" \"Ad Tuendam Fidem\", que emendou dous canons (o 750 e o 1371) do CIC, que aumentou as normas para que fosen respectadas as verdades doutrinais propostas de xeito definitivo polo Maxisterio da Igrexa e actualizou as penas can\u00f3nicas relacionadas.\nO 15 de decembro de 2009 Bieito XVI emitiu o \"motu proprio\" \"Omnium in Mentem\", que modificou cinco canons (1008, 1009, 1086, 1117 e 1124) para deixar m\u00e1is claro que, daqueles que reciben o sacramento da orde, tan s\u00f3 os bispos e sacerdotes poden actuar \"in persona Christi\", non as\u00ed os di\u00e1conos.\nContidos.\nLibro IV: A funci\u00f3n de santificar da Igrexa.\nEsta parte trata das normas referentes aos sete sacramentos, dos sacramentais (como os exorcismos ou as procesi\u00f3ns), da liturxia das horas, dos enterros relixiosos, do culto aos santos e veneraci\u00f3n das s\u00faas reliquias e das festas e lugares sagrados.\nLibro V: Os bens temporais da Igrexa.\nEste libro define o dereito en canto \u00e1s propiedades da Igrexa como instituci\u00f3n:"}
{"id": "248283", "revid": "89787", "url": "https://gl.wikipedia.org/wiki?curid=248283", "title": "Laurence Sterne", "text": "Laurence Sterne, nado en Clonmel (Irlanda) o 24 de novembro de 1713 e finado en Londres o 18 de marzo de 1768, foi un escritor ingl\u00e9s.\nTraxectoria.\nNado en Clonmel (Tipperary), no sur de Irlanda, de pai militar ingl\u00e9s destinado nese pa\u00eds. Estudou na Cambridge. Foi ordenado sacerdote da Igrexa de Inglaterra en 1738. En 1741 casou con Elizabeth Lumley, coa que tivo unha filla, Lydia. En 1760 outorg\u00e1ronlle o vicariato de Coxwold (Yorkshire), onde chamou a atenci\u00f3n polos seus exc\u00e9ntricos serm\u00f3ns. A finais de 1760 estableceuse en Londres, onde levou unha vida disoluta pese a encontrarse xa afectado por unha tuberculose. Por raz\u00f3ns de sa\u00fade, de 1762 a 1764, viviu en Tolosa (Francia) coa s\u00faa muller, enferma mental, e a s\u00faa filla.\nEmpezou a escribir aos 46 anos. En 1765 emprendeu unha viaxe por Francia e Italia que deu lugar ao libro \"Unha viaxe sentimental por Francia e Italia\", obra pensada orixinalmente en catro partes das que Sterne s\u00f3 puido completar d\u00faas, nas que evoca con reflexi\u00f3ns cheas de fantas\u00eda, humor e melancol\u00eda a s\u00faa viaxe por Calais, Ru\u00e1n, Par\u00eds e os arrabaldes de Li\u00f3n.\nEn 1767 deu a co\u00f1ecer as s\u00faas \"Cartas a Eliza\", correspondencia dirixida \u00e1 s\u00faa amante Eliza Draper. Admirou a Cervantes, Rabelais e Jonathan Swift. \u00c9 un dos escritores m\u00e1is innovadores e influentes da literatura. Nietzsche di de Sterne que \u00e9 \u00abo escritor m\u00e1is libre de todos os tempos\u00bb, e \u00abo gran mestre do equ\u00edvoco... este \u00e9 o seu prop\u00f3sito, ter e non ter raz\u00f3n \u00e1 vez, mesturar a profundidade e a bufoner\u00eda... Hai que renderse \u00e1 s\u00faa fantas\u00eda ben\u00e9vola, sempre ben\u00e9vola\u00bb. Sterne anticipa moitos dos recursos narrativos das vangardas literarias de fins do s\u00e9culo XIX e inicios do XX, en gran medida fai unha especie de mon\u00f3logo interior que preanuncia o de Joyce.\nMorreu de tuberculose o 18 de marzo de 1768 en Londres.\nEn 2005, o director ingl\u00e9s Michael Winterbottom, realizou \"A Cock and Bull Story\" (\"Unha historia de gallo e touro\"), pel\u00edcula baseada na novela \"A vida e opini\u00f3ns do cabaleiro Tristram Shandy\", produci\u00f3n do Reino Unido que contaba con Steve Coogan no papel de Tristram Shandy."}
{"id": "248284", "revid": "6279", "url": "https://gl.wikipedia.org/wiki?curid=248284", "title": "Lobo caudado (f\u00edgado)", "text": ""}
{"id": "248285", "revid": "5863", "url": "https://gl.wikipedia.org/wiki?curid=248285", "title": "Lobo dereito (f\u00edgado)", "text": ""}
{"id": "248286", "revid": "6279", "url": "https://gl.wikipedia.org/wiki?curid=248286", "title": "Lobo cadrado (f\u00edgado)", "text": ""}
{"id": "248287", "revid": "5863", "url": "https://gl.wikipedia.org/wiki?curid=248287", "title": "Lobo esquerdo (f\u00edgado)", "text": ""}
{"id": "248288", "revid": "88215", "url": "https://gl.wikipedia.org/wiki?curid=248288", "title": "Claudio Ranieri", "text": "Claudio Ranieri, nado en Roma o 20 de outubro de 1951, \u00e9 un exfutbolista e actual adestrador de f\u00fatbol italiano. Xogaba de defensa. Dende 2023 dirixe o Cagliari, da Serie A.\nTraxectoria.\nO 13 de xullo de 2015 foi anunciado como novo adestrador do Leicester City F.C. en substituci\u00f3n de Nigel Pearson, cun contrato por tres tempadas."}
{"id": "248292", "revid": "6279", "url": "https://gl.wikipedia.org/wiki?curid=248292", "title": "Tartarugas", "text": ""}
{"id": "248294", "revid": "89787", "url": "https://gl.wikipedia.org/wiki?curid=248294", "title": "Jo\u00e3o Moutinho", "text": "Jo\u00e3o Filipe Iria Santos Moutinho, nado en Portim\u00e3o o 8 de setembro de 1986, \u00e9 un futbolista portugu\u00e9s. Xoga de centrocampista e o seu actual equipo \u00e9 o Wolverhampton Wanderers FC."}
{"id": "248295", "revid": "65337", "url": "https://gl.wikipedia.org/wiki?curid=248295", "title": "Xbox One", "text": "Xbox One \u00e9 unha consola de videoxogos desenvolvida por Microsoft e anunciada en maio de 2013. \u00c9 a sucesora da Xbox 360 e a terceira consola da familia Xbox, lanzada \u00e1 venda en Norteam\u00e9rica, alg\u00fans pa\u00edses de Europa, Australia e no Brasil en novembro de 2013, e no Xap\u00f3n, China e outros pa\u00edses europeos en setembro de 2014. Compite coa consola de Sony PlayStation 4 e a Wii U de Nintendo como parte oitava xeraci\u00f3n de videoconsolas. Foi a primeira consola de Xbox vendida na China, especificamente na Zona de Mercado Libre de Shanghai. A Xbox One supuxo un cambio de volta \u00e1 arquitectura x86 usada na Xbox orixinal, cuha APU de AMD constru\u00edda \u00f3 redor dun conxunto de instruci\u00f3ns x86-64."}
{"id": "248297", "revid": "1505", "url": "https://gl.wikipedia.org/wiki?curid=248297", "title": "Tricloroetileno", "text": "O tricloroetileno (TCE) \u00e9 unha substancia qu\u00edmica de s\u00edntese que se presenta en forma de l\u00edquido incoloro, non inflamable e de aroma e sabor doce.\n\u00dasase principalmente como solvente para eliminar graxa de partes met\u00e1licas, a\u00ednda que tam\u00e9n \u00e9 un ingrediente en adhesivos l\u00edquidos para limpar pintura ou para corrixir escritura a m\u00e1quina e en quitamanchas.\nO TCE \u00e9 unha substancia sint\u00e9tica que non se produce de forma natural no medio ambiente. Con todo, atopouse en fontes de augas subterr\u00e1neas e augas superficiais como residuo acumulado da actividade humana da s\u00faa manufactura, uso e disposici\u00f3n.\nO TCE \u00e9 cancer\u00edxeno e tomar ou respirar niveis altos de tricloroetileno pode producir danos ao sistema nervioso, dano ao f\u00edgado e ao pulm\u00f3n, latexo anormal do coraz\u00f3n, coma e posiblemente a morte.\nEfectos no medio ambiente.\nUnha pequena cantidade de TCE dis\u00f3lvese na auga, pero pode permanecer na auga subterr\u00e1nea por longo tempo. Evap\u00f3rase rapidamente das augas superficiais, de maneira que se atopa correntemente como vapor no aire. Evap\u00f3rase con menos facilidade do chan que na auga e pode adherirse a part\u00edculas e permanecer no chan por longo tempo. Pode adherirse a part\u00edculas na auga, polo que eventualmente se afundir\u00e1 no sedimento do fondo. Non se acumula significativamente nas plantas ou nos animais.\nPosibilidades de producir cancro.\nAlg\u00fans estudos en ratos e en ratas suxeriron que niveis altos de TCE poden producir cancro de f\u00edgado ou do pulm\u00f3n. Alg\u00fans estudos en seres humanos expostos por longo tempo a altos niveis de TCE na auga potable ou no aire do traballo demostraron aumento en taxas de cancro. No entanto, estes resultados non son conclusivos xa que o cancro puido ser causado por outros produtos qu\u00edmicos. A Axencia Internacional para a Investigaci\u00f3n do Cancro (IARC, polas s\u00faas siglas en ingl\u00e9s) determinou que o TCE \u00e9 probablemente cancer\u00edxeno nos seres humanos.\nDetecci\u00f3n de exposici\u00f3n ao tricloroetileno.\nA exposici\u00f3n recente ao TCE pode detectarse no alento, no sangue ou na urina. Se o exame de alento se leva a cabo con prontitude despois da exposici\u00f3n, pode a\u00ednda indicar exposici\u00f3n a unha pequen\u00edsima cantidade de TCE.\nA exposici\u00f3n a cantidades maiores \u00e9 verificada por exames de sangue e de urina, os que poden detectar TCE e moitos dos seus produtos de degradaci\u00f3n por at\u00e9 unha semana despois da exposici\u00f3n. Con todo, a exposici\u00f3n a outros produtos qu\u00edmicos similares pode producir os mesmos produtos de degradaci\u00f3n, de maneira que a s\u00faa detecci\u00f3n non \u00e9 proba absoluta de exposici\u00f3n ao TCE. Estes exames non est\u00e1n dispo\u00f1ibles na maior\u00eda dos consultorios m\u00e9dicos, pero poden facerse en laboratorios especiais que te\u00f1an o equipo apropiado."}
{"id": "248298", "revid": "5863", "url": "https://gl.wikipedia.org/wiki?curid=248298", "title": "El Eco de Teo", "text": "El Eco de Teo foi un peri\u00f3dico editado en Buenos Aires entre 1916 e 1920.\nHistoria e caracter\u00edsticas.\nRevista mensual, apareceu o 10 de marzo de 1916 como \u00f3rgano de prensa do Centro de residentes de Teo en Sud-Am\u00e9rica co lema \"Por Galicia. Por el trabajador de la tierra gallega: Defiende los intereses colectivos del Distrito Municipal de Padr\u00f3n\". A revista foi \u00f3rgano oficial da Sociedad Agr\u00edcola de Residentes de Vedra en Buenos Aires. Estaba dirixida por Manuel Oliveira Viqueira e contou coa colaboraci\u00f3n de Joaqu\u00edn Pesqueira, J. Buela, Luis S\u00e1nchez, Ant\u00f3n Zapata Garc\u00eda, Felipe Abeleira e Julio D\u00edaz Miranda. A publicaci\u00f3n xurdiu a partir dunha escisi\u00f3n na Federaci\u00f3n de Residentes de Teo, editora da revista \"Teo\". Inclu\u00edu informaci\u00f3n semellante \u00e1 desta pero cunha maior tendencia galeguista, acompa\u00f1ada de fotograf\u00edas da sociedade e ilustraci\u00f3ns de Lourido. Sucedeuno \"H\u00e9rcules\"."}
{"id": "248300", "revid": "89787", "url": "https://gl.wikipedia.org/wiki?curid=248300", "title": "Manuel Oliveira Viqueira", "text": "Manuel Oliveira Viqueira, nado en Trobe (Vedra) en 1870 e finado en Buenos Aires en 1949, foi un xornalista e pol\u00edtico galego.\nTraxectoria.\nEmigrado \u00e1 Arxentina, foi membro das comisi\u00f3ns directivas de distintas sociedades de Teo e impulsou e dirixiu \"El Eco de Teo\". Consistiu en 1923 a Irmandade Nazonalista Galega de Buenos Aires e participou na s\u00faa refundaci\u00f3n en 1925, pasando a dirixir o seu voceiro \"A Fouce\". Tam\u00e9n colaborou en \"C\u00e9ltiga\". En maio de 1929 creou con Ant\u00f3n Zapata Garc\u00eda e Francisco Regueira a Instituci\u00f3n Cultural Gallega, protectora do Seminario de Estudos Galegos."}
{"id": "248301", "revid": "1888", "url": "https://gl.wikipedia.org/wiki?curid=248301", "title": "Manuel Oliveira", "text": "Co nome de Manuel Oliveira podemos referirnos a:"}
{"id": "248303", "revid": "19415", "url": "https://gl.wikipedia.org/wiki?curid=248303", "title": "Franz Joseph Haydn", "text": ""}
{"id": "248306", "revid": "3054", "url": "https://gl.wikipedia.org/wiki?curid=248306", "title": "Ajax \u00c1msterdam", "text": ""}
{"id": "248321", "revid": "27249", "url": "https://gl.wikipedia.org/wiki?curid=248321", "title": "Matsuo Bash\u014d", "text": ""}
{"id": "248333", "revid": "88215", "url": "https://gl.wikipedia.org/wiki?curid=248333", "title": "Rally Ribeira Sacra", "text": "O Rally Ribeira Sacra \u00e9 unha proba de rally que se celebra anualmente dende 2012 nos arredores do concello de Nogueira de Ramu\u00edn (Ourense), organizada pola Escuder\u00eda Luintra e \u00e9 puntuable para o Campionato de Galicia de Rally. V\u00edctor Senra \u00e9 o piloto m\u00e1is laureado da proba, con tres vitorias, seguido de Iv\u00e1n Ares con d\u00faas."}
{"id": "248342", "revid": "5863", "url": "https://gl.wikipedia.org/wiki?curid=248342", "title": "Lorraine", "text": ""}
{"id": "248354", "revid": "89787", "url": "https://gl.wikipedia.org/wiki?curid=248354", "title": "Partenox\u00e9nese", "text": "A partenox\u00e9nese \u00e9 unha forma de reproduci\u00f3n na cal a formaci\u00f3n e crecemento dos embri\u00f3ns ten lugar sen fertilizaci\u00f3n. Nos animais, a partenox\u00e9nese \u00e9 o desenvolvemento dun embri\u00f3n a partir dunha c\u00e9lula ovo (\u00f3vulo) non fertilizado e \u00e9 un compo\u00f1ente do proceso m\u00e1is amplo da apomixe ou apomixia. A segmentaci\u00f3n do \u00f3vulo sen fecundar pode ser posta en marcha por factores ambientais ou internos qu\u00edmicos ou f\u00edsicos. A c\u00e9lula ou individuo producido por partenox\u00e9nese denom\u00ednase partenota.\nA palabra \"partenox\u00e9nese\" v\u00e9n dos termos da lingua grega \u03c0\u03b1\u03c1\u03b8\u03ad\u03bd\u03bf\u03c2, \"parthenos\", que significa 'virxe', e \u03b3\u03ad\u03bd\u03b5\u03c3\u03b9\u03c2, \"genesis\", que significa 'nacemento'. O termo non se deber\u00eda utilizar para describir os modos de reproduci\u00f3n de especies hermafroditas nas que un mesmo individuo ten \u00f3rganos masculinos e femininos e pode reproducirse por si s\u00f3 por autofecundaci\u00f3n (por exemplo, a tenia). A partenox\u00e9nese descubriuna Charles Bonnet no s\u00e9culo XVIII, que obtivo once xeraci\u00f3ns sucesivas de \u00e1fidos sen fecundaci\u00f3n. O apicultor e estudoso das abellas Jan Dzierzon no s\u00e9culo XIX foi o primeiro en descubrir a partenox\u00e9nese dos machos das abellas.\nA partenox\u00e9nese \u00e9 un fen\u00f3meno natural en moitas plantas, alg\u00fans animais invertebrados (como alg\u00fans nematodos, clad\u00f3ceros, certos escorpi\u00f3ns, \u00e1fidos, algunhas abellas, alg\u00fans f\u00e1smidos e avespas parasitas) e nuns poucos vertebrados (como alg\u00fans peixes, anfibios, r\u00e9ptiles e m\u00e1is raramente en aves). Este tipo de reproduci\u00f3n foi tam\u00e9n inducido artificialmente nunhas poucas especies, como peixes e anfibios.\nA descendencia partenoxen\u00e9tica das especies que utilizan o sistema de determinaci\u00f3n do sexo XY ou o sistema de determinaci\u00f3n X0 ten dous cromosomas X e son femias. Nas especies que usan o sistema de determinaci\u00f3n do sexo ZW, te\u00f1en ou ben dous cromosomas Z (machos) ou dous cromosomas W (xeralmente femias non viables), ou un cromosoma Z e outro W (femias viables).\nA partenox\u00e9nese pode implicar procesos mei\u00f3ticos ou mit\u00f3ticos segundo a modalidade. En ocasi\u00f3ns orix\u00ednanse por partenox\u00e9nese individuos haploides viables (machos das abellas), pero xeralmente os individuos haploides non son viables, polo que en moitas modalidades de partenox\u00e9nese hai mecanismos para restaurar o n\u00famero diploide de cromosomas. Na partenox\u00e9nese poden orixinarse, segundo os casos, descendentes que son clons completos das nais ou s\u00f3 medios clons (coa metade ou unha fracci\u00f3n dos cromosomas da nai).\nA xinox\u00e9nese e a pseudogamia est\u00e1n moi relacionadas con este fen\u00f3meno. Nelas o espermatozoide ou o pole desencadean o desenvolvemento dunha c\u00e9lula ovo nun embri\u00f3n pero sen contribu\u00edren xeneticamente ao embri\u00f3n. \u00c9 unha falsa fecundaci\u00f3n, xa que o gameto masculino debe de estimular ao feminino para que este se empece a dividir, pero sen cederlle xenes. Polo demais a citolox\u00eda e xen\u00e9tica destes fen\u00f3menos son practicamente id\u00e9nticas \u00e1 partenox\u00e9nese com\u00fan (na que non \u00e9 necesaria ning\u00fan tipo de intervenci\u00f3n do gameto masculino).\nProceso asexual ou sexual.\nA partenox\u00e9nese tense interpretado como un proceso asexual ou sexual monogam\u00e9tico.\nA partenox\u00e9nese consid\u00e9rase un proceso asexual porque non se incorporan xenes dos dous sexos \u00e1 descendencia, sen\u00f3n s\u00f3 dun sexo, xa que non se achegan cromosomas especificamente masculinos. Ademais, hai tipos de partenox\u00e9nese mit\u00f3ticos nos que o ovo non se orixina por meiose sen\u00f3n por mitose. Neste artigo tratarase como un proceso asexual.\nTam\u00e9n se ten interpretado como un proceso sexual monogam\u00e9tico, xa que xeralmente interv\u00e9n unha c\u00e9lula sexual ou gameto feminino (\u00f3vulo) haploide, que se orixinou por meiose e realizou unha recombinaci\u00f3n xen\u00e9tica mei\u00f3tica. O gameto feminino \u00e9 o m\u00e1is axeitado para a partenox\u00e9nese, xa que \u00e9 unha c\u00e9lula totipotente que pode orixinar, se \u00e9 debidamente estimulado, un embri\u00f3n, cousa que non ocorre co gameto masculino, que est\u00e1 especializado s\u00f3 en realizar a fecundaci\u00f3n.\nA partenox\u00e9nese nos ciclos de vida.\nAlgunhas especies reprod\u00facense exclusivamente por partenox\u00e9nese (como os rot\u00edferos bdeloideos), e outras poden alternar a reproduci\u00f3n sexual normal e a partenox\u00e9nese. Isto ch\u00e1mase partenox\u00e9nese facultativa ou partenox\u00e9nese c\u00edclica. Poden denominarse tam\u00e9n heterogamia ou heterogonia. O cambio de reproduci\u00f3n sexual normal a partenox\u00e9nese nestas especies pode ser estimulado pola estaci\u00f3n do ano (\u00e1fidos, algunhas avespas parasitas), ou pola falta de machos ou por condici\u00f3ns que favorecen un r\u00e1pido crecemento da poboaci\u00f3n (rot\u00edferos, e clad\u00f3ceros como \"Daphnia\"). Nestas especies a reproduci\u00f3n sexual normal ten lugar en ver\u00e1n (\u00e1fidos) ou en canto as condici\u00f3ns sexan favorables. Isto \u00e9 as\u00ed porque na reproduci\u00f3n asexual un xenotipo con \u00e9xito pode proliferar rapidamente sen ser modificado polo sexo ou sen desperdiciar recursos formando unha descendencia de machos que non po\u00f1er\u00e1n ovos. En per\u00edodos de estr\u00e9s, a descendencia producida por reproduci\u00f3n sexual normal pode ser a m\u00e1is adecuada porque ter\u00e1 novas combinaci\u00f3ns de xenes posiblemente beneficiosas nun medio ambiente inestable. Ademais, a reproduci\u00f3n sexual ten a vantaxe da recombinaci\u00f3n mei\u00f3tica entre cromosomas non irm\u00e1ns, un proceso que est\u00e1 asociado coa reparaci\u00f3n de roturas do ADN bicatenario e outros danos no ADN, que poden ser inducidos polas condici\u00f3ns estresantes.\nMotos taxons con heterogonia incl\u00faen especies que perderon a fase sexual e son agora completamente asexuais. At\u00f3panse moitos outros casos de partenox\u00e9nese obrigada (ou xinox\u00e9nese) entre os poliploides e h\u00edbridos nos que os cromosomas non poder\u00edan emparellarse na meiose.\nSegundo o sexo da descendencia producida por partenox\u00e9nexe falamos de telitoquia (femias), arrenotoquia (machos) e deuterotoquia ou anfitoquia (machos e femias).\nTipos e mecanismos.\nA partenox\u00e9nese pode ter lugar por medio de meiose ou por mitose, polo que distinguimos dous tipos de partenox\u00e9nese:\nAutomixe.\nA \"automixe\" ou automixia \u00e9 un termo que cobre varios mecanismos reprodutivos nos que os novos individuos derivan dun produto ou produtos dunha soa c\u00e9lula que se dividiu por meiose, alg\u00fans dos cales son partenoxen\u00e9ticos. Na automixe pode haber fusi\u00f3n de n\u00facleos ou non, e neste \u00faltimo caso o ovo desenv\u00f3lvese partenoxeneticamente.\nNalg\u00fans ciclos de vida a diploid\u00eda pode restaurarse duplicando os cromosomas sen que haxa divisi\u00f3n celular antes de que empece a meiose ou despois de que a meiose se completa. Isto denom\u00ednase ciclo \"endomit\u00f3tico\". Isto pode ocorrer tam\u00e9n pola fusi\u00f3n dos dous primeiros blast\u00f3meros embrionarios. Outras especies recuperan a s\u00faa ploid\u00eda pola fusi\u00f3n de produtos mei\u00f3ticos. Os cromosomas poden non separarse nunha das d\u00faas anafases (o que se chama meiose restitucional), ou os n\u00facleos producidos poden fusionarse, ou un dos corpos polares pode fusionarse coa c\u00e9lula ovo nalg\u00fan estadio durante a s\u00faa maduraci\u00f3n.\nAlg\u00fans autores consideran que todas as formas de automixe son sexuais, xa que implican recombinaci\u00f3n xen\u00e9tica. Moitos outros autores clasifican as variantes endomit\u00f3ticas como asexuais, e consideran que os embri\u00f3ns resultantes son partenoxen\u00e9ticos. Entre estes autores o criterio para considerar a automixe como proceso sexual depende do momento en que se xuntan os produtos da anafase I ou da anafase II. O criterio de \"sexualidade\" var\u00eda desde considerar sexuais todos os casos de meiose restitucional, ata considerar as\u00ed aqueles nos que os n\u00facleos se fusionan ou a s\u00f3 considerar sexuais aqueles nos que os gametos est\u00e1n maduros no momento da fusi\u00f3n. Os casos de automixe que se clasifican como reproduci\u00f3n sexual son comparados coa autofecundaci\u00f3n nos seus mecanismos e consecuencias.\nA composici\u00f3n xen\u00e9tica da descendencia depende do tipo de apomixe que te\u00f1a lugar. Cando se produce endomitose antes da meiose ou cando ocorre \"fusi\u00f3n central\" (meiose restitucional de anafase I ou a fusi\u00f3n dos seus produtos), a descendencia obt\u00e9n desde todo a m\u00e1is da metade do material xen\u00e9tico da nai, e a heterocigosidade \u00e9 preservada na s\u00faa maior parte (se a nai ten dous alelos nun locus, \u00e9 probable que a descendencia obte\u00f1a ambos os alelos). Isto ocorre porque na anafase I os cromosomas hom\u00f3logos se separan. A heterocigosidade non se preserva completamente cando ocorre sobrecruzamento na fusi\u00f3n central. En caso de duplicaci\u00f3n premei\u00f3tica, a recombinaci\u00f3n, en caso de que te\u00f1a lugar, ocorre entre crom\u00e1tides irm\u00e1s id\u00e9nticas.\nSe ocorre unha \"fusi\u00f3n terminal\" (meiose restitucional de anafase II ou a fusi\u00f3n dos seus produtos), un pouco m\u00e1is da metde do material xen\u00e9tico da nai est\u00e1 presente na descendencia e esta \u00e9 maioritariamente homocigota. Isto ocorre porque na anafase II as crom\u00e1tides irm\u00e1s est\u00e1n separadas e toda a heterocigosidade que se presente se debe a que houbo sobrecruzamento. En caso de endomitose despois da meiose a descendencia \u00e9 completamente homocigota e ten s\u00f3 a metade do material xen\u00e9tico da nai.\nIsto pode orixinar unha descendencia partenoxen\u00e9tica na que os individuos sexan distintos entre si e distintos \u00e1 s\u00faa nai.\nSexo da descendencia.\nNa partenox\u00e9nese apom\u00edctica, os descendentes son clons da s\u00faa nai e, por tanto, son xeralmente femias (menos nos \u00e1fidos). No caso dos \u00e1fidos, os machos producidos partenoxeneticamente e as femias son clons da s\u00faa nai coa excepci\u00f3n de que nos machos falta un dos cromosomas X (son XO).\nCando est\u00e1 implicada a meiose, o sexo da descendencia depende do tipo de sistema de determinaci\u00f3n do sexo e do tipo de apomixe. Nas especies que utilizan o sistema de determinaci\u00f3n do sexo XY, a descendencia partenoxen\u00e9tica ten dous cromosomas X e est\u00e1 formada por femias. Nas especies que utilizan o sistema de determinaci\u00f3n do sexo ZW o xenotipo da descendencia pode ser ZW (femia), ZZ (macho), ou WW (femias xeralmente non viables ). Os descendentes ZW orix\u00ednanse por endorreplicaci\u00f3n antes da meiose ou por fusi\u00f3n central. A descendencia ZZ e WW orix\u00ednase por fusi\u00f3n terminal ou por endomitose na c\u00e9lula ovo.\nNas especies poliploides con partenox\u00e9nese obrigada como o lagarto de cola de l\u00e1tego, toda a descencdencia est\u00e1 formada por femias.\nPartenox\u00e9nese facultativa.\nA partenox\u00e9nese facultativa \u00e9 aquela que utilizan as especies que normalmente se reproducen sexualmente pero que tam\u00e9n poden reproducirse asexualmente. Contraponse \u00e1 partenox\u00e9nese obrigada, na cal as femias se reproducen exclusivamente de maneira asexual. A partenox\u00e9nese facultativa crese que \u00e9 unha resposta ante a falta de machos viables. Unha femia pode realizar partenox\u00e9nese facultativa se non hai machos no seu h\u00e1bitat ou se estes non poden producir descendencia viable. Este comportamento foi documentado en tibur\u00f3ns, drag\u00f3ns de Komodo e en varias aves dom\u00e9sticas. En total, a partenox\u00e9nese est\u00e1 documentada nunhas 70 especies. Os primeiros casos documentados de partenox\u00e9nese facultativa observ\u00e1ronse en femias en catividade sen machos viables. Pensouse durante alg\u00fan tempo que a partenox\u00e9nese facultativa era un fen\u00f3meno que ti\u00f1a lugar especificamente nos individuos que estabn en catividade, pero recentemente atop\u00e1ronse evidencias de que certos cr\u00f3talos norteamericanos sofren este proceso en liberdade nos seus h\u00e1bitrats salvaxes, e mesmo se dispo\u00f1en de machos na s\u00faa \u00e1rea. Estes cr\u00f3talos son o primeiro exemplo de vertebrados salvaxes que optan por unha reproduci\u00f3n asexual. O descubrimento da partenox\u00e9nese facultativa en vertebrados salvaxes espertou o interese en investigar m\u00e1is este tipo de reproduci\u00f3n inesperado nos vertebrados. A partenox\u00e9nese facultativa tam\u00e9n se detectou en crust\u00e1ceos dec\u00e1podos na natureza.\nPartenox\u00e9nese obrigada.\nA partenox\u00e9nese obrigada \u00e9 o proceso polo cal un organismo se reproduce exclusivamente de modo asexual. Moitas especies experimentaron unha transici\u00f3n \u00e1 partenox\u00e9nese obrigada durante a s\u00faa evoluci\u00f3n. Atop\u00e1ronse transici\u00f3ns ben documentadas cara \u00e1 partenox\u00e9nese obrigada en case todos os taxons de metazoos, a\u00ednda que por mecanismos moi diferentes. Estas transici\u00f3ns a mi\u00fado ocorren como resultado de endogamia ou mutaci\u00f3n en grandes poboaci\u00f3ns. Hai varias especies documentadas, especificamente as p\u00edntegas e xec\u00f3nidos, que dependen da partenox\u00e9nese obrigada como o seu m\u00e9todo principal de reproduci\u00f3n. Na natureza hai unhas 80 especies de r\u00e9ptiles, anfibios e peixes unisexuais, nos cales os machos xa non interve\u00f1en no proceso reprodutivo. Unha femia produce un ovo cun conxunto completo de xenes (dous conxuntos) procedentes s\u00f3 da nai. Deste xeito, o macho xa non \u00e9 necesario para proporcionar esperma para fertilizar o ovo. Esta forma de reproduci\u00f3n asexual p\u00e9nsase que \u00e9 unha seria ameaza nalg\u00fans casos \u00e1 biodiversidade pola conseguinte falta de variaci\u00f3n xen\u00e9tica que produce e o potencial decrecemento da eficacia biol\u00f3xica (\"fitness\") da descendencia.\nDistribuci\u00f3n entre os seres vivos.\nA partenox\u00e9nese ocorre naturalmente en insectos \u00e1fidos, \"Daphnia\", rot\u00edferos, nematodos e alg\u00fans outros invertebrados, e tam\u00e9n en moitas plantas e certos lagartos. Recentemente engad\u00edronse \u00e1 lista o drag\u00f3n de Komodo, o peixe martelo, o tibur\u00f3n de puntas negras (\"Carcharhinus limbatus\") e varios x\u00e9neros de peixes, anfibios e r\u00e9ptiles, que presentan distintas formas de reproduci\u00f3n asexual, desde a partenox\u00e9nese com\u00fan ou verdadeira \u00e1, xinox\u00e9nese, e a hibridox\u00e9nese (unha forma incompleta de partenox\u00e9nese). Igual que os outros tipos de reproduci\u00f3n asexual, a partenox\u00e9nese ten tanto inconvenientes (baixa diversidade xen\u00e9tica e susceptibilidade a mutaci\u00f3ns adversas) coma vantaxes (reproduci\u00f3n sen a necesidade de machos).\nA partenox\u00e9nese \u00e9 distinta da clonaci\u00f3n animal artificial, un proceso no que o novo organismo \u00e9 necesariamente id\u00e9ntico xeneticamente \u00e1 c\u00e9lula doante. Na clonaci\u00f3n, o n\u00facleo celular dunha c\u00e9lula diploide dun organismo doante ins\u00edrese nunha c\u00e9lula ovo enucleada e a c\u00e9lula \u00e9 despois estimulada a realizar unha mitose continuada, orixinando un organismo que \u00e9 xeneticamente id\u00e9ntico ao doante. A partenox\u00e9nese \u00e9 diferente porque se orixina a partir de material xen\u00e9tico contido nunha c\u00e9lula ovo.\nA partenox\u00e9nese pode conseguirse por un proceso artificial, que se describe m\u00e1is abaixo na discusi\u00f3n dos mam\u00edferos.\nInsectos.\nA partenox\u00e9nese en insectos pode comprender unha ampla gama de mecanismos. A descendencia producida por partenox\u00e9nese pode ser de ambos os sexos, s\u00f3 femias (telitoquia, por exemplo, en \u00e1fidos) ou s\u00f3 machos (arrenotoquia, por exemplo na maior\u00eda dos himen\u00f3pteros). S\u00e1bese que nos insectos ocorren tanto a verdadeira partenox\u00e9nese coma a pseudogamia (xinox\u00e9nese ou partenox\u00e9nese dependente de espermatozoides). As c\u00e9lulas ovo, dependendo da especie poden producirse sen meiose (apomicticamente) ou por un dos varios mecanismos autom\u00edcticos.\nUn fen\u00f3meno relacionado, a poliembrion\u00eda, \u00e9 un proceso que produce moitos descendentes cl\u00f3nicos a partir dunha soa c\u00e9lula ovo. D\u00e1se en himen\u00f3pteros parasitoides e en Strepsiptera.\nNas especies autom\u00edcticas a descendencia pode ser haploide ou diploide. Os fillos diploides prod\u00facense por duplicaci\u00f3n ou fusi\u00f3n de gametos despois da meiose. A fusi\u00f3n d\u00e1se en Phasmatodea, Hemiptera (Aleur\u00f3didos e Coccidae), Diptera, e alg\u00fans Hymenoptera.\nAdemais destas formas existe nos insectos hermafroditismo (en tres especies de \"Icerya\"), no que o mesmo individuo pode producir \u00f3vulos e espermatozoides, pero isto non \u00e9 un tipo de partenox\u00e9nese.\nBacterias parasitas como \"Wolbachia\" inducen telitoquia autom\u00edctica en moitas especies de insectos con haplodiploid\u00eda. Tam\u00e9n causan duplicaci\u00f3n gam\u00e9tica en ovos non fertilizados, o que fai que estes se desenvolvan en femias.\nEntre os himen\u00f3pteros (formigas, abellas, avespas), os machos prod\u00facense a partir de ovos non fertilizados. Xeralmente s\u00f3 pon ovos a ra\u00ed\u00f1a, pero as obreiras poden tam\u00e9n po\u00f1er ovos haploides que producen machos, quer de forma regular (como nas abellas sen ferrete das \"Meliponini\") quer en circunstancias especiais. Un exemplo de partenox\u00e9nese non viable \u00e9 com\u00fan entre as abellas mel\u00edferas dom\u00e9sticas. Nelas a abella ra\u00ed\u00f1a ou mestra \u00e9 a \u00fanica femia f\u00e9rtil da colmea, e se morre sen a posibilidade de que sexa substitu\u00edda por outra, non \u00e9 infrecuente que as obreiras po\u00f1an ovos. As obreiras son incapaces de aparearse cos machos, polo que os seus ovos non fertilizados dan lugar s\u00f3 a machos, que s\u00f3 se poder\u00e1n aparear cunha ra\u00ed\u00f1a. As\u00ed, nun per\u00edodo de tempo relativamente curto, todas as obreiras morren, e os machos morren pouco despois.\nUnhas poucas especies de formigas e abellas poden producir partenoxeneticamente unha descendencia diploide de femias. Entre elas est\u00e1 unha subespecie da abella do mel de Sur\u00e1frica, \"Apis mellifera capensis\", na que as obreiras poden producir ovos diploides partenoxeneticamente, e substit\u00faen \u00e1 ra\u00ed\u00f1a se esta morre; outros exemplos incl\u00faen algunhas especies de pequenas abellas carpinteiras do x\u00e9nero \"Ceratina\". Moitas vespas parasitas son partenoxen\u00e9ticas, \u00e1s veces debido a infecci\u00f3ns pola bacteria \"Wolbachia\".\nAs obreiras de cinco especies de formigas e as ra\u00ed\u00f1as dalgunhas outras formigas reprod\u00facense por partenox\u00e9nese. Na \"Cataglyphis cursor\", unha formicinae europea, as ra\u00ed\u00f1as e obreiras poden producir novas ra\u00ed\u00f1as por partenox\u00e9nese. As obreiras orix\u00ednanse sexualmente.\nNas formigas el\u00e9ctricas de Am\u00e9rica Central e do Sur da especie \"Wasmannia auropunctata\", as ra\u00ed\u00f1as producen m\u00e1is ra\u00ed\u00f1as por medio de partenox\u00e9nese amei\u00f3tica. As obreiras est\u00e9riles prod\u00facense normalmente a partir de ovos que foron fertilizados polos machos. Por\u00e9n, nalg\u00fans dos ovos fertilizados por machos a fecundaci\u00f3n pode causar que o material xen\u00e9tico da femia sexa eliminado do cigoto. Deste modo, os machos pasan os seus xenes s\u00f3 para formar fillos machos f\u00e9rtiles. Este \u00e9 o primeiro exemplo reco\u00f1ecido dunha especie animal na que tanto as femias coma os machos poden reproducirse clonalmente o que d\u00e1 lugar a unha completa separaci\u00f3n dos acervos xen\u00e9ticos de machos e femias.\nEstas formigas aproveitan as vantaxes tanto da reproduci\u00f3n sexual coma da asexual: as fillas que poden reproducirse (ra\u00ed\u00f1as) te\u00f1en todos os xenes maternos, e as obreiras est\u00e9riles, cuxas forza f\u00edsica e resistencia a enfermidades son importantes, reprod\u00facense sexualmente.\nOutro exemplo de partenox\u00e9nese en insectos pode atoparse nos \u00e1fidos que forman bugallas (como \"Pemphigus betae\"), nos que as femias se reproducen partenoxeneticamente durante a fase de formaci\u00f3n de bugallas (excrecencias nas follas de \"Populus augustifolia\") do seu ciclo de vida.\nCrust\u00e1ceos.\nA reproduci\u00f3n dos crust\u00e1ceos var\u00eda dunha especie a outra e dentro dunha mesma especie. A pulga de auga \"Daphnia pulex\" alterna entre a reproduci\u00f3n sexual e a partenox\u00e9nese. Entre os mellor co\u00f1ecidos crust\u00e1ceos dec\u00e1podos grandes, como alg\u00fans cangrexos d\u00e1se a reproduci\u00f3n por partenox\u00e9nese. Os cangrexos \"Procambarus fallax\" son partenoxen\u00e9ticos. A s\u00faa descendencia \u00e9 xeneticamente id\u00e9ntica ao proxenitor, o que indica que se reproducen apomicticamente, \u00e9 dicir, por partenox\u00e9nese na que o ovo non sofre meiose. O cangrexo \"Orconectes limosus\" pode reproducirse tanto sexualmente coma por partenox\u00e9nese. O cangrexo de r\u00edo americano (\"Procambarus clarkii\"), que normalmente se reproduce sexualmente, tam\u00e9n se suxeriu que pode reproducirse por partenox\u00e9nese, a\u00ednda que esta reproduci\u00f3n non se puido reproducir no laboratorio.\nRot\u00edferos.\nNos rot\u00edferos bdeloideos, as femias reprod\u00facense exclusivamente por partenox\u00e9nese, pero nos rot\u00edferos monogonontes, as femias poden alternar entre a reproduci\u00f3n sexual e a asexual (partenox\u00e9nese c\u00edclica). Polo menos nunha especie que \u00e9 normalmente partenoxen\u00e9tica c\u00edclica pode herdarse a partenox\u00e9nese obrigada: un alelo recesivo produce en homocigose a perda da reproduci\u00f3n sexual.\nVermes planos.\nPolo menos d\u00faas especies de platihelmintos turbelarios do x\u00e9nero \"Dugesia\" incl\u00faen individuos poliploides que se reproducen por partenox\u00e9nese. Este tipo de partenox\u00e9nese require apareamento, pero o espermatozoide non contrib\u00fae xeneticamente \u00e1 descendencia (a partenox\u00e9nese \u00e9 pseudog\u00e1mica ou xinoxen\u00e9tica). Un complexo ciclo de apareamentos entre individuos diploides sexuais e poliploides partenoxen\u00e9ticos produce novas li\u00f1as partenoxen\u00e9ticas.\nGaster\u00f3podos.\nOs gaster\u00f3podos da familia Thiaridae de delgadas cunchas c\u00f3nicas son partenoxen\u00e9ticos. Viven en fondos lamacentos de regatos e alim\u00e9ntanse de detritos e algas.\nR\u00e9ptiles.\nA maior\u00eda dos r\u00e9ptiles reprod\u00facense sexualmente, pero a partenox\u00e9nese tam\u00e9n se observou que ocorre de forma natural en certas especies de lagartos de cola de l\u00e1tego, xec\u00f3nidos, lagartos \"Darevskia\" do C\u00e1ucaso, as serpes \"Ramphotyphlops braminus\", drag\u00f3n de Komodo e \"Boa constrictor\". Algunhas como oo xec\u00f3nido \"Lepidodactylus lugubris\", os lagartos de cola de l\u00e1tego h\u00edbridos, os lagartos \"Darevskia\", e a serpe \"Ramphotyphlops braminus\" son unisexuais e obrigadamente partenoxen\u00e9ticos. Outros como o drag\u00f3n de Komodo e algunhas boas son partenoxen\u00e9ticos facultativos (en casos raros).\nEn 2012, informouse dun caso de partenox\u00e9nese facultativa en animais salvaxes norteamericanos en femias de cr\u00f3talos.\nOs r\u00e9ptiles utilizan o sistema de deteminaci\u00f3n do sexo ZW, que produce machos (ZZ) e femias (ZW ou WW). Ata 2010, pens\u00e1base que o sistema cromos\u00f3mico ZW utilizado polos r\u00e9ptiles non pod\u00eda producir descendencia WW viable, pero atopouse un caso dunha femia (ZW) de \"Boa constrictor\" que produciu unha descendencia viable de femias WW. As boas e pit\u00f3ns parece que te\u00f1en unha determinaci\u00f3n do sexo XY.\nA partenox\u00e9nese foi estudada intensamente nos lagartos de cola de l\u00e1tego de Novo M\u00e9xico do x\u00e9nero \"Cnemidophorus\", no cal 15 especies se reproducen exclusivamente por partenox\u00e9nese. Estes lagartos viven no seco e duro clima do suroeste dos EEUU e norte de M\u00e9xico. Todas estas especies asexuais parece que se orixinaron por hibridaci\u00f3n de d\u00faas ou tres especies sexuais do x\u00e9nero, dando lugar a individuos poliploides. O mecanismo polo cal a mestura de cromosomas de d\u00faas ou tres especies pode causar unha reproduci\u00f3n partenoxen\u00e9tica non se co\u00f1ece. Recentemente, obt\u00edvose no laboratorio un lagarto de cola de l\u00e1tego h\u00edbrido partenoxen\u00e9tico (do x\u00e9nero Aspidoscelis) cruzando un lagarto cola de l\u00e1tego asexual con outro sexual. Como poden ocorrer m\u00faltiples eventos de hibridaci\u00f3n, unha especie de lagarto de cola de l\u00e1tego partenoxen\u00e9tica pode constar de moitas li\u00f1axes asexuais independentes. Dentro de cada li\u00f1axe hai moi pouca diversidade xen\u00e9tica, pero en distintas li\u00f1axes pode haber xenotipos bastante diferentes.\nUn aspecto interesante da reproduci\u00f3n nestes lagartos asexuais \u00e9 que a\u00ednda se observan neles comportamentos de apareamento, a pesar de que as poboaci\u00f3ns est\u00e1n formadas s\u00f3 por femias. Unha femia xoga o papel do macho da especie estreitamente relacionada, e monta \u00e1 outra femia cando est\u00e1 a piques de po\u00f1er ovos. Este comportamento d\u00e9bese aos ciclos hormonais das femias, que lles fan comportarse como machos pouco despois de po\u00f1eren ovos, cando os niveis de proxesterona son altos, pero adoptan o papel de femias no apareamento antes da deposici\u00f3n dos ovos, cando os estr\u00f3xenos dominan. Os lagartos que realizan o ritual de cortexo te\u00f1en maior fecundidade ca os que se mante\u00f1en illados, debido ao incremento de hormonas que acompa\u00f1a ao acto de montar ao outro individuo. As\u00ed, a\u00ednda que as poboaci\u00f3ns carecen de machos, a\u00ednda requiren est\u00edmulos do comportamento sexual para un \u00e9xito reprodutivo \"m\u00e1ximo\".\nAlg\u00fans lagartos partenoxen\u00e9ticos mostran un patr\u00f3n xeogr\u00e1fico na s\u00faa partenox\u00e9nese, e ocupan \u00e1reas de alta monta\u00f1a onde as s\u00faas formas ancestrais te\u00f1en unha capacidade de competir inferior. Nos lagartos do C\u00e1ucaso do x\u00e9nero \"Darevskia\", os cales te\u00f1en seis formas partenoxen\u00e9ticas de orixe h\u00edbrida, a forma partenoxen\u00e9tica h\u00edbrida \"D. \"dahli\"\" ten un nicho m\u00e1is amplo ca o dos seus antepasados con dous sexos e a s\u00faa expansi\u00f3n polo Pequeno C\u00e1ucaso central causou o declive das s\u00faas especies paterna e materna.\nO drag\u00f3n de Komodo, que normalmente se reproduce sexualmente, viuse que en certos casos pode reproducirse asexualmente por partenox\u00e9nese. Documentouse tam\u00e9n un caso dun drag\u00f3n de Komodo que despois de reproducirse por partenox\u00e9nese cambiou \u00e1 reproduci\u00f3n sexual. Este comportamento poder\u00eda serlle beneficioso para colonizar illas. A partenox\u00e9nese poder\u00eda tam\u00e9n ocorrer de forma natural cando est\u00e1n presentes tanto machos coma femias, o cal poder\u00eda explicar por que a poboaci\u00f3n salvaxe de drag\u00f3n de Komodo ten aproximadamente un 75% de machos.\nTibur\u00f3ns.\nUn tubur\u00f3n da especie \"Sphyrna tiburo\", un tipo de pequeno peixe martelo, tivo unha cr\u00eda nun zoo de Nebraska en 2001 nun tanque no que hab\u00eda tres femias e ning\u00fan macho, que se pensa se orixinou partenoxeneticamente. Os exames de ADN da cr\u00eda e da nai demostraron que a reproduci\u00f3n fora partenoxen\u00e9tica. A cr\u00eda non era un clon da s\u00faa nai, sen\u00f3n que ti\u00f1a s\u00f3 a metade do ADN da s\u00faa nai (\"partenox\u00e9nese autom\u00edctica\"). Este tipo de reproduci\u00f3n co\u00f1ec\u00edase en peixes \u00f3seos pero era a primeira vez que se documentaba en peixes cartilaxinosos.\nEn 2002, naceron nun acuario de Detroit dous tibur\u00f3ns \"Chiloscyllium plagiosum\" dunha nai que s\u00f3 compart\u00eda o acuario con outra femia. Esa femia puxera ovos antes que foran retirados polos cuidadores, xa que se supo\u00f1\u00edan inviables ao non estaren fertilizados (o que non \u00e9 raro, porque moitos animais po\u00f1en ovos que non foron fertilizados). Nesta ocasi\u00f3n os ovos non foran retirados e deles naceron d\u00faas cr\u00edas. Outras posibilidades nas que se pensou foron que a femia almacenou esperma dun encontro con machos anterior, ou que esta especie \u00e9 hermafrodita e pode autofecundarse, pero isto non foi confirmado.\nEn 2008, nun acuario h\u00fangaro houbo outro caso de partenox\u00e9nese nunha femia que viv\u00eda soa. Tam\u00e9n en 2008, en Virxinia unha femia de \"Carcharinus limbatus\" do Atl\u00e1ntico reproduciuse por partenox\u00e9nese e despois houbo un segundo caso confirmado con probas de ADN.\nAs repercusi\u00f3ns da partenox\u00e9nese nos tibur\u00f3ns, os cales non poden por este mecanismo incrementar a diversidade xen\u00e9tica da descendencia, causan preocupaci\u00f3n entre os expertos en tibur\u00f3ns, tendo en conta que as estratexias de conservaci\u00f3n para estas especies, especialmente en \u00e1reas onde pode haber unha escaseza de machos debido \u00e1 pesca ou a presi\u00f3ns ambientais. A\u00ednda que a partenox\u00e9nese pode axudar \u00e1s femias que non poden atopar parella, tam\u00e9n reduce a diversidade xen\u00e9tica.\nUnha partenox\u00e9nese recorrente en varios anos foi confirmada nos tibur\u00f3ns Stegostomatidae.\nAves.\nExisten lendas antigas irlandesas sobre a partenox\u00e9nese nos gansos, as cales non te\u00f1en ao seu favor ningunha evidencia cient\u00edfica. Por\u00e9n, s\u00e1bese que a partenox\u00e9nese ocorre ocasionalmente en polos e pavos por medio de duplicaci\u00f3n de c\u00e9lulas haploides, que se trransforman en diploides; a maior\u00eda dos embri\u00f3ns producidos desta maneira morren axi\u00f1a durante o seu desenvolvemento. Raramente, poden orixinarse as\u00ed aves viables, e a frecuencia con que isto ocorre en pavos pode incrementarse con cruzamentos selectivos.\nMam\u00edferos.\nNon existen casos de mam\u00edferos nos que se produza de forma natural a partenox\u00e9nese. A proxenie partenoxen\u00e9tica te\u00f3rica de mam\u00edferos ter\u00eda que ser de femias XX. Pero pode intentarse inducila artificialmente. Os est\u00edmulos el\u00e9ctricos ou qu\u00edmicos poden iniciar o proceso da partenox\u00e9nese.\nEn 1936, Gregory Goodwin Pincus informou dun caso exitoso de partenox\u00e9nese inducida en coellos. En 2004, na Universidade de Agricultura de Toquio crearon o rato Kaguya con material xen\u00e9tico de d\u00faas femias, a\u00ednda que non \u00e9 propiamente un caso de partenox\u00e9nese, xa que o material xen\u00e9tico procede de dous individuos (femias) e observaron que ese rato sen pai ti\u00f1a unha lonxevidade maior da normal.\nA partenox\u00e9nese inducida en ratos e monos a mi\u00fado d\u00e1 lugar a un desenvolvemento anormal. Isto d\u00e9bese a que nos mam\u00edferos se d\u00e1 o fen\u00f3meno da impronta xen\u00e9tica de rexi\u00f3ns do xenoma nas que material dos cromosomas maternos ou ben dos paternos est\u00e1 inactivado na descendencia para que o desenvolvemento do individuo se produza normalmente. Un mam\u00edfero creado partenoxeneticamente ter\u00eda dobre dose de xenes impresos maternais e carecer\u00eda de xenes impresos paternais, o que orixinar\u00eda anormalidades do desenvolvemento. Suxeriuse que os defectos no pregamento ou interdixitaci\u00f3n da placenta son unha das causas do desenvolvemento abortivo dos fillos producidos por partenox\u00e9nese (partenotas) en porcos. Como consecuencia, a investigaci\u00f3n sobre a partenox\u00e9nese humana est\u00e1 enfocada \u00e1 produci\u00f3n de c\u00e9lulas nai embrionarios para o seu uso en tratamentos m\u00e9dicos, e non como unha estratexia reprodutiva\nDurante o desenvolvemento dos ovocitos, unha actividade alta do factor promotor da metafase (MPF) causa que os ovocitos de mam\u00edfero se dete\u00f1an no estadio da metafase II ata a fertilizsci\u00f3n polo espermatozoide. O evento de fertilizaci\u00f3n causa oscilaci\u00f3ns na concentraci\u00f3n de calcio intracelular, e promove a degradaci\u00f3n da ciclina B, unha subunidade regulatoria do MPF, o que permite que o ovocito detido na metafase II avance na meiose.\nPara iniciar a partenox\u00e9nese dos ovocitos porcinos, existen varios m\u00e9todos para inducir unha activaci\u00f3n artificial que imita a entrada dun espermatozoide, como o tratamento con ion\u00f3foro de calcio, a microinxecci\u00f3n de i\u00f3ns de calcio, ou a estimulaci\u00f3n el\u00e9ctrica. O tratamento con cicloheximida, un inhibidor da s\u00edntese de prote\u00ednas non espec\u00edfico, potencia o desenvolvemento do partenota nos porcinos presumiblemente pola inhibici\u00f3n continua do MPF/ciclina B. A medida que avanza a meiose, a extrusi\u00f3n do segundo corpo polar \u00e9 bloqueada pola exposici\u00f3n \u00e1 citocalasina B. Este tratamento d\u00e1 lugar nun partenota diploide (2 xenomas maternos). Os partenotas poden ser transferidos cirurxicamente a un oviduto recipiente para que siga o seu desenvolvemento, pero sucumbe por fallos no desenvolvemento despois duns 30 d\u00edas de xestaci\u00f3n. A placenta do partenota porcino a mi\u00fado aparece hipovascular e \u00e9 aproximadamente un 50% menor ca a placenta da descendencia biparental: v\u00e9xase a imaxe da figura 1 na referencia da ligaz\u00f3n.\nHumanos.\nEn 2007, o equipo da doutora Elena Revazova da compa\u00f1\u00eda \"International Stem Cell Corporation\" (ISCC) foi o primeiro en crear intencionalmente c\u00e9lulas nai humanas a partir de \u00f3vulos humanos non fertilizados utilizando a partenox\u00e9nese, coa intenci\u00f3n de producir c\u00e9lulas xeneticamente iguais \u00e1s dunha determinada persoa (muller) aplicables a tratamentos de enfermidades dexenerativas. A Dr. Revazova creou c\u00e9lulas nai humanas de que son homocigotas na rexi\u00f3n HLA do xenoma, chamadas c\u00e9lulas nai HLA homocigotas partenoxen\u00e9ticas humanas (hpSC-Hhom) que te\u00f1en caracter\u00edsticas xen\u00e9ticas que permitir\u00edan que derivadas destas c\u00e9lulas fosen implantadas en mill\u00f3ns de persoas sen que houbese rexeitamento inmunitario.\nOomicetos.\nA apomixe pode aparentemente ocorrer no oomiceto \"Phytophthora\". Fix\u00e9ronse xerminar o\u00f3sporas derivadas de cruzamentos experimentais e algunha da proxenie era xeneticamente id\u00e9ntica entre si e ao seu proxenitor, o cal implica que non tivo lugar a meiose e as o\u00f3sporas desenvolv\u00e9ronse partenoxeneticamente.\nFen\u00f3menos similares.\nXinox\u00e9nese.\nUnha forma de reproduci\u00f3n asexual moi relacionada coa partenox\u00e9nese \u00e9 a xinox\u00e9nese. Na xinox\u00e9nese a descendencia prod\u00facese polo mesmo mecanismo que na partenox\u00e9nese, pero coa particularidade de que a c\u00e9lula ovo debe ser estimulado pola presenza do espermatozoide para que poida desenvolverse. Con todo, o espermatozoide non contrib\u00fae con material xen\u00e9tico \u00e1 descendencia, xa que os seus cromosomas non se incorporan ao ovo; o seu papel \u00e9 s\u00f3 o de estimular a activaci\u00f3n do ovo. As especies xinoxen\u00e9ticas est\u00e1n formadas s\u00f3 por femias, polo que a activaci\u00f3n dos seus ovos require que estas se apareen con machos de especies cun estreito parentesco para que proporcionen o est\u00edmulo necesario. Alguhas p\u00edntegas do x\u00e9nero \"Ambystoma\" son xinoxen\u00e9ticas e parece que o levan sendo desde hai un mill\u00f3n de anos. Ademais, o peixe de auga doce \"Poecilia formosa\" tam\u00e9n se reproduce xinoxeneticamente.\nHibridox\u00e9nese.\nNa hibridox\u00e9nese a reproduci\u00f3n non \u00e9 completamente asexual, sen\u00f3n hemiclonal, \u00e9 dicir, a metade do xenoma pasa intacto \u00e1 seguinte xeraci\u00f3n, e a outra metade \u00e9 eliminada. Ocorre nalg\u00fans animais que son h\u00edbridos entre d\u00faas especies.\nOs h\u00edbridos hibridoxen\u00e9ticos (por exemplo de xenoma AB), xeralmente femias, durante a s\u00faa gametox\u00e9nese excl\u00faen un dos xenomas parentais (por exemplo o A) e producen gametos con xenomas non recombinados da segunda especie parental (B), en vez de conter xenomas parentais recombinados mixtos. O primeiro xenoma (A) \u00e9 recuperado por fertilizaci\u00f3n destes gametos con gametos das primeiras especies (AA, h\u00f3spede sexual, xeralmente macho). A metade do xenoma (o B) pasa intacto clonalmente e sen recombinar, a outra metade (o A) pasa sexualmente e recombinado. Este proceso contin\u00faa de modo que cada xeraci\u00f3n \u00e9 hemiclonal por parte materna e ten a outra metade formada por material xen\u00e9tico novo por parte paterna.\nEsta forma de reproduci\u00f3n d\u00e1se nalg\u00fans peixes viv\u00edparos do x\u00e9nero \"Poeciliopsis\" e tam\u00e9n nalg\u00fans anfibios \"Pelophylax ssp.\", concretamente os seguintes:\ne quizais en \"P. demarchii\".\nOutros exemplos nos que a hibridox\u00e9nese \u00e9 polo menos unha das formas de reproduci\u00f3n son: "}
{"id": "248361", "revid": "1131", "url": "https://gl.wikipedia.org/wiki?curid=248361", "title": "Bruxelas (hom\u00f3nimos)", "text": "O top\u00f3nimo Bruxelas (en franc\u00e9s Bruxelles, en neerland\u00e9s Brussel, en alem\u00e1n Br\u00fcssel) pode referirse a distintas divisi\u00f3ns administrativas e eclesi\u00e1sticas belgas:"}
{"id": "248389", "revid": "25871", "url": "https://gl.wikipedia.org/wiki?curid=248389", "title": "Terra (1923)", "text": "Terra foi unha revista publicada en Buenos Aires en 1923.\nHistoria e caracter\u00edsticas.\nSubtitulada \"\u00d3rgano da Irmandade Nacionalista Galega de Am\u00e9rica do Sul\" e \"Bolet\u00edn da cultura galega\", apareceu o 25 de xu\u00f1o de 1923. Foi a primeira publicaci\u00f3n redactada integramente en galego da comunidade emigrante. De car\u00e1cter nacionalista e cunha vocaci\u00f3n normalizadora, foi fundada por Eduardo Blanco Amor e Ramiro Isla Couto, que foi o seu director. Editou s\u00f3 cinco n\u00fameros que contaron coas colaboraci\u00f3ns de relevantes persoeiros da cultura galega na Arxentina.\nEsta publicaci\u00f3n de car\u00e1cter nacionalista foi editada pola Irmandade Nazonalista Galega, na que colaboran importantes personalidades galeguistas como Ramiro Isla Couto, Eduardo Blanco Amor, Miguel Revestido, Xavier Insua, Arturo Carril, Vicente Risco, Castelao, etc. Cont\u00e9n artigos sobre a cultura e a historia de Galicia, colaboraci\u00f3ns literarias de autores galegos e portugueses (\u00abOs nosos poetas\u00bb, \u00abLetras irm\u00e1ns\u00bb), e informaci\u00f3n sobre as actividades realizadas dentro da colectividade (\u00abDa causa\u00bb e \u00abDe N\u00f3s\u00bb).\nA trav\u00e9s de \"Terra\" ollamos como Galiza \u00e9 vista como un pa\u00eds ref\u00e9n do poder centralista espa\u00f1ol, as\u00ed como dun caciquismo que lle era funcional ao establishment hisp\u00e1nico. Esta realidade remontar\u00edase, a dicir dos editores da publicaci\u00f3n, a finais do s\u00e9culo XV, cando se iniciar\u00eda o proceso de \u00abdoma y castraci\u00f3n del Reyno de Galicia\u00bb, no marco da tentativa isabelina de dominaci\u00f3n do conxunto da Pen\u00ednsula Ib\u00e9rica. Asever\u00e1ndose que o caciquismo non \u00e9 un fen\u00f3meno propiamente galego, sen\u00f3n que \u00ab...\u00e9 un artigo d\u2019importaci\u00f3n que chegou a ela [a Galiza] envolto nas follas das leises que pra nos fixeron en Madrid, e un regalo m\u00e1is que debemos a Castela\u00bb .\nAs\u00ed mesmo, a maior\u00eda dos emigrantes ser\u00edan vistos como uns descastados, indic\u00e1ndose que: \u00abOs galegos de Am\u00e9rica (...) tan amantes da s\u00faa terra (...) est\u00e1n contribu\u00edndo co seu di\u00f1eiro e coas s\u00faas iniciativas a que Galiza desapareza pra sempre ausorvida pol-os seus dominadores (...)\u00bb , dado que malia os galegos de Am\u00e9rica sosteren escolas sosterase en Terra que: \u00aba escola particular pagada pol-os americ\u00e1ns ten id\u00e9ntica oientaci\u00f3n, igual titmo espiritual qu\u2019a escola pagada pol-o Estado da que \u00e9 unha autiva colaboradora nas s\u00faas tarefas antigalegas\u00bb.\nPeriodicidade.\nO 21 de xu\u00f1o de 1923 sae o primeiro n\u00famero de \"Terra. Idearium da ING n\u2019Am\u00e9rica do Sul\". A experiencia desta revista pioneira durou tan s\u00f3 cinco meses at\u00e9 outubro por mor da falla de colaboraci\u00f3n desde Galicia, da indiferenza dos galegos de Am\u00e9rica, e o atraso na publicaci\u00f3n do derradeiro n\u00famero por \u201ccausa das moitas ocupaci\u00f3s do noso Redautor Xefe Eduardo Blanco Amor que non poido adicarlle tod-\u00e1 atenci\u00f3n debida\u201d. De feito, Ramiro cargou cos gastos de imprenta e apenas se recadaron os cartos das subscrici\u00f3ns nin da publicidade por estar feita en galego\nNacemento da revista.\nAntes de que se constitu\u00edse formalmente a ING, sa\u00edu do prelo o 21 de xu\u00f1o de 1923 o primeiro n\u00famero de \"Terra. Idearium da ING n\u2019Am\u00e9rica do Sul\". A xefatura de redacci\u00f3n correspondeu a Eduardo Blanco Amor, mentres que Ramiro asum\u00eda a direcci\u00f3n e a redacci\u00f3n das \u201cNotas da Causa\u201d e da bibliograf\u00eda. Alimentada na s\u00faa maior parte desde Galicia coas colaboraci\u00f3ns dos persoeiros nacionalistas, a revista aspiraba a ser unha versi\u00f3n do bolet\u00edn \"N\u00f3s\" na Arxentina. Terra significouse como a primeira revista pol\u00edtica e cultural escrita integramente en galego en Bos Aires e como a primeira exposici\u00f3n seria do nacionalismo galego al\u00e9n mar. Nas s\u00faas p\u00e1xinas Risco expuxo as bases doutrinais da ING e Blanco Amor subli\u00f1ou expresivamente a pureza ideol\u00f3xica do grupo bonaerense e o seu afastamento do inxel \u201cgalleguismo americano\u201d, do saudosismo e das \u201cchorimicadas morri\u00f1osas, coas sempre falsas e decotes noxosas\u201d.\nA novidade do nacionalismo risqui\u00e1n que representaba \"Terra\" e a ING xerou cr\u00edticas e distanciamentos por parte de vellos e \u201cvir\u00eds\u201d membros de \u201cA Terra\u201d, como Miguel Revestido, que a cualifica de \u201cpublicaci\u00f3n cursi y neurast\u00e9ncia, plena de pedanter\u00eda\u201d e aos seus creadores como \u201cinnovadores de un nacionalismo que ni Dios entiende\u201d e como \u201ccuatro ni\u00f1os ins\u00edpidos agrupados ante la mesa de un caf\u00e9, [que] hablaban de regeneraciones y de problemas gallegos proclam\u00e1ndose enf\u00e1ticamente representantes oficiales de una doctrina demasiado grande para albergarse en sus cerebros amorfos\u201d.\nO 4 de agosto de 1923 constit\u00faese formalmente a delegaci\u00f3n da ING ao berro de \u201cGaliza ceibe\u201d, contando con 16 membros en Bos Aires, dos cales catro eran os curm\u00e1ns Couto. Non obstante, a instauraci\u00f3n en setembro da Ditadura de Primo de Rivera en Espa\u00f1a provocou o esmorecemento da ING en Galicia e a desorientaci\u00f3n da s\u00faa delegaci\u00f3n na Arxentina. No remate do ano 1923 esta comezara a debilitarse e a mergullarse nun proceso de crise interna. Esta breve experiencia representou a difusi\u00f3n do nacionalismo na Arxentina e da concepci\u00f3n de Galicia como naci\u00f3n, fronte ao rexionalismo tradicionalista promovido desde os centros e sociedades galegas.\nColaboradores.\nNa revista \"Terra. Idearium da I.N.G. n\u2019America do Sul\" colaboraron os seguintes intelectuais:\nCaracter\u00edsticas e estrutura.\nNos 5 exemplares da revista \"Terra\" aparecen varios tipos de composici\u00f3ns."}
{"id": "248410", "revid": "98629", "url": "https://gl.wikipedia.org/wiki?curid=248410", "title": "Arquip\u00e9lago Malaio", "text": "O arquip\u00e9lago Malaio, tam\u00e9n co\u00f1ecido como Sueste Asi\u00e1tico Mar\u00edtimo, Sueste Asi\u00e1tico Insular ou Insulindia \u00e9 un grande arquip\u00e9lago situado entre a parte continental do Sueste asi\u00e1tico e Australia, entre os oc\u00e9anos \u00cdndico e Pac\u00edfico. O grupo, con m\u00e1is de 25.000 illas, \u00e9 o maior arquip\u00e9lago do mundo por \u00e1rea. Incl\u00fae territorios dos estados de Indonesia, Filipinas, Singapur, Brunei, Malaisia (a zona oriental) e Timor Leste. Nalgunhas definici\u00f3ns incl\u00faese tam\u00e9n a illa de Nova Guinea e iso implica engadir o estado de Pap\u00faa Nova Guinea.\nTerminolox\u00eda.\nAlfred Russel Wallace, un naturalista ingl\u00e9s do s\u00e9culo XIX, utilizou o termo \"arquip\u00e9lago Malaio\" como t\u00edtulo do seu libro, \"The Malay Archipelago\", que documentaba os seus estudos na rexi\u00f3n. Wallace chegou a denominar a zona co nome de \"arquip\u00e9lago da India\" (\"Indian Archipelago\") e tam\u00e9n \"arquip\u00e9lago Indo-australiano\" (\"Indo-Australian Archipelago\").\nComo sinalou o propio Wallace existen argumentos para exclu\u00edr a illa de Nova Guinea por raz\u00f3ns culturais e xeogr\u00e1ficas: Nova Guinea \u00e9 culturalmente moi diferente dos demais territorios da rexi\u00f3n e, xeoloxicamente, a illa de Nova Guinea non fai parte do continente asi\u00e1tico, como \u00e9 o caso das illas da Sonda.\nO arquip\u00e9lago, co nome de Insulindia, foi en tempos considerado unha das tres partes de Ocean\u00eda, conxuntamente coa Melanesia e a Polinesia. Na actualidade \u00e9 decote considerado unha parte de Asia, especificamente parte do sueste asi\u00e1tico. Culturalmente, f\u00e1lase de Asia insular-peninsular para inclu\u00edr a pen\u00ednsula de Malaca e, por tanto, abranguer a totalidade de Malaisia.\nDurante a colonizaci\u00f3n europea, o arquip\u00e9lago tam\u00e9n recibiu o nome de Indias Orientais, malia que as definici\u00f3ns m\u00e1is amplas das Indias Orientais inclu\u00edan tam\u00e9n Indochina, o subcontinente indio e incluso, ao oeste, zonas tan afastadas coma o Baluchist\u00e1n iraniano.\nOs indonesios usan o termo Nusantara para se referir ao conxunto das illas de Indonesia, de xeito que excl\u00faen os territorios insulares de Malaisia, Brunei, Singapur e Filipinas, pero incl\u00faen Nova Guinea Occidental. En lingua malaia, pola contra, o nome Nusantara ref\u00edrese \u00e1 totalidade do arquip\u00e9lago Malaio. A \u00e1rea tam\u00e9n pode recibir o nome de \"arquip\u00e9lago Indonesio\".\nXeograf\u00eda.\nA terra e a zona mar\u00edtima do arquip\u00e9lago supera os 2 mill\u00f3ns de km\u00b2.\nAs 25.000 illas do arquip\u00e9lago comprenden moitos arquip\u00e9lagos menores. Os grupos principais son:\nAs seis illas maiores son Nova Guinea, Sumatra, Borneo, C\u00e9lebes, Xava e Luz\u00f3n.\nXeoloxicamente, o arquip\u00e9lago \u00e9 unha das rexi\u00f3ns volc\u00e1nicas m\u00e1is activas do mundo. Os levantamentos tect\u00f3nicos produciron grandes monta\u00f1as, entre as que destacan o Monte Kinabalu, en Sabah, Malaisia, cunha altura de 4.095 metros, e Puncak Jaya, en Pap\u00faa, Indonesia, de 4.884 m. Outras monta\u00f1as moi elevadas son Puncak Mandala, de 4.760 metros, e Puncak Trikora, de 4.750 metros, ambas en Indonesia.\nO clima en todo o arquip\u00e9lago, debido \u00e1 s\u00faa posici\u00f3n sobre o ecuador, \u00e9 tropical.\nBioxeograf\u00eda.\nPola s\u00faa situaci\u00f3n, a zona ten unha mestura de especies de orixe asi\u00e1tica e australiana, amais das s\u00faas propias especies end\u00e9micas.\nAlfred Russel Wallace propuxo a existencia dunha fronteira que separaba a flora e a fauna de Asia e Australia, co\u00f1ecida agora como li\u00f1a de Wallace. A li\u00f1a atravesa os estreitos de augas profundas no arquip\u00e9lago malaio entre as illas de Borneo e C\u00e9lebes, e polo estreito de Lombok entre Bal\u00ed (no oeste) e Lombok (no leste). Esta li\u00f1a consid\u00e9rase agora a fronteira occidental da zona de transici\u00f3n Wallacea, que se sit\u00faa entre as rexi\u00f3ns zooxeogr\u00e1ficas indomalaia e austral\u00e1sica.\nDemograf\u00eda.\nM\u00e1is de 350 mill\u00f3ns de persoas viven na rexi\u00f3n e a illa m\u00e1is poboada \u00e9 Xava. A poboaci\u00f3n do arquip\u00e9lago est\u00e1 conformada fundamentalmente por pobos austronesios que son falantes de linguas malaio-polinesias occidentais. Esta rexi\u00f3n do sueste asi\u00e1tico ten m\u00e1is v\u00ednculos culturais con outros pobos austronesios do Pac\u00edfico ca cos pobos do sueste asi\u00e1tico continental.\nAs relixi\u00f3ns principais da zona son o islam, o cristianismo, o budismo, o hindu\u00edsmo e o animismo tradicional."}
{"id": "248411", "revid": "23204", "url": "https://gl.wikipedia.org/wiki?curid=248411", "title": "The Hunger Games", "text": "The Hunger Games \u00e9 unha novela de ciencia ficci\u00f3n escrita pola estadounidense Suzanne Collins que foi publicada en 2008. Est\u00e1 escrita en primeira persoa na voz dunha adolescente de 16 anos, Katniss Everdeen, que vive na naci\u00f3n postapocal\u00edptica de Panem, no que outrora foran os Estados Unidos de Am\u00e9rica. O Capitolio, unha metr\u00f3pole moi avanzada, exerce o control pol\u00edtico sobre o resto do naci\u00f3n. Os co\u00f1ecidos como \"Xogos da Fame\" son un evento anual no que un rapaz e unha rapaza de entre 12 e 18 anos de cada un dos doce distritos que rodean o Capitolio son escollidos por lotar\u00eda para enfrontarse nunha batalla televisada a morte.\nO libro recibiu cr\u00edticas maioritariamente positivas de cr\u00edticos e escritores, como os autores Stephen King e Stephenie Meyer. Loouse a s\u00faa historia e o desenvolvemento do personaxe principal, malia que alg\u00fans cr\u00edticos atoparon semellanzas entre o libro de Collins e o de Koushun Takami \"Battle Royale\" (1999). Para escribir \"The Hunger Games\", Collins empregou elementos da mitolox\u00eda grega, os combates de gladiadores romanos e os realities de televisi\u00f3n. A novela ga\u00f1ou numerosos premios, inclu\u00eddo o California Young Reader Medal, e foi inclu\u00eddo na listaxe \"Best Books of the Year\" (mellores libros do ano) polo \"Publishers Weekly\"' en 2008.\n\"The Hunger Games\" foi publicado o 14 de setembro de 2008 por Scholastic, cunha cuberta dese\u00f1ada polo ilustrador Tim O'Brien. Ap\u00f3s unha tirada inicial de 200.000 exemplares, o libro acadou as 800.000 copias vendidas en febreiro de 2010. Dende a s\u00faa publicaci\u00f3n, \"The Hunger Games\" foi traducido a 26 linguas, con dereitos de publicaci\u00f3n vendidos en 38 territorios. A novela \u00e9 a primeira dunha trilox\u00eda seguida por \"Catching Fire\" (2009) e \"Mockingjay\" (2010). A adaptaci\u00f3n cinematogr\u00e1fica, dirixida por Gary Ross e coescrita e coproducida pola propia Collins, estreouse no 2012, e xunco cos outros dous libros formar\u00e1 a tetralox\u00eda: \"The Hunger Games (serie de filmes)\"."}
{"id": "248412", "revid": "114718", "url": "https://gl.wikipedia.org/wiki?curid=248412", "title": "Igrexa cat\u00f3lica latina", "text": "A Igrexa cat\u00f3lica latina, ou Igrexa cat\u00f3lica de rito latino, \u00e9 a maior igrexa particular aut\u00f3noma da Igrexa cat\u00f3lica. Tr\u00e1tase dunha igrexa particular das 23 que existen, englob\u00e1ndose as 22 restantes baixo a denominaci\u00f3n de Igrexas cat\u00f3licas orientais.\nA Igrexa Latina xurdiu inicialmente na provincia romana de \u00c1frica, para despois estenderse a Roma e \u00e1s partes de lingua latina do Imperio Romano (Europa occidental e o norte de \u00c1frica). Nestas areas, dende a antig\u00fcidade cl\u00e1sica at\u00e9 o Renacemento, a lingua latina foi o principal idioma da educaci\u00f3n e da cultura. Os diferentes ritos lit\u00farxicos latinos que desenvolv\u00e9ronse nesta \u00e1rea tam\u00e9n empregan ou empregaron esta lingua.\nHistoria.\nA Igrexa Latina \u00e9 herdeira da Igrexa de Roma e das Igrexas baixo o patriarcado romano. A nivel territorial, a s\u00faa xurisdici\u00f3n comprend\u00eda aproximadamente o Imperio Romano de Occidente, mentres que os outros catro patriarcados (Alexandr\u00eda, Antioqu\u00eda, Constantinopla e Xerusal\u00e9n) estend\u00edanse polo Imperio Romano de Oriente.\nA Igrexa de Roma, nos primeiros tempos, celebraba a liturxia en grego. No s\u00e9culo II tendeu \u00e1 latinizaci\u00f3n do seu culto, estend\u00e9ndoa tam\u00e9n ao Norte de \u00c1frica. No s\u00e9culo IV, baixo o papa San D\u00e1maso I, o lat\u00edn xa estaba plenamente afianzado na liturxia.\nXerarqu\u00eda, estrutura e demograf\u00eda.\nXerarqu\u00eda.\nA maior autoridade da Igrexa latina \u00e9 o Papa, bispo de Roma. Como sucesor de San Pedro, o Papa \u00e9 tam\u00e9n a m\u00e1xima autoridade da Igrexa universal. En 2013 foi elixido como Papa o at\u00e9 ent\u00f3n arcebispo de Bos Aires, Jorge Mario Bergoglio, que tomou o nome de \"Francisco\".\nDentro de cadans\u00faa diocese a autoridade recae no correspondente ordinario, polo xeral un bispo, que tan s\u00f3 \u00e9 responsable ante o Papa. As dioceses agr\u00fapanse normalmente en provincias eclesi\u00e1sticas, nas que o bispo dunha delas ten o t\u00edtulo de arcebispo metropolitano, cunha autoridade moi limitada sobre as outras dioceses, que co\u00f1\u00e9cense como s\u00e9s sufrag\u00e1neas.\nEstrutura.\nA Igrexa Cat\u00f3lica Latina, como parte da Igrexa cat\u00f3lica, estrut\u00farase en dioceses, as igrexas locais gobernadas por un bispo que, nas igrexas cat\u00f3licas orientais, reciben o nome de \"eparqu\u00edas\".\nOs bispos das dioceses dun pa\u00eds organ\u00edzanse normalmente como unha conferencia episcopal. En ditas conferencias episcopais adoitan estar representados tan s\u00f3 os bispos da Igrexa Latina, a\u00ednda que en ocasi\u00f3ns os bispos latinos e orientais est\u00e1n nunha mesma conferencia, como no caso de Etiop\u00eda.\nDemograf\u00eda.\nCoa excepci\u00f3n de Eritrea, onde todos os cat\u00f3licos est\u00e1n atendidos pola Igrexa cat\u00f3lica eritrea, a Igrexa latina ten presenza te\u00f3rica en t\u00f3dolos pa\u00edses do mundo, contando m\u00e1is de 1.100 mill\u00f3ns de fieis. Nalg\u00fans pa\u00edses, como Corea do Norte, non ten presenza estable e estrutura xer\u00e1rquica no pa\u00eds, mais conta con fieis que son atendidos dende a arquidiocese de Se\u00fal. Noutros pa\u00edses, como Arabia Saudita, en teor\u00eda o catolicismo non pode ser practicado, mais perm\u00edtese a presenza de traballadores cristi\u00e1ns que son atendidos dende a vigair\u00eda apost\u00f3lica de Arabia meridional.\nCaracter\u00edsticas.\nLiturxia.\nO ent\u00f3n Cardeal Joseph Ratzinger, falando o 24 de outubro de 1988 sobre os ritos lit\u00farxicos cat\u00f3licos dic\u00eda: \nHoxe o rito latino m\u00e1is com\u00fan \u00e9 o rito romano, pero tam\u00e9n empr\u00e9ganse o rito ambrosiano, o rito moz\u00e1rabe e outras variaci\u00f3ns do romano como o uso anglicano ou a forma extraordinaria do rito romano.\nSegundo o canon 926 do CIC, os sacerdotes da Igrexa Latina s\u00f3 poden empregar pan \u00e1cimo na celebraci\u00f3n da Eucarist\u00eda, mentres que na maior\u00eda das igrexas orientais empr\u00e9gase pan fermentado.\nDisciplina.\nComo Igrexas plenamente cat\u00f3licas (en comu\u00f1\u00f3n coa Santa S\u00e9), as diferentes Igrexas particulares non te\u00f1en diferenzas doutrinais. Por\u00e9n, existen entre as diferentes Igrexas unha serie de diferenzas en materias disciplinarias. Estas disciplinas non se consideran de orixe divino e, xa que logo, existe a hipot\u00e9tica posibilidade de que sexan sometidas a cambios, a\u00ednda que moitas delas te\u00f1en existido dende hai s\u00e9culos. Algunhas das caracter\u00edsticas disciplinarias da Igrexa Latina son as seguintes:"}
{"id": "248413", "revid": "25871", "url": "https://gl.wikipedia.org/wiki?curid=248413", "title": "Stipe Erceg", "text": "Stipe Erceg, nado en Split o 30 de outubro de 1974, \u00e9 actor xermano/croata. Co\u00f1ecido polo seu papel de Peter no filme de Hans Weingartner \"Die fetten Jahre sind vorbei\" xunto cos actores Daniel Br\u00fchl e Julia Jentsch."}
{"id": "248417", "revid": "98629", "url": "https://gl.wikipedia.org/wiki?curid=248417", "title": "The Descent", "text": "The Descent \u00e9 un filme brit\u00e1nico dirixido por Neil Marshall que se estreou no 2005.\nSinopse.\nSeis amigas re\u00fanense nunha remota monta\u00f1a para emprender unha expedici\u00f3n espeleol\u00f3xica. Juno \u00e9 a l\u00edder que dirixe a aventura. Os outras rapazas son as medio irm\u00e1s Rebecca e Sam, Holly e Beth, unha profesora de ingl\u00e9s que vai para cuidar de Sarah, que acaba de perder \u00f3 seu home e fillo nun accidente de autom\u00f3bil. O grupo queda atrapado nunha cova cando unha rocha se desprende e bloquea a sa\u00edda. Mentres buscan outra forma de sa\u00edr no medio dun labirinto, son perseguidas por unha especie humanoide que se adaptou a vivir na escuridade das covas."}
{"id": "248418", "revid": "23204", "url": "https://gl.wikipedia.org/wiki?curid=248418", "title": "Linguas ilirias", "text": "As linguas ilirias son un grupo de linguas indoeuropeas faladas polos pobos ilirios nos Balc\u00e1ns occidentais e polos mesapios na rexi\u00f3n it\u00e1lica de Apulia. \u00c9 pos\u00edbel que a lingua dos v\u00e9netos, a lingua ven\u00e9tica, tam\u00e9n pertencese a esta rama, pero a\u00ednda que Her\u00f3doto os cita como parte das tribos ilirias non hai probas ling\u00fc\u00edsticas que o acrediten certamente.\nS\u00e1bese con certeza que foi falada polo menos entre o s\u00e9culo -VI e principios do V, a\u00ednda que con probabilidade fose utilizada desde finais do II milenio a. C.\nPouco se sabe da s\u00faa relaci\u00f3n con outras linguas, debido ao desco\u00f1ecemento por parte de ling\u00fcistas e arque\u00f3logos causado pola escasa cantidade de textos reveladores achados. Gran parte das deduci\u00f3ns bas\u00e9anse na onom\u00e1stica e a toponimia.\nParentesco dentro do indoeuropeo.\nExisten polo menos d\u00faas linguas ilirias distintas dentro do grupo das linguas ilirias:\nPor outra banda est\u00e1 a lingua ven\u00e9tica. A\u00ednda que Her\u00f3doto menciona aos v\u00e9netos como parte do grupo ilirio, non hai probas ling\u00fc\u00edsticas que certifiquen a s\u00faa pertenza a este grupo ling\u00fc\u00edstico. O ven\u00e9tico parece compartir trazos con outras linguas it\u00e1licas e de centroeuropa.\nTradicionalmente considerouse ao alban\u00e9s como descendente directo das linguas ilirias. Os detractores da filiaci\u00f3n iliria do alban\u00e9s supo\u00f1en que esta lingua fose o resultado dunha migraci\u00f3n procedente do leste dos Balc\u00e1ns, e para iso se fundamentan principalmente en d\u00faas cuesti\u00f3ns:\nCaracter\u00edsticas.\nA pouca informaci\u00f3n existente non permitiu dilucidar a\u00ednda se as linguas ilirias son \"centum\" ou \"satem\", habendo testemu\u00f1os tanto dun como outro comportamento. Exemplos:\nO ven\u00e9tico, do cal non est\u00e1 clara a s\u00faa pertenza a esta familia, era unha lingua \"centum\".\nA maior distribuci\u00f3n de vocabulario centum (\"Argyruntum\", \"Vescleves\", \"Peuceti Cornuinus\", \"Rega\", \"Regontius\") c\u00e9ntrase na zona noroeste de Iliria (Liburnia), que comparte onom\u00e1stica co V\u00e9neto, Istria e Alpes orientais (zona onom\u00e1stica nor-occidental), o que dar\u00eda p\u00e9 para afirmar que posibelmente se deba a unha lingua distinta, como o liburnia.\nFon\u00e9tica.\nSon poucos os indicios que poidan categorizar plenamente a fon\u00e9tica das linguas ilirias:\nFontes.\nNon se atoparon inscrici\u00f3ns en lingua iliria, ag\u00e1s algunhas glosas en textos gregos e latinos, as\u00ed como nomes propios. En cambio, en mesapio si que se co\u00f1ecen unhas 300 inscrici\u00f3ns, a\u00ednda que case todas son f\u00f3rmulas onom\u00e1sticas que non aportan tanto como para descifrar a lingua.\nAs inscrici\u00f3ns mesapias est\u00e1n escritas nun alfabeto derivado do grego, chamado alfabeto mesapio.\nOrixes.\nHai distintas teor\u00edas sobre a antig\u00fcidade das linguas ilirias. Xeralmente ac\u00e9ptase que o ilirio xurdiu sobre o primeiro milenio a.C trala chegada \u00e1 zona de poboaci\u00f3ns portadoras da cultura de Hallstatt, a\u00ednda que hai quen pensa que a poboaci\u00f3n aut\u00f3ctona asimilar\u00eda os novos invasores, mantendo a lingua, que ser\u00eda probabelmente unha evoluci\u00f3n do antigo europeo.\nTeor\u00eda do Panilirismo.\nA teor\u00eda do panilirismo foi desenvolvida por Julius Pokorny e Hans Krahe e estipulaba que o pobo que orixinou unha serie de hidr\u00f3nimos ao longo de toda Europa era o ilirio. A forma destes hidr\u00f3nimos non se explicaba por ningunha das linguas indoeuropeas co\u00f1ecidas, a\u00ednda que gardaban certa semellanza coas linguas ilirias. Isto f\u00edxolles supo\u00f1er que o pobo ilirio habitar\u00eda case toda Europa antes das invasi\u00f3ns dos pobos indoeuropeos hist\u00f3ricos. Actualmente desl\u00edganse do ilirio e ch\u00e1mase \u00e1 lingua dos hidr\u00f3nimos Antigo Europeo (Alteurop\u00e4isch).\nExtinci\u00f3n.\nO antigo grego, as\u00ed como o macedonio antigo, supor\u00edan unha importante influencia nos falantes do ilirio situados en terras adxacentes aos antigos gregos e macedonios, a dicir da adopci\u00f3n de nomes gregos por parte de ilirios relevantes (Cleitus, Glaukias) no sur. Conforme a inluencia grega aumentaba, alg\u00fans ilirios ir\u00edan abandonando a s\u00faa lingua en favor do grego.\nO ilirio entrou en contacto tam\u00e9n coas linguas celtas, por mor de invasi\u00f3ns de pobos celtas que se asentaron en terras ata ent\u00f3n de dominio ilirio. Houbo un intenso contacto no que hoxe son Bosn\u00eda, Croacia e Serbia, tanto que a\u00ednda non est\u00e1 claro se algunhas tribos eran ilirias ou celtas, como os Scordisci. Estas d\u00fabidas son froito tam\u00e9n de fontes cl\u00e1sicas confusas. O ilirio tivo contacto ademais con tracios e peonios. A tribo dos d\u00e1rdanos \u00e9 evidencia da mestura traco-iliria, que compart\u00edan uns cantos nomes, como Langaro.\nMalia todo, non foron ditas linguas, sen\u00f3n o lat\u00edn, quen comezou a desprazar ao ilirio por encima da li\u00f1a Jirecek. No S\u00e9culo -III, tras enviar a ra\u00ed\u00f1a Teuta unha frota a Sicilia, entra en guerra con Roma. Os romanos conquistaron todas as terras onde hab\u00eda falantes de linguas ilirias, comezando a romanizaci\u00f3n e a substituci\u00f3n progresiva polo lat\u00edn. Con todo, esta desaparici\u00f3n foi moi lenta e s\u00e1bese por Xer\u00f3nimo de Estrid\u00f3n (de orixe iliria) que a\u00ednda no s\u00e9culo V a lingua estaba viva, pero non hai constancia de que o seguise estando ao comezo das invasi\u00f3ns eslavas dos Balc\u00e1ns.\nEste tema, no entanto, segue sendo tema de discusi\u00f3n, pois se se considera ao alban\u00e9s un descendente das linguas ilirias \u00e9 obvio que a romanizaci\u00f3n non foi suficientemente profunda.\nVocabulario.\n1vocativo\ns. s\u00e1nscrito.\ntr. tracio.\nair. irland\u00e9s antigo.\ng\u00f3t. g\u00f3tico.\nxer. protoxermano.\nlit. lituano.\narm. armenio."}
{"id": "248420", "revid": "624", "url": "https://gl.wikipedia.org/wiki?curid=248420", "title": "Lingua iliria", "text": ""}
{"id": "248422", "revid": "98629", "url": "https://gl.wikipedia.org/wiki?curid=248422", "title": "Pa\u00edses da Breta\u00f1a", "text": "Os pa\u00edses da Breta\u00f1a (en lingua bretoa \"Broio\u00f9 kozh Breizh\") son as subdivisi\u00f3ns tradicionais da Breta\u00f1a hist\u00f3rica. Tr\u00e1tase dunha estrutura complexa porque os territorios que a compo\u00f1en te\u00f1en evolucionado e cambiado \u00f3 longo da historia. Dist\u00ednguense dous niveis de pa\u00eds: os pa\u00edses hist\u00f3ricos e os pa\u00edses tradicionais. Dende 1999 e a aprobaci\u00f3n da lei de orientaci\u00f3n pola xesti\u00f3n e o desenvolvemento sost\u00edbel do territorio (LOADDT), tam\u00e9n se pode engadir o pa\u00eds \u00ab\u00a0Loi Voynet\u00a0\u00bb, a\u00ednda que agora so ten un car\u00e1cter administrativo.\nHistoria.\nAntes de 1789, a Breta\u00f1a foi de xeito simult\u00e1neo unha provincia, unha g\u00e9n\u00e9ralit\u00e9, unha intendencia, unha parte da provincia eclesi\u00e1stica de Tours, etc. Estas entidades ti\u00f1an \u00e1 s\u00faa vez diversas divisi\u00f3ns administrativas: os presidios, as senescal\u00edas (divisi\u00f3n xudicial, de 26 a 40 segundo as \u00e9pocas), as dioceses (divisi\u00f3n relixiosa, 7 despois 9) etc. Todas estas subdivisi\u00f3ns desapareceron trala Revoluci\u00f3n Francesa e foron substitu\u00eddas por unha nova divisi\u00f3n administrativa \u00fanica, o departamento.\nPa\u00edses hist\u00f3ricos.\nOs pa\u00edses hist\u00f3ricos ou provincias (en bret\u00f3n \"bro\", en plural \"broio\u00f9\") a mi\u00fado son asimilados \u00f3s antigos bispados, mais nalg\u00fans fanse lixeiras distinci\u00f3ns. As fronteiras dos bispados foran reorganizadas a fin de axeitalos \u00f3s novos l\u00edmites departamentais o 29 de novembro de 1801. Os \"broio\u00f9\" son nove:\nPa\u00edses tradicionais.\nOs pa\u00edses tradicionais (en bret\u00f3n \"paou\", en plural \"peier\" ou \"broig\", en plural \"broio\u00f9igo\u00f9\"), son subdivisi\u00f3ns dos pa\u00edses hist\u00f3ricos, a\u00ednda que non te\u00f1en uns l\u00edmites fixados. Tam\u00e9n tiveron funci\u00f3ns diversas \u00f3 longo da historia: alg\u00fans tiveron un papel administrativo mentres que outros son esencialmente territorios identitarios.\nPa\u00eds \"Loi Voynet\".\nOs pa\u00edses de xesti\u00f3n do territorio, ou pa\u00edses \u00abLoi Voynet\u00bb foron creados pola lei de direcci\u00f3n da xesti\u00f3n e o desenvolvemento sost\u00edbel do territorio (LOADDT) de 25 de xu\u00f1o de 1999. Excepto Naoned e Sant-Nazer, que se atopan no departamento do Loira Atl\u00e1ntico e non pertence \u00e1 actual rexi\u00f3n da Breta\u00f1a, todas as cidades importantes da Breta\u00f1a son base dun pa\u00eds. Hai 26, das que 21 at\u00f3panse na rexi\u00f3n actual da Breta\u00f1a.\nOutros.\nHai outras subdivisi\u00f3ns territoriais que levan ou levaron a designaci\u00f3n de \"pa\u00eds\". Por exemplo, ademais de ser un pa\u00eds \"Loi Voynet\", o pa\u00eds de Morlaix ten a etiqueta de Pa\u00eds de Arte e de Historia."}
{"id": "248423", "revid": "89787", "url": "https://gl.wikipedia.org/wiki?curid=248423", "title": "Anglicanorum Coetibus", "text": "A constituci\u00f3n apost\u00f3lica Anglicanorum Coetibus do papa Bieito XVI en 2009 foi unha resposta da Santa S\u00e9 para as preocupacions e petici\u00f3ns con orixe tanto nas parroquias de uso anglicano da Igrexa Cat\u00f3lica como nalgunhas igrexas anglicanas que non pertenc\u00edan \u00e1 Comu\u00f1\u00f3n Anglicana ou en sectores anglo-cat\u00f3licos dentro dela, como o movemento \"Forward in Faith\".\nEste documento preveu a creaci\u00f3n de ordinariatos persoais \"erixidos pola Congregaci\u00f3n para a Doutrina da Fe dentro dos conf\u00edns territoriais dunha determinada Conferencia Episcopal, logo de ter consultado a propia Conferencia\". Os ordinariatos est\u00e1n xuridicamente asimilados a unha diocese, constitu\u00eddos por fieis at\u00e9 ent\u00f3n pertencentes ao anglicanismo e que aceptan as ensinanzas da Igrexa.\nEn 2013 o papa Francisco engadiu un par\u00e1grafo \u00e1s normas que atinxen \u00e1 incorporaci\u00f3n de fieis aos ordinariatos, at\u00e9 ent\u00f3n s\u00f3 posible para fieis procedentes do anglicanismo. Coa nova normativa tam\u00e9n se poden incorporar a eles aqueles fieis bautizados como cat\u00f3licos que abandonaran a fe e que volven a ela a trav\u00e9s dos ditos ordinariatos."}
{"id": "248424", "revid": "12452", "url": "https://gl.wikipedia.org/wiki?curid=248424", "title": "Broio\u00f9 kozh Breizh", "text": ""}
{"id": "248425", "revid": "27155", "url": "https://gl.wikipedia.org/wiki?curid=248425", "title": "Elefante de Borneo", "text": "O elefante de Borneo tam\u00e9n chamado elefante pigmeo de Borneo vive no nordeste de Borneo. A s\u00faa orixe permanece a\u00ednda en obxecto de debate. Unha clasificaci\u00f3n definitiva como subespecie baixo o nome de \"Elephas maximus borneensis\" depende da conclusi\u00f3n dun estudo xen\u00e9tico. Dende 1986, \"Elephas maximus\" foi sinalado como especie ameazada pola IUCN xa que a s\u00faa poboaci\u00f3n descendeu polo menos un 50% nas \u00faltimas tres xeraci\u00f3ns. A especie est\u00e1 ameazada pola perda, degradaci\u00f3n e fragmentaci\u00f3n de h\u00e1bitat.\nO Sult\u00e1n de Sulu introduciu elefantes en Borneo no s\u00e9culo XVIII, que foron ceibados na xungla. Comparaci\u00f3ns da poboaci\u00f3n do elefante de Borneo con outras poboaci\u00f3ns en an\u00e1lises de ADN indican que o elefante de Borneo deriva dunha especie de Sondalandia orixinaria de Borneo."}
{"id": "248426", "revid": "23204", "url": "https://gl.wikipedia.org/wiki?curid=248426", "title": "Elefante pigmeo de Borneo", "text": ""}
{"id": "248427", "revid": "23204", "url": "https://gl.wikipedia.org/wiki?curid=248427", "title": "Elephas maximus borneensis", "text": ""}
{"id": "248428", "revid": "98629", "url": "https://gl.wikipedia.org/wiki?curid=248428", "title": "C\u00f3digo dos Canons das Igrexas Orientais", "text": "O C\u00f3digo dos Canons das Igrexas Orientais (en lat\u00edn: \"Codex Canonum Ecclesiarum Orientalium\", abreviado como \"CCEO\" nos documentos eclesiais) \u00e9 o conxunto organizado de leis e normas que rixen para as Igrexas cat\u00f3licas orientais. Foi promulgado polo papa Xo\u00e1n Paulo II o 18 de outubro de 1990, con aplicaci\u00f3n dende o 1 de outubro de 1991.\nHistoria.\nAo mesmo tempo que not\u00e1base a necesidade dunha colecci\u00f3n da lexislaci\u00f3n eclesi\u00e1stica na Igrexa Latina, comezouse tam\u00e9n a ver a necesidade dun traballo similar para a lexislaci\u00f3n vencellada \u00e1 liturxia e discilina nas igrexas orientais. O patriarca melquita, Gregorio II Yusif solicitou, con motivo da celebraci\u00f3n do Concilio Vaticano I, unha revisi\u00f3n do dereito en vigor para esas igrexas, pero non foi posible facer isto pola oposici\u00f3n existente \u00e1 realizaci\u00f3n dun c\u00f3digo separado daquel da Igrexa Latina. Ent\u00f3n as diferentes igrexas orientais comezaron a organizar as s\u00faas propias colecci\u00f3ns: a Igrexa Greco-Cat\u00f3lica Romanesa (dende 1872 a 1900), a Igrexa Cat\u00f3lica Siria (1888), a Igrexa Cat\u00f3lica Bizantina Rutena (1891), a Igrexa Cat\u00f3lica Copta (1898) e a Igrexa Cat\u00f3lica Armenia (1911).\nDende 1926, logo do pulo dado anteriormente por Bieito XV coa creaci\u00f3n da \"Congregaci\u00f3n para as Igrexas Orientais\", retomouse a idea e se solicitou ao papa P\u00edo XI a s\u00faa realizaci\u00f3n. El, en 1929, formou un consello para a elaboraci\u00f3n de dito c\u00f3digo. O mesmo ano o consello foi elevado a \"comisi\u00f3n cardenalicia\", a \"Commissio cardinalitia pro studiis praeparatoriis Codificationis Orientalis\" cun grupo de expertos e consultores. En 1935 mudou o seu nome polo de \"Pontificia Commissio ad Redigendum Codicem Iuris Canonici Orientalis\". P\u00edo XI quen op\u00faxose con firmeza \u00e1 idea de unificar as normas legais e deixar s\u00f3 a parte lit\u00farxica distinta nas Igrexas orientais, malia desexar os membros da comisi\u00f3n empregar como base o C\u00f3digo de Dereito Can\u00f3nico de 1917.\nA finais da segunda guerra mundial a comisi\u00f3n completara un esquema con 2.666 canons, dos que 1.590 foron promulgados at\u00e9 1957. Por\u00e9n, a celebraci\u00f3n do Concilio Vaticano II paralizou os traballos. O problema de manter un s\u00f3 c\u00f3digo para toda a Igrexa Cat\u00f3lica xurdiu novamente e durou at\u00e9 1972, cando o papa Paulo VI formou unha nova comisi\u00f3n, a \"Pontificia Commissio C.I.C. Orientali recognoscendo\". Esta comisi\u00f3n foi elaborando as diversas partes do c\u00f3digo, somet\u00e9ndoas \u00e1 revisi\u00f3n das mesmas igrexas e das universidades pontificias. Os traballos prolong\u00e1ronse at\u00e9 1988, cando a comisi\u00f3n entregou o texto que consideraba definitivo ao papa Xo\u00e1n Paulo II, quen o aprobou e promulgou en 1990."}
{"id": "248429", "revid": "895", "url": "https://gl.wikipedia.org/wiki?curid=248429", "title": "Troyes AC", "text": "Esp\u00e9rance Sportive Troyes Aube Champagne \u00e9 un club de f\u00fatbol franc\u00e9s da cidade de Troyes. Foi fundado en 1986 e compite na Ligue 2. O seu campo \u00e9 o Stade de l'Aube, con capacidade para 20.400 espectadores."}
{"id": "248432", "revid": "89787", "url": "https://gl.wikipedia.org/wiki?curid=248432", "title": "Selecci\u00f3n de f\u00fatbol de Xibraltar", "text": "A selecci\u00f3n de f\u00fatbol de Xibraltar (en ingl\u00e9s: \"Gibraltar national football team\") representa a Xibraltar nas competici\u00f3ns oficiais internacionais de f\u00fatbol e depende da Asociaci\u00f3n de F\u00fatbol de Xibraltar (\"Gibraltar Football Association\"). Desde o 24 de maio de 2013 \u00e9 membro de pleno dereito da UEFA, en cumprimento dunha resoluci\u00f3n do Tribunal Internacional de Arbitraxe (TAS). En 2016 foi tam\u00e9n admitida como membro da FIFA. Xibraltar \u00e9 o membro da UEFA m\u00e1is pequeno en termos de superficie poboaci\u00f3n."}
{"id": "248441", "revid": "89787", "url": "https://gl.wikipedia.org/wiki?curid=248441", "title": "Elefante do norte de \u00c1frica", "text": "O elefante do norte de \u00c1frica (\"Loxodonta africana pharaoensis\") foi unha posible subespecie do elefante africano de sabana (\"Loxodonta africana\"), ou pode que unha especie separada de elefante, que existiu no norte de \u00c1frica ata a s\u00faa extinci\u00f3n durante a era romana. Estes foron os famosos elefantes de guerra usados por Cartago nas guerras p\u00fanicas no seu conflito coa Rep\u00fablica Romana. Malia que esta subespecie foi formalmente descrita, non est\u00e1 reco\u00f1ecida amplamente polos taxonomistas. Outros nomes para este tipo de elefante son elefante cartaxin\u00e9s e elefante de Atlas. Orixinalmente, a s\u00faa distribuci\u00f3n natural estendeuse por todo o norte de \u00c1frica e nas costas das actuais Sud\u00e1n e Eritrea.\nDescrici\u00f3n.\nFrescos cartaxineses e moedas acu\u00f1adas por quen controlaba o Norte de \u00c1frica en diversos momentos da historia amosan un animal relativamente pequeno (2,5 metros de altura) con grandes orellas e os lombos c\u00f3ncavos t\u00edpicos dos \"Loxodonta\". O elefante do norte de \u00c1frica era m\u00e1is pequeno que o actual elefante africano de sabana (\"L. a. africana\"), probablemente semellante en tama\u00f1o \u00f3 elefante africano de bosque (\"L. cyclotis\"). Tam\u00e9n \u00e9 probable que fose m\u00e1is d\u00f3cil e doado de manexar, permitindo que os cartaxineses o domasen cun m\u00e9todo que se perdeu na historia. Estudos modernos aseguran que os elefantes cartaxineses eran armados con torres de combate; o cal se evidencia no feito de que os elefantes africanos do bosque ben poder\u00edan levar torres en determinados contextos militares."}
{"id": "248442", "revid": "23204", "url": "https://gl.wikipedia.org/wiki?curid=248442", "title": "Loxodonta africana pharaoensis", "text": ""}
{"id": "248443", "revid": "23204", "url": "https://gl.wikipedia.org/wiki?curid=248443", "title": "Elefante cartaxin\u00e9s", "text": ""}
{"id": "248444", "revid": "23204", "url": "https://gl.wikipedia.org/wiki?curid=248444", "title": "Elefante de Atlas", "text": ""}
{"id": "248448", "revid": "89787", "url": "https://gl.wikipedia.org/wiki?curid=248448", "title": "Elefante sirio", "text": "O elefante sirio (\"Elephas maximus asurus\") \u00e9 un nome proposto para nomear \u00e1s poboaci\u00f3ns de elefante asi\u00e1tico (\"Elephas maximus\") que viv\u00edan m\u00e1is \u00f3 oeste, e que se extinguiu na antig\u00fcidade. Restos de esqueletos de \"E. m. asurus\" foron atopados en Oriente Medio (Turqu\u00eda, Iraq e Siria) dun per\u00edodo que data entre hai 3 mill\u00f3ns de anos e -100.\nOs antigos artes\u00e1ns sirios usaron os seus cairos para facer esculturas de marfil. En Siria, a produci\u00f3n de obxectos de marfil acadou o seu apoxeo durante o primeiro milenio a.C, cando os arameos acostumaban decorar o seu mobiliario con incrustaci\u00f3ns de marfil. A sobre explotaci\u00f3n deste tipo de elefante debeu na s\u00faa extinci\u00f3n no -100.\nDescrici\u00f3n.\nOs elefantes sirio foron a subespecie de elefante asi\u00e1tico m\u00e1is grande que sobreviviu ata tempos hist\u00f3ricos, medindo 3,5 de altura ou pode que a\u00ednda m\u00e1is. Os esqueletos atopados revelan que non se diferenciaba moito da subespecie india, ag\u00e1s no seu tama\u00f1o.\nControversia.\nOs elefantes sirios son frecuentemente mencionados na historia helen\u00edstica; os reis Sel\u00e9ucidas que ti\u00f1an numerosos elefantes de guerra, reinaron en Siria durante ese per\u00edodo. Crese que estes elefantes eran en realidade indios (\"E. m. indicus\"), os cales foran adquiridos polos reis Sel\u00e9ucidas durante a s\u00faa expansi\u00f3n. Est\u00e1 rexistrado por fontes antigas como Estrab\u00f3n e Polibio\n que os reis Seleuco I Nic\u00e1tor e Antioco III o Grande tiveron un n\u00famero importante destes elefantes indios importados. Desco\u00f1\u00e9cese o motivo polo que foron importados dende a India, pero se cadra debeuse \u00e1 escaseza de elefantes sirios nativos ou \u00e1s dificultades de adestramento e domesticaci\u00f3n como elefantes de guerra.\nO xeneral cartaxin\u00e9s An\u00edbal tivo un elefante de guerra co\u00f1ecido como \"Surus\" e suxeriuse que ben puidera significar \"o sirio\". Pero tam\u00e9n cabe a posibilidade de que se trate un dos elefantes dos Sel\u00e9ucidas. O elefante de guerra cartaxin\u00e9s m\u00e1is com\u00fan era o elefante do norte de \u00c1frica [\"Loxodonta africana pharaoensis\"], unha subespecie extinta de elefante africano de sabana."}
{"id": "248449", "revid": "23204", "url": "https://gl.wikipedia.org/wiki?curid=248449", "title": "Elephas maximus asurus", "text": ""}
{"id": "248485", "revid": "23204", "url": "https://gl.wikipedia.org/wiki?curid=248485", "title": "Laval", "text": ""}
{"id": "248510", "revid": "23204", "url": "https://gl.wikipedia.org/wiki?curid=248510", "title": "Laval, Mayenne", "text": "Laval \u00e9 unha cidade francesa, capital do departamento franc\u00e9s Mayenne dentro da rexi\u00f3n Pa\u00eds do Loira.\nXeograf\u00eda.\nEst\u00e1 situada na ruta que une Par\u00eds \u00e1 Breta\u00f1a, e equidistante entre Rennes e Le Mans. Est\u00e1 atravesada polo r\u00edo Mayenne, afluente do Loira que d\u00e1 nome ao departamento."}
{"id": "248511", "revid": "27155", "url": "https://gl.wikipedia.org/wiki?curid=248511", "title": "Bugalla", "text": ""}
{"id": "248512", "revid": "12452", "url": "https://gl.wikipedia.org/wiki?curid=248512", "title": "11S", "text": ""}
{"id": "248513", "revid": "27155", "url": "https://gl.wikipedia.org/wiki?curid=248513", "title": "Cistina", "text": "A cistina \u00e9 un amino\u00e1cido d\u00edmero formado pola oxidaci\u00f3n e uni\u00f3n de dous residuos do amino\u00e1cido ciste\u00edna por medio dun enlace disulfuro covalente. Este composto organosulfurado ten a f\u00f3rmula (SCH2CH(NH2)CO2H)2 . \u00c9 un s\u00f3lido branco, que funde a 247\u2013249\u00a0\u00b0C. Foi descuberto en 1810 por William Hyde Wollaston pero non foi reco\u00f1ecido como un derivado das prote\u00ednas ata que foi illado do corno da vaca en 1899. A ciste\u00edna, orixinando cistina por medio da formaci\u00f3n de enlaces ou pontes disulfuro nunha cadea proteica ou entre d\u00faas cadeas proteicas, determina de forma significativa a estrutura terciaria da maior\u00eda das prote\u00ednas. A formaci\u00f3n de pontes disulfuro, xunto coa formaci\u00f3n de pontes de hidr\u00f3xeno e interacci\u00f3ns hidr\u00f3fobas \u00e9 parcialmente responsable da formaci\u00f3n da matriz de glute do pan. O pelo humano cont\u00e9n aproximadamente un 5% de cistina na s\u00faa masa.\nPropiedades.\nA cistina forma parte de moitas prote\u00ednas como a hormona insulina ou os anticorpos, nos que as pontes disulfuro da cistina unen as distintas cadeas que forman a prote\u00edna ou establecen dominios estruturais dentro dunha mesma cadea. \u00c9 menos frecuente en prote\u00ednas intracelulares ca nas que son segregadas f\u00f3ra da c\u00e9lula. Nas queratinas, como as que forman o pelo, as cistinas son numerosas; nas queratinas m\u00e1is duras, como as da cuncha da tartaruga, os residuos transversais de cistina son moi abondosos.\nO enlace disulfuro da cistina \u00e9 rapidamente reducido para dar o correspondente tiol ciste\u00edna. Esta reacci\u00f3n \u00e9 normalmente realizada con tioles como o mercaptoetanol ou o ditiotreitol.\nPor esta raz\u00f3n, os beneficios nutricionais e fontes de cistina son id\u00e9nticos aos da m\u00e1is com\u00fan ciste\u00edna, que \u00e9 un dos 20 amino\u00e1cidos est\u00e1ndar das prote\u00ednas. Os enlaces disulfuro rompen m\u00e1is rapidamente a maiores temperaturas.\nEn presenza de ox\u00edxeno a ciste\u00edna ox\u00eddase dando lugar a cistina.\nCristais de cistina na urina.\nOs cristais de cistina te\u00f1en 6 lados. Poden atoparse na urina animal e humana examinada con microscopio \u00f3ptico. A presenza de cristais de cistina adoita ser indicativo de defectos na reabsorci\u00f3n de amino\u00e1cidos nos riles. A cistinuria d\u00e1se tam\u00e9n en moitas razas de cans. Nos humanos a presenza de cristais de cistina na urina (cistinuria) \u00e9 indicativa de cistinose, unha rara doenza xen\u00e9tica."}
{"id": "248514", "revid": "98629", "url": "https://gl.wikipedia.org/wiki?curid=248514", "title": "Cigarro", "text": "O cigarro, nas s\u00faas d\u00faas modalidades, o cigarro puro ou o cigarro envolto en papel, o popular pito, son dous dos formatos m\u00e1is populares no consumo de tabaco.\nO cigarro (na s\u00faa forma de puro) foi definido por Bartolom\u00e9 de las Casas na s\u00faa \"Historia de las Indias\" como:\nO cigarro puro foi condenado xa por Xacobe I de Inglaterra por ser \"repulsivo para o olfacto, desagrad\u00e1bel para a vista, perigoso para o cerebro e nocivo para os pulm\u00f3ns\".\nHistoria.\nCrese que a planta de tabaco, a \"Nicotiana tabacum\", \u00e9 orixinaria da zona do planalto andino e que chegou ao Caribe uns 2 000 ou 3 000 anos antes de Cristo. Cando Col\u00f3n chegou a Am\u00e9rica, a planta xa se estendera por todo o continente e case todas as s\u00faas tribos e naci\u00f3ns tiveran contacto co tabaco e ti\u00f1an con el unha relaci\u00f3n m\u00e1is ou menos intensa.\nO 28 de outubro de 1492 foi unha data clave na historia do tabaco. Ese d\u00eda, Col\u00f3n e as s\u00faas naves chegaron \u00e1 ba\u00eda de Bariai, cacicado de Maniab\u00f3n, na costa noroeste da illa de Cuba, ao norte da actual provincia de Holgu\u00edn. \u00ab...Es aquella isla la m\u00e1s hermosa que ojos hayan visto...\u00bb, escribir\u00eda logo Col\u00f3n no seu diario, impresionado polo esplendor e a variedade de cores que lle ofrec\u00eda a terra que acababa de descubrir.\nUns d\u00edas m\u00e1is tarde Col\u00f3n, como era o seu costume, mandou a dous dos seus homes, Luis de Torres e Rodrigo de Xerez, a explorar a zona circundante e, se era pos\u00edbel, contactar cos emisarios do Gran Khan. Col\u00f3n a\u00ednda cr\u00eda que chagara \u00e1s Indias, e a s\u00faa \u00fanica obsesi\u00f3n era reunirse con ditos emisarios para levar a cabo a principal misi\u00f3n que lle encomendaran os Reis Cat\u00f3licos: firmar un tratado comercial.\nEntre os d\u00edas 2 e 5 de novembro, os dous exploradores percorreron a zona pr\u00f3xima ao lugar de desembarco e encontr\u00e1ronse cos habitantes da illa, os indios ta\u00ednos. Unha das cousas que m\u00e1is lles chamou a atenci\u00f3n foi ver a homes e mulleres aspirando o fume duns cilindros de follas secas.\nDe regreso a Praia Branca, na ba\u00eda, relatan a Col\u00f3n o que viran e este fixo a seguinte anotaci\u00f3n no seu diario o 6 de novembro de 1492:\nHai que destacar as palabras \"cuaba\", \"cojiba\" e \"tabaco\" que utiliza Col\u00f3n no seu diario. Crese que \"cojiba\" (tam\u00e9n \"cohiba, cohoba\" ou \"cojoba\") \u00e9 a palabra ta\u00edna que designaba ao \"mosquete\" ou rolo de follas secas que fumaban, o primeiro nome do cigarro. \"Cuaba\" fai referencia a un arbusto do Caribe que a\u00ednda hoxe se utiliza no campo para transportar lume dun lugar a outro e para prender fogueiras, debido \u00e1 s\u00faa extremada combustibilidade. E \"tabaco\" era o nome do tubo en forma de \u00abY\u00bb co que os indios aspiraban tabaco en po, a\u00ednda que hoxe \u00e9 a palabra que se usa en Cuba e na Rep\u00fablica Dominicana para dicir \u00abcigarro\u00bb.\nContra 1560 o tabaco era xa co\u00f1ecido en Castela e Portugal. Neste \u00faltimo pa\u00eds, para eses anos, estaba como embaixador de Francia o cabaleiro Jean Nicot, quen se interesou pola ex\u00f3tica planta. Cando o mencionado embaixador regresou ao seu pa\u00eds, levou consigo follas de tabaco para obsequiar \u00e1 ra\u00ed\u00f1a Catarina de Medicis (a esposa de Francisco II) polo que se a chamou \"herba da ra\u00ed\u00f1a\", \"nicotiana\" ou \"herba do embaixador\".\nEn 1584 un dos m\u00e1is c\u00e9lebres aventureiros ingleses, Sir Walter Raleigh, fundou en Am\u00e9rica do Norte a colonia de Virxinia e adquiriu dos ind\u00edxenas o costume de fumar en pipa (a pesar da opini\u00f3n do rei Xacobe).\nNoutras naci\u00f3ns como o Xap\u00f3n, Rusia, a China ou Turqu\u00eda, pasouse da sanci\u00f3n moral a medidas m\u00e1is dr\u00e1sticas. O sult\u00e1n turco Murad IV mandou executar a numerosos fumadores. En 1638 as autoridades chinesas ameazaban con decapitar a todo o que traficase con tabaco.\nM\u00e1is recentemente, os primeiros cigarros envoltos papel manufacturados e empaquetados chegan a Espa\u00f1a contra 1825; en 1833 aparecen os primeiros paquetes (\"cajetillas\") e \u00e9 cando se o denomina \u00ab\"cigarrillo\"\u00bb o \u00ab\"cigarrito\"\u00bb, que prov\u00e9n da palabra \u00abcigarro\u00bb (o cigarro puro), chamado as\u00ed pola s\u00faa similitude cunha \"cigarra\" (chicharra). Introducido por mercadores procedentes do Brasil, proseguiu a s\u00faa expansi\u00f3n por Portugal e m\u00e1is tarde por toda Europa.\nA Guerra de Crimea serviu para popularizar os \"cigarrillos\" (\"cigarettes\") entre as tropas francesas, imitando aos turcos que fumaban en pipa. En 1830 en Espa\u00f1a est\u00e9ndese o consumo de \"cigarrillos\", especialmente entre as mulleres, e o \u00ab\"papel espa\u00f1ol para cigarritos\"\u00bb \u00e9 co\u00f1ecido e apreciado en toda Europa, aromatizado con licor e estampado con vivas cores. A\u00ednda que o aut\u00e9ntico auxe prod\u00facese coa m\u00e1quina de vapor estadounidense Bonsack, que era capaz de lear mill\u00f3ns de \"cigarrillos\", invento de James Albert Bonsack cuxa patente comprou James Buchanan Duke en 1885. Nas frontes de guerra popularizouse durante a Guerra franco-prusiana de 1870.\nOs \"pitos\" foron, desde ent\u00f3n, de gran valor nas guerras e nas situaci\u00f3ns de crises econ\u00f3micas. Durante a segunda guerra mundial cheg\u00e1ronse a pagar 400 francos por unha \"cigarette\" e, m\u00e1is recentemente, durante os d\u00edas seguintes \u00e1s revoltas en Roman\u00eda que derrocaron ao r\u00e9xime comunista, o pito converteuse en moeda de cambio habitual.\nComposici\u00f3n.\nA normativa do tabaco at\u00e9 agora s\u00f3 contempla os l\u00edmites de nicotina, alcatr\u00e1n e mon\u00f3xido de carbono; por\u00e9n, segundo diversas investigaci\u00f3ns descubr\u00edronse sobre 4.000 substancias qu\u00edmicas, das cales unhas 40 delas poden seren cancer\u00edxenas para o home.\nA seguir relaci\u00f3nanse algunhas das substancias do tabaco:\nEfectos dos cigarros sobre a sa\u00fade.\nAdicci\u00f3n.\nO consumo habitual de cigarros causa unha forte dependencia \u00e1 nicotina dependendo da frecuencia e cantidade que se use, chegando a ser unha droga que produce maior adicci\u00f3n que o opio, a coca\u00edna e outras drogas \"duras\".\nEnfermidades derivadas do seu consumo.\nOs cigarros afectan de forma moi negativa \u00e1 sa\u00fade. O seu uso por mulleres embarazadas mostrou relaci\u00f3n co aumento na mortalidade e defectos no acabado de nacer.\nAdemais, cont\u00e9n substancias t\u00f3xicas como o mon\u00f3xido de carbono, ars\u00e9nico ou alcatr\u00e1n e se demostrou a s\u00faa relaci\u00f3n causal en diversos tipos de cancro; as\u00ed mesmo consid\u00e9rase un factor de risco cardiovascular. e causa de enfermidades respiratorias como a EPOC (Enfermidade pulmonar obstrutiva cr\u00f3nica). As\u00ed mesmo, afecta aos \u00f3rganos reprodutores, producindo disfunci\u00f3n er\u00e9ctil en fumadores activos e pasivos.\nO consumo de cigarros se consid\u00e9rase causante da maior taxa de mortes evit\u00e1beis no mundo.\nMedidas de Sa\u00fade P\u00fablica.\nO d\u00eda 17 de decembro de 2004, But\u00e1n converteuse no primeiro pa\u00eds do mundo en prohibir a venda e o consumo de cigarros. Os seus habitantes poden importalos para o seu uso persoal, pagando un imposto do 100 % do seu prezo, e poden fumalos s\u00f3 na privacidade dos seus fogares.\nCigarro electr\u00f3nico.\nO cigarro electr\u00f3nico \u00e9 un dispositivo de orixe chinesa con forma de \"pito\", unha das alternativas para combater o tabaquismo, a\u00ednda que non ten unha eficacia demostrada. Foi unha innovaci\u00f3n que se estendeu polo mundo xa que con el se pode ir baixando pouco a pouco a adicci\u00f3n ao tabaco. Este cigarro consta de tres partes principais:\nOs cartuchos recarg\u00e1beis (filtros) os cales poden levar desde sabores como amorodo, chocolate, lim\u00f3n ou menta, at\u00e9 sabor a tabaco, e nicotina en diferentes proporci\u00f3ns para ir reducindo a s\u00edndrome de abstinencia. Os cartuchos duran aproximadamente o mesmo que 5 cigarros, dependendo do modelo de cigarro electr\u00f3nico.\nO atomizador, que \u00e9 a parte que conecta o cartucho coa bater\u00eda; \u00e9 unha resistencia que se quenta e \u00e9 a que emite o vapor.\nA outra parte \u00e9 a que cont\u00e9n a bater\u00eda recarg\u00e1bel.\nTam\u00e9n ten un indicador luminoso que se acende cada vez que se lle d\u00e1 unha \"calada\" simulando como se ilumina un cigarro real.\nO cigarro emite vapor, a unha temperatura de entre 400\u00a0\u00b0C e 600\u00a0\u00b0C, o que simula o fume real. De momento v\u00e9ndese como unha soluci\u00f3n para fumar, ou para non prexudicar a sa\u00fade, pero a OMS (Organizaci\u00f3n Mundial da Sa\u00fade) a\u00ednda non certificou que se demostrase que non te\u00f1a ning\u00fan efecto secundario, nin que sexa dani\u00f1o para a sa\u00fade."}
{"id": "248515", "revid": "5863", "url": "https://gl.wikipedia.org/wiki?curid=248515", "title": "11M", "text": ""}
{"id": "248517", "revid": "85894", "url": "https://gl.wikipedia.org/wiki?curid=248517", "title": "Lantionina", "text": "A lantionina \u00e9 un amino\u00e1cido non proteinox\u00e9nico coa f\u00f3rmula qu\u00edmica (HOOC-CH(NH2)-CH2-S-CH2-CH(NH2)-COOH), que presenta un enlace monosulfuro. En estrutura pode considerarse an\u00e1logo \u00e1 cistina, pero esta \u00e9 disulfuro e lantionina \u00e9 monosulfuro. a cistina est\u00e1 formada pola uni\u00f3n de dous residuos de ciste\u00edna, mentres que a lantionina est\u00e1 composta por dous residuos do amino\u00e1cido alanina que te\u00f1en enlazados os seus dous \u00e1tomos de carbono \u03b2 por un enace tio\u00e9ter. A pesar do seu nome, a lantionina non cont\u00e9n lantano.\nCaracter\u00edsticas.\nEn 1941 illouse por primeira vez a lantionina da la tratada con carbonato de sodio e foi sintetizada por primeira vez a partir de ciste\u00edna e \u03b2-cloroalanina. As lantioninas enc\u00f3ntranse moi distribu\u00eddas na natureza e foron illadas do pelo humano, lactoalbumina, e plumas. As lantioninas tam\u00e9n se encontran na parede celular bacteriana e son os compo\u00f1entes dun grupo de p\u00e9ptidos antibi\u00f3ticos codificados xeneticamente chamados lantibi\u00f3ticos, entre os que est\u00e1n a nisina (un conservante alimentario), subtilina, epidermina (un axente anti-estafilococos e anti-estreptococos), e ancovenina (un inhibidor encim\u00e1tico).\nPreparaci\u00f3n.\nPublic\u00e1ronse varios modos de sintetizar lantionina como a extrusi\u00f3n de sulfuro a partir de cistina, a apertura do anel da serina \u03b2-lactona, e a adici\u00f3n heteroconxugada de ciste\u00edna \u00e1 deshidroalanina. O m\u00e9todo de extrusi\u00f3n de sulfuro \u00e9 a \u00fanica forma de obter lantionina que foi empregada para a s\u00edntese total de lantibi\u00f3ticos."}
{"id": "248521", "revid": "1131", "url": "https://gl.wikipedia.org/wiki?curid=248521", "title": "Wagina", "text": "Wagina, ou como o que adoitaba ser mal escrito na \u00e9poca colonial, Vaghena \u00e9 unha pequena comunidade nas Illas Salom\u00f3n, con 320 habitantes, a maior\u00eda dos cales viven ao longo da beiras da Ba\u00eda Kenli, onde foi constru\u00eddo un pequeno peirao para os residentes e visitantes.\nHai tres aldeas en Wagina: Kukutin, Arariki e Nikumaroro. Os habitantes desta illa son de etnia I-Kiribati (Micronesia), que foron trasladados polos brit\u00e1nicos ao Protectorado das Illas Salom\u00f3n (agora co\u00f1ecidas simplemente como as Illas Salom\u00f3n) das illas de Orona (Illa do casco) e Nikumaroro (Illa Gardener).\nO xeito m\u00e1is f\u00e1cil de chegar a Wagina \u00e9 en avi\u00f3n desde a pista de aterraxe de Kagau, na provincia de Choiseul, desde Honiara (actualmente d\u00faas veces \u00e1 semana). Desde Kagau t\u00e1rdase s\u00f3 45-60 minutos en OBM a Wagina."}
{"id": "248522", "revid": "89787", "url": "https://gl.wikipedia.org/wiki?curid=248522", "title": "Lentionina", "text": "A \"lentionina\"' \u00e9 un composto organosulfurado c\u00edclico, que se encontra nos cogomelos shiitake (\"Lentinula edodes\") e \u00e9 en parte responsable do seu olor fragante. O seu modo de formaci\u00f3n non est\u00e1 claro, pero probablemente interv\u00e9n o encima C-S liase.\nAdemais de lle dar olor aos cogomelos shiitake, a lentionina inhibe a agregaci\u00f3n das plaquetas, polo que \u00e9 un prometedor tratamento para a trombose. Outros compostos organosulfurados encontrados no allo te\u00f1en un efecto similar."}
{"id": "248524", "revid": "98629", "url": "https://gl.wikipedia.org/wiki?curid=248524", "title": "Illas Shortland", "text": "As Illas Shortland son un grupo de illas pertencentes \u00e1 Provincia Occidental das Illas Salom\u00f3n. Nomeadas por John Shortland, at\u00f3panse no extremo noroeste do territorio do pa\u00eds, preto da illa de Bougainville, Pap\u00faa Nova Guinea. A illa m\u00e1is grande \u00e9 a Illa Shortland. Outras illas incl\u00faen a Ovau, Pirumeri, Magusaiai, Fauro e Ballale (que foi ocupada polos xaponeses na segunda guerra mundial, e \u00e9 o fogar de moitos avi\u00f3ns abandonados na segunda guerra mundial).\nXeograf\u00eda.\nAs illas Shortland son a \"fronteira natural\" entre o norte das Illas Salom\u00f3n (en particular, as illas de Bougainville e Buka), que pertencen a Pap\u00faa Nova Guinea e as Illas Salom\u00f3n sur, que pertencen \u00e1 naci\u00f3n insular independente desde 1978 Illas Salom\u00f3n.\nAs illas Shortland consisten de m\u00e1is de 100 pequenas illas de orixe volc\u00e1nica, que forman unha cadea de preto de 65\u00a0km de lonxitude. Planas na s\u00faa maior\u00eda, algunhas plantadas con \u00e1rbore de coco te\u00f1en unha superficie total de 414 quil\u00f3metros cadrados.\nNon todas as illas do arquip\u00e9lago est\u00e1n habitadas. As d\u00faas maiores illas habitadas son Alu no suroeste e Fauro no nordeste.\nAs Illas Shortland incl\u00faen as seguintes illas (de suroeste a nordeste):\nEn 1986, as illas estaban habitadas por ao redor de 3.100 persoas, a maior\u00eda melanesioss.\nHistoria.\nAs illas Shortland foron descubertas e nomeadas polo capit\u00e1n da Royal Navy John Shortland para Europa en 1788. Ata o Tratado Samoa en Berl\u00edn o 14 de novembro de 1899 o Imperio Alem\u00e1n reclamou as illas.\nAs illas Shortland foron ocupadas a principios de 1942 por tropas de xapon\u00e9sas e as ocuparon ata o final de 1943 que foron liberadas polos aliados.\nTurismo.\nAs illas son visitadas de cando en vez por naves de cruceiro. Un dos seus obxectivos \u00e9 a illa de Pirumeri."}
{"id": "248526", "revid": "1131", "url": "https://gl.wikipedia.org/wiki?curid=248526", "title": "Ofis ar Brezhoneg", "text": "Ofis ar Brezhoneg (\"Oficina da lingua bretoa\" en galego) \u00e9 un organismo creado o 1 de maio de 1999 para substitu\u00edr o \"Servizo da Lingua Bretoa\" que exist\u00eda dentro do Instituto Cultural da Breta\u00f1a (\"Skol uhel ar Vro\"). Actualmente \u00e9 unha instituci\u00f3n p\u00fablica co\u00f1ecida como Ofis Publik ar Brezhoneg (\"Oficina p\u00fablica da lingua bretoa\").\nMisi\u00f3n.\nUn dos seus principais obxectivos consistiu en estudar de xeito cient\u00edfico os datos socioling\u00fc\u00edsticos da lingua bretoa. Polo tanto, xogou o papel de observatorio da lingua bretoa (\"Arsellva an implijo\u00f9 yezh\"), publicou os datos ling\u00fc\u00edsticos e asesorou no tocante \u00e1 sinalizaci\u00f3n biling\u00fce, os nomes de lugares e os microtop\u00f3nimos do catastro, para que foran revisados. Por \u00faltimo, dentro das s\u00faas obrigas deb\u00eda axudar a particulares, administraci\u00f3ns e empresas que quixeran empregar o bret\u00f3n. Segundo datos de 1999, entre o 1 de xullo e 15 de setembro dese ano, 42 administraci\u00f3ns, asociaci\u00f3ns e empresas acudiron a este organismo en busca de asesoramento.\nPromoci\u00f3n da lingua.\nTen participado na promoci\u00f3n de cursos de bret\u00f3n para adultos. Segundo as s\u00faas publicaci\u00f3ns, no primeiro ano asistiron unhas 9.3000 persoas \u00f3s cursos, xa sexa por correspondencia, en pasant\u00edas ou en clases nocturnas. Un total de 6.700 continuaron os cursos, dos que 1.200 eran da Alta Breta\u00f1a (zona onde case non se fala bret\u00f3n e a lingua propia e o gal\u00f3). En toda a Breta\u00f1a, 165 organismos ofrec\u00edan clases nocturnas, ademais de 28 f\u00f3ra da Breta\u00f1a, das que 15 se atopaban na rexi\u00f3n de Par\u00eds.\nNo 2003, a Ofis publicou un mapa de estradas da Breta\u00f1a en bret\u00f3n no que se inclu\u00edu tam\u00e9n o departamento do Loira Atl\u00e1ntico. Neste proxecto tam\u00e9n colaborou o principal patrocinador da campa\u00f1a, que foi Ya d'ar brezhoneg.\nFinanciamento.\nOfis ar Brezhoneg ten sede na vila de Karaez-Ploug\u00ear e nun principio constitu\u00eduse como unha asociaci\u00f3n independente, presidida por Lena Louarn e que contaba cun orzamento dun mill\u00f3n de euros que maioritariamente provi\u00f1an do Consello Rexional da Breta\u00f1a. Por\u00e9n, no 2004 o goberno rexional anunciou a s\u00faa vontade de modificar os estatutos para converter a organizaci\u00f3n nunha instituci\u00f3n p\u00fablica de cooperaci\u00f3n cultural. Finalmente, o 17 de setembro de 2010 pasou a ser p\u00fablica e pasou a chamarse Ofis Publik ar Brezhoneg."}
{"id": "248528", "revid": "25871", "url": "https://gl.wikipedia.org/wiki?curid=248528", "title": "Oficina da lingua bretoa", "text": ""}
{"id": "248537", "revid": "89787", "url": "https://gl.wikipedia.org/wiki?curid=248537", "title": "Dan Majerle", "text": "Daniel Lewis Majerle, nado o 9 de setembro de 1965 en Traverse City, M\u00edchigan, \u00e9 un ex xogador de baloncesto estadounidense que xogou na National Basketball Association (NBA) dende 1988 at\u00e9 2002. Xogaba nas posici\u00f3ns de escolta e aleiro.\nTraxectoria.\nXogador.\nMajerle foi seleccionado na 14\u00aa posici\u00f3n do Draft da NBA de 1988 polos Phoenix Suns. Xogou 14 anos na NBA, maiormente nos Phoenix Suns, e tam\u00e9n nos Miami Heat e os Cleveland Cavaliers. Foi elixido tres veces para xogar o NBA All-Star Game, en 1992, 1993 e 1995.\nGa\u00f1ou a medalla de bronce coa selecci\u00f3n dos Estados Unidos nos Xogos Ol\u00edmpicos de 1988, e a medalla de ouro no Campionato do Mundo da FIBA de 1994.\nAdestrador.\nMajerle foi adestrador asistente dos Phoenix Suns de 2008 a 2013. O 15 de marzo de 2013, anunciouse que Majerle \u00eda adestrar \u00e1 Grand Canyon University na s\u00faa primeira tempada coma equipo da Division I da NCAA."}
{"id": "248538", "revid": "23204", "url": "https://gl.wikipedia.org/wiki?curid=248538", "title": "Gaelscoil", "text": "Gaelscoil (; plural: \"Gaelscoileanna\") \u00e9 unha rede de escolas de ensino primario e secundario de Irlanda na que a lingua vehicular de ensinanza \u00e9 o ga\u00e9lico irland\u00e9s. O termo fai referencia \u00e1s escolas en irland\u00e9s que se atopan f\u00f3ra das rexi\u00f3ns de fala irlandesa, as Gaeltacht. \nOs estudantes das Gaelscoileanna reciben o mesmo programa de estudos que nas outras escolas de Irlanda, mais aprenden a lingua irlandesa polo sistema de immersi\u00f3n ling\u00fc\u00edstica. Por\u00e9n, os alumnos que se escolarizan en ingl\u00e9s te\u00f1en pouca competencia ling\u00fc\u00edstica en irland\u00e9s, mesmo sendo este idioma materia obrigada en toda a Rep\u00fablica de Irlanda tanto no ensino primario como en secundaria. O actual goberno ten prometido facer reformas no programa educativo e na formaci\u00f3n dos mestres nas escolas tanto en ingl\u00e9s como en irland\u00e9s.\nDescrici\u00f3n.\nO \u00e9xito d\u00e9bese a un apoio efectivo (a\u00ednda que limitado) da comunidade e a unha infraestrutura administrativa eficaz. Dist\u00ednguense por ser o produto dun movemento comunitario xenu\u00edno e non dunha pol\u00edtica do Estado.\nAs Gaelscoileanna te\u00f1en experimentado unha expansi\u00f3n not\u00e1bel nas \u00faltimas d\u00e9cadas, a\u00ednda que agora hai preocupaci\u00f3n de que as normas recentes que limitan o financiamento das novas escolas poidan afectar \u00e1 educaci\u00f3n secundaria irlandesa, sobre todo cando a demanda \u00e9 superior \u00e1 oferta.\nEn 1972 s\u00f3 hab\u00eda 11 escolas primarias e 5 secundarias, e hoxe en d\u00eda hai 172 escolas primarias e 39 secundarias. Se engadimos as escolas que se atopan en Irlanda do Norte, hai un total de 298 gaelscoileanna en primaria e 72 escolas de secundaria (gaelchol\u00e1ist\u00ed). Estas escolas ti\u00f1an uns 37.800 alumnos, sen contar, uns 4.000 alumnos m\u00e1is en escolas de educaci\u00f3n infantil. Actualmente, cando menos hai unha gaelscoil e cada un dos 32 condados de Irlanda e varias nas cidades m\u00e1is importantes.\nPor\u00e9n, a\u00ednda hai nove condados que non contan con ensino secundario en irland\u00e9s: Laois, Offaly, Leitrim, Roscommon, Cavan, Sligo, Longford, Fermanagh e Down.\nStatus social e funci\u00f3n.\nAs Gaelscoileanna te\u00f1en adquirido a reputaci\u00f3n de proporcionar uns resultados acad\u00e9micos excelentes cun orzamento moderado. T\u00e9\u00f1ense descrito como un sistema de \"selecci\u00f3n social positiva\" ofrecendo unha mellor formaci\u00f3n de cara \u00f3 ensino universitario e \u00e1 formaci\u00f3n profesional. Unha an\u00e1lise das escolas que env\u00edan estudantes \u00e1s instituci\u00f3ns de ensino superior amosan que o 22 % das escolas que fan ensino en irland\u00e9s env\u00edan a t\u00f3dolos seus estudantes \u00f3 ensino superior, en comparaci\u00f3n co 7 % das escolas en ingl\u00e9s.\nTense argumentado que o biling\u00fcismo como resultado da adquisici\u00f3n temper\u00e1 doutra lingua \u00e9 en xeral beneficioso e axuda \u00f3s cativos a aprender unha terceira ou unha cuarta lingua. Os defensores da inmersi\u00f3n en irland\u00e9s \u00e1s veces fan referencia a estudos que amosan que os nenos biling\u00fces te\u00f1en m\u00e1is facilidades noutras materias que os nenos monoling\u00fces.\nEscolas por provincia.\nHai aproximadamente uns 150.000 falantes de irland\u00e9s como lingua materna que o falan acot\u00edo; 91.825 falantes de irland\u00e9s en Irlanda, dos que m\u00e1is da metade se atopan nos Gaeltachts, e o resto nas escolas de educaci\u00f3n en irland\u00e9s das catro provincias. Segundo o censo de 2006 hai tam\u00e9n 53.471 falantes f\u00f3ra do sistema educativo.\nLeinster.\nHai 39.594 falantes de irland\u00e9s; 1.299 falantes nativos no Gaeltacht de Meath e outros 19.348 que estudan nas 66 Gaelscoils e 15 Gaelchol\u00e1ist\u00ed (escolas secundarias) da provincia. Segundo o censo de 2006 hai 18.947 falantes na provincia que empregan o irland\u00e9s acot\u00edo f\u00f3ra do sistema educativo.\nUlster.\nHai 29.199 falantes de irland\u00e9s; 14.456 falantes nativos no Gaeltacht de Donegal (entre un 30-100% da poboaci\u00f3n \u00e9 falante nativa) e outros 1.427 que viven en \u00e1reas onde a porcentaxe de falantes \u00e9 menor do 30%. Tam\u00e9n hai uns 5.339 que estudan nas 44 Gaelscoils e 7 Gaelchol\u00e1iste da provincia. Segundo o censo de 2006 hai 7.977 falantes na provincia que empregan o irland\u00e9s acot\u00edo f\u00f3ra do sistema educativo.\nMunster.\nHai 34.593 falantes de irland\u00e9s; 9.737 falantes nativos nos Gaeltacht de Cork, Kerry e Waterford, e tam\u00e9n 12.219 que estudan nas 45 Gaelscoils e 15 Gaelchol\u00e1iste da provincia. Segundo o censo de 2006 hai 12.637 falantes na provincia que empregan o irland\u00e9s acot\u00edo f\u00f3ra do sistema educativo.\nConnacht.\nHai 41.910 falantes de irland\u00e9s; 18,358 falantes nativos nos Gaeltacht de Galway e Mayo (entre un 30-100% da poboaci\u00f3n \u00e9 falante nativa) e outros 5.300 viven en \u00e1reas onde a porcentaxe de falantes \u00e9 menor do 30%. Tam\u00e9n hai 4.265 que estudan nas 18 Gaelscoils e 3 Gaelchol\u00e1iste f\u00f3ra das Gaeltacht da provincia. Segundo o censo de 2006 hai 13.910 falantes na provincia que empregan o irland\u00e9s acot\u00edo f\u00f3ra do sistema educativo.\nApertura de novos centros.\nAs autoridades educativas te\u00f1en previsto abrir 3 novos centros de secundaria para o ano 2014, Col\u00e1iste Ghl\u00f3r na Mara en Balbriggan, Col\u00e1iste Deisceart \u00c1tha Cliath en Dundrum e Gaelchol\u00e1iste Charraig U\u00ed Leighin en Carrigaline, Cork."}
{"id": "248539", "revid": "25871", "url": "https://gl.wikipedia.org/wiki?curid=248539", "title": "Gaelscoileanna", "text": ""}
{"id": "248540", "revid": "89787", "url": "https://gl.wikipedia.org/wiki?curid=248540", "title": "Mateu Isern", "text": "Mateu Isern Estela, nado en Sineu o 4 de abril de 1959, \u00e9 un pol\u00edtico balear.\nTraxectoria.\nEstudou no colexio Luis Vives e en 1976 iniciou a carreira de dereito na Universidade das Illas Baleares, licenci\u00e1ndose en 1981. Milita no PP desde a d\u00e9cada de 1990.\nDa man de Jos\u00e9 Mar\u00eda Rodr\u00edguez, formou parte do consello de administraci\u00f3n da Societat Municipal d'Aparcaments. Con anterioridade, traballou como xefe dos servizos xur\u00eddicos no Banco de Cr\u00e9dito Balear, departamento no que coincidiu co que posteriormente foi Presidente do Congreso dos Deputados F\u00e9lix Pons, e co avogado Tomeu Sitjar.\nNas elecci\u00f3ns municipais de Espa\u00f1a de 2011, o seu partido, o PP, ga\u00f1ou en Palma con 17 dos 29 concelleiros, coa maior\u00eda absoluta m\u00e1is folgada da historia de Palma. Tras isto, foi investido alcalde de Palma o 11 de xu\u00f1o de 2011 cos votos dos concelleiros do seu partido (17) a favor, e cos do PSIB-PSOE (9) e a coalici\u00f3n PSM-IniciativaVerds-Entesa (3) en contra."}
{"id": "248541", "revid": "27249", "url": "https://gl.wikipedia.org/wiki?curid=248541", "title": "Mateu Isern Estela", "text": ""}
{"id": "248543", "revid": "5863", "url": "https://gl.wikipedia.org/wiki?curid=248543", "title": "Fundaci\u00f3n Save the Children", "text": ""}
{"id": "248544", "revid": "22570", "url": "https://gl.wikipedia.org/wiki?curid=248544", "title": "Citisina", "text": "A citisina, tam\u00e9n chamada baptitoxina e soforina, \u00e9 un alcaloide t\u00f3xico que aparece de forma natural en varios x\u00e9neros de plantas, como \"Laburnum\" e \"Cytisus\" da familia Fabaceae. Malia a s\u00faa toxicidade (LD50 i.v., en ratos ~2\u00a0mg/kg), ten un uso m\u00e9dico para axudar a deixar de fumar, xa que \u00e9 moito m\u00e1is barata do que outros produtos similares. A s\u00faa estrutura molecular ten algunha semellanza coa da nicotina e ten efectos farmacol\u00f3xicos similares. Por\u00e9n, as doses excesivas poden interferir coa respiraci\u00f3n pulmonar e causar a morte.\nFontes.\nAs especies de plantas que conte\u00f1en citisina pertencen a varios x\u00e9neros da subfamilia Faboideae da familia Fabaceae, como \"Laburnum\", \"Anagyris\", \"Thermopsis\", \"Cytisus\", \"Genista\", \"Retama\" e \"Sophora\". O seu nome v\u00e9n do x\u00e9nero \"Cytisus\". A citisina est\u00e1 tam\u00e9n presente no x\u00e9nero \"Gymnocladus\" da subfamilia Caesalpinioideae.\nA planta \"Sophora chrysophylla\" pode conter cantidades de citisina que son letais para moitos animais. O paxaro \"Loxioides bailleui\", e as especies de avela\u00ed\u00f1as (lepid\u00f3pteros) \"Uresiphita polygonalis virescens\" e as do x\u00e9nero \"Cydia\", e posiblemente tam\u00e9n as ovellas e cabras non son afectadas por esta toxina por varias raz\u00f3ns, e poden alimentarse da planta \"Sophora chysophylla\". As eirugas de \"U. p. virescens\" parece que poden secuestrar a citisina dentro do seu organismo como protecci\u00f3n para evitaren ser elas comidas polos depredadores; te\u00f1en ademais unha coloraci\u00f3n aposem\u00e1tica (cores rechamantes de advertencia), que avisa da s\u00faa toxicidade aos depredadores.\nAplicaci\u00f3ns.\nA cistina \u00e9 un agonista da acetilcolina, e ten unha forte afinidade polo receptor de acetilcolina nicot\u00ednico, ao que se une. Como preparado farmac\u00e9utico, est\u00e1 dispo\u00f1ible para o tratamento do tabaquismo, xa que axuda a deixar de fumar. Extr\u00e1ese das sementes de \"Cytisus laborinum\" e foi moi utilizada durante m\u00e1is de 40 anos nos antigos pa\u00edses socialistas do leste de Europa como axuda para deixar de fumar comercializada coa marca Tabex fabricada pola compa\u00f1\u00eda farmac\u00e9utica b\u00falgara Sopharma AD.\nA droga sint\u00e9tica vareniclina, que ten semellanzas estruturais e farmacol\u00f3xicas coa citisina, tam\u00e9n se usa como tratamento para deixar de fumar.\nEn 2011, un ensaio controlado aleatorio con 740 pacientes encontrou que a citisina melloraba a abstinencia en 12 meses de nicotina desde un 2,4% que mostraron os pacientes aos que se lles administrou placebo ata un 8,4% nos que tomaron citisina. Unha metaan\u00e1lise de 2013 de oito estudos demostrou que a citisina ten unha efectividade similar \u00e1 doutras drogas para deixar de fumar."}
{"id": "248545", "revid": "5863", "url": "https://gl.wikipedia.org/wiki?curid=248545", "title": "Enciclopedia Micronet", "text": ""}
{"id": "248546", "revid": "27155", "url": "https://gl.wikipedia.org/wiki?curid=248546", "title": "Baptitoxina", "text": ""}
{"id": "248547", "revid": "27155", "url": "https://gl.wikipedia.org/wiki?curid=248547", "title": "Soforina", "text": ""}
{"id": "248549", "revid": "89787", "url": "https://gl.wikipedia.org/wiki?curid=248549", "title": "Segunda divisi\u00f3n espa\u00f1ola 2013/14", "text": "A tempada 2013\u201314 da Segunda Divisi\u00f3n (por motivos de patrocinio Liga Adelante) de f\u00fatbol foi a 83\u00aa edici\u00f3n da categor\u00eda de prata do f\u00fatbol espa\u00f1ol. A competici\u00f3n comezou o 16 de agosto de 2013 e finalizou en xu\u00f1o de 2014 coas eliminatorias de ascenso finais.\nResultados.\nT\u00e1boa de resultados.\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \nPromoci\u00f3n de ascenso.\nEsta fase de promoci\u00f3n determinou o terceiro equipo que ascendeu \u00e1 Primeira Divisi\u00f3n 2014\u201315. Os clasificados entre o 3\u00ba e 6\u00ba posto (exclu\u00edndo equipos filiais) tomaron parte da eliminatoria. O partido de ida das semifinais xog\u00e1ronse o 11 de xu\u00f1o, a volta xogouse o 15 de xu\u00f1o. A final disputouse a dobre partido."}
{"id": "248562", "revid": "89787", "url": "https://gl.wikipedia.org/wiki?curid=248562", "title": "Fauro", "text": "Fauro \u00e9 unha pequena illa da provincia Occidental das Illas Salom\u00f3n.\nOs 75\u00a0km\u00b2 da illa forman parte das Illas Shortland. At\u00f3pase a poucos quil\u00f3metros ao sur da fronteira do seu pa\u00eds veci\u00f1o Pap\u00faa Nova Guinea. Fauro \u00e9 de orixe volc\u00e1nica e est\u00e1 bordeado por unha barreira de coral, o punto m\u00e1is alto at\u00f3pase a uns 480 metros sobre o nivel do mar."}
{"id": "248563", "revid": "98629", "url": "https://gl.wikipedia.org/wiki?curid=248563", "title": "Primeira divisi\u00f3n espa\u00f1ola 2013/14", "text": "A tempada 2013\u201314 da Primeira Divisi\u00f3n (por motivos de patrocinio Liga BBVA) foi a 83\u00aa edici\u00f3n da m\u00e1xima categor\u00eda do f\u00fatbol en Espa\u00f1a. Comezou o 17 de agosto de 2013 e finalizou en maio de 2014. O Barcelona defend\u00eda o t\u00edtulo que foi conseguido polo Atl\u00e9tico de Madrid.\nO \u00fanico representante galego foi o Celta de Vigo, tras o descenso do Deportivo da Coru\u00f1a na tempada anterior. Xunto \u00f3 Deportivo deixaron a categor\u00eda o Mallorca e o Zaragoza, que foron substitu\u00eddos polo Villarreal, Elche e o Almer\u00eda.\nEquipos e estadios.\nTomaron parte na competici\u00f3n vinte equipos. Zaragoza, Deportivo da Coru\u00f1a e Mallorca, descendidos a tempada anterior, foron substitu\u00eddos por Elche e Villarreal, ascendidos de forma directa, e o Almer\u00eda, campi\u00f3n do play-off de ascenso."}
{"id": "248566", "revid": "23204", "url": "https://gl.wikipedia.org/wiki?curid=248566", "title": "Illas Treasury", "text": "As Illas do Tesouro (Treasury Islands) son un pequeno grupo de illas a poucos quil\u00f3metros ao sur de Bougainville e a 24 quil\u00f3metros das Illas Shortland. Forman parte da Provincia Occidental das Illas Salom\u00f3n. As d\u00faas illas m\u00e1is grandes das Illas do Tesouro son a Illa Mono e a m\u00e1is pequena Illa Stirling. O estreito de augas profundas entre estas d\u00faas illas ch\u00e1mase Blanche Harbor.\nEstas illas foron descubertas en 1788 polo oficial brit\u00e1nico da Royal Navy o tenente John Shortland.\nDurante a segunda guerra mundial as illas caeron en mans do Xap\u00f3n ata o 25 - 27 de outubro de 1943, cando as illas foron invadidas mediante un asalto anfibio por unidades de Nova Zelandia.\nLogo da invasi\u00f3n, foi constru\u00edda unha pista de aterraxe na m\u00e1is plana illa de Stirling pola USN. Este campo de aviaci\u00f3n foi utilizado para apoiar unha campa\u00f1a para neutralizar o poder a\u00e9reo xapon\u00e9s en Rabaul. O aer\u00f3dromo de Stirling at\u00f3pase a\u00ednda en uso hoxe en d\u00eda servido polas Solomons Airlines."}
{"id": "248568", "revid": "98629", "url": "https://gl.wikipedia.org/wiki?curid=248568", "title": "Illa Mono", "text": "A illa Mono \u00e9 unha illa volc\u00e1nica no noroeste das Illas Salom\u00f3n. Est\u00e1 separado polo estreito de Blanche Harbour da Illa Stirling e das outras illas de coral que o rodean. O pobo de Falamai \u00e9 o principal n\u00facleo de poboaci\u00f3n da illa. A illa est\u00e1 bordeada por cant\u00eds de pedra calcaria de m\u00e1is de vinte metros de altura. A illa ten ao redor de 1800 habitantes.\nO terremoto do 1 de abril de 2007 e o tsunami tralo terremoto causou danos considerables en Mono. Cinco casas e todos os edificios escolares colapsaron e catro persoas foron reportadas como desaparecidas.\nHistoria.\nDurante a segunda guerra mundial as tropas xaponesas ocuparon Mono durante a s\u00faa invasi\u00f3n das illas Salom\u00f3n. O 27 de outubro de 1943, tropas da Mari\u00f1a dos Estados Unidos e de Nova Zelandia aterraron en dous lugares: en Falamai (lugar da base xaponesa da illa) no sur, e en Purple Beach en Soanotalu no norte. O 7 de novembro a illa estaba baixo control aliado. Doce estadounidenses e corenta neozelandeses morreron durante a campa\u00f1a. Para os neozelandeses, foi a primeira operaci\u00f3n anfibia desde Gallipoli.\nA Illa Stirling converteuse nunha enorme pista de aterraxe dos aliados, que foi abandonado logo do termo da guerra.\nTurismo.\na Illa Mono \u00e9 un para\u00edso para o mergullo e \u00e9 de cando en vez un porto de escala para os buques de cruceiro."}
{"id": "248571", "revid": "98629", "url": "https://gl.wikipedia.org/wiki?curid=248571", "title": "Illa Stirling", "text": "A Illa Stirling \u00e9 a illa m\u00e1is pequena das Illas Treasury, nas Illas Salom\u00f3n. Est\u00e1 separada da m\u00e1is grande Illa Mono polo estreito Blanche Harbor. Illa Stirling componse de coral, e foi unha vez parte da barreira de coral que rodea a illa Mono.\nIlla Stirling non ten poboaci\u00f3n permanente. Con todo, un campo de aviaci\u00f3n e outros restos da base dos aliados da segunda guerra mundial a\u00ednda permanecen aqu\u00ed.\nEn maio de 2011 o primeiro ministro das Illas Salom\u00f3n Danny Phillip fixo unha oferta ao goberno australiano para que a base a\u00e9rea abandonada na illa de Stirling acollera a tramitaci\u00f3n dos solicitantes de asilo. Crese que as negociaci\u00f3ns chegaron a un estado razoablemente avanzado antes de ser interrompidas."}
{"id": "248573", "revid": "56817", "url": "https://gl.wikipedia.org/wiki?curid=248573", "title": "Mbava", "text": "Mbava \u00e9 unha illa das Illas Salom\u00f3n, que se atopa no arquip\u00e9lago das Illas Nova Xeorxia na Provincia Occidental At\u00f3pase ao oeste da Vella Lavella e ao norte de Ranongga."}
{"id": "248574", "revid": "98629", "url": "https://gl.wikipedia.org/wiki?curid=248574", "title": "Juan Jos\u00e9 Cardona", "text": "Juan Jos\u00e9 Cardona Gonz\u00e1lez, nado en Arucas (Gran Canaria) o 28 de setembro de 1962, \u00e9 un pol\u00edtico canario. O 22 de maio de 2011 foi proclamado alcalde de Las Palmas de Gran Canaria, sendo investido no cargo o 11 de xu\u00f1o dese mesmo ano.\nTraxectoria.\nNo ano 1986 lic\u00e9nciase en Dereito na Universidade Complutense de Madrid. Desde 1986, at\u00e9 1995 exerce de avogado, profesi\u00f3n que levou a cabo xunto coa de Secretario Xeral da Confederaci\u00f3n de Empresarios en 1991. \u00c9 en 1991 cando se afilia como militante ao Partido Popular na cidade das Palmas de Gran Canaria.\n\u00c9 en xu\u00f1o de 1995 cando exerce como concelleiro no Concello das Palmas de Gran Canaria, durante este per\u00edodo de tempo exerce de Terceiro Tenente de Alcalde e Concelleiro de Tr\u00e1fico, Aparcadoiros e Transportes, at\u00e9 o ano 1996, ano no que asume as \u00e1reas de Organizaci\u00f3n, Tr\u00e1fico e Seguridade. Juan Jos\u00e9 repite por segunda vez nas filas do Partido Popular nas Palmas de Gran Canaria. Entre os anos de 1999 e 2003, ocupou a \u00e1rea de Urbanismo e Aparcadoiros e foi Terceiro Tenente de Alcalde por segundo mandato consecutivo na s\u00faa carreira pol\u00edtica.\nTam\u00e9n ocupa outros cargos entre os que cabo destacar o de ser representante da corporaci\u00f3n na Zona Franca de El Puerto da Luz, tam\u00e9n como membro do Consello de Administraci\u00f3n de Gestur e Visocan; da Caja de Canarias, na Fundaci\u00f3n Auditorio Alfredo Kraus e no Consello de Administraci\u00f3n da Autoridade Portuaria.\nEntre os anos de 2000 a 2004 \u00e9 Presidente Insular en Gran Canaria polo Partido Popular, e en 2003, Juan Jos\u00e9 decide comezar o seu avance na pol\u00edtica no Cabido Insular de Gran Canaria, onde exerceu de Vicepresidente e Conselleiro de Turismo e Presidente do padroado de Turismo entre os anos de 2003 e 2007.\nO 22 de maio de 2011, \u00e9 proclamado alcalde das Palmas de Gran Canaria."}
{"id": "248575", "revid": "5863", "url": "https://gl.wikipedia.org/wiki?curid=248575", "title": "Henrik Ibsen", "text": "Henrik Johan Ibsen, nado o 20 de marzo de 1828 en Skien e finado o 23 de maio de 1906 en Christiania, foi un dramaturgo, poeta e novelista noruegu\u00e9s. \u00c9 considerado o m\u00e1is importante dramaturgo noruegu\u00e9s e un dos autores m\u00e1is influentes na dramaturxia moderna. Referido como o \"pai do realismo\", foi un dos fundadores do modernismo no teatro."}
{"id": "248577", "revid": "89787", "url": "https://gl.wikipedia.org/wiki?curid=248577", "title": "\u00cd\u00f1igo de la Serna", "text": "\u00cd\u00f1igo Joaqu\u00edn de la Serna Hern\u00e1iz, m\u00e1is co\u00f1ecido como \u00cd\u00f1igo de la Serna, nado o 10 de xaneiro de 1971 en Bilbao, \u00e9 un pol\u00edtico espa\u00f1ol, membro do Partido Popular e ministro de Fomento desde 2016.\nDesde 1999 at\u00e9 2003 foi o encargado do gabinete do conselleiro de Medio Ambiente do Goberno de Cantabria. A partir de 2003 foi o encargado da concellar\u00eda de Medio Ambiente, Auga e Praias no concello de Santander. No ano 2004 \u00e9 elixido vicesecretario do Partido Popular de Cantabria, para despois presentarse \u00e1s elecci\u00f3ns municipais do ano 2007. \u00cd\u00f1igo de la Serna foi elixido alcalde de Santander en ditas elecci\u00f3ns, conseguindo 15 dos 27 concelleiros (o PSC-PSOE obtivo 7 e o PRC os 5 restantes).\n\u00c9 de destacar que ao ser elixido, converteuse no alcalde m\u00e1is novo de capital de provincia de toda Espa\u00f1a, xa que unicamente ti\u00f1a 36 anos, ademais de facelo con maior\u00eda absoluta obtendo o 52% dos votos, sendo esta a primeira vez que se presentaba. Nas elecci\u00f3ns municipais do ano 2011 revalida a s\u00faa maior\u00eda absoluta de forma m\u00e1is ampla como alcalde de Santander, conseguindo 18 dos 27 concelleiros (o PSC-PSOE obtivo 5 e o PRC os 4 restantes). Converteuse as\u00ed no cuarto alcalde m\u00e1is votado de Espa\u00f1a obtendo o maior r\u00e9cord do seu partido na cidade co 56% dos votos.\n\u00c9 enxe\u00f1eiro de Cami\u00f1os, Canais e Portos pola Universidade de Cantabria. Traballou no gabinete Apia XXI.\nDesde o 23 de xullo de 2012 ostenta tam\u00e9n o cargo de Presidente da Federaci\u00f3n Espa\u00f1ola de Municipios e Provincias, (FEMP), tras a dimisi\u00f3n voluntaria do anterior rexedor, Juan Ignacio Zoido, sendo elixido por unanimidade entre os membros pertencentes ao Consello Territorial da mesma."}
{"id": "248578", "revid": "27249", "url": "https://gl.wikipedia.org/wiki?curid=248578", "title": "\u00cd\u00f1igo de la Serna Hernaiz", "text": ""}
{"id": "248579", "revid": "25871", "url": "https://gl.wikipedia.org/wiki?curid=248579", "title": "Henrik Johan Ibsen", "text": ""}
{"id": "248582", "revid": "23204", "url": "https://gl.wikipedia.org/wiki?curid=248582", "title": "Alta Breta\u00f1a", "text": "A Alta Breta\u00f1a (\"Ha\u00f9tt-Berta\u00e8yn\" en gal\u00f3, \"Breizh-Uhel\" en bret\u00f3n e \"Haute-Bretagne\" en franc\u00e9s) \u00e9 a parte oriental da Breta\u00f1a hist\u00f3rica.\nTradicionalmente, corresp\u00f3ndese coa parte da Breta\u00f1a que perdeu o bret\u00f3n en favor do gal\u00f3. Neste extremo este, o bret\u00f3n \u00e9 moi pouco falado, mesmo nas \u00e1reas rurais. A lingua propia \u00e9 o gal\u00f3, que na actualidade est\u00e1 case totalmente desprazado polo franc\u00e9s.\nExtensi\u00f3n.\nComprende os actuais departamentos de Ille e Vilaine e Loira Atl\u00e1ntico, as\u00ed como tam\u00e9n as partes m\u00e1is orientais de Morbihan e C\u00f4tes-d'Armor. Segundo a divisi\u00f3n hist\u00f3rica da Breta\u00f1a, abranguer\u00eda os \"pa\u00edses\" Bro Zol, Bro Sant Malou, Bro Roazhon, Bro Naoned e Bro Sant Brieg."}
{"id": "248583", "revid": "1131", "url": "https://gl.wikipedia.org/wiki?curid=248583", "title": "Casa Museo Rosal\u00eda de Castro", "text": "A Casa Museo Rosal\u00eda de Castro, tam\u00e9n chamada Casa da Matanza, \u00e9 unha casa museo situada na vivenda na que viviu Rosal\u00eda de Castro xunto co seu home Manuel Murgu\u00eda e os fillos da familia desde 1883 ata a s\u00faa morte en 1885. Recolle distintas edici\u00f3ns das s\u00faas obras e diverso material seu, como fotograf\u00edas ou recordos persoais. No segundo andar, recrea o ambiente da casa en tempos de Rosal\u00eda.\nO museo \u00e9 a sede da Fundaci\u00f3n Rosal\u00eda de Castro e do Centro de Estudos Rosalianos, que te\u00f1en por obxecto divulga-la obra e a memoria da escritora."}
{"id": "248590", "revid": "89787", "url": "https://gl.wikipedia.org/wiki?curid=248590", "title": "Imino\u00e1cido", "text": "En qu\u00edmica, un imino\u00e1cido \u00e9 unha mol\u00e9cula que cont\u00e9n \u00e1 vez un grupo funcional imino (&gt;C=NH) e un grupo carboxilo (-C(=O)-OH).\nOs imino\u00e1cidos est\u00e1n relacionados cos amino\u00e1cidos, os cales conte\u00f1en un grupo amino (-NH2) e un grupo carboxilo (-COOH). Os imino\u00e1cidos e os amino\u00e1cidos difiren nos enlaces que ten o nitr\u00f3xeno.\nOs encimas amino\u00e1cido oxidases poden converter os amino\u00e1cidos en imino\u00e1cidos. Ademais, o precursor biosint\u00e9tico directo do amino\u00e1cido prolina \u00e9 o imino\u00e1cido (\"S\")-\u03941-pirrolina-5-carboxilato (P5C).\nTerminolox\u00eda relacionada.\nOs amino\u00e1cidos que conte\u00f1en un grupo amina secundaria (o \u00fanico amino\u00e1cido proteinox\u00e9nico deste tipo \u00e9 a prolina) son \u00e1s veces denominados imino\u00e1cidos, pero este uso \u00e9 disputado por outros, xa que a prolina carece do grupo &gt;C=NH que a IUPAC considera caracter\u00edstico dos imino\u00e1cidos.\nO termo imino\u00e1cido \u00e9 tam\u00e9n un termo obsoleto no significado de \u00e1cidos im\u00eddicos, os cales conte\u00f1en o grupo -C(=NH)-OH, e non deber\u00eda usarse con este significado segundo a IUPAC."}
{"id": "248591", "revid": "56817", "url": "https://gl.wikipedia.org/wiki?curid=248591", "title": "LTE", "text": "LTE (en ingl\u00e9s: \"long-term evolution\") \u00e9 un est\u00e1ndar de telefon\u00eda m\u00f3bil 4G baseada en tecnolox\u00eda GSM/EDGE e UMTS/HSPA.\nHistoria.\nO primeiro servizo p\u00fablico LTE no mundo foi lanzado polo operador TeliaSonera en Oslo e Estocolmo o 14 de decembro de 2009."}
{"id": "248594", "revid": "25871", "url": "https://gl.wikipedia.org/wiki?curid=248594", "title": "Breizh-Uhel", "text": ""}
{"id": "248595", "revid": "25871", "url": "https://gl.wikipedia.org/wiki?curid=248595", "title": "Ha\u00f9tt-Berta\u00e8yn", "text": ""}
{"id": "248596", "revid": "75439", "url": "https://gl.wikipedia.org/wiki?curid=248596", "title": "Captura de movemento", "text": "A captura de movemento \u00e9 un proceso de gravaci\u00f3n do movemento de obxectos ou persoas. \u00c9 empregado en aplicaci\u00f3ns militares, entretemento, deportes, medicina, enxe\u00f1ar\u00eda inform\u00e1tica e rob\u00f3tica. Na rodaxe de filmes e na creaci\u00f3n de videoxogos ref\u00edrese \u00e1 gravaci\u00f3n de acci\u00f3ns ou actores humanos, e usando esta informaci\u00f3n p\u00f3dense animar por ordenador personaxes dixitais en 2D ou 3D.\nNas sesi\u00f3ns de captura de movemento, as acci\u00f3ns dun ou varios actores son recollidas moitas veces por segundo, e as primeiras t\u00e9cnicas usaban imaxes de varias c\u00e1maras para calcular posici\u00f3ns en 3D. Estes datos de animaci\u00f3n son posteriormente mapeados nun modelo 3D de xeito que o modelo executa as mesmas acci\u00f3ns que o actor."}
{"id": "248597", "revid": "23204", "url": "https://gl.wikipedia.org/wiki?curid=248597", "title": "Baixa Breta\u00f1a", "text": "A Baixa Breta\u00f1a (\"Breizh Izel\" en bret\u00f3n e \"Basse-Bretagne\" en franc\u00e9s) \u00e9 a parte occidental da Breta\u00f1a hist\u00f3rica. Corresp\u00f3ndese coa parte da Breta\u00f1a que tradicionalmente conservou e fala o bret\u00f3n. Nin a Alta Breta\u00f1a nin a Baixa Breta\u00f1a existen oficialmente, xa que non representan l\u00edmites administrativos, sen\u00f3n que se basean nas fronteiras ling\u00fc\u00edsticas entre o bret\u00f3n e o gal\u00f3.\nExtensi\u00f3n.\nComprende o actual departamento de Finist\u00e8re, as\u00ed como tam\u00e9n as partes m\u00e1is occidentais de Morbihan e C\u00f4tes-d'Armor. Segundo a divisi\u00f3n hist\u00f3rica da Breta\u00f1a, abranguer\u00eda os \"pa\u00edses\" Bro Gernev, Bro Leon, Bro Dreger, Bro Gwened e Bro Sant Brieg."}
{"id": "248601", "revid": "23204", "url": "https://gl.wikipedia.org/wiki?curid=248601", "title": "Lena Louarn", "text": "Lena Louarn, nada o 13 de agosto de 1950 en Villeneuve-Saint-Georges, no departamento de Val do Marne, \u00e9 unha militante e personalidade pol\u00edtica bretoa.\nTraxectoria.\nPrimeiros anos.\nFilla de Alan Louarn e de Noela Olier, foi educada en bret\u00f3n xunto cos seus nove irm\u00e1ns e irm\u00e1s, entre os que destacan Tangi Louarn e Malo Louarn. En 1962, a familia volta a Breta\u00f1a, onde o seu pai crea a oficina de informaci\u00f3n Bruda\u00f1 ha Skigna\u00f1, en Roazhon.\nVida pol\u00edtica.\nEn 1994 presentouse \u00e1s Elecci\u00f3ns ao Parlamento Europeo nas listas da federaci\u00f3n de partidos Rexi\u00f3ns e Pobos Solidarios de Max Simeoni, e en 2010 foi na lista de \"La Bretagne Solidaire, Cr\u00e9ative Et Responsable\" de Jean-Yves Le Drian.\nPromoci\u00f3n da lingua bretoa.\nEn 1971 uniuse \u00e1 organizaci\u00f3n Skol An Emsav (centro de ensino para adultos en lingua bretoa), cuxos membros contribu\u00edron posteriormente \u00e1 creaci\u00f3n das escolas Diwan. Ela mesma foi cofundadora da escola Diwan en Roazhon en 1978.\nTam\u00e9n foi presidenta da Ofis ar Brezhoneg (\"Oficina da lingua bretoa\" en galego), directora da revista mensual en bret\u00f3n Brema\u00f1 e coordinadora do Consello Cultural da Breta\u00f1a. No ano 2000 foi galardoada pola Orde do Armi\u00f1o. Tras varios anos presidindo a \"Skeudenn Bro Roazhon\" (federaci\u00f3n de asociaci\u00f3ns bretoas no Bro Roazhon), no 2010 presentouse polo departamento de Finist\u00e8re polo partido de Jean-Yves Le Drian. Dende ent\u00f3n \u00e9 Conselleira Rexional e Vicepresidenta do Consello Rexional da Breta\u00f1a a cargo da lingua bretoa."}
{"id": "248604", "revid": "89787", "url": "https://gl.wikipedia.org/wiki?curid=248604", "title": "Ranongga", "text": "Ranongga \u00e9 unha illa situada no grupo Illas Nova Xeorxia na provincia Occidental das Illas Salom\u00f3n.\nHistoria.\nRanongga foi avistada en 1787 polos mari\u00f1eiros Read e Dale.\nO 18 de agosto de 1959, xerouse un tsunami fronte \u00e1 costa oeste da illa Ranongga, \u00e1s 08 h 05 min. Observ\u00e1ronse pronto, as grandes ondas en Vori, na costa norte da illa. O mar retirouse 15 metros e logo volveu \u00e1 s\u00faa posici\u00f3n orixinal.\nXeograf\u00eda.\nRanongga \u00e9 unha illa longa 28\u00a0km. e estreita, situada a 8\u00a0km. ao noroeste da Illa Simbo e o suroeste da Illa Ghizo, \u00e9 a capital da provincia occidental. O punto m\u00e1is alto \u00e9 o monte Kela (869 m.).\nTerremoto 2007.\nEn abril de 2007, un terremoto sacudiu a illa de Ranongga, xunto con moitas partes da Illas Salom\u00f3n. O terremoto empuxou a terra f\u00f3ra da costa da illa de Ranongga ata 70 metros de acordo aos residentes locais. Isto deixou moitos arrecifes de coral virxes, a vista nas praias de recente formaci\u00f3n.\nDemograf\u00eda.\nA maior\u00eda das aldeas est\u00e1n situadas no lado oriental da illa. A lingua ghanongga \u00e9 o idioma falado polos preto de 2.500 habitantes da illa Ranongga."}
{"id": "248605", "revid": "23204", "url": "https://gl.wikipedia.org/wiki?curid=248605", "title": "Cabalo salvaxe", "text": "O cabalo salvaxe (\"Equus ferus\") \u00e9 unha especie do genus \"Equus\", que incl\u00fae \u00e1s subespecies do cabalo dom\u00e9stico e as non dom\u00e9sticas tarp\u00e1n e cabalo de Przewalski. O tarp\u00e1n extinguise no s\u00e9culo XIX, pero o cabalo de Przewalski foi salvado e reintroducido satisfactoriamente en liberdade. O posible antergo do cabalo dom\u00e9stico foi o tarp\u00e1n, que viv\u00eda nas estepas de Eurasia no tempo da domesticaci\u00f3n. Por\u00e9n, outras subespecies de \"Equus ferus\" puideron ter existido o antergo do que descenden os cabalos dom\u00e9sticos. Dende a extinci\u00f3n do tarp\u00e1n, realiz\u00e1ronse numerosos intentos de reconstru\u00edr o fenotipo, dando as razas de cabalos Konik e o cabalo de Heck. Estas razas de cabalo non son consideradas cabalos salvaxes xa que prove\u00f1en substancialmente de cabalos dom\u00e9sticos.\nO termo \"cabalo salvaxe\" \u00e9 usado coloquialmente para referirse \u00e1s manda de cabalo silvestre como os Mustang dos Estados Unidos ou os Brumby de Australia. Estes cabalos silvestres son membros ind\u00f3mitos da subespecie cabalo dom\u00e9stico (\"Equus ferus caballus\"), e non deben ser confundidos coas d\u00faas subespecies de cabalos verdadeiramente \"salvaxes\".\nSubespecies.\n\"E. ferus\" tivo numerosas subespecies. S\u00f3 tres sobreviviron ata tempos modernos:\nO dous \u00faltimos son os dous \u00fanicos grupos que nunca foron domesticados. Por\u00e9n, outras subespecies de \"Equus ferus\" poden ter existido e ser o antergo dos cabalos dom\u00e9sticos."}
{"id": "248606", "revid": "22570", "url": "https://gl.wikipedia.org/wiki?curid=248606", "title": "Simbo", "text": "Simbo \u00e9 unha illa volc\u00e1nica do arquip\u00e9lago Illas Nova Xeorxia na provincia Occidental das Illas Salom\u00f3n. Ten unha superficie de 13\u00a0km\u00b2 e o punto m\u00e1is alto est\u00e1 de 335 m. de altura.\nS\u00e1bese que os primeiros europeos c\u00f1ecerona como a illa de Eddystone. \nSimbo en realidade son d\u00faas illas principais, unha pequena illa que se chama Nusa Simbo separada por unha lagoa de auga salada dunha m\u00e1is grande. Colectivamente, as illas son co\u00f1ecidas pola poboaci\u00f3n local como Mandegugusu, mentres que no resto das illas Salom\u00f3n denom\u00ednanse Simbo. Simbo ten un volc\u00e1n activo chamado Ove e varias lagoas de auga salada e un lago de auga doce.\nA \u00faltima erupci\u00f3n do volc\u00e1n tivo lugar en torno a 1910. Fumarolas, e augas termais son a evidencia da actividade volc\u00e1nica en curso.\nO 2 de abril de 2007 Simbo foi golpeada por un terremoto e un tsunami que agora se co\u00f1ece como o terremoto das Illas Salom\u00f3n de 2007. Os 12 m. do tsunami destru\u00edu d\u00faas aldeas na parte norte da illa e matou a 10 persoas."}
{"id": "248607", "revid": "23204", "url": "https://gl.wikipedia.org/wiki?curid=248607", "title": "Equus ferus", "text": ""}
{"id": "248610", "revid": "23204", "url": "https://gl.wikipedia.org/wiki?curid=248610", "title": "Ofis Publik ar Brezhoneg", "text": "Ofis Publik ar Brezhoneg (\"Oficina p\u00fablica da lingua bretoa\" en galego) \u00e9 un organismo p\u00fablico de cooperaci\u00f3n cultural pola lingua bretoa creado o 17 de setembro de 2010 a partir da Ofis ar Brezhoneg. O primeiro consello de administraci\u00f3n tivo lugar o 15 de outubro de 2010 en Karaez-Ploug\u00ear, vila na que ten sede este organismo.\nMisi\u00f3n.\n\u00d3 igual que a s\u00faa predecesora Ofis ar Brezhoneg, este organismo ten como un dos seus principais obxectivos o estudo cient\u00edfico dos datos socioling\u00fc\u00edsticos da lingua bretoa. Ademais, ten unha funci\u00f3n de asesoramento na sinalizaci\u00f3n biling\u00fce e axuda a particulares, administraci\u00f3ns e empresas que queiran empregar o bret\u00f3n. Como parte do seu programa de promoci\u00f3n da lingua, tam\u00e9n organiza cursos de bret\u00f3n para adultos."}
{"id": "248613", "revid": "25871", "url": "https://gl.wikipedia.org/wiki?curid=248613", "title": "Ghizo", "text": "A Illa Ghizo, \u00e9 o fogar de Gizo a capital da provincia Occidental das Illas Salom\u00f3n. A illa leva o nome dun cazador de cabezas local tristemente famoso. At\u00f3pase ao oeste de Nova Xeorxia e Kolombangara.\nGhizo \u00e9 relativamente pequena en comparaci\u00f3n coas illas dos arredores, a illa ten 11\u00a0km de longo e 5\u00a0km de ancho, cunha elevaci\u00f3n m\u00e1xima de 180 m. (Maringe Hill)."}
{"id": "248629", "revid": "89787", "url": "https://gl.wikipedia.org/wiki?curid=248629", "title": "Carmen Bayod Guinalio", "text": "Mar\u00eda Carmen Bayod Guinalio, nada en Zuera (Zaragoza) o 15 de xullo de 1949, \u00e9 unha pol\u00edtica espa\u00f1ola, membro do Partido Popular (PP).\nTraxectoria.\nDebido ao traballo de seu pai, a s\u00faa infancia pasouna de cidade en cidade por toda Espa\u00f1a, botando ra\u00edces xa de adulta en Albacete. Licenciada en Dereito e doutora pola Universidade de Castela-A Mancha (UCLM), exerceu como profesora das facultades de Dereito e Econom\u00eda da UCLM en Albacete at\u00e9 1996, e desde ese ano \u00e9 profesora das facultades de Dereito e Pol\u00edticas da Universidade Nacional de Educaci\u00f3n a Distancia (UNED) en Albacete.\nEmpezou a s\u00faa actividade pol\u00edtica como presidenta da Comisi\u00f3n de Educaci\u00f3n e membro das Comisi\u00f3ns Xur\u00eddica e da Muller no Partido Popular de Albacete (1997-2003), baixo o mandato do alcalde popular Juan Garrido Herr\u00e1ez. Tras as elecci\u00f3ns municipais de 1999, nas que foi terceira nas listas do PP, que foi derrotado polo PSOE de Manuel P\u00e9rez Castell, foi concelleira-portavoz do PP no concello de Albacete. Nas elecci\u00f3ns auton\u00f3micas de 2003, foi segunda na lista do PP \u00e1s Cortes de Castela-A Mancha pola provincia de Albacete, que encabezaba Adolfo Su\u00e1rez Illana. Como deputada rexional, foi vicepresidenta da Comisi\u00f3n de Asuntos Xerais, vicepresidenta da Comisi\u00f3n de Vivenda e Urbanismo, vocal da Comisi\u00f3n de Educaci\u00f3n, vocal da Comisi\u00f3n de Obras P\u00fablicas, vocal da Comisi\u00f3n de Educaci\u00f3n e Ciencia, vocal da Comisi\u00f3n Non Permanente de Estudo sobre Castela-A Mancha no Espazo Europeo de Educaci\u00f3n Superior e vocal da Comisi\u00f3n Non Permanente da Auga para Estudar todos os Aspectos Relacionados coa Pol\u00edtica Hidr\u00e1ulica de Interese para Castela-A Mancha. Desde 2005 \u00e9 membro do Comit\u00e9 Executivo provincial do Partido Popular de Albacete e do Comit\u00e9 Executivo Rexional do PP de Castela-A Mancha. Ademais da docencia e a pol\u00edtica, Carmen, dedicou e dedica tempo ao deporte. \u00c9 monitora de Baloncesto. Foi delegada de Deportes e monitora do Colexio Ntra. Sra. Del Rosario (Dominicas) de Albacete (1983-1988) e recibiu o premio \u00e1 mellor Escola de Baloncesto de Castela-A Mancha no ano 1986, outorgado en Cuenca pola FBCLM.\nNas elecci\u00f3ns municipais de 2007, foi cabeza de lista do Partido Popular para o concello de Albacete, nas que resultou derrotada polo alcalde Manuel P\u00e9rez Castell. Desde ent\u00f3n encabezou a oposici\u00f3n do Partido Popular no concello de Albacete, baixo os mandatos dos socialistas P\u00e9rez Castell e Carmen Oliver. Nas elecci\u00f3ns municipais de 2011 volveu competir pola alcald\u00eda de Albacete, esta vez coa alcaldesa Carmen Oliver, obtendo nesta ocasi\u00f3n a maior\u00eda absoluta en votos e escanos. Tomou posesi\u00f3n como alcaldesa de Albacete o 11 de xu\u00f1o dese mesmo ano."}
{"id": "248652", "revid": "624", "url": "https://gl.wikipedia.org/wiki?curid=248652", "title": "Guillerme I de Bourgogne", "text": ""}
{"id": "248655", "revid": "89787", "url": "https://gl.wikipedia.org/wiki?curid=248655", "title": "Antonio Crespo Pamp\u00edn", "text": "Antonio Crespo Pamp\u00edn, nado en Donramiro (Lal\u00edn) en 1851 e finado en 1928, foi un pol\u00edtico galego.\nTraxectoria.\nFillo de Jos\u00e9 Crespo Villar. Foi alcalde de Lal\u00edn de 1903 a 1923.\nVida persoal.\nFoi pai de Jos\u00e9 Mar\u00eda Crespo Rodr\u00edguez."}
{"id": "248659", "revid": "624", "url": "https://gl.wikipedia.org/wiki?curid=248659", "title": "Orde dos Hospitalarios de San Xo\u00e1n", "text": ""}
{"id": "248660", "revid": "5863", "url": "https://gl.wikipedia.org/wiki?curid=248660", "title": "Jos\u00e9 Crespo Villar", "text": "Jos\u00e9 Crespo Villar, nado na Xesta (Lal\u00edn) en 1808 e finado en 1881, foi un avogado e pol\u00edtico galego.\nTraxectoria.\nFillo de Domingo Crespo Rubial. Foi alcalde de Lal\u00edn en varias ocasi\u00f3ns. Foi elixido deputado a Cortes en 1871 en substituci\u00f3n de Eugenio Montero R\u00edos. Foi pai de Antonio Crespo Pamp\u00edn e de Pedro Blanco Iglesias (fillo natural) quen ser\u00eda pai de Roberto Blanco Torres."}
{"id": "248666", "revid": "89787", "url": "https://gl.wikipedia.org/wiki?curid=248666", "title": "Tarp\u00e1n", "text": "O tarp\u00e1n (\"Equus ferus ferus\"), tam\u00e9n co\u00f1ecido como cabalo salvaxe euroasi\u00e1tico) \u00e9 unha subespecie extinta do cabalo salvaxe. O derradeiro exemplar que se cr\u00eda que pertenc\u00eda a esta especie morreu en catividade en Rusia en 1909, malia que algunhas voces apuntan a que non era un cabalo salvaxe xenu\u00edno.\nA comezos dos anos 1930, fix\u00e9ronse numerosos intentos por recrear cabalos que se asemellaran \u00f3s tarp\u00e1ns mediante a cr\u00eda selectiva. As razas que resultaron foron o cabalo de Heck, o Hegardt ou cabalo de Stroebel e a raza Konik, todos os cales te\u00f1en unha aparencia primitiva, particularmente pola s\u00faa cor. Alg\u00fans destes cabalos son promocionados comercialmente como \"Tarp\u00e1ns\". Por\u00e9n, a palabra \"tarp\u00e1n\" s\u00f3 poder\u00eda describir a un verdadeiro cabalo salvaxe.\nNome e etimolox\u00eda.\nO nome \"tarp\u00e1n\" ou \"tarpani\" prov\u00e9n do nome de orixe kirguiz ou casaco que significa \"cabalo salvaxe\". Os t\u00e1rtaros e cosacos distinguiron o salvaxe do cabalo silvestre; chamado \"Takja\" ou \"Muzin\"."}
{"id": "248667", "revid": "23204", "url": "https://gl.wikipedia.org/wiki?curid=248667", "title": "Equus ferus ferus", "text": ""}
{"id": "248668", "revid": "23204", "url": "https://gl.wikipedia.org/wiki?curid=248668", "title": "Cabalo salvaxe euroasi\u00e1tico", "text": ""}
{"id": "248669", "revid": "119610", "url": "https://gl.wikipedia.org/wiki?curid=248669", "title": "Amino\u00e1cido non proteinox\u00e9nico", "text": "Os amino\u00e1cidos non proteinox\u00e9nicos ou non codificados (ou, \u00e1s veces, non est\u00e1ndar) son amino\u00e1cidos que non est\u00e1n codificados no c\u00f3digo xen\u00e9tico.\nAdemais dos 23 amino\u00e1cidos codificados no c\u00f3digo xen\u00e9tico (2 deles codificados dun modo especial e a N-formilmetionina que \u00e9 un derivado de amino\u00e1cido), que se incorporan \u00e1s prote\u00ednas durante a traduci\u00f3n de prote\u00ednas nos ribosomas, e que se chaman amino\u00e1cidos proteinox\u00e9nicos, existen uns 140 amino\u00e1cidos naturais m\u00e1is e co\u00f1\u00e9cense miles de combinaci\u00f3ns posibles m\u00e1is, alg\u00fans dos cales poden aparecer formando parte das prote\u00ednas e outros non.\nAlg\u00fans amino\u00e1cidos non proteinox\u00e9nicos son importantes porque:\nTipos de amino\u00e1cidos.\nTodos os compostos org\u00e1nicos que levan un grupo funcional amino (-NH2) e un grupo carboxilo (-COOH) son amino\u00e1cidos. Os amino\u00e1cidos proteinox\u00e9nicos son un pequeno grupo de amino\u00e1cidos que te\u00f1en un \u00e1tomo de carbono, que \u00e9 o carbono 2 ou \u03b1, ao que est\u00e1n unidos o grupo amino, o grupo carboxilo, unha cadea lateral variable e un \u00e1tomo de hidr\u00f3xeno \u03b1, e que te\u00f1en unha conformaci\u00f3n levo (L), coa excepci\u00f3n da glicina, que \u00e9 aquiral (a prolina \u00e9 considerada pola IUPAC un amino\u00e1cido, a\u00ednda que \u00e1s veces nalg\u00fans libros a\u00ednda o consideren imino\u00e1cido).\nO c\u00f3digo xen\u00e9tico codifica 20 amino\u00e1cidos est\u00e1ndar. Por\u00e9n, hai outros tres amino\u00e1cidos proteinox\u00e9nicos adicionais: selenociste\u00edna, e pirrolisina e N-formilmetionina (un derivado de amino\u00e1cido polo que nas bacterias se inicia a s\u00edntese proteica). Os dous primeiros non te\u00f1en un cod\u00f3n espec\u00edfico, pero eng\u00e1dense en lugar do cod\u00f3n de finalizaci\u00f3n cando est\u00e1 presente unha secuencia espec\u00edfica, o cod\u00f3n UGA e o elemento SECIS para a selenociste\u00edna, e o cod\u00f3n UAG e a secuencia PYLIS para a pirrolisina. A formilmetionina est\u00e1 codificada nas bacterias polo cod\u00f3n AUG, que \u00e9 \u00e1 vez o cod\u00f3n de iniciaci\u00f3n e o cod\u00f3n da metionina nas arqueas e eucariotas (pero en mitocondrias e cloroplastos \u00e9 a N-formilmetionina). Un ARNt especial leva a N-formilmetionina ao cod\u00f3n AUG. Normalmente, a N-formilmetionina \u00e9 eliminada posteriormente por modificaci\u00f3n postraducional, pero non sempre. Tecnicamente a N-formilmetionina \u00e9 un derivado de amino\u00e1cido (xa que o formilo est\u00e1 unido precisamente ao grupo amino) m\u00e1is que un amino\u00e1cido normal e as m\u00e1is das veces \u00e9 eliminada despois da traduci\u00f3n, polo que \u00e1s veces non se conta como amino\u00e1cido proteinox\u00e9nico, pero a s\u00faa codificaci\u00f3n \u00e9, basicamente, coma a doutro amino\u00e1cido calquera.\nOs amino\u00e1cidos poden clasificarse en varios grupos:\nEstes grupos sol\u00e1panse pero non son id\u00e9nticos. Os amino\u00e1cidos proteinox\u00e9nicos son biosintetizados polos organismos vivos, pero non todos son abi\u00f3ticos (non se encontran ademais en experimentos prebi\u00f3ticos e meteoritos), como a histidina. Moitos amino\u00e1cidos, como a ornitina, son intermediatos metab\u00f3licos que son bi\u00f3ticos, pero non est\u00e1n codificados. Outros son s\u00f3 intermediatos metab\u00f3licos, como a citrulina. Outros s\u00f3 aparecen en mesturas abi\u00f3ticas, como a \u03b1-metilnorvalina. Artificialmente, foron inseridos traducionalmente en prote\u00ednas uns 30 amino\u00e1cidos non naturais en sistemas de enxe\u00f1ar\u00eda de prote\u00ednas, que non son biosint\u00e9ticos.\nNomenclatura.\nAdemais do sistema de numeraci\u00f3n da nomenclatura da IUPAC para diferenciar os carbonos das mol\u00e9culas org\u00e1nicas asign\u00e1ndolles un n\u00famero, os carbonos tam\u00e9n se nomean con letras gregas. No sistema de letras gregas o carbono \u03b1 \u00e9 o carbono central quiral que leva o grupo carboxilo (ao carbono do grupo carboxilo non se lle asigna letra grega), e os seguintes carbonos nom\u00e9anse con letras gregas pola orde do alfabeto grego. Un \u03b1-amino\u00e1cido, ten o seu grupo amino unido ao carbono \u03b1 (carbono 2), un \u03b2-amino\u00e1cido teno unido ao carbono \u03b2 (C3) etc.\nNaturais, pero non L-\u03b1-amino\u00e1cidos.\nA maior\u00eda dos amino\u00e1cidos naturais son \u03b1-amino\u00e1cidos coa conformaci\u00f3n L, pero existen algunhas excepci\u00f3ns.\nNon alfa.\nExisten alg\u00fans amino\u00e1cidos non \u03b1 importantes, como a \u03b2-alanina (un \u03b2-amino\u00e1cido) e o GABA (un \u03b3-amino\u00e1cido).\nA \u03b2-alanina prod\u00facea a aspartato descarboxilase e \u00e9 unida ao pantoato por medio dun enlace amida, formando \u00e1cido pantot\u00e9nico, un precursor do coencima A.\nO GABA (\u00e1cido \u03b3-aminobut\u00edrico) \u00e9 un neurotransmisor co grupo amino no extremo da cadea lateral e un carbono m\u00e1is comparado coa \u03b2-alanina.\nOutros son: o \u00e1cido \u03b4-aminolevul\u00ednico, que \u00e9 un intermediato na bios\u00edntese de tetrapirrois (hemo, clorofila, cobalamina etc.), e o \u00e1cido 4-aminobenzoico (PABA), que \u00e9 un intermediato na bios\u00edntese do folato.\nA raz\u00f3n pola que son os \u03b1-amino\u00e1cidos os que se utilizan nas prote\u00ednas atrib\u00faese \u00e1 s\u00faa grande frecuencia nos meteoritos e experimentos prebi\u00f3ticos, polo que se sup\u00f3n que eran abundantes no momento da orixe da vida. Unha especulaci\u00f3n inicial que se formulou sobre as propiedades delet\u00e9reas dos \u03b2-amino\u00e1cidos na estrutura secundaria das prote\u00ednas, comprobouse que era incorrecta.\nAdemais existen varios inhibidores producidos artificialmente que non son \u03b1-amino\u00e1cidos, como a isoserina.\nD-amino\u00e1cidos.\nA maior\u00eda das paredes das c\u00e9lulas bacterianas est\u00e1n formadas por peptidoglicano, un pol\u00edmero composto por cadeas dun polisac\u00e1rido enlazadas transversalmente con curtas pontes de oligop\u00e9ptidos. Os oligop\u00e9ptidos non se sintetizan nos ribosomas e conte\u00f1en varias peculiaridades, como a presenza de D-amino\u00e1cidos, xeralmente D-alanina e D-glutamato. Outra singularidade \u00e9 que o primeiro \u00e9 recemizado por encimas de uni\u00f3n ao piridoxal fosfato ou PLP (codificadas polos xenes \"alr\" ou o hom\u00f3logo \"dadX\"), mentres que o segundo \u00e9 racemizado por un encima independente de cofactores (\"murI\"). Pres\u00e9ntanse algunhas variantes en bacterias \"Thermotoga\" spp, nas cales est\u00e1 presente a A D-lisina, e en certas cepas resistentes \u00e1 vancomicina aparece a D-serina.\nEn animais, alg\u00fans D-amino\u00e1cidos son neurotransmisores.\nSen hidr\u00f3xeno no carbono \u03b1.\nTodos os amino\u00e1cidos proteinox\u00e9nicos te\u00f1en polo menos un hidr\u00f3xeno no seu carbono \u03b1: isto d\u00e9bese \u00e1 especificidade da actividade transferase ribos\u00f3mica e aos problemas biosint\u00e9ticos do carbono cuaternario, que bloquear\u00edan a cat\u00e1lise dependente de PLP.\nPor\u00e9n, hai algunhas excepci\u00f3ns. Nalg\u00fans fungos o \u00e1cido \u03b1-amino isobut\u00edrico prod\u00facese como mon\u00f3mero para a s\u00edntese de certos antibi\u00f3ticos. Este composto \u00e9 similar \u00e1 alanina, pero pos\u00fae un grupo metilo en lugar do hidr\u00f3xeno do carbono \u03b1, polo que pos\u00fae dous grupos metilo no carbono \u03b1 (un deles o da cadea lateral), polo que o carbono \u03b1 non \u00e9 un estereocentro. Outro composto similar \u00e1 alanina \u00e9 a deshidroalanina, que presenta unha cadea lateral meteno.\nEstereocentros de amino\u00e1cidos xemelgos.\nUn grupo de L-\u03b1-amino\u00e1cidos pos\u00fae dous extremos que poden considerarse \u03b1-amino\u00e1cidos (a\u00ednda que s\u00f3 un deles se considerar\u00e1 extremo \u03b1). Nas prote\u00ednas os residuos de ciste\u00edna forman entre eles unha uni\u00f3n por ponte disulfuro formando enlaces entre partes dunha prote\u00edna ou de distintas cadeas proteicas. Estes d\u00edmeros de ciste\u00edna denom\u00ednanse cistinas.\nA ciste\u00edna e a metionina prod\u00facense normalmente por sulfurilaci\u00f3n directa, pero en certas especies poden producirse por transfurilaci\u00f3n, na cal unha homoserina ou serina activadas se fusiona cunha ciste\u00edna ou homociste\u00edna formando cistationina, unha mol\u00e9cula composta por un resto serina/ciste\u00edna unido por unha ponte tio\u00e9ter cunha homoserina/homociste\u00edna.\nUn composto natural similar \u00e9 a lantionina, a cal pode considerarse como d\u00faas alaninas unidas por un ti\u00f3eter (ou d\u00faas ciste\u00ednas monosulfuro, en vez de disulfuro como na cistina).\nDe xeito similar, o \u00e1cido djenk\u00f3lico, unha toxina da planta fab\u00e1cea jengkol (\"Archidendron pauciflorum\"), est\u00e1 composta por d\u00faas ciste\u00ednas unidas por dous tio\u00e9teres separados por un grupo metileno.\nO \u00e1cido diaminopim\u00e9lico util\u00edzase como ponte nos peptidoglicanos ou como precursor da lisina (por medio da s\u00faa descarboxilaci\u00f3n).\nFunci\u00f3ns.\nNas c\u00e9lulas, especialmente as aut\u00f3trofas, varios amino\u00e1cidos non proteinox\u00e9nicos son intermediatos metab\u00f3licos. Por\u00e9n, a pesar da flexibilidade catal\u00edtica dos encimas que se unen ao PLP, moitos amino\u00e1cidos sintet\u00edzanse como ceto\u00e1cidos (por exemplo, de 4-metil-2-oxopentanoato a leucina) e son aminados no \u00faltimo paso, o que mant\u00e9n a cantidade de amino\u00e1cidos non proteinox\u00e9nicos intermediatos bastante baixa.\nA ornitina e citrulina interve\u00f1en no ciclo da urea, que \u00e9 parte do catabolismo de amino\u00e1cidos.\nAdemais de interviren no metaboismo primario, varios amino\u00e1cidos non proteinox\u00e9nicos son precursores para a produci\u00f3n final no metabolismo secundario de compostos como certas toxinas.\nAmino\u00e1cidos prebi\u00f3ticos e do espazo.\nEn meteoritos ca\u00eddos na Terra e en experimentos prebi\u00f3ticos (por exemplo, o experimento de Miller e Urey) atop\u00e1ronse moitos m\u00e1is amino\u00e1cidos ca os 20 amino\u00e1cidos est\u00e1ndar, varios dos cales en maiores concentraci\u00f3ns ca os est\u00e1ndar, o que permitiu conxecturar que se a vida baseada nos amino\u00e1cidos se orixinou paralelamente tam\u00e9n noutras partes do Universo, esta non ter\u00eda en com\u00fan coa vida terrestre m\u00e1is do 75% dos amino\u00e1cidos. A anomal\u00eda m\u00e1is notable \u00e9 a falta de \u00e1cido aminobut\u00edrico.\nCadea lateral recta.\nO c\u00f3digo xen\u00e9tico foi descrito como un accidente conxelado durante a evoluci\u00f3n inicial da vida e as raz\u00f3ns polas que hai s\u00f3 un amino\u00e1cido est\u00e1ndar cunha cadea lateral recta (a alanina) poder\u00eda ser simplemente unha redundancia coa valina, leucina e isoleucina. Por\u00e9n, os amino\u00e1cidos de cadea lateral recta poden formar h\u00e9lices alfa moito m\u00e1is estables, polo que non ter\u00edan nig\u00fan impedimento para formar parte das prote\u00ednas.\nCalc\u00f3xenos.\nOs calc\u00f3xenos son os elementos da t\u00e1boa peri\u00f3dica da columna do ox\u00edxeno (como ox\u00edxeno, xofre, selenio, e telurio), que poden formar parte tam\u00e9n das cadeas laterais de amino\u00e1cidos non proteinox\u00e9nicos e proteinox\u00e9nicos.\nA serina, homoserina, O-metil-homoserina e O-etil-homoserina pos\u00faen cadeas laterais que son, respectivamente, un hidroximetil, hidroxietil, O-metil-hidroximetil e O-metil-hidroxietil. Mentres que a ciste\u00edna, homociste\u00edna, metionina e etilonina pos\u00faen os equivalentes tiol. Os equivalentes selenol son a selenociste\u00edna, selenohomociste\u00edna, selenometionina e selenoetionina.\nOs amino\u00e1cidos co seguinte calc\u00f3xeno tam\u00e9n se atopan na natureza: varias especies de fungos como \"Aspergillus fumigatus\", \"Aspergillus terreus\", e \"Penicillium chrysogenum\" en ausencia de xofre poden producir e incorporar \u00e1s prote\u00ednas telurociste\u00edna e telurometionina.\nA hidroxiglicina, un amino\u00e1cido cunha cadea lateral hidroxilo, \u00e9 moi inestable.\nC\u00f3digo xen\u00e9tico expandido.\nDesde o ano 2001, foron engadidos uns 40 amino\u00e1cidos non naturais a prote\u00ednas creando para iso un cod\u00f3n especial (recodificaci\u00f3n) e o correspondente par ARNt-aminoacil-ARNt-sintetase para codificalo. Util\u00edzanse como ferramentas para estudar a estrutura das prote\u00ednas e o seu funcionmento ou para crear prote\u00ednas novas ou melloradas. Un c\u00f3digo xen\u00e9tico con este tipo de modificaci\u00f3ns ch\u00e1mase c\u00f3digo xen\u00e9tico expandido.\nIncorporados \u00e1s prote\u00ednas postraducionalmente.\nMalia non estar codificados no c\u00f3digo xen\u00e9tico, alg\u00fans amino\u00e1cidos non proteinoxen\u00e9ticos aparecen incorporados \u00e1s prote\u00ednas. Orix\u00ednanse por modificaci\u00f3n postraducional das cadeas laterais de amino\u00e1cidos est\u00e1ndar presentes na prote\u00edna. Estas modificaci\u00f3ns son a mi\u00fado esenciais para o funcionamento e regulaci\u00f3n da prote\u00edna. Por exemplo, no gamma-carboxiglutamato a carboxilaci\u00f3n do glutamato permite que se produza unha uni\u00f3n m\u00e1is doada de cati\u00f3ns calcio, e na hidroxiprolina a hidroxilaci\u00f3n da prolina \u00e9 fundamental para a estabilidade do col\u00e1xeno e o mantemento do tecido conectivo. Outro exemplo \u00e9 a formaci\u00f3n de hipusina no factor de iniciaci\u00f3n eucari\u00f3tico da traduci\u00f3n EIF5A, por modificaci\u00f3n dun residuo de lisina. Tales modificaci\u00f3ns poden tam\u00e9n determinar a localizaci\u00f3n da prote\u00edna, por exemplo, a adici\u00f3n de longos grupos hidrof\u00f3bicos pode causar que unha prote\u00edna se una aos fosfol\u00edpidos das membranas.\nAn\u00e1logos t\u00f3xicos.\nVarios amino\u00e1cidos non proteinox\u00e9nicos son t\u00f3xicos debido \u00e1 s\u00faa capacidade de imitar certas propiedades dos amino\u00e1cidos proteinox\u00e9nicos, como a tialisina. Alg\u00fans amino\u00e1cidos non proteinox\u00e9nicos son neurot\u00f3xicos ao imitaren a amino\u00e1cidos que funcionan como neurotransmisores (\u00e9 dicir, non para a bios\u00edntese de prote\u00ednas), por exemplo, o \u00e1cido quiscu\u00e1lico, a canavanina ou o \u00e1cido azetidina-2-carbox\u00edlico.\nA cefalosporina C ten un esqueleto de \u00e1cido \u03b1-aminoad\u00edpico (homoglutamato) que est\u00e1 amidado cun resto de cefalosporina. A penicilamina \u00e9 un amino\u00e1cido terap\u00e9utico, cuxo modo de acci\u00f3n non se co\u00f1ece. As cianotoxinas son compostos naturais que poden tam\u00e9n inclu\u00edr amino\u00e1cidos non proteinox\u00e9nicos. A microcistina e a nodularina, por exemplo, derivan ambas do \u03b2-amino\u00e1cido ADDA.\nOs que non son amino\u00e1cidos.\nA taurina, que \u00e1s veces se require en cantidades relativamente grandes na dieta de certos animais, como os gatos (auxotrofia), non \u00e9 un amino\u00e1cido sen\u00f3n un \u00e1cido aminosulf\u00f3nico. Os osm\u00f3litos sarcosina e glicina beta\u00edna derivan de certos amino\u00e1cidos, pero te\u00f1en unha amina secundaria e cuaternaria, respectivamente."}
{"id": "248670", "revid": "23204", "url": "https://gl.wikipedia.org/wiki?curid=248670", "title": "Cabalo de Przewalski", "text": "O cabalo de Przewalski (\"Equus ferus przewalskii\"), tam\u00e9n co\u00f1ecido como cabalo salvaxe mongol (en mongol takhi), \u00e9 unha rara e ameazada subespecie de cabalo salvaxe (\"Equus ferus\") nativo das estepas de Asia central, especificamente de Mongolia. Chegou a considerarse extinto en liberdade (en Mongolia, o derradeiro cabalo de Przewalski fora visto en 1966), pero foi reintroducido satisfactoriamente no seu h\u00e1bitat de Mongolia no Parque Nacional Khustain Nuruu, e nas Reservas da Naturezas Takhin Tal e Khomiin Tal. A s\u00faa clasificaci\u00f3n est\u00e1 a\u00ednda en debate, e alg\u00fans taxonomistas consid\u00e9rano como unha especie de seu, \"Equus przewalskii\".\nOs nomes com\u00fans deste equino son \"cabalo salvaxe asi\u00e1tico\", \"cabalo salvaxe de Przewalski\", \"cabalo salvaxe mongol\" e \"tahki\". Outros nomes hist\u00f3ricos pero obsoletos son \"tarp\u00e1n verdadeiro\" e \"tarp\u00e1n mongol\". O cabalo leva o nome do xe\u00f3grafo e explorador ruso Nikolai Przhevalsky.\nMoitos dos considerados cabalos \"salvaxes\", como o Mustang americano ou o Brumby australiano, son en realidade cabalos silvestres que descenden de animais domesticados que se adaptaron a vivir en liberdade. Pola contra, o cabalo de Przewalski xamais foi domesticado e \u00e9 o \u00fanico cabalo salvaxe hoxe en d\u00eda. \u00c9 unha das tres subespecies co\u00f1ecidas de \"Equus ferus\", sendo as outras d\u00faas o cabalo dom\u00e9stico, \"Equus caballus\" e o extinto tarp\u00e1n \"(Equus ferus ferus)\". O cabalo de Przewalski est\u00e1 considerado como o parente m\u00e1is achegado que a\u00ednda existe do cabalo dom\u00e9stico. Tam\u00e9n hai outros equinos salvaxes como as tres especies de cebra, varias subespecies de asno salvaxe africano, o onagro e o kiang."}
{"id": "248671", "revid": "23204", "url": "https://gl.wikipedia.org/wiki?curid=248671", "title": "Equus ferus przewalskii", "text": ""}
{"id": "248672", "revid": "23204", "url": "https://gl.wikipedia.org/wiki?curid=248672", "title": "Cabalo salvaxe mongol", "text": ""}
{"id": "248673", "revid": "23204", "url": "https://gl.wikipedia.org/wiki?curid=248673", "title": "Takhi", "text": ""}
{"id": "248678", "revid": "5863", "url": "https://gl.wikipedia.org/wiki?curid=248678", "title": "Ram\u00f3n Villar Ulloa", "text": "Ram\u00f3n Mar\u00eda Villar Ulloa, nado en Lal\u00edn o 5 de maio de 1828 e finado o 4 de abril de 1913, foi un avogado e pol\u00edtico galego.\nTraxectoria.\nFillo de Antonio Villar e Manuela Ulloa Pimentel, era sobri\u00f1o e foi o herdeiro de Jos\u00e9 Ulloa Pimentel. Estudou xurisprudencia e dereito na Universidade de Santiago de Compostela (1842-1854). Foi alcalde de Lal\u00edn (1857), deputado provincial e foi elixido deputado a Cortes en 1867. Foi padri\u00f1o de Ram\u00f3n Mar\u00eda Aller Ulloa. Despois da Desamortizaci\u00f3n comprou algunhas posesi\u00f3ns do Mosteiro de Oseira, onde viviu e foi soterrado."}
{"id": "248679", "revid": "98629", "url": "https://gl.wikipedia.org/wiki?curid=248679", "title": "Jos\u00e9 Ulloa Pimentel", "text": "Jos\u00e9 Ram\u00f3n Ulloa Pimentel, nado en Lal\u00edn en 1805 e finado en Santiago de Compostela en 1876, foi un pol\u00edtico galego.\nTraxectoria.\nIrm\u00e1n de Juan Ram\u00f3n Ulloa Pimentel. Estudou Leis e canons na Universidade de Santiago de Compostela (1820-1824). Foi alcalde de Lal\u00edn (1835), Comandante da Milicia Nacional, promotor fiscal e xu\u00edz de primeira instancia de Lal\u00edn, Vigo, Santiago, Ourense, Pontevedra, Alacant, Huelva e Santander. Foi deputado a Cortes por Pontevedra en 1843. Presidiu a Deputaci\u00f3n de Pontevedra e foi gobernador da provincia de Pontevedra. Casou con Cayetana Garc\u00eda-Barros Regueiro."}
{"id": "248680", "revid": "89787", "url": "https://gl.wikipedia.org/wiki?curid=248680", "title": "Cabalo albardeiro", "text": "O cabalo albardeiro \u00e9 un cabalo de traballo usado pola s\u00faa capacidade de tracci\u00f3n. Os cabalos de tiro empreg\u00e1banse para a labranza ou para arrastrar ferramentas agr\u00edcolas, e como forza motriz de carros e carruaxes. Tam\u00e9n se usaron cabalos de tiro para mover maquinaria cun dispositivo mec\u00e1nico axeitado. \nOs usos tradicionais anteriores ref\u00edrense a animais de tiro pesado. Tam\u00e9n hai cabalos de tiro lixeiro que permiten velocidades de desprazamento superiores.\nExisten un gran n\u00famero de razas de cabalo de tiro, cada un coas s\u00faas caracter\u00edsticas pero que te\u00f1en en com\u00fan a s\u00faa gran forza, a paciencia e un temperamento doce que os fixo indispensables para xeraci\u00f3ns de granxeiros preindustriais. Un cabalo de tiro esixe un coidado e unha alimentaci\u00f3n adecuadas en funci\u00f3n do traballo requirido. Os custos de mantemento poden ser importantes."}
{"id": "248681", "revid": "98629", "url": "https://gl.wikipedia.org/wiki?curid=248681", "title": "Poni", "text": "Un poni, (\"pony\" en ingl\u00e9s ou \"poney\" en franc\u00e9s, probablemente todas elas procedentes da palabra francesa obsoleta \"poulenet\", diminutivo de \"poulain\", \"poldro\"), \u00e9 un cabalo pequeno duns 150\u00a0cm de altura m\u00e1xima ata a cruz, e un peso medio de 100\u00a0kg. \u00c9 moi r\u00fastico e resistente, con formas m\u00e1is ou menos masivas, perfil recto e orellas triangulares en lugar de dirixidas cara a dentro como os cabalos de maior alzada. As razas m\u00e1is puras e primitivas conservan caracteres dos equinos primitivos, como raias \u00f3 longo do lombo, ou mesmo nas patas e crinas tupidas.\nAs razas de cabalos de pequena estatura orixinarios de Inglaterra reciben o nome xen\u00e9rico ingl\u00e9s de \"ponys\"; deles, o \"Shetland\" (Escocia) \u00e9 o m\u00e1is pequerrecho, con tama\u00f1os que van dos 70\u00a0cm \u00f3s 106\u00a0cm ata a cruz. Aparentemente todos os ponis de Europa occidental pertencen \u00f3 mesmo grupo, chamado \u00abc\u00e9ltico\u00bb, que tam\u00e9n engloba outras razas como os asturc\u00f3ns, os ponis galegos, os monchinos ou os \"Forest\"."}
{"id": "248682", "revid": "89787", "url": "https://gl.wikipedia.org/wiki?curid=248682", "title": "Juan Ram\u00f3n Ulloa Pimentel", "text": "Juan Ram\u00f3n Ulloa Pimentel, nado en Donramiro (Lal\u00edn) en 1804 e finado en 1891, foi un avogado e pol\u00edtico galego.\nTraxectoria.\nFillo de Joaqu\u00edn Ulloa Rodr\u00edguez e Juana Pimentel de R\u00faa e irm\u00e1n de Jos\u00e9 Ulloa Pimentel. Recibiu o grao de Bachiller da Universidade de Santiago de Compostela en 1824. En 1830 foi facultado como avogado da Audiencia de Galicia. En 1845 foi nomeado administrador de Rentas Estancadas (control do monopolio do tabaco) de Lal\u00edn. Foi alcalde de Lal\u00edn de 1866 a 1868.\nVida persoal.\nCasou en primeiras nupcias con Mar\u00eda Josefa Est\u00e9vez e foi pai de Faustino Ulloa Est\u00e9vez. Casou en segundas nupcias con Manuela Madri\u00f1\u00e1n Casares, coa que tivo como filla a Antonina Camila Ulloa Madri\u00f1\u00e1n, nai de Ram\u00f3n Mar\u00eda Aller Ulloa."}
{"id": "248684", "revid": "5863", "url": "https://gl.wikipedia.org/wiki?curid=248684", "title": "Benito Espinosa Varela", "text": "Benito Espinosa Varela foi un pol\u00edtico galego.\nTraxectoria.\nFoi nomeado senador pola provincia de Pontevedra en 1837, pero renunciou e non tomou posesi\u00f3n. Foi elixido deputado polo distrito de Prado en 1846. Foi pai de Jos\u00e9 Espinosa Salgado. A s\u00faa familia habitou o pazo de Cascaxide."}
{"id": "248685", "revid": "7523", "url": "https://gl.wikipedia.org/wiki?curid=248685", "title": "Club Deportivo Sari\u00f1ena", "text": "O Club Deportivo Sari\u00f1ena \u00e9 un club de f\u00fatbol de Espa\u00f1a da cidade de Sari\u00f1ena, na provincia de Huesca. Fundado en 1945, actualmente xoga na Terceira Divisi\u00f3n Espa\u00f1ola, logo de descender na tempada 2013/14."}
{"id": "248686", "revid": "1888", "url": "https://gl.wikipedia.org/wiki?curid=248686", "title": "Jos\u00e9 Espinosa Salgado", "text": "Jos\u00e9 Espinosa Salgado, finado en Lal\u00edn o 9 de maio de 1889, foi un pol\u00edtico galego.\nTraxectoria.\nFillo de Benito Espinosa Varela, foi deputado provincial polo distrito A Estrada-Lal\u00edn entre 1856 e 1863. Casou con Encarnaci\u00f3n Orrea Arias e foi pai de Alfredo Espinosa Orrea."}
{"id": "248687", "revid": "56817", "url": "https://gl.wikipedia.org/wiki?curid=248687", "title": "Club Deportivo Puerta Bonita", "text": "O Club Deportivo Puerta Bonita \u00e9 un club de f\u00fatbol espa\u00f1ol do barrio de Carabanchel, en Madrid. Fundado en 1942, actualmente xoga na Segunda Divisi\u00f3n B Espa\u00f1ola, logo de ascender por primeira vez na historia na tempada 2012/13.\nHistoria.\nO club foi fundado en 1942, sendo un dos m\u00e1is antigos da cidade de Madrid. Na tempada 1989/90 debuta na Terceira Divisi\u00f3n, categor\u00eda \u00e1 que regresar\u00e1 en 1994 para converterse nun equipo habitual da divisi\u00f3n.\nNa tempada 2011/12 acabou en terceira posici\u00f3n, xogando a promoci\u00f3n de ascenso a Segunda B por primeira vez na s\u00faa historia. O equipo non puido pasar da primeira rolda, na que caeu eliminado polo Muro por un global de 2-3. Na tempada 2012/13 clasif\u00edcase novamente para a promoci\u00f3n, esta vez como campi\u00f3n do grupo VII. O equipo empatou 0-0 no campo da AD San Juan e venceu 1-0 en Madrid, subindo por primeira vez a Segunda B."}
{"id": "248688", "revid": "7523", "url": "https://gl.wikipedia.org/wiki?curid=248688", "title": "Lorca F\u00fatbol Club", "text": "O Lorca F\u00fatbol Club \u00e9 un club de f\u00fatbol espa\u00f1ol da cidade de Lorca (Rexi\u00f3n de Murcia). Fundado en 2003, actualmente xoga na Liga 1|2|3, logo de ascender por primeira vez na historia na tempada 2016-17.\nHistoria.\nO club fundouse no ver\u00e1n de 2003 na pedan\u00eda de La Hoya (Lorca), da man de Pedro Rosell co nome de La Hoya Deportiva. Comezou a s\u00faa traxectoria na Primeira Territorial, onde xogou catro tempadas ata que en 2007 acaba en terceira posici\u00f3n e consegue o ascenso a Territorial Preferente. Despois de tres anos nesta categor\u00eda, na tempada 2009-10 procl\u00e1mase campi\u00f3n e ascende a Terceira Divisi\u00f3n.\nEn 2010 cambia o seu nome polo de La Hoya Lorca Club de F\u00fatbol e xa supera tanto en n\u00famero de abonados como en asistencia ao estadio ao primeiro equipo da cidade, o Lorca Atl\u00e9tico, que xoga en Segunda Divisi\u00f3n B. Na tempada do seu debut na categor\u00eda, o equipo acaba s\u00e9timo. Na seguinte, por mor de obras de reforma no campo de Los Tollos, o equipo trasl\u00e1dase de xeito temporal ao Estadio Francisco Art\u00e9s Carrasco. Naquela tempada o equipo acaba en cuarta posici\u00f3n e xoga a promoci\u00f3n de ascenso a Segunda B, onde supera na primeira eliminatoria ao D\u00edter Zafra pero cae na segunda contra o Catarroja CF. A terceira tempada en Terceira comeza co traslado definitivo ao Estadio Francisco Art\u00e9s Carrasco, pola probable desaparici\u00f3n do Lorca Atl\u00e9tico. Aquela tempada o equipo procl\u00e1mase campi\u00f3n do seu grupo e consegue o ascenso de categor\u00eda logo de superar ao Penya Esportiva.\nNa tempada 2013-14, no seu debut en Segunda B, o equipo acaba en segunda posici\u00f3n e xoga o play-off de ascenso a Segunda Divisi\u00f3n. Na primeira eliminatoria superou ao Las Palmas Atl\u00e9tico pero caeu na segunda contra o CE L'Hospitalet. A seguinte tempada \u00e9 m\u00e1is complicada para o equipo, que certifica a salvaci\u00f3n na pen\u00faltima xornada e acaba no posto 13. Na tempada 2015-16, o empresario chin\u00e9s e exfutbolista Xu Genbao compra o equipo co obxectivo de ascender \u00e1 divisi\u00f3n de prata do f\u00fatbol espa\u00f1ol. Naquela tempada o Lorca FC acaba na sexta posici\u00f3n.\nNa tempada 2016-17, Xu Gembao adquire o 100% das acci\u00f3ns do club e transf\u00f3rmase en sociedade an\u00f3nima deportiva co nome de Lorca F\u00fatbol Club S.A.D.. Malia o mal comezo de tempada, o equipo procl\u00e1mase campi\u00f3n do grupo 4 na pen\u00faltima xornada. O seu rival na eliminatoria de ascenso de campi\u00f3ns foi o Albacete Balompi\u00e9. O resultado no partido de ida no estadio Carlos Belmonte foi de empate a 1, mentres que na volta serviulle o empate a 0 para subir por primeira vez na s\u00faa historia \u00e1 Segunda Divisi\u00f3n."}
{"id": "248690", "revid": "5863", "url": "https://gl.wikipedia.org/wiki?curid=248690", "title": "Banda de M\u00fasica Municipal de Celanova", "text": "A Banda de M\u00fasica Municipal de Celanova \u00e9 unha banda de m\u00fasica do concello de Celanova, unha das bandas m\u00e1is antigas de Galicia.\nHistoria.\nExisten documentos que falan da existencia da Banda dende 1850. Manuel Chamuch\u00edn, un m\u00fasico residente en Celanova, \u00e9 en quen recae o traballo de coordinaci\u00f3n dos primeiros pasos da corporaci\u00f3n municipal, \u00f3 ser contratado como \"mestre de m\u00fasica\". Tras del vir\u00edan numerosos directores que tras varias etapas dar\u00edan lugar o que \u00e9 hoxe a Banda de M\u00fasica Municipal de Celanova.\nEn 1920 xurdiu a Sociedade de Amigos da Banda de M\u00fasica, que a\u00ednda hoxe segue vixente baixo a presidencia de Fernando Mart\u00ednez Mench\u00f3n. Esta enc\u00e1rgase de apoiar e xestionar a Banda de M\u00fasica e a Escola de M\u00fasica.\n\u00d3 longo da s\u00faa historia, a banda participou en numerosas actuaci\u00f3ns no territorio galego, as\u00ed como no resto de Espa\u00f1a, Portugal e Venezuela.\nPremios.\nA Banda Municipal de Celanova foi galardoada con numerosos premios destacando os acadados en certames musicais tan prestixiosos coma os que se celebraban en Ribadavia, Lugo, Ourense e Oviedo, onde acadou premios respectivamente nos anos 1934, 1968, 1971 e 1976. Recentemente acadou o terceiro posto no I Certame Internacional de Bandas Ciudad de Benavente celebrado en Benavente, Le\u00f3n no 2018."}
{"id": "248693", "revid": "98629", "url": "https://gl.wikipedia.org/wiki?curid=248693", "title": "Kolombangara", "text": "Kolombangara (\u00e1s veces escrito \"Kulambangara\") \u00e9 unha illa do grupo das Illas Nova Xeorxia ao sueste das Illas Salom\u00f3n no Oc\u00e9ano Pac\u00edfico. O nome prov\u00e9n da lingua local, unha traduci\u00f3n aproximada do seu significado \u00e9 \"Deus da Auga\" polos aproximadamente 80 r\u00edos e regos que corr\u00edan polos seus flancos.\nXeograf\u00eda.\nDe forma case perfectamente redonda e un di\u00e1metro de 15\u00a0km, a illa \u00e9 un volc\u00e1n que alcanza unha altitude de 1770 m no Monte Veve. A illa conforma o extremo sur do estreito de Nova Xeorxia e est\u00e1 separada ao noroeste de Vella Lavella e Ghizo polo golfo de Vella, e ao sueste de Nova Xeorxia polo golfo de Kula. A Oeste-Suroeste de Kolombangara at\u00f3pase Ghizo, na que est\u00e1 Gizo, a capital da provincia occidental.\nKolombangara \u00e9 moi boscosa, con poucos habitantes. Ten dous asentamentos notables: Ringgi e Mongga, o primeiro \u00e9 o m\u00e1is grande. A industria m\u00e1is importante da illa neste momento \u00e9 a explotaci\u00f3n forestal.\nHistoria na segunda guerra mundial.\nDurante a segunda guerra mundial a illa e as s\u00faas augas foron o escenario de moitas loitas. O Ex\u00e9rcito Imperial xapon\u00e9s utilizou unha pista de aterraxe nun terreo plano en Vila na costa sur da illa, que en maio de 1943 era a base de varias unidades militares con m\u00e1is de dez mil soldados acuartelados no lado sueste da illa baixo o mando do xeneral Minoru Sasaki, nun intento de establecer unha li\u00f1a de defensa a trav\u00e9s das Salom\u00f3n centrais. Batallas navais pr\u00f3ximas foron a Batalla do Golfo de Kula e a batalla de Kolombangara.\nA batalla m\u00e1is famosa e sanguenta foi a misi\u00f3n de interceptar o tren de subministraci\u00f3ns \"Tokyo Express\" no que se produciu o ataque e a explosi\u00f3n do barco torpedeiro dos EUA PT-109, mandado por John F. Kennedy. O vixilante costeiro, Sub Tenente Arthur Reginald Evans, que mandaba un posto de observaci\u00f3n segredo na parte superior do volc\u00e1n Monte Veve na illa, viu a explosi\u00f3n. Despois de transmitir a noticia da explosi\u00f3n e perda do \"PT-109\", mandou en canoa a dous nativos das Illas Salom\u00f3n, Biuku Gasa e Eroni Kumana, a buscar posibles sobreviventes. Os seus valentes esforzos conduciron ao posterior descubrimento e rescate de John F. Kennedy e a tripulaci\u00f3n sobrevivente.\nTres noites m\u00e1is tarde os destrutores lograron afundir os barcos de fornecemento e o illamento da gornici\u00f3n dos 12.400 soldados al\u00ed destinados. Os xaponeses evacuaron Kolombangara entre o 23 de setembro e o 4 de outubro de 1943.\nEn xaneiro de 1944 un destacamento de 1 oficial e 6 soldados rasos do 350\u00ba Rexemento de servizos xerais de enxe\u00f1eiros destinado en Munda plantaron verduras na pista de aterraxe xaponesa abandonada en Vila. O goberno brit\u00e1nico proporcionou 16 nativos masculinos para axudar co proxecto. Coas sementes adquiridas a trav\u00e9s da Cruz Vermella Internacional, moitas verduras e vexetais foron enviados ao hospital da base para complementar as comidas deshidratadas que se serv\u00edan aos veteranos en recuperaci\u00f3n."}
{"id": "248694", "revid": "56817", "url": "https://gl.wikipedia.org/wiki?curid=248694", "title": "Vonavona", "text": "Vonavona \u00e9 unha illa das Illas Salom\u00f3n, que se atopa na provincia Occidental. Tam\u00e9n se lle chama \"Parara\" polos nativos e est\u00e1 case completamente cuberta de bosques. Hai un asentamento na costa noroeste."}
{"id": "248695", "revid": "56817", "url": "https://gl.wikipedia.org/wiki?curid=248695", "title": "Kohinggo", "text": "Kohinggo \u00e9 unha illa do arquip\u00e9lago das Illas Nova Xeorxia na provincia Occidental das Illas Salom\u00f3n."}
{"id": "248696", "revid": "89787", "url": "https://gl.wikipedia.org/wiki?curid=248696", "title": "Tetepare", "text": "A Illa Tetepare \u00e9 a maior illa deshabitada no Pac\u00edfico Sur, e forma parte da provincia Occidental das Illas Salom\u00f3n. Cobre aproximadamente 118 quil\u00f3metros cadrados. Tetepare alberga bosques primitivos nas terras baixas e unha rica zona costeira mari\u00f1a. O significado do nome \u00e9 incerto, probablemente significa \"porco salvaxe\" ou \"xabar\u00edn loitador\" xa que a illa era (e en certa medida segue sendo) famosa por estes animais entre os habitantes da rexi\u00f3n.\nOs residentes locais eran ao parecer dun grupo \u00e9tnico distinto, existen datos dunha lingua Tetepare e de tradici\u00f3ns \u00fanicas pero a informaci\u00f3n est\u00e1 fragmentada. Do mesmo xeito que os seus veci\u00f1os nas illas Rendova e Nova Xeorxia, parece ser que practicaron a agricultura itinerante, e ocasionalmente cortaban cabezas. Con todo, a illa foi abandonada no s\u00e9culo XIX, os habitantes dispersaronse por Nova Xeorxia, Lagoa Roviana, Vonavona, Nggatokae e Ranongga.\nNo extremo occidental, estableceuse de 1907 a 1918 unha plantaci\u00f3n de cocos de 3\u00b475 quil\u00f3metros cadrados, pero empezou a decaer logo da segunda guerra mundial e todo o mantemento cesou en 1990. O Bosque secundario est\u00e1 agora invadindo esta \u00e1rea.\nEcolox\u00eda.\n\u00c1 illa reco\u00f1eceuselle a s\u00faa importancia para a conservaci\u00f3n e os valores arqueol\u00f3xicos. Un total de 73 especies de aves, 24 de r\u00e9ptiles, catro de ras e 13 especies de mam\u00edferos rexistraronse en Tetepare inclu\u00edndo raras e end\u00e9micas especies de aves e de morcegos.\nOs cient\u00edficos a\u00ednda est\u00e1n descubrindo novas especies en Tetepare. Nos \u00faltimos anos, os investigadores descubriron tres novas especies de peixes, unhas novas xeraci\u00f3ns de peces e unha posible nova familia de peixes nos r\u00edos de auga doce de Tetepare.\nTres especies de tartarugas mari\u00f1as en perigo de extinci\u00f3n extremo, como as Tartaruga de coiro, carei e a tartaruga verde, anidan nas praias volc\u00e1nicas de area negra de Tetepare. Tibur\u00f3ns, delf\u00edns, crocodilos e unha extraordinaria diversidade de especies de peixes de arrecifes te\u00f1en a illa como o seu fogar. Os arrecifes de coral da zona soportan unha das maiores diversidades de peixes e coral do mundo, s\u00f3 superada por Raja Ampat en Indonesia.\nAs aves tam\u00e9n son abundantes, malia a presenza de gatos. \u00c9 posible que os porcos e talvez os gatos te\u00f1an extinguido certas aves terrestres, como indica a escaseza de \"Gallicolumbas\" pombas e r\u00e1lidos. O maxestoso Haliaeetus sanfordi \u00e9 abundante, e entre as aves m\u00e1is raras, at\u00f3panse o \"esacus giganteus\", \"reinwardtoena crassirostris\" e \"symposiachrus browni\".\nA maior\u00eda dos mam\u00edferos en Tetepare son morcegos.\nNa illa vive unha poboaci\u00f3n de porcos salvaxes, que son un recurso alimenticio importante para os habitentes da veci\u00f1a illa de Rendova, especialmente durante as festas. Os cazadores locais axudan a regular a poboaci\u00f3n de porcos a trav\u00e9s de frecuentes expedici\u00f3ns de caza \u00e1 illa. S\u00e1bese que existe na illa polo menos unha especie de gato salvaxe, pero outras especies invasoras como o Rhinella marina non chegaron \u00e1 illa.\nA propiedade da terra, entre o pobo Tetepare, \u00e9 de car\u00e1cter provisional consuetudinario. Os seus descendentes a\u00ednda son reco\u00f1ecidos como os propietarios ou supervisores tradicionais da illa de Tetepare, e a illa segue sendo un lugar de importancia espiritual e tradicional da rexi\u00f3n. En 2002 foi fundada a Asociaci\u00f3n de Descendentes de Tetepare, para coordinar o mantemento do equilibrio entre o ecosistema da illa e a explotaci\u00f3n dos seus recursos por parte da crecente poboaci\u00f3n humana da provincia occidental, as\u00ed como a preservaci\u00f3n de Tetepare como o fogar dos seus antepasados. Constru\u00eduse unha estaci\u00f3n de campo de baixa tecnolox\u00eda e ecoloxica para ecoturismo.\nAsociaci\u00f3n de Descendentes de Tetepare.\nEn 1995 f\u00f3rmase os Amigos de Tetepare a partir dun grupo de propietarios tradicionais para previr a explotaci\u00f3n comercial da illa. En 2002, os Amigos de Tetepare e TOLOA (Tetepare Traditional Landowners Association - Asociaci\u00f3n de Propietarios tradicionais de Tetepare) un\u00edronse para formar a Asociaci\u00f3n de descendentes de Tetepare (TDA). O seu obxectivo era conservar Tetepare en beneficio de todos os descendentes e das xeraci\u00f3ns futuras. M\u00e1is de 3.000 descendentes un\u00edronse \u00e1 TDA, polo que \u00e9 unha das maiores organizaci\u00f3ns de propietarios de terras nas Illas Salom\u00f3n.\nA TDA \u00e9 unha organizaci\u00f3n ben\u00e9fica rexistrada nas Illas Salom\u00f3n, cunha oficina na cidade de Munda, e unha estaci\u00f3n de campo e ecol\u00f3xica na illa Tetepare.\nA TDA estableceu unha \u00e1rea mari\u00f1a protexida de 13\u00a0km de lonxitude en Tetepare, que \u00e9 unha zona de veda. Esta \u00e9 unha das m\u00e1is grandes \u00e1reas mari\u00f1as protexidas nas Illas Salom\u00f3n. Rangers TDA, monitores mari\u00f1os, monitores de pastos mari\u00f1os e monitores de tartarugas traballan na illa para patrullar e protexer a \u00e1rea mari\u00f1a e o bosque, e para controlar a sa\u00fade dos arrecifes da illa, as pradeiras de pastos mari\u00f1os e os bosques, marcar tartarugas e protexer e recolocar os ni\u00f1os de tartarugas durante a tempada de ani\u00f1aci\u00f3n de setembro a abril.\nCon financiamiento e apoio da Uni\u00f3n Europea, a TDA creou un centro ecol\u00f3xico en Tetepare, que proporciona postos de traballo para os descendentes dos pobos locais e recada fondos para apoiar o programa de conservaci\u00f3n.\nO TDA tam\u00e9n leva a cabo programas de vida sostibles para as comunidades afrodescendentes e executa un programa de bolsas para axudar aos membros da TDA a pagar a escola dos seus fillos.\nA TDA contou co apoio e o finanzamento de varias organizaci\u00f3ns internacionais e individuos inclu\u00edndo a Uni\u00f3n Europea, Fondo Mundial para a Natureza, Conservaci\u00f3n Internacional, Australian Volunteers Internacional e Axuda NZ."}
{"id": "248697", "revid": "5863", "url": "https://gl.wikipedia.org/wiki?curid=248697", "title": "Manuel G\u00f3mez del Valle", "text": "Manuel G\u00f3mez del Valle, nado na Habana en 1906 e finado en Ourense o 11 de agosto de 1936, foi un xornalista, poeta e profesor galego.\nTraxectoria.\nFillo de emigrantes galegos en Cuba, estableceuse en Ourense en 1918 onde estudou o bacharelato. Ao rematalo, volveu a Cuba onde comezou a s\u00faa actividade xornal\u00edstica. Recorreu varios pa\u00edses americanos e foi encarcerado en Venezuela. Novamente en Galicia, foi profesor en Amoeiro e Vilamar\u00edn. Foi redactor de \"La Zarpa\", colaborou en \"El Soviet\", \"El Pueblo Gallego\" e \"Escuela del Trabajo\". Foi detido con Eduardo Villot Canal, acusados de rebeli\u00f3n; xulgados na Audiencia de Ourense, foron absoltos en marzo de 1933. Participou na campa\u00f1a para pedir o SI ao Estatuto de Autonom\u00eda de Galicia en xu\u00f1o de 1936. Cando se produciu o golpe de Estado do 18 de xullo de 1936, xunto ao socialista Fernando Cord\u00f3n Garc\u00eda, funcionario de aduanas en Ver\u00edn, trasladouse \u00e1 Gudi\u00f1a para unirse a quen estivera disposto a facer fronte \u00e1 sublevaci\u00f3n militar. Foron detidos en Xinzo de Limia pola Garda Civil o 21 de xullo e trasladados a Ourense.\nFoi sometido a un consello de guerra sumar\u00edsimo que o condenou \u00e1 pena de morte, sendo executado o 11 de agosto no Campamento de San Francisco de Ourense, a pesar das petici\u00f3ns de indulto do daquela sacerdote Fernando Quiroga Palacios, m\u00e1is tarde cardeal, que asistiu ao fusilamento. A s\u00faa nai, Mar\u00eda del Valle Lozano, foi detida por ter pedido a conmutaci\u00f3n da pena capital, internada no c\u00e1rcere de Celanova e asasinada en Xinzo de Limia. O seu irm\u00e1n, Ricardo G\u00f3mez del Valle, foi obrigado a participar na guerra como soldado do bando franquista, sendo asasinado cara o final da mesma, trala toma de Valencia, por un falanxista.\nA s\u00faa obra est\u00e1 dispersa en distintas publicaci\u00f3ns. En prosa na revista \"Escuela del Trabajo\" (\"Krupp 42\"), a poes\u00eda (\"Rebeld\u00eda\", \"Poema\", \"Manifiesto pastoril a los ni\u00f1os pobres del campo\" etc) en \"Heraldo de Galicia\", \"Cristal\" e \"Vieiros\".\nReco\u00f1ecementos.\nAnt\u00f3n Tovar dedicou o conto \u201cA grande ilusi\u00f3n\" a Manuel G\u00f3mez del Valle e \u00e1 s\u00faa nai Mar\u00eda."}
{"id": "248718", "revid": "27249", "url": "https://gl.wikipedia.org/wiki?curid=248718", "title": "Rosa Romero S\u00e1nchez", "text": "Rosa Romero S\u00e1nchez, nada en Cidade Real o 14 de febreiro de 1970, \u00e9 unha pol\u00edtica espa\u00f1ola, foi alcaldesa da s\u00faa cidade natal entre 2007 e 2015, membro do Partido Popular.\nLicenciada en Ciencias Pol\u00edticas na Universidad Complutense de Madrid, afiliouse ao PP en 1994,e foi presidenta provincial do PP de Cidade Real.\nFoi deputada na VIII Lexislatura das Cortes de Castela-A Mancha entre o 16 de xu\u00f1o e a s\u00faa baixa o 12 de decembro de 2011."}
{"id": "248725", "revid": "6279", "url": "https://gl.wikipedia.org/wiki?curid=248725", "title": "Capital (pol\u00edtica)", "text": ""}
{"id": "248726", "revid": "1888", "url": "https://gl.wikipedia.org/wiki?curid=248726", "title": "Mar\u00eda del Valle", "text": "Mar\u00eda del Valle Lozano, co\u00f1ecida como Mar\u00eda de Beiro, nada en Ourense en 1888 e finada en Mosteiro de Ribeira (Xinzo de Limia) o 29 de outubro de 1937, foi unha pol\u00edtica galega.\nTraxectoria.\nNai de Manuel G\u00f3mez del Valle, colaboradora de obras ben\u00e9ficas e relixiosas, estaba afiliada ao PCE. Foi detida en 1937 por ter pedido a conmutaci\u00f3n da pena capital para o seu fillo. Internada no c\u00e1rcere de Celanova de onde foi sacada para ser asasinada en Mosteiro de Ribeira o 29 de outubro de 1937 canda Salud Torres D\u00edaz. Destroz\u00e1rolle o cerebro ao ser fusilada. O seu cad\u00e1ver foi atopado en Lomba de Lamas e trasladado ao cemiterio nun carro polos veci\u00f1os. En xullo de 2019 iniciouse a recuperaci\u00f3n dos seus restos pola Asociaci\u00f3n para a Recuperaci\u00f3n da Memoria Hist\u00f3rica (ARMH)."}
{"id": "248727", "revid": "1131", "url": "https://gl.wikipedia.org/wiki?curid=248727", "title": "Parque de Castrelos", "text": "O Parque de Castrelos, co\u00f1ecido tam\u00e9n como Quinta da Marquesa ou Parque Municipal Qui\u00f1ones de Le\u00f3n, \u00e9 un gran parque situado en Vigo que corresponde \u00e1 antiga quinta do Pazo de Castrelos, hoxe sede do Museo Qui\u00f1ones de Le\u00f3n. Por\u00e9n, Castrelos abrangue unha extensi\u00f3n m\u00e1is ampla f\u00f3ra dos xard\u00edns do pazo. Ocupa unha superficie total de 24.3 hect\u00e1reas, no que se atopan, ademais do pazo e os seus xard\u00edns hist\u00f3ricos, variedade de espazos verdes, un auditorio, zonas boscosas etc. Todo plenamente harmonizado coma parque urbano Ten un gran valor paisax\u00edstico e bot\u00e1nico polo que foi declarado Xard\u00edn Hist\u00f3rico e Ben de Interese Cultural en 1955. Na actualidade, \u00e9 o maior parque da cidade, unha \u00e1rea de lecer e verdadeiro pulm\u00f3n verde da grande urbe. Varias das s\u00faas \u00e1rbores, como faias, tulipeiros, eucaliptos e camelias aparecen no Cat\u00e1logo de \u00c1rbores Senlleiras da Xunta de Galiza.\nO pazo que hoxe acolle o museo Qui\u00f1ones de Le\u00f3n representa o esplendor barroco da arquitectura palaciana. Foi constru\u00eddo na segunda metade do s\u00e9culo XVII. \u00c9 un dos mellores exemplos da arquitectura palaciana galega.\nSituaci\u00f3n.\nAt\u00f3pase no concello de Vigo, na parroquia de Castrelos, preto de Bala\u00eddos, no val do Fragoso, entre a avenida de Castrelos, a avenida de Antonio Palacios (circunvalaci\u00f3n), a r\u00faa da Canicouva, o cami\u00f1o da Corredoura e a baixada ao pontill\u00f3n. Atrav\u00e9sao o r\u00edo Lagares e a r\u00faa do Prado Vello ou paseo de \u00c1ngel Ilarri.\nHistoria.\nO parque ten a s\u00faa orixe nos xard\u00edns do pazo. Este foi na s\u00faa orixe unha torre co\u00f1ecida coma Torre de Lavandeira. No s\u00e9culo XV dende a fortaleza combat\u00edanse as incursi\u00f3ns dos piratas que acosaban a R\u00eda de Vigo. Tam\u00e9n serviu coma defensa na guerra que Castela declara contra Portugal, producindo a ruptura do antigo Reino de Galiza. A torre \u00e9 abandonada trala retirada do ex\u00e9rcito portugu\u00e9s entre os anos 1665 e 1670. O antigo edificio fora tributario da Orde do Temple, convert\u00e9ndose en torre no s\u00e9culo XVI.\nO pazo pertenceu entre 1678 e 1918 \u00e1 familia Gago de Mendoza Oca Sarmiento e Montenegro, dende Antonio Feliz Tavar\u00e9s Ozores e Soutomaior at\u00e9 Fernando Qui\u00f1ones de Le\u00f3n e Elduayen, marqu\u00e9s de Valadares e de Mos. \u00c9 a Marquesa de Valadares co seu casamento con Fernando Qui\u00f1ones de Le\u00f3n, a que ampl\u00eda a vivenda e arranxa os xard\u00edns cun gusto ingl\u00e9s.\nO \u00faltimo marqu\u00e9s de Alcedo doa o pazo coa s\u00faa quinta ao concello e pobo de Vigo en 1924 para a s\u00faa transformaci\u00f3n do pazo en museo de arte nacional e a quinta en parque municipal.\nO Museo.\nO pazo \u00e9 hoxe en d\u00eda es un museo onde podemos atopar unha sala de arqueolox\u00eda; unha sala de pintura, cunha importante e ampla colecci\u00f3n de pintura galega; unha sala dedicada \u00e1 arte decorativa da \u00e9poca; unha escolma de porcelana de Sargadelos; e outros fondos art\u00edsticos legados por Policarpo Sanz.\nCaracter\u00edsticas do parque.\nSalienta a superficie arborada de todo o parque, atravesado polo r\u00edo Lagares, con especies e exemplares de interese. Nos anos 90 do s\u00e9culo XX ampliouse unha zona con varias lagoas e fontes.\nXard\u00edn do pazo.\nA parte m\u00e1is antiga do xard\u00edn \u00e9 o eido e mais a horta traseira do pazo; \u00e9 un espazo axardinado situado no contorno inmediato \u00e1 vivenda e forma con ela un conxunto indisoci\u00e1bel. \nFoi transformada a finais do s\u00e9culo XIX, segundo parece coa firma de xardinaxe lusa Jacintho de Mattos do Porto, radicada en Porto, hoxe desaparecida, por orde do Marqu\u00e9s de Alcedo. Ofrece cinco hect\u00e1reas coa categor\u00eda de xard\u00edn hist\u00f3rico, ademais dunha ruta bot\u00e1nica de alto valor est\u00e9tico. Este xard\u00edn formal \u00e1chase dividido en cinco sectores: acceso, o xard\u00edn de roseiras da parte superior, o xard\u00edn franc\u00e9s, o xard\u00edn ingl\u00e9s (ou \u201cpradar\u00eda do t\u00e9\u201d), a solaina, e o bosque.\nO xard\u00edn de acceso sit\u00faase ante a entrada principal. Est\u00e1 delimitado lateralmente pola \u00e1 de servizos \u00e1 s\u00faa dereita e \u00e1 s\u00faa esquerda por un muro ameado con garitas. O seu trazado \u00e9 moi sinxelo, unha rotonda central cunha fonte de chafariz arrodeada por dous parterres laterais.\nO xard\u00edn contin\u00faa na parte posterior do edificio en tres niveis descendentes. O superior est\u00e1 ocupado polo xard\u00edn de roseiras. Arranca dun gazebo cuberto cunha p\u00e9rgola de madeira, que era o antigo invernadoiro. O xard\u00edn consta dun pequeno carreiro con rotondas e esculturas. Ao longo do cami\u00f1o tr\u00e1zanse unha serie de arcos polos que ruben as roseiras. Ao final do mesmo atopamos a imaxe dunha virxe.\nAo p\u00e9 das fiestras do pazo, aparece o nivel medio, o xard\u00edn racionalista: sim\u00e9trico, est\u00e1bel e proporcionado no que salienta a escultura vexetal da sebe de buxos. Conc\u00edbese, \u00e1 maneira dos grandes xard\u00edns da Francia barroca, a partir dun eixo lonxitudinal perpendicular \u00e1 fachada que permite velo na s\u00faa totalidade cun so golpe de vista.\nO intermedio constit\u00fae o xard\u00edn franc\u00e9s. Dist\u00ednguense d\u00faas zonas: a inmediata \u00e1 fachada cun trazado de sebes de buxo formando un labirinto, arrodeado dunha greca polo per\u00edmetro e unha fonte en cuxo aparecen uns golfi\u00f1os de granito, a\u00ednda que na s\u00faa orixe eran de chumbo. Destaca o exemplar de camelia , cuxa idade rolda os douscentos anos (a m\u00e1is vella de Galiza). O sector m\u00e1is afastado \u00e9 de maiores dimensi\u00f3ns e ten un trazado m\u00e1is sinxelo, totalmente sim\u00e9trico, en torno a un eixo lonxitudinal e a un flor\u00f3n central, no que aparecen, entre outras, unha boa escolma de palmeiras, teixos etc. No corredor lateral que o limita co xard\u00edn de roseiras at\u00f3pase o paseo dos escudos.\nNo nivel m\u00e1is baixo aparece o xard\u00edn rom\u00e1ntico ingl\u00e9s, tam\u00e9n chamado \u201cpradar\u00eda do t\u00e9\u201d dado o costume brit\u00e1nico dos seus anteriores donos de tomar o t\u00e9 neste lugar. \u00c9 un xard\u00edn moito m\u00e1is sinxelo ca o franc\u00e9s. O seu dese\u00f1o est\u00e1 asociado \u00e1 corrente naturista, onde a flora semella medrar libremente sen unha orde predeterminada, ag\u00e1s as \u00e1rbores. O estilo \u00e9 subxectivo, con cami\u00f1os imprevistos, especies de crecemento libre e elementos sacados do orientalismo como pavill\u00f3ns e pagodes a escala. Basicamente \u00e9 unha prader\u00eda rectangular rodeada por d\u00faas sendas de paso. No centro sit\u00faase un encoro para parrulos cun illote central cunha reproduci\u00f3n a escala do propio pazo -influencia das miniaturas chinesas que tan de moda estiveron durante o s\u00e9culo XVIII. Na parte final do xard\u00edn, sobre un estanque, \u00e9rguese unha estatua do s\u00e9culo XVII, \u201cA fonte de Neptuno\u201d, situada noutrora na Porta do Sol de Vigo. Hai neste xard\u00edn exemplares moi valiosos de especies ex\u00f3ticas coma tulipeiros, araucarias, camelias e ficus.\nO parque contin\u00faa cara o fondo cun fermoso paseo con dobre fileira de camelias centenarias, chamado Paseo de Antonio Odriozola, en honra do estudoso deste x\u00e9nero. Conduce cara o viveiro e a cancha de tenis, que data da introduci\u00f3n deste deporte en Galiza cando na r\u00eda ancoraban naves inglesas. Asemade, atoparemos nesta zona estremeira do bosque unha li\u00f1a dos monumentais eucaliptos plantados no ano 1872 e un orixinal pombal ergueito sobre un emerxente penedo, no cal cr\u00eda unha colonia controlada de pombas zuras. A zona final do parque conta cun bosque bravo con especies aut\u00f3ctonas caducifolias galegas mesturadas con algunhas introducidas.\nBotanicamente \u00e9 un xard\u00edn moi valioso, pois presenta numerosas variedades de plantas ornamentais e ex\u00f3ticas, algunhas centenarias grazas \u00e1 benignidade do clima en Vigo pola s\u00faa proximidade ao mar, como os xa nomeados ex\u00f3ticos tulipeiros orixinarios de Virxinia e as vellas magnolias da prader\u00eda entre as que se acha a m\u00e1is grande de Galiza.\nEsta rica vexetaci\u00f3n vese enriquecida paisaxisticamente con diversas esculturas en granito, fontes, encoros, un cruceiro, unha escolma de escudo nobiliarios, e diferentes construci\u00f3ns de xard\u00edn, coma quioscos, gazebos, p\u00e9rgolas e t\u00faneles verdes.\nFoi declarado Xard\u00edn Hist\u00f3rico e Ben de Interese Cultural en 1955.\nResto do parque.\nF\u00f3ra do recinto amurallado e ameado do pazo, o parque ten, polo xeral un dese\u00f1o m\u00e1is informal e paisax\u00edstico, coma se fose un bosque.\nAdemais dun auditorio, achamos un gran parque infantil e un paseo que vai pola beira do Lagares vencellado \u00e1 pr\u00e1ctica de deportes. Toda esta zona arborada incl\u00fae diferentes especies bot\u00e1nicas, principalmente follosas caducifolias, tendo ao pl\u00e1tano (\"Platanus x hispanica\") como especie principal, alg\u00fans exemplares vellos acadan grandes alturas. Tam\u00e9n atopamos carpes, faias, pradairos, acacias, lamigueiros, magnolias, cedros, tileiros, bidueiros, e multitude de arbustos ornamentais. Preto do r\u00edo Lagares hai unha pequena zona con eucaliptos e alg\u00fans carballos e na beira do mesmo r\u00edo salgueiros chor\u00f3ns e amieiros. Destacan tam\u00e9n os h\u00edbridos de plataneiros, os casti\u00f1eiros de indias ou sequoias que po\u00f1en o teito do parque nesta zona ch\u00e1 por riba dos 30 metros. Varias das s\u00faas \u00e1rbores figuran no Cat\u00e1logo de \u00c1rbores Senlleiras de Galicia, elaborado pola Xunta de Galiza.\nNos anos 90 do s\u00e9culo XX , o que noutrora fora unha zona boscosa, lamacenta e de bra\u00f1as, achegada \u00e1 avenida de Castrelos, aterrouse e contruiuse al\u00ed un estanque. Esta zona incl\u00fae ademais de diferentes especies acu\u00e1ticas (tapadeiras, alcipreste dos ill\u00f3s...) outras especies arb\u00f3reas e arbustivas de importancia. O lago artificial est\u00e1 constru\u00eddo a diferentes niveis, con pequenas fervenzas e chorros de auga. Unha ponte en medio da lagoa permite atravesala. Existe a posibilidade de realizar espect\u00e1culos de luz e son sincronizados co movemento da auga. Viven e conviven nel diferentes especies acu\u00e1ticas: cisnes, parrulos, gansos etc.\nO auditorio.\nO antigo auditorio \u00e1chase no medio e medio do parque, entre o arboredo; \u00e9 un dos mellores da pen\u00ednsula ao ar libre. Aproveita a pendente da aba, o que lle confire unha estrutura de teatro grecorromano. Delim\u00edtanse d\u00faas zonas grazas a un foso con auga. Neste auditorio cel\u00e9branse concertos e festivais ao longo de todo o ver\u00e1n. A zona comprendida entre o foso e o escenario \u00e9 zona de pagamento, mentres que a zona situada na ladeira \u00e9 de acceso gratu\u00edto.No auditorio de Castrelos te\u00f1en actuado bandas nacionais e internacionais de grande importancia.\nServizos.\nO parque \u00e9 de acceso libre e gratu\u00edto, de 9 da ma\u00f1\u00e1 a 9 do ser\u00e1n. Ten varios servizos, como auditorio ao ar libre, xogos infant\u00eds, estanque, paneis informativos e r\u00f3tulos bot\u00e1nicos (Ruta dos xard\u00edns hist\u00f3ricos). Visitas ao Pazo Museo (salas de arqueolox\u00eda, pinacoteca). Aparcadoiro. Acceso eivados.\nActividades: jogging-running, baloncesto.\nDistancias: Estaci\u00f3n de autobuses: 1\u00a0km; estaci\u00f3n de tren: 1\u00a0km; aeroporto de Vigo: 10\u00a0km."}
{"id": "248728", "revid": "18868", "url": "https://gl.wikipedia.org/wiki?curid=248728", "title": "Concello de Vigo", "text": ""}
{"id": "248729", "revid": "18868", "url": "https://gl.wikipedia.org/wiki?curid=248729", "title": "Finca da Marquesa", "text": ""}
{"id": "248730", "revid": "18868", "url": "https://gl.wikipedia.org/wiki?curid=248730", "title": "Parque Municipal Qui\u00f1ones de Le\u00f3n", "text": ""}
{"id": "248732", "revid": "56817", "url": "https://gl.wikipedia.org/wiki?curid=248732", "title": "Ad Tuendam Fidem", "text": "Ad Tuendam Fidem (en lat\u00edn: \"Para protexer a fe\") \u00e9 unha carta apost\u00f3lica do papa Xo\u00e1n Paulo II publicada como \"motu proprio\" o 18 de maio de 1998. A carta apost\u00f3lica modificou o C\u00f3digo de Dereito Can\u00f3nico e o C\u00f3digo dos Canons das Igrexas Orientais en canto \u00e1s sanci\u00f3ns can\u00f3nicas por disidencia p\u00fablica doutrinal por parte de ministros da Igrexa.\nAo mesmo tempo, a Congregaci\u00f3n para a Doutrina da Fe publicou unha instruci\u00f3n sobre \"Ad Tuendam Fidem\" amosando exemplos do maxisterio ordinario que debe ser aceptado con \"obsequium religiosum\", \"asentemento relixioso.\""}
{"id": "248733", "revid": "1888", "url": "https://gl.wikipedia.org/wiki?curid=248733", "title": "Fernando Cord\u00f3n Garc\u00eda", "text": "Fernando Cord\u00f3n Garc\u00eda, nado en Ver\u00edn en 1899 e finado en Ourense o 11 de agosto de 1936, foi un pol\u00edtico galego.\nTraxectoria.\nAxente de Aduanas en Ver\u00edn. Cando se produciu o golpe de Estado do 18 de xullo de 1936, xunto ao comunista Manuel G\u00f3mez del Valle, traslad\u00e1ronse \u00e1 Gudi\u00f1a para unirse a quen estivera disposto a facer fronte \u00e1 sublevaci\u00f3n militar. Foron detidos en Xinzo de Limia pola Garda Civil o 21 de xullo e trasladados a Ourense.\nForon sometidos a un consello de guerra sumar\u00edsimo a principios de agosto, a\u00ednda que tivo que repetirse o d\u00eda 8 por \"defectos de forma\". Foi condenado \u00e1 pena de morte, sendo executado o 11 de agosto no Campamento de San Francisco de Ourense."}
{"id": "248739", "revid": "18868", "url": "https://gl.wikipedia.org/wiki?curid=248739", "title": "Parque da Gu\u00eda", "text": ""}
{"id": "248740", "revid": "839", "url": "https://gl.wikipedia.org/wiki?curid=248740", "title": "Concilio Vaticano I", "text": ""}
{"id": "248741", "revid": "89787", "url": "https://gl.wikipedia.org/wiki?curid=248741", "title": "Jos\u00e9 Solchaga Zala", "text": "Jos\u00e9 Solchaga Zala, nado en Muniain de la Solana en 1881 e finado en Donostia en 1953, foi un militar navarro, co\u00f1ecido polo seu grao no ex\u00e9rcito como Xeneral Solchaga. Participou no alzamento nacional contra a Segunda Rep\u00fablica que levou \u00e1 Guerra Civil.\nTraxectoria.\nDe familia militar, cat\u00f3lica e carlista. Ingresou na Academia de Infanter\u00eda de Toledo no 1896 con quince anos e graduouse en 1899. Foi destinado como capit\u00e1n \u00e1 Guerra do Rif, participando nas operaci\u00f3ns militares de Melilla, Larache e Tetu\u00e1n, o que levou a o seu ascenso por m\u00e9ritos de guerra a comandante. Estivo en \u00c1frica at\u00e9 o 1914.\nEn 1920 ascende a tenente coronel e foi destinado a Donostia. Sendo coronel, en 1921, foi destinado a Pamplona. Durante a Revoluci\u00f3n de 1934 mandou unha das tres columnas que participaron na toma de Asturias.\nEn setembro de 1943, sendo tenente xeneral, foi un dos asinantes da petici\u00f3n de restauraci\u00f3n da mon\u00e1rquica dirixida a Francisco Franco. Posteriormente foi capit\u00e1n xeneral da VI rexi\u00f3n militar (sede en Valladolid) e en 1945 da IV rexi\u00f3n militar (sede en Barcelona). Catro anos despois pasou \u00e1 reserva at\u00e9 a s\u00faa morte en 1953."}
{"id": "248743", "revid": "22570", "url": "https://gl.wikipedia.org/wiki?curid=248743", "title": "Conferencia episcopal", "text": "Unha conferencia episcopal \u00e9, na Igrexa Cat\u00f3lica, unha instituci\u00f3n de car\u00e1cter permanente que congrega os bispos dun determinado territorio, normalmente un estado, que exercen conxuntamente certas funci\u00f3ns pastorais no seu territorio.\nSegundo o C\u00f3digo de Dereito Can\u00f3nico (\"canon 449\"), \"compete exclusivamente \u00e1 suprema autoridade da Igrexa, escoitando aos Bispos interesados, erixir, suprimir e modificar as Conferencias dos Bispos\u201d.\nEn canto \u00e1 participaci\u00f3n nas conferencias episcopais, de acordo co dereito can\u00f3nico (\"canon 450\"), \"\u00c1 Conferencia dos Bispos pertencen por dereito propio todos os Bispos diocesanos do territorio e os que son equiparados a eles por dereito, os Bispos coadxutores, os Bispos auxiliares e os outros Bispos titulares que exercen no mesmo territorio alg\u00fan encargo especial, confiado pola S\u00e9 Apost\u00f3lica ou pola Confer\u00eancia dos Bispos; poden ser tam\u00e9n convidados os Ordinarios doutro rito, mais tan s\u00f3 con voto consultivo, a non ser que os estatutos da Conferencia dos Bispos determinen outra cousa. Os outros Bispos titulares e o legado do Romano Pont\u00edfice, non son de dereito membros da Conferencia dos Bispos\u201d."}
{"id": "248744", "revid": "5863", "url": "https://gl.wikipedia.org/wiki?curid=248744", "title": "Cidade de Bruxelas", "text": ""}
{"id": "248746", "revid": "22570", "url": "https://gl.wikipedia.org/wiki?curid=248746", "title": "Catching Fire", "text": "Catching Fire \u00e9 unha novela de ciencia ficci\u00f3n escrita pola estadounidense Suzanne Collins que foi publicada en 2009. Como secuela da novela de 2008 \"The Hunger Games\", contin\u00faa a historia de Katniss Everdeen e a naci\u00f3n postapocal\u00edptica de Panem. A rebeli\u00f3n contra o opresivo Capitolio comezou, e Katniss e o seu compa\u00f1eiro tributo Peeta Mellark son obrigados a regresar \u00e1 area de combate nunha edici\u00f3n especial dos Xogos da fame.\nO libro foi publicado o 1 de setembro de 2009 por Scholastic en formato impreso de tapas duras, e posteriormente en formato libro electr\u00f3nico e audiolibro. A da novela estreouse o 22 de novembro de 2013. \"Catching Fire\" recibiu maioritariamente cr\u00edticas positivas, que loan a prosa de Collins, o final do libro e desenvolvemento da personaxe de Katniss. De acordo cos cr\u00edticos, os principais temas do libro son a supervivencia, o control gobernamental, a rebeli\u00f3n e a interdependencia contra a independencia."}
{"id": "248750", "revid": "98629", "url": "https://gl.wikipedia.org/wiki?curid=248750", "title": "Lista de razas de cabalos", "text": "Esta p\u00e1xina \u00e9 unha lista de razas de cabalo e poni. Malia que non existe unha definici\u00f3n cient\u00edfica aceptada do termo \"raza\", def\u00ednese xeralmente como as caracter\u00edsticas distintivas nun n\u00famero de xeraci\u00f3ns; os seus membros poden ser chamados \"pura raza\". En moitos casos, as li\u00f1as de sangue dunha raza de cabalo son recollidas nun rexistro oficial. Por\u00e9n, nos cabalos, o concepto \u00e9 algo flexible, xa que e un rexistro aberto para o desenvolvemento das razas de cabalos que a\u00ednda non o son plenamente. Estes rexistros tam\u00e9n se consideran a autoridade no tocante a se unha raza determinada est\u00e1 catalogado como \"cabalo\" ou \"poni\". "}
{"id": "248751", "revid": "27155", "url": "https://gl.wikipedia.org/wiki?curid=248751", "title": "N-formilmetionina", "text": "A \"N\"-formilmetionina (fMet) \u00e9 un derivado de amino\u00e1cido proteinox\u00e9nico. Deriva do amino\u00e1cido metionina pola uni\u00f3n dun grupo funcional formilo ao seu grupo amino. Util\u00edzase especificamente para a iniciaci\u00f3n da s\u00edntese de prote\u00ednas nos ribosomas de bacterias e org\u00e1nulos eucariotas con ribosomas e ADN propios como as mitocondrias e cloroplastos (pero non noutros ribosomas). Este amino\u00e1cido pode ser eliminado posteriormente por modificaci\u00f3n postraducional.\nA \"N\"-formilmetionina \u00e9 fundamental para a s\u00edntese de prote\u00ednas en sistemas de ribosomas de tipo bacteriano, como os das bacterias, mitocondrias e cloroplastos, pero non se usa para esta funci\u00f3n nos ribosomas eucariotas do citosol ou unidos ao ret\u00edculo endoplasm\u00e1tico rugoso, que traducen os ARNm procedentes de xenes nucleares, nin tampouco se usa en arqueas. As prote\u00ednas bacterianas empezan a s\u00faa s\u00edntese por \"N\"-formilmetionina e as arqueanas e eucariotas por metionina (coa excepci\u00f3n de mitocondriase cloroplastos). O corpo humano reco\u00f1ece este amino\u00e1cido como material alleo, polo que estimula unha resposta inmunitaria.\nFunci\u00f3n na s\u00edntese proteica.\nA \"N\"-formilmetionina \u00e9 o residuo de amino\u00e1cido co que se comeza a s\u00edntese proteica en bacterias, e, en consecuencia, est\u00e1 situada no extremo N-terminal da cadea polipept\u00eddica en crecemento. O enlace amida que establece o grupo formilo co amino \u00e9 parecido a un enlace pept\u00eddico. A \"N\"-formilmetionina \u00e9 levada a un ribosoma que ten un ARNm situado para iniciar a traduci\u00f3n por un ARNt especializado chamado ARNtfMet, que ten o anticod\u00f3n 3'-UAC-5', o cal pode unirse ao cod\u00f3n de iniciaci\u00f3n 5'-AUG-3' do ARNm.\nA \"N\"-formilmetionina est\u00e1 codificada no mesmo cod\u00f3n do c\u00f3digo xen\u00e9tico ca a metionina, o cod\u00f3n AUG, que \u00e9 tam\u00e9n o cod\u00f3n de iniciaci\u00f3n da traduci\u00f3n. Cando este cod\u00f3n se usa para a iniciaci\u00f3n, util\u00edzase a \"N\"-formilmetionina en vez da metionina para comezar a s\u00edntese da prote\u00edna, pero cando ese mesmo cod\u00f3n aparece en zonas internas do ARNm o amino\u00e1cido que se introduce \u00e9 a metionina. Moitos organismos usan variaci\u00f3ns deste mecanismo b\u00e1sico.\nA adici\u00f3n do grupo formilo \u00e1 metionina est\u00e1 catalizado polo encima metionil-ARNt formiltransferase. Esta modificaci\u00f3n faise unha vez que a metionina se uniu (por acci\u00f3n dunha aminoacil-ARNt sintetase) ao seu ARNt, form\u00e1ndose como resultado final o ARNtfMet.\nN\u00f3tese que na c\u00e9lula hai dous ARNt aos que pode unirse a metionina, que son o ARNtfMet e o ARNtMet. Pero a\u00ednda que a metionina se una a ambos os dous, o encima transformilase, que cataliza a adici\u00f3n do grupo formilo \u00e1 metionina, s\u00f3 o fai a aquelas metioninas que se uniron ao ARNtfMet e non \u00e1s que se uniron ao ARNtMet.\nNa maior\u00eda das prote\u00ednas esta metionina inicial das cadeas pept\u00eddicas \u00e9 eliminada despois encimaticamente por unha metionina aminopeptidase (MAP). Cando o polip\u00e9ptido comeza por \"N\"-formilmetionina, antes de que a aminopeptidase elimine este amino\u00e1cido N-terminal, esta debe antes ser desformilada pola p\u00e9ptido desformilase, transform\u00e1ndoa en metionina. Noutros casos a \"N\"-formilmetionina \u00e9 retida na prote\u00edna final.\nImportancia inmunol\u00f3xica.\nComo a \"N\"-formilmetionina est\u00e1 presente nas prote\u00ednas de orixe bacteriana pero non nos eucariotas, o sistema inmunitario pode utilizala para distinguir as prote\u00ednas propias das alleas. Os leucocitos polimorfonucleares poden unirse \u00e1s prote\u00ednas que empezan por \"N\"-formilmetionina, e iniciar a fagocitose.\nAlgunhas prote\u00ednas mitocondriais rete\u00f1en a s\u00faa \"N\"-formilmetionina N-terminal, pero normalmente mant\u00e9\u00f1ense dentro das mitocondrias. Por\u00e9n, nos lugares onde hai dano tisular e o contido das mitocondrias se libera, estes p\u00e9ptidos con \"N\"-formilmetionina poder\u00edan ser detectados polo sistema inmunitario, o que \u00e9 unha das raz\u00f3ns que poder\u00eda explicar a acumulaci\u00f3n de neutr\u00f3filos polimorfonucleares na \u00e1rea durante o proceso inflamatorio."}
{"id": "248752", "revid": "25871", "url": "https://gl.wikipedia.org/wiki?curid=248752", "title": "George Richards", "text": ""}
{"id": "248755", "revid": "2074", "url": "https://gl.wikipedia.org/wiki?curid=248755", "title": "Enderezo URL", "text": ""}
{"id": "248756", "revid": "23204", "url": "https://gl.wikipedia.org/wiki?curid=248756", "title": "Cabalo galego", "text": ""}
{"id": "248758", "revid": "98629", "url": "https://gl.wikipedia.org/wiki?curid=248758", "title": "Igrexa particular", "text": "Unha Igrexa particular \u00e9, no dereito can\u00f3nico cat\u00f3lico, unha comunidade eclesial encabezada por un bispo, ou por outra persoa reco\u00f1ecida canonicamente como o seu equivalente.\nClasificaci\u00f3n.\nExisten dous tipos de Igrexas particulares:\nIgrexas particulares aut\u00f3nomas.\nExisten 23 Igrexas aut\u00f3nomas, unha occidental e 22 orientais, unha distinci\u00f3n m\u00e1is hist\u00f3rica que xeogr\u00e1fica. O termo \"sui iuris\" significa que te\u00f1en as s\u00faas propias leis. Malia manter as mesmas crenzas e a mesma fe, difer\u00e9ncianse nas s\u00faas tradici\u00f3ns, na s\u00faa disciplina e no seu dereito can\u00f3nico. As 23 est\u00e1n en comu\u00f1\u00f3n coa Santa S\u00e9, en Roma.\nPara este tipo de igrexa particular, o C\u00f3digo de Dereito Can\u00f3nico de 1983 empresa a expresi\u00f3n de \"Igrexa ritual aut\u00f3noma\" (en lat\u00edn, \"Ecclesia ritualis sui iuris)\". O C\u00f3digo dos Canons das Igrexas Orientais abrevia esta frase a \"Igrexa aut\u00f3noma\" (en lat\u00edn, \"Ecclesia sui iuris\").\nLista das igrexas particulares aut\u00f3nomas.\nA continuaci\u00f3n am\u00f3sase unha lista das igrexas particulares aut\u00f3nomas. No caso das columnas de \"Primado\" e \"Titular\" am\u00f3sase o m\u00e1is alto xerarca de cada igrexa. No caso do Papa, c\u00f3mpre sinalar que non s\u00f3 exerce os deberes papais respecto \u00e1 Igrexa universal, sen\u00f3n que tam\u00e9n exerce os deberes patriarcais respecto \u00e1 Igrexa latina e respecto a algunhas igrexas particulares con rango menor que o de arcebispal maior. Os datos num\u00e9ricos de fieis corresp\u00f3ndense cos do \"Annuario Pontificio\" de 2013, ag\u00e1s se especifique outro ano.\nIgrexas particulares locais.\nCada diocese (termo latino) ou eparqu\u00eda (termo oriental) \u00e9 tam\u00e9n unha igrexa particular, unha igrexa local, a\u00ednda que non ten a autonom\u00eda das anteriores. O CIC de 1983, que trata tan s\u00f3 da Igrexa latina e, por tanto, dunha soa \"igrexa particular aut\u00f3noma\", emprega o termo de \"igrexa particular\" no sentido de \"igrexa local\".\nA forma com\u00fan destas igrexas locais, cada unha encabezada por un bispo, ch\u00e1mase \"diocese\" na Igrexa latina e \"eparqu\u00eda\" en cada unha das igrexas orientais\". A finais de 2011, o n\u00famero total destas era de 2.834.\nSignificaci\u00f3n teol\u00f3xica.\nA diferenza doutras \"familias\" ou \"federaci\u00f3ns\" de Igrexas formadas mediante o reco\u00f1ecemento mutuo de diferentes grupos eclesiais, a Igrexa cat\u00f3lica consid\u00e9rase unha \u00fanica Igrexa (\"un Corpo\") composto de moitas Igrexas particulares. Cada unha destas igrexas particulares non \u00e9 considerada como unha secci\u00f3n ou divisi\u00f3n, sen\u00f3n que teol\u00f3xicamente consid\u00e9rase a propia Igrexa cat\u00f3lica, na s\u00faa totalidade, nun territorio ou comunidade particular: \"nas que e en base as que constit\u00faese a Igrexa cat\u00f3lica unha e \u00fanica\"."}
{"id": "248759", "revid": "1131", "url": "https://gl.wikipedia.org/wiki?curid=248759", "title": "Chari\u00f1o", "text": ""}
{"id": "248760", "revid": "895", "url": "https://gl.wikipedia.org/wiki?curid=248760", "title": "UD Las Palmas Atl\u00e9tico", "text": ""}
{"id": "248761", "revid": "7523", "url": "https://gl.wikipedia.org/wiki?curid=248761", "title": "Uni\u00f3n Deportiva Las Palmas Atl\u00e9tico", "text": "A Uni\u00f3n Deportiva Las Palmas Atl\u00e9tico \u00e9 un club de f\u00fatbol espa\u00f1ol da cidade de Las Palmas, nas Illas Canarias. Foi fundado en 1941 e tr\u00e1tase do equipo filial da UD Las Palmas. Actualmente xoga na Segunda Divisi\u00f3n B, logo de ascender na tempada 2012/13.\nHistoria.\nO Las Palmas Atl\u00e9tico foi fundado como tal en 1977 cando consegue o seu primeiro ascenso a Terceira Divisi\u00f3n, a\u00ednda que desde 1941 existen precedentes de filiais, cando se fundou como Uni\u00f3n Atl\u00e9tica. En 1958 pasou a chamarse Las Palmas Aficionado.\nO equipo militou sempre entre a divisi\u00f3ns Terceira e Segunda B, \u00e1 que ascendeu por primeira vez en 1979, permanecendo tres tempadas consecutivas.\nNa tempada 1984/85 alcanzou a final da Copa da Liga de Terceira Divisi\u00f3n, que lle enfrontou \u00e1 Uni\u00f3n Balomp\u00e9dica Conquense. Tras derrotar como local ao equipo de Cuenca por 2-0, caeu por 4-1 na pr\u00f3rroga do partido de volta.\nO \u00faltimo ascenso produciuse na tempada 2007/08. Nesa mesma tempada recuperouse a denominaci\u00f3n Las Palmas Atl\u00e9tico, en lugar de Las Palmas B que levaba desde 1991. Na tempada 2008/09 acabou no posto 16 debendo xogar unha eliminatoria de permanencia, que ao ser derrotado polo Sporting de Gij\u00f3n B, devolveu ao equipo a Terceira Divisi\u00f3n.\nNa tempada 2012/13 quedou primeiro do grupo canario de Terceira Divisi\u00f3n e xogou a eliminatoria de ascenso a Segunda Divisi\u00f3n B contra o equipo asturiano CD Tuilla, ao que ga\u00f1ou por un global de 4-1."}
{"id": "248762", "revid": "1888", "url": "https://gl.wikipedia.org/wiki?curid=248762", "title": "Ram\u00f3n Lafuente Rodr\u00edguez", "text": "Ram\u00f3n Lafuente Rodr\u00edguez, co\u00f1ecido como \"Alem\u00e1n\", nado en Ourense cara 1907, foi un guerrilleiro antifranquista galego.\nTraxectoria.\nMilitante comunista, organizou as sociedades agrarias da contorna ourens\u00e1. Nas elecci\u00f3ns de novembro de 1933 foi detido en Ourense por coacci\u00f3ns. En 1936 era presidente da Casa do Pobo de Ourense e secretario do Comit\u00e9 da Fronte Popular. Co golpe de Estado do 18 de xullo de 1936 organizou unha partida de resistentes nos montes do concello de Canedo. Logrou fuxir da represi\u00f3n e foi xulgado en rebeld\u00eda. En 1937 apareceu en Portugal dirixindo un grupo guerrilleiro con base en Cambedo. Estivo agochado no monte nos arredores de Chantada e recibiu axuda de Lu\u00eds Soto para pasar a Portugal. Abr\u00edronlle expediente de responsabilidades po\u00edticas en 1941."}
{"id": "248764", "revid": "23204", "url": "https://gl.wikipedia.org/wiki?curid=248764", "title": "Caso Lasa e Zabala", "text": "O Caso Lasa e Zabala foi o primeiro acto terrorista realizado polos Grupos Antiterroristas de Liberaci\u00f3n (GAL). Toma o seu nome dos membros de ETA Jos\u00e9 Antonio Lasa e Jos\u00e9 Ignacio Zabala, que foron secuestrados, torturados e asasinados en 1983.\nCronolox\u00eda.\nSegundo a sentenza do caso, no ano 1981 Jos\u00e9 Antonio Lasa Ar\u00f3stegui e Jos\u00e9 Ignacio Zabala Artano, \u00e1mbolos dous de 18 anos, pertenc\u00edan a ETA , formando parte, xunto con \u00cd\u00f1igo Alonso Uranga e outra persoa sen identificar, do comando denominado \"Gorki\".\nEn novembro de 1981 \u00cd\u00f1igo Alonso foi detido cando, cos seus compa\u00f1eiros de comando, acababa de realizar un atraco nunha entidade bancaria, mentres que os demais, tras enfrontarse a tiros cos membros da Polic\u00eda, lograban darse \u00e1 fuga. A ra\u00edz destes feitos Lasa e Zabala fuxiron de Espa\u00f1a.\nNo ano 1983 encontr\u00e1banse en Francia, residindo na localidade de Baiona; al\u00ed estaban en contacto co chamado Comit\u00e9 de Refuxiados, ti\u00f1an formulado petici\u00f3ns de asilo pol\u00edtico e, mentres se tramitaban, foron solicitando permisos de residencia, que lles concederon por distintos per\u00edodos de tempo.\nO 15 de outubro dese ano, Lasa e Zabala foron secuestrados en Baiona (Francia) por membros do GAL. Foron retidos no cuartel da Gardia Civil de Intxaurrondo. Seguindo instruci\u00f3ns do xeneral Galindo, lev\u00e1ronos \u00f3 palacio de La Cumbre, en Donostia, onde foron torturados. \u00c1 vista do estado no que quedaron, o xeneral Galindo, co co\u00f1ecemento do gobernador civil Julen Elgorriaga e do tenente-coronel \u00c1ngel Vaquero, ordenou a s\u00faa desaparici\u00f3n. Os gardas civ\u00eds Enrique Dorado e Felipe Bayo lev\u00e1ronos ata Bussot (Alacant), cavaron unha fosa, e o primeiro disparoulles tres tiros na testa. Despois enterr\u00e1ronos.\nEn xaneiro de 1985 foron atopados os seus restos, pero permaneceron sen identificar ata 1995, xa que os corpos foran soterrados en cal viva, o que dificultou a s\u00faa identificaci\u00f3n.\nNo funeral polos dous etarras asasinados, a Polic\u00eda auton\u00f3mica vasca cargou contra os familiares dos finados.\nSentenza.\nPor este crime foron condenados Enrique Rodr\u00edguez Galindo, xeneral da Garda Civil destinado en Intxaurrondo; \u00c1ngel Vaquero, tenente coronel do mesmo cuartel; e Julen Elgorriaga, gobernador civil de Guip\u00fascoa. En total asign\u00e1ronselles 365 anos de c\u00e1rcere, a\u00ednda que, finalmente, e tras cumprir uns anos de cadea (5 no caso do xeneral Galindo) acabaron sendo indultados polo goberno.\nLiteratura e cinema.\nO tema foi abordado polo escritor vasco Harkaitz Cano na novela \"Twist\" (onde as figuras de Lasa e Zabala est\u00e1n representadas polo personaxes Soto e Zeberio). As\u00ed mesmo, o asunto foi tratado no cinema, no filme \"Lasa eta Zabala\" de Pablo Malo."}
{"id": "248796", "revid": "27155", "url": "https://gl.wikipedia.org/wiki?curid=248796", "title": "Formilmetionina", "text": ""}
{"id": "248802", "revid": "22570", "url": "https://gl.wikipedia.org/wiki?curid=248802", "title": "Juan \u00c1vila", "text": "Juan Manuel \u00c1vila Franc\u00e9s, nado en Cuenca o 24 de maio de 1967, \u00e9 un pol\u00edtico espa\u00f1ol, membro do PSOE e alcalde de Cuenca desde 2011.\nNacido en Cuenca, pasou parte da s\u00faa infancia en Huete, o pobo dos seus pais, onde cursou estudos de Educaci\u00f3n B\u00e1sica. M\u00e1is tarde trasladouse a Cidade Real, onde realizou os seus estudos de Bacharelato e con 17 anos mudouse coa s\u00faa familia a Cuenca, onde fixo COU. En Madrid licenciouse en Ciencias Econ\u00f3micas e Empresariais na Universidade Aut\u00f3noma de Madrid. Entre 1993 e 2001 traballou como asesor do Defensor do Pobo, at\u00e9 que foi nomeado Delegado da Consellar\u00eda de Benestar Social da Xunta de Comunidades de Castela-A Mancha en Cuenca baixo o goberno de Jos\u00e9 Bono.\nMembro do PSOE, en 2003 foi elixido concelleiro polo PSOE no Concello de Cuenca, sendo nomeado tenente de alcalde en 2005 polo ent\u00f3n alcalde Jos\u00e9 Manuel Mart\u00ednez Cenzano, at\u00e9 a vitoria do PP nas elecci\u00f3ns municipais de 2007. Entre 2007 e 2011 desempe\u00f1ou o cargo de Presidente da Deputaci\u00f3n Provincial de Cuenca.\nEn outono de 2010 presentou a s\u00faa candidatura \u00e1s elecci\u00f3ns municipais do 22 de maio de 2011, ga\u00f1ando os comicios por maior\u00eda absoluta, obtendo 13 concelleiros fronte a 12 do candidato do PP e daquelas alcalde, Francisco Javier Pulido. Desde o 11 de xu\u00f1o de 2011 ostenta o cargo de alcalde do concello de Cuenca."}
{"id": "248805", "revid": "5863", "url": "https://gl.wikipedia.org/wiki?curid=248805", "title": "Patr\u00f3n DAO (Data Access Object)", "text": ""}
{"id": "248809", "revid": "12452", "url": "https://gl.wikipedia.org/wiki?curid=248809", "title": "La Hoya Lorca CF", "text": ""}
{"id": "248810", "revid": "7523", "url": "https://gl.wikipedia.org/wiki?curid=248810", "title": "CD Sari\u00f1ena", "text": ""}
{"id": "248811", "revid": "7523", "url": "https://gl.wikipedia.org/wiki?curid=248811", "title": "CD Puerta Bonita", "text": ""}
{"id": "248812", "revid": "5863", "url": "https://gl.wikipedia.org/wiki?curid=248812", "title": "Galiza na Segunda Guerra Mundial", "text": ""}
{"id": "248813", "revid": "865", "url": "https://gl.wikipedia.org/wiki?curid=248813", "title": "Wild Nothing", "text": "Wild Nothing \u00e9 unha banda estadounidense de indie rock/dream pop procedente de Blacksburg, Virginia, e formada a finais do ano 2009 por Jack Tatum. Durante as actuaci\u00f3ns ao vivo Tatum est\u00e1 acompa\u00f1ado por Nathan Goodman (guitarra), Jeff Haley (baixo), Kevin Knight (teclados) e Jeremiah Johnson (bater\u00eda).\nAta a data Wild Nothing leva publicados dous \u00e1lbums de estudio con boas cr\u00edticas, \"Gemini\" (2010) e \"Nocturne\" (2012). No ano 2013 a banda editou un EP, \"Empty Estate\"."}
{"id": "248838", "revid": "1131", "url": "https://gl.wikipedia.org/wiki?curid=248838", "title": "Concello de Canedo", "text": "Canedo foi un antigo concello de Galicia que funcionou como unidade administrativa entre 1836 e 1943.\nXeograf\u00eda.\nCanedo era un concello lim\u00edtrofe co de Ourense; o linde entre ambos era o r\u00edo Mi\u00f1o, con Canedo situado na marxe dereita (ao norte) e Ourense na esquerda (ao sur). Comprend\u00eda nove parroquias: Arrabaldo, Beiro, Canedo, Cudeiro, O Castro de Beiro, Palm\u00e9s, Santiago das Caldas, Untes e Vilar de Astr\u00e9s.\nA capital era a entidade de poboaci\u00f3n que se co\u00f1ec\u00eda como Ponte Canedo, na parroquia de Santiago das Caldas.\nHistoria.\nA mediados do s\u00e9culo XIX, coa inauguraci\u00f3n da estrada de Vigo en 1863 e a de Santiago en 1870, a localidade de Ponte Maior e os diversos lugares das Caldas desenvolveron unha grande actividade econ\u00f3mica e un novo tecido urban\u00edstico. O feito de ser Canedo un concello que deixaba libre tr\u00e1nsito de mercador\u00edas facilitou que a vila que exist\u00eda ao p\u00e9 da ponte Vella comezase a medrar. A competencia co comercio da capital motivou que xa en 1865 se intentase, sen \u00e9xito desa feita, a anexi\u00f3n ao concello de Ourense.\nCando se inaugurou o ferrocarril, o Goberno decidiu constru\u00edr a estaci\u00f3n de Ourense na localidade da Ponte, no concello de Canedo. Ao redor da estaci\u00f3n f\u00f3ronse establecendo comerciantes, hospedaxes e casas de comidas, axencias de transportes, talleres, pequenas industrias, mestres de obras e artes\u00e1ns, servizos etc.\nOs comerciantes e pol\u00edticos de Ourense retomaron a idea da anexi\u00f3n. En 1926 formouse unha comisi\u00f3n mixta Ourense-Canedo para fixar as bases dunha posible fusi\u00f3n, pero un levantamento popular fixo que se esquecese o tema. Ao rematar a guerra, en 1940, imp\u00faxose a anexi\u00f3n, que pasou por diversos avatares e foi derrogada. Finalmente, coa intervenci\u00f3n do gobernador civil, acabou por materializarse en 1943."}
{"id": "248840", "revid": "98629", "url": "https://gl.wikipedia.org/wiki?curid=248840", "title": "Dolores V\u00e1zquez", "text": "Dolores V\u00e1zquez Mosquera, nada en Betanzos o 3 de decembro de 1951, \u00e9 unha cidad\u00e1 galega que acadou notoriedade por ser v\u00edtima dun erro xudicial nas primeiras d\u00e9cadas do s\u00e9culo XXI en Espa\u00f1a.\nO caso Wanninkhof.\nDolores V\u00e1zquez traballaba nun hotel de Mijas a finais do s\u00e9culo XX, cando se produciu a desaparici\u00f3n de Roc\u00edo Wanninkhof, unha moza de dezanove anos desa localidade e filla da s\u00faa anterior parella, Alicia Hornos. A rapaza sa\u00edra de noite o 14 de outubro de 1999 para ir \u00e1s festas de Fuengirola despois de estar en casa do mozo. Ao d\u00eda seguinte a nai atopou nas proximidades da casa as zapatillas deportivas e restos de sangue da filla, co que a desaparici\u00f3n pasa a ser investigada pola Garda Civil. Despois de varias semanas de busca, a mediados de novembro aparece preto de Marbella o cad\u00e1ver de Roc\u00edo Wanninkhof, que falecera por acoitelamento e a quen posteriormente queimaran.\nAs pescudas de culpables do crime centr\u00e1ronse nun primeiro momento no mozo da rapaza, e posteriormente en Dolores V\u00e1zquez. A pesar de que non exist\u00edan probas, V\u00e1zquez foi detida e deneg\u00f3uselle a liberdade provisional en d\u00faas ocasi\u00f3ns. No xu\u00edzo, levado a cabo por un xurado popular, Dolores V\u00e1zquez foi condenada en 2001 por asasinato a quince anos de c\u00e1rcere e a unha multa de m\u00e1is de 100.000 \u20ac. As referencias ao seu car\u00e1cter galego e \u00e1 s\u00faa relaci\u00f3n l\u00e9sbica foron manexadas durante o xu\u00edzo, que tivo unha moi relevante repercusi\u00f3n nos medios e social. Os seus avogados solicitaron a revisi\u00f3n da condena e decidiuse a repetici\u00f3n do xu\u00edzo en 2003.\nO caso Carabantes.\nPero antes da repetici\u00f3n do xu\u00edzo, volve producirse o asasinato dunha moza, Sonia Carabantes, en similares circunstancias e na mesma zona (neste caso, Co\u00edn). O ADN do asasino concid\u00eda co achado nunha cabicha de xunta o cad\u00e1ver de Wanninkhof, pero que ata daquela non fora considerada como evidencia. Como consecuencia destas probas, a sentenza orixinal an\u00falase. Grazas \u00e1 denuncia da s\u00faa exparella, a Garda Civil detivo a Tony Alexander King, un cidad\u00e1n ingl\u00e9s que levaba dous anos establecido na Costa do Sol, e que ti\u00f1a un historial de condenas no Reino Unido por violencia e delitos sexuais. King foi condenado tam\u00e9n en Espa\u00f1a polos asasinatos de Sonia Carabantes e de Roc\u00edo Wanninkhof.\nDolores V\u00e1zquez permaneceu 17 meses no c\u00e1rcere. Posteriormente exiliouse no Reino Unido."}
{"id": "248841", "revid": "1131", "url": "https://gl.wikipedia.org/wiki?curid=248841", "title": "Gonzalo Higua\u00edn", "text": "Gonzalo Gerardo Higua\u00edn, nado en Brest o 10 de decembro de 1987, \u00e9 un futbolista profesional arxentino. Xoga de dianteiro e o seu actual equipo \u00e9 o Inter Miami CF da Major League Soccer (MLS).\nTraxectoria.\nHigua\u00edn comezou xogando nas categor\u00edas inferiores do River Plate arxentino, e fixo o seu debut co primeiro equipo o 29 de maio de 2005 na vitoria de River por 2-1 contra o Club de Gimnasia y Esgrima La Plata. O 12 de febreiro de 2006, anotou o seu primeiro gol na vitoria por 3-1 contra o Banfield.\nEn decembro de 2006, Higua\u00edn fichou polo Real Madrid a cambio de 12 mill\u00f3ns de euros. Debutou o 11 de xaneiro de 2007, contra o Real Betis, na segunda rolda da Copa do Rei."}
{"id": "248843", "revid": "1093", "url": "https://gl.wikipedia.org/wiki?curid=248843", "title": "Dolores V\u00e1zquez Mosquera", "text": ""}
{"id": "248844", "revid": "1888", "url": "https://gl.wikipedia.org/wiki?curid=248844", "title": "Acevedo do R\u00edo", "text": "O top\u00f3nimo Acevedo do R\u00edo pode referirse a:"}
{"id": "248845", "revid": "5863", "url": "https://gl.wikipedia.org/wiki?curid=248845", "title": "John Rea Neill", "text": ""}
{"id": "248846", "revid": "89787", "url": "https://gl.wikipedia.org/wiki?curid=248846", "title": "HKm Zvolen", "text": "O Hokejov\u00fd klub mesta Zvolen ou HKm Zvolen \u00e9 un equipo profesional de h\u00f3ckey sobre xeo da cidade de Zvolen, Eslovaquia. Actualmente compite na Extraliga, a m\u00e1xima categor\u00eda do h\u00f3ckey sobre xeo eslovaco, competici\u00f3n da cal \u00e9 o actual campi\u00f3n. Xoga os seus partidos como local no Zvolen Ice Stadium, un pavill\u00f3n con capacidade para 5.633 espectadores.\nHistoria.\nFundaci\u00f3n e primeiros anos.\nO club foi fundado o 18 de marzo de 1927 como \"ZTC Zvolen\". Non obstante, o seu primeiro partido oficial tivo lugar en 1932, cando se enfrontou ao Sl\u00e1via Bansk\u00e1 Bystrica. O equipo perdeu no seu primeiro partido fronte ao Sl\u00e1via por 0-18 e por 1-20 o segundo. O Zvolen xogou o seu primeiro partido como local o 14 de febreiro de 1923, perdendo por 0-2 fronte ao Sl\u00e1via. Na tempada 1933-34 xogou por primeira vez nunha copetici\u00f3n organizada, o Campionato de Stredoslovensk\u00e1 \u017eupa. Na tempada seguinte ga\u00f1ou o seu primeiro partido oficial fronte ao Sokol Kremnica. O h\u00f3ckey sobre xeo foi xogado na cidade de Zvolen mesmo durante a segunda guerra mundial. Logo do conflito b\u00e9lico, o club tivo uns anos moi exitosos entre 1947 e 1953 que posteriormente se atenuou.\nDurante a era checoslovaca.\nA renovaci\u00f3n do h\u00f3ckey en Zvolen comezou en 1964, establec\u00e9ndose o club Lokomot\u00edva Bu\u010dina Zvolen. En 1970 o equipo ascendeu \u00e1 1. SNHL (1. Slovensk\u00e1 n\u00e1rodn\u00e1 hokejov\u00e1), a segunda categor\u00eda do h\u00f3ckey en Checoslovaquia. Na s\u00faa primeira tempada na segunda categor\u00eda finalizaron na 6\u00aa posici\u00f3n. Na tempada 1971-72 finalizou 3\u00ba, e ao ano seguinte proclamouse campi\u00f3n da 1. SNHL, sendo o seu m\u00e1ximo anotador Jozef Golonka. Zvolen clasificouse para a rolda preliminar daExtraliga Checoslovaca, onde perderon 7 dos seus 8 partidos, polo que non conseguiu o ascenso \u00e1 Extraliga. Zvolen ga\u00f1ou novamente a 1. SNHL na tempada 1974\u201375, sendo o m\u00e1ximo anotador da liga o dianterio do Zvolen J\u00e1n Letko (48 goles). Non obstante, o equipo perdeu novamente na rolda preliminar para ascender \u00e1 Extraliga fronte ao Ingstav Brno e quedou novamente \u00e1s portas de xogar na m\u00e1xima categor\u00eda. Na tempada 1975-76 revalidou o t\u00edtulo da 1. SNHL, perdendo outra vez nas series polo ascenso por 3 a 4 fronte ao TJ Gottwaldov. A s\u00faa cuarta e derradeira vitoria na 1. SNHL chegou na tempada 1977\u201378, mais unha vez m\u00e1is perderon nas series polo ascenso fronte ao TJ Gottwaldov por 2 a 4, polo que Zvolen nunca chegou a debutar na m\u00e1xima categor\u00eda do h\u00f3ckey sobre xeo checoslovaco.\nEra eslovaca.\nTrala disoluci\u00f3n de Checoslovaquia, o Zvolen foi un dos equipos que participou na tempada inaugural da Extraliga Eslovaca, mais descendeu \u00e1 1. hokejov\u00e1 liga SR tras finalizar na \u00faltima posici\u00f3n. O club ga\u00f1ou a segunda categor\u00eda na tempada 1996\u201397 e regresou \u00e1 Extraliga tres anos despois do seu descenso. Na tempada 1997\u201398 finalizou na quinta posici\u00f3n na liga regular e caeu nos cuartos de final fronte ao Dukla Tren\u010d\u00edn. Na tempada seguinte o equipo chegou \u00e1s semifinais tras derrotar ao Tren\u010d\u00edn nos cuartos de final, mais caeron fronte ao Slovan Bratislava. O Zvolen xogou a s\u00faa primeira final por primeira vez na s\u00faa historia na tempada 1999-00, mais caeu fronte ao Slovan por 2 a 3. A tempada m\u00e1is exitosa da historia do club foi a tempada 2000-01, cando finalizou na primeira posici\u00f3n a liga regular e derrotou por 3-0 ao MHC Mountfield Martin nos cuartos de final, por 3\u20130 ao HK Poprad nas semifinais, e por 3\u20131 ao Dukla Tren\u010d\u00edn nas finais, proclam\u00e1ndose campi\u00f3n da Extraliga Eslovaca por primeira vez na s\u00faa historia. J\u00e1n Plch (79 Pts), Richard \u0160echn\u00fd (70 Pts) e Petr Vlk (64 Pts) foron os tres l\u00edderes da liga regular da Extraliga, mentres que \u0160echn\u00fd (19 Pts) foi o l\u00edder de anotaci\u00f3n nos \"play-offs\".\nDende 2001 o HKm Zvolen foi finalista nas series polo t\u00edtulo en catro ocasi\u00f3n mais s\u00f3 puido ga\u00f1ar un t\u00edtulo dende ese ano, o da tempada 2012-13.\nContinental Cup.\nAdemais do seu triunfo na Extraliga Eslovaca en 2001, o HKm Zvolen foi campi\u00f3n da IIHF Continental Cup. Na 8\u00aa edici\u00f3n da competici\u00f3n en 2005 chegou \u00e1 fase final celebrada na cidade de Sz\u00e9kesfeh\u00e9rv\u00e1r (Hungr\u00eda) fronte ao HC Dynamo Moscova, Alba Vol\u00e1n Sz\u00e9kesfeh\u00e9rv\u00e1r e Milano Vipers. HKm Zvolen ga\u00f1ou os tres partidos e converteuse no terceiro equipo eslovaco en ga\u00f1ar a competici\u00f3n despois de que o conseguiran o HC Ko\u0161ice (1998) e o HC Slovan Bratislava (2004).\nXogadores.\nXogadores destacados.\nEntre os antigos xogadores do club destacan os xogadores da NHL Michal Handzu\u0161, J\u00e1n La\u0161\u00e1k, Vladim\u00edr Orsz\u00e1gh, Richard Zedn\u00edk ou Du\u0161an Milo."}
{"id": "248849", "revid": "1131", "url": "https://gl.wikipedia.org/wiki?curid=248849", "title": "A Proba de Bur\u00f3n", "text": ""}
{"id": "248850", "revid": "1131", "url": "https://gl.wikipedia.org/wiki?curid=248850", "title": "Fre\u00e1s de Eiras", "text": "O top\u00f3nimo galego Fre\u00e1s de Eiras pode referirse a:"}
{"id": "248851", "revid": "1131", "url": "https://gl.wikipedia.org/wiki?curid=248851", "title": "Vilame\u00e1 de Ramir\u00e1s", "text": ""}
{"id": "248859", "revid": "1131", "url": "https://gl.wikipedia.org/wiki?curid=248859", "title": "Julio Camba Andreu", "text": ""}
{"id": "248882", "revid": "89787", "url": "https://gl.wikipedia.org/wiki?curid=248882", "title": "Random Access Memories", "text": "Random Access Memories \u00e9 o cuarto \u00e1lbum de estudio d\u00fao de electr\u00f3nica franc\u00e9s Daft Punk, lanzado o 17 de maio de 2013 por Columbia Records. O \u00e1lbum rende tributo \u00e1 m\u00fasica dos anos 70 e 80 nos Estados Unidos. Pitchfork Media situouno no posto 7 da s\u00faa lista dos mellores 50 \u00e1lbums do ano 2013."}
{"id": "248884", "revid": "1131", "url": "https://gl.wikipedia.org/wiki?curid=248884", "title": "Xos\u00e9 Fernando Filgueira Valverde", "text": ""}
{"id": "248885", "revid": "56817", "url": "https://gl.wikipedia.org/wiki?curid=248885", "title": "Remigio Hevia", "text": "O nome de Remigio Hevia pode referirse a:"}
{"id": "248886", "revid": "5132", "url": "https://gl.wikipedia.org/wiki?curid=248886", "title": "Pedro Mart\u00ednez", "text": "O nome de Pedro Mart\u00ednez pode referirse a:"}
{"id": "248887", "revid": "1131", "url": "https://gl.wikipedia.org/wiki?curid=248887", "title": "A Man of the People", "text": ""}
{"id": "248888", "revid": "89787", "url": "https://gl.wikipedia.org/wiki?curid=248888", "title": "Emiliano Garc\u00eda-Page", "text": "Emiliano Garc\u00eda-Page S\u00e1nchez, nado en Toledo o 11 de xu\u00f1o de 1968, \u00e9 un pol\u00edtico espa\u00f1ol, actual presidente da Xunta de Comunidades de Castela-A Mancha.\nFoi alcalde de Toledo e senador por Castela-A Mancha entre 2011 e 2015. Desde febreiro de 2012 \u00e9 tam\u00e9n secretario xeral do PSOE de Castilla-La Mancha.\nBiograf\u00eda.\nLicenciouse en dereito na Universidade de Castela-A Mancha.\nFoi vicepresidente segundo da Xunta de Comunidades de Castela-A Mancha\nXa antes de cumprir os 18 anos afiliouse \u00e1s Xuventudes Socialistas. Ao superar a maior\u00eda de idade pasou formar parte do PSOE. O seu primeiro posto pol\u00edtico foi o de concelleiro socialista no concello de Toledo de 1987 a 1993. De 1991 a 1993 foi tenente de alcalde baixo o goberno de Joaqu\u00edn S\u00e1nchez Garrido. Mentres tanto, foi escalando posici\u00f3ns dentro do PSOE, primeiro foi membro do Comit\u00e9 Local (1987-1993), despois do Comit\u00e9 Provincial (1991-1995) e desde 1991 da Comisi\u00f3n Executiva Rexional. En 1997 foi elixido Secretario Provincial do PSOE.\nPor outro lado, ocupou diversos cargos no goberno rexional de Castela-A Mancha, primeiro baixo a presidencia de Jos\u00e9 Bono e despois co seu sucesor, Jos\u00e9 Mar\u00eda Barreda. Foi voceiro do goberno, Conselleiro de Obras P\u00fablicas, Conselleiro de Benestar Social e Conselleiro de Relaci\u00f3ns Institucionais, as\u00ed como Vicepresidente Rexional, posto que abandonou para presentarse \u00e1s elecci\u00f3ns municipais do 27 de maio de 2007. O seu principal rival foi o daquelas alcalde da cidade, Jos\u00e9 Manuel Molina Garc\u00eda, do PP. A s\u00faa candidatura quedou en segundo lugar con 18.011 votos (o 43,35%), o que se traduciu en 11 concelleiros de 25 posibles. Pese a quedar por detr\u00e1s do candidato do Partido Popular Jos\u00e9 Manuel Molina, asinou un pacto de goberno cos dous concelleiros de Izquierda Unida (encabezados por Aurelio San Emeterio), convert\u00e9ndonse no alcalde da cidade o 16 de xu\u00f1o de 2007.\nA finais de novembro do ano 2007, prohibiu ceder espazos municipais a unha conferencia atea denominada I Concilio Ateo (Toledo) organizada pola FIDA (Federaci\u00f3n Internacional de Ateos) e a Plataforma Foro Ateo, tendo cedido el mesmo lugar en ocasi\u00f3ns anteriores a grupos cat\u00f3licos, o que levou a unha gran pol\u00e9mica local, ficando en interdito a s\u00faa neutralidade en materia relixiosa.\nNas elecci\u00f3ns municipais de 2011 enfrontouse como candidato a Paloma Barredo, candidata do Partido Popular e, de novo, a Aurelio San Emeterio por Izquierda Unida. En ditos comicios a s\u00faa candidatura foi a m\u00e1is votada, obtendo un total de 20.025 votos, o que se traduciu en 12 concelleiro fronte a 11 do PP e 2 de IU, ga\u00f1ando o seu partido unhas elecci\u00f3ns municipais por primeira vez en democracia e sendo o primeiro alcalde socialista en repetir no cargo. Foi reelixido como alcalde sen contar cos votos de IU as\u00ed que o PSOE empezou a s\u00faa lexislatura en solitario.\nAs Cortes de Castela-A Mancha, a iniciativa do Grupo Parlamentario Socialista, design\u00e1rono senador auton\u00f3mico o 16 de setembro de 2011. O 26 de febreiro de 2012 foi elixido secretario xeral do PSOE de Castela-A Mancha co 95'82 % dos votos.\nEn 2015 conv\u00e9rtese en presidente da Xunta de Comunidades de Castela-A Mancha."}
{"id": "248889", "revid": "27249", "url": "https://gl.wikipedia.org/wiki?curid=248889", "title": "Emiliano Garc\u00eda-Page S\u00e1nchez", "text": ""}
{"id": "248896", "revid": "865", "url": "https://gl.wikipedia.org/wiki?curid=248896", "title": "Explosions in the Sky", "text": "Explosions in the Sky \u00e9 unha banda estadounidense de post-rock procedente de Austin, Texas. O grupo ga\u00f1ou popularidade m\u00e1is al\u00e1 da escena post-rock polos seus elaborados traballos de guitarras, polo seu estilo narrativo instrumental, que eles chaman \"mini-sinfon\u00edas cat\u00e1rticas\", e polos seus entusiastas e emocionantes concertos. Principalmente tocan con tres guitarras el\u00e9ctricas e unha bater\u00eda, a\u00ednda que Michael James cambia \u00e1s veces a s\u00faa guitarra por un baixo. Recentemente a banda engadiu un quinto membro para as s\u00faas actuaci\u00f3ns. A s\u00faa m\u00fasica \u00e9 case enteiramente instrumental."}
{"id": "248898", "revid": "98629", "url": "https://gl.wikipedia.org/wiki?curid=248898", "title": "Igrexa cat\u00f3lica et\u00edope", "text": " \nA Igrexa cat\u00f3lica et\u00edope, antigamente co\u00f1ecida como a Igrexa abisinia uniata, \u00e9 unha Igrexa particular metropolitana oriental, parte da Igrexa cat\u00f3lica. Estabelecida en 1930, os seus fieis son habitantes de Etiop\u00eda.\nComo as outras Igrexas cat\u00f3licas orientais, a Igrexa cat\u00f3lica et\u00edope est\u00e1 en plena comu\u00f1\u00f3n coa Santa S\u00e9. Acepta a doutrina cristol\u00f3xica do Concilio de Calcedonia e a xurisdici\u00f3n universal do Papa. Isto dist\u00ednguea da Igrexa et\u00edope tewahedo, a Igrexa ortodoxa oriental (non calcedoniana) \u00e1 que pertencen a maior\u00eda dos cristi\u00e1ns nestes dous pa\u00edses.\nComparte con ditas Igrexa o rito lit\u00farxico alexandrino, empregando a lingua ge'ez como lingua lit\u00farxica.\nHistoria.\nOs descubrimentos portugueses permitiron que se abriran novas v\u00edas de comunicaci\u00f3n entre a Igrexa Cat\u00f3lica e a Igrexa Ortodoxa Et\u00edope, coa chegada no s\u00e9culo XIV de misioneiros cat\u00f3licos a Etiop\u00eda. O 28 de agosto de 1439 o papa Ux\u00edo IV mandou unha mensaxe de unidade coa Igrexa cat\u00f3lica ao Emperador de Etiop\u00eda Constantino I pero os seus esforzos non deron resultado.\nCos ataques isl\u00e1micos de 1531 ameazando a Etiop\u00eda, o emperador buscou a axuda dos portugueses para derrotar ao Sultanato de Adel na Guerra Adel-Et\u00edope. Xunto cos portugueses, chegaron misioneiros xesu\u00edtas, que centraron as s\u00faas actividades misioneiras na clase dirixente co prop\u00f3sito de buscar a uni\u00f3n da Igrexa ortodoxa et\u00edope coa Igrexa cat\u00f3lica. O emperador Sissinios converteuse principalmente pola predicaci\u00f3n do xesu\u00edta Pedro P\u00e1ez. En 1622, Sissinios fixo do catolicismo a relixi\u00f3n do estado. Ao ano seguinte, o papa Gregorio XV designou a Afonso Mendes, un xesu\u00edta portugu\u00e9s, como patriarca da Igrexa et\u00edope. Mendes tentou latinizar a Igrexa et\u00edope e foi apoiado por Sissinios, mais o efecto desexado foi o contrario e, logo da morte de Sissinios en 1632, o seu sucesor Fas\u00edlides expulsou en 1636 a Mendes do pa\u00eds, rematou a uni\u00f3n con Roma e expulsou ou matou os misioneiros que quedaban, permanecendo o pa\u00eds pechado aos misioneiros cat\u00f3licos por 200 anos.\nEn 1839 os lazaristas e os capuchinos retomaron as actividades misioneiras no pa\u00eds, a\u00ednda que con certas limitaci\u00f3ns. No mesmo ano, Xustino de Jacobis foi nomeado primeiro Prefecto Apost\u00f3lico de Abisinia e lle foi encomendada a fundaci\u00f3n de misi\u00f3n cat\u00f3licas no pa\u00eds. Logo de oito anos de traballo, foi nomeado bispo titular de Nilopolis en 1847, e pouco despois Vigairo Apost\u00f3lico de Abisinia, pero rexeitou a dignidade episcopal at\u00e9 que lle foi imposta en 1849.\nEn 1889 o Emperador Menelik II chegou ao trono e permitiu o acceso ao pa\u00eds aos misioneiros cat\u00f3licos. Coa conquista de Etiop\u00eda por Italia na Segunda Guerra Italo-Abisinia as actividades misioneiras aumentaron no pa\u00eds, do mesmo xeito que en Eritrea, baixo control italiano dende 1889.\nEn 1919 foi fundado o Pontificio Colexio Et\u00edope no Vaticano polo papa Bieito XV, coa Igrexa de santo Estevo, detr\u00e1s da Bas\u00edlica de San Pedro, como igrexa do colexio.\nA Igrexa latina xa fora establecida no sur do pa\u00eds, en territorios a\u00ednda non cristianizados e que foron incorporados ao pa\u00eds a finais do s\u00e9culo XIX. A ocupaci\u00f3n italiana de Etiop\u00eda en 1936 facilitou o aumento do n\u00famero de xurisdici\u00f3ns de rito latino, mais a expulsi\u00f3n dos misioneiros estranxeiros co gallo do fin da segunda guerra mundial levou a que os cregos de rito et\u00edope tiveran que ocuparse dos territorios at\u00e9 ent\u00f3n baixo r\u00e9xime latino. En 1951 foi creado o Exarcado Apost\u00f3lico de Rito Et\u00edope de Ad\u00eds Abeba, e o ordinariato para Eritrea foi elevado ao rango de Exarcado. Dez anos m\u00e1is tarde, o 20 de febreiro de 1961, foi establecida unha provincia eclesi\u00e1stica et\u00edope, con Ad\u00eds Abeba como S\u00e9 Metropolitana con Asmara (en Eritrea) e Adigrat como eparqu\u00edas sufrag\u00e1neas.\nEn 1995 foron creadas dous novas eparqu\u00edas, Barentu e Keren, en Eritrea, e a vigair\u00eda apost\u00f3lica da Igrexa cat\u00f3lica foi abolida, convert\u00e9ndose Eritrea no \u00fanico pa\u00eds do mundo no que todos os cat\u00f3licos, sen importar o seu rito lit\u00farxico, pertenc\u00edan a unha xurisdici\u00f3n cat\u00f3lica oriental. En 2003 foi creada unha eparqu\u00eda m\u00e1is en Endibir na rexi\u00f3n das Naci\u00f3ns, Nacionalidades e Pobos do Sur de Etiop\u00eda, e en 2012 outra m\u00e1is en Segeneiti, no sur de Eritrea, quedando xa que logo estruturada a Igrexa en sete sedes, tres en Etiop\u00eda e catro en Eritrea.\nO 19 de xaneiro de 2015 o papa Francisco institu\u00edu a Igrexa cat\u00f3lica eritrea como Igrexa particular aut\u00f3noma, separ\u00e1ndoa da Igrexa et\u00edope, e nomeando como primeiro metropolita ao arcebispo de Asmara, Menghesteab Tesfamariam.\nXurisdici\u00f3ns, estrutura e demograf\u00eda.\nEparqu\u00edas.\nA Igrexa Cat\u00f3lica Et\u00edope ten xurisdici\u00f3n eclesi\u00e1stica sobre Etiop\u00eda. A Igrexa estrut\u00farase en 4 igrexas locais, unha arquieparqu\u00eda e 3 eparqu\u00edas sufrag\u00e1neas dela. A arquieparqu\u00eda de Ad\u00eds Abeba cobre, xunto coas eparqu\u00edas de Adigrat, Bahir Dar\u2013Dessie e Embeder, a totalidade do territorio et\u00edope.\nXerarqu\u00eda.\nA maior autoridade desta Igrexa \u00e9 o arcebispo metropolitano de Ad\u00eds Abeba, cargo que dende xullo de 1999 ocupa o Abuna Berhaneyesus Souraphiel CM. Por enriba del tan s\u00f3 est\u00e1 o Papa, segundo disp\u00f3n o canon 43 do CCEO.\nDemograf\u00eda.\nOs fieis da Igrexa cat\u00f3lica et\u00edope son unha pequena parte dos cristi\u00e1ns et\u00edopes, pertencendo a maior\u00eda deles \u00e1 Igrexa ortodoxa et\u00edope. Tam\u00e9n hai certo n\u00famero de fieis emigrados aos pa\u00edses do Medio Oriente, e existen minor\u00edas en Somalia e Xerusal\u00e9n. En total, os fieis cat\u00f3licos et\u00edopes (sen contar aos de rito latino) son arredor de 150.000. A continuaci\u00f3n am\u00f3sanse os n\u00fameros do metropolitanato de Ad\u00eds Abeba en 2016:\nCaracter\u00edsticas.\nLiturxia.\nA Igrexa Et\u00edope emprega na s\u00faa liturxia o rito ge'ez (ou et\u00edope), que comparte coa Igrexa et\u00edope tewahedo e coa Igrexa cat\u00f3lica eritrea. Este rito \u00e9 un dos dous ritos alexandrinos, sendo o outro o rito copto."}
{"id": "248904", "revid": "1131", "url": "https://gl.wikipedia.org/wiki?curid=248904", "title": "Fortaleza do Castro", "text": "A fortaleza do Castro \u00e9 un forte ergueito no alto do monte do Castro, na cidade de Vigo. A fortaleza actual data do s\u00e9culo XVI, e formaba parte, xunto co Castelo de San Sebasti\u00e1n e as desaparecidas murallas da cidade, dunha rede estrat\u00e9xica de castelos para a defensa da cidade.\nHistoria.\nNo lugar no que se atopa o que hoxe \u00e9 unha fortaleza, ergueuse o Castelo do Castro, que formaba parte do sistema defensivo da cidade. Constru\u00eduse na Idade Media ao mesmo tempo que a Fortaleza de San Sebasti\u00e1n e maila fortaleza que un\u00eda ambas as fortificaci\u00f3ns.\nA fortaleza do Castro estaba formada por tres recintos amurallados. Na actualidade s\u00f3 se conserva o primeiro recinto e parte do segundo; o terceiro, que ser\u00eda a muralla da cidade, desapareceu na s\u00faa totalidade. O primeiro recinto \u00e9 a fortaleza que coroa o cumio do Castro, agora convertida en miradoiro. O segundo recinto \u00e9 a fortaleza de San Sebasti\u00e1n, na actualidade ocupado pola praza do Rei e a casa consistorial. Atop\u00e1ronse pasadizos e t\u00faneles que comunicaban os castelos entre si e coa cidade.\nO proxecto de fortificar Vigo rem\u00f3ntanse ao s\u00e9culo XVI, por mor dos frecuentes ataques que sufr\u00eda a cidade, especialmente por parte dos ingleses. Pero non foi at\u00e9 1665, en plena guerra con Portugal, cando se iniciaron os traballos de fortificaci\u00f3n. \u00c9, pois, da mesma \u00e9poca que a fortaleza de San Lourenzo, situada en Goi\u00e1n, na beira do Mi\u00f1o.\nA muralla constru\u00edda \u00e9 irregular por mor \u00e1 orograf\u00eda aberta por varias portas e defendida por tres baluartes. Na parte m\u00e1is alta atop\u00e1base o forte de San Sebasti\u00e1n. Tras o asedio de 1665, o capit\u00e1n xeneral de Galicia ordena completar as obras, e foi logo, en 1666 cando o coronel e enxe\u00f1eiro Fernando de Gourannanbergue e mailo mestre de campo Diego Arias Taboada elaboran un intenso plan de fortificaci\u00f3n e uni\u00f3n das fortalezas do Castro e de San Sebasti\u00e1n. A xulgar polos escritos da \u00e9poca a cidade nunca quedou ben defendida, pois a fortaleza se encontraba relativamente lonxe do mar e non pod\u00eda deter os desembarcos. Ademais era doado acadar o cumio sen que o inimigo estivese descuberto. Logo de tres anos rematou a guerra con Portugal e as murallas perderon a s\u00faa importancia.\nDespois de varios intentos de as mellorar, Vigo sofre a sonada batalla de Rande (23-24 de outubro de 1702) en plena guerra de sucesi\u00f3n, onde os invasores desembarcaron e saquearon novamente a vila. Despois disto houbo varios intentos in\u00fatiles de fortificaci\u00f3n da vila. Cen anos despois, en 1809, o castelo do Castro volve ser protagonista debido \u00e1 invasi\u00f3n dos franceses encabezada por Napole\u00f3n Bonaparte, onde o 28 de marzo, a fortaleza \u00e9 reconquistada polos vigueses tras unha dura e heroica batalla, trala cal os franceses se renden. A vila dende ent\u00f3n pasa a ter o t\u00edtulo de \"Fiel, Leal e Valorosa\".\nDise que dende a fortaleza part\u00edan varios t\u00faneles que comunicaban con distintos puntos da cidade, como co castelo de San Sebasti\u00e1n, o centro hist\u00f3rico e incluso se conta que co monte da Gu\u00eda situado a m\u00e1is de tres quil\u00f3metros, pouco antes do estreito de Rande. A\u00ednda se poden ver restos na fortaleza de San Sebasti\u00e1n e hai poucos anos se atoparon restos deles na achegada r\u00faa de Celso Emilio Ferreiro. A car\u00f3n das murallas do castelo do Castro, at\u00e9 non hai moito tempo, era perfectamente vis\u00edbel a entrada dun destes t\u00faneles, onde se conta que se practicaron execuci\u00f3ns durante a guerra civil espa\u00f1ola.\nCaracter\u00edsticas.\nA fortaleza ten forma poligonal e est\u00e1 constru\u00edda en f\u00e1brica de perpia\u00f1o de granito. Hoxe en d\u00eda at\u00f3pase aberta ao p\u00fablico, integrada no parque do Castro e completamente axardinada tanto exterior coma interiormente. Dentro atopamos unha ruta bot\u00e1nica con especies ex\u00f3ticas de interese, varias esculturas, un cruceiro, e na parte alta o miradoiro \u00e1 r\u00eda e un xard\u00edn formal coa fonte e a escultura en honra ao \u201cEmpuxe Vigu\u00e9s\" de 1969, obra de Camilo Nogueira Mart\u00ednez.\nA fortaleza at\u00f3pase baixo a protecci\u00f3n de Declaraci\u00f3n xen\u00e9rica do Decreto do 22 de abril de 1949, e a Lei 16/1985 sobre o Patrimonio Hist\u00f3rico Espa\u00f1ol.\nA finais de 2013 por orde do Concello de Vigo in\u00edciase o derrubamento do edificio en pedra ameado que fora a localizaci\u00f3n do restaurante de referencia vigu\u00e9s \"El Castillo\". Co derrubamento descubrirase parte do paramento da muralla agochado parte do s\u00e9culo XX."}
{"id": "248905", "revid": "18868", "url": "https://gl.wikipedia.org/wiki?curid=248905", "title": "Castelo do Castro", "text": ""}
{"id": "248908", "revid": "1131", "url": "https://gl.wikipedia.org/wiki?curid=248908", "title": "Monte do Castro", "text": "O monte do Castro \u00e9 un outeiro de 149 m no que nas s\u00faas abas se sit\u00faa a cidade de Vigo. Constit\u00fae un dos maiores parques da cidade tras o de Castrelos. Incl\u00fae ademais dunha boa mostra de especies bot\u00e1nicas, diversos monumentos, unha fortaleza no cumio convertida en miradoiro, e un museo a ceo aberto do poboado castrexo, orixe da vila. Ten unha superficie total de 21 hect\u00e1reas.\nHistoria.\nO monte do Castro era chamado antigamente monte Feroso ou Terroso.\nO espazo foi noutrora o lugar dun antigo poboado fortificado (castro) do que se pode apreciar hoxe unha parte escavada en distintas intervenci\u00f3ns arqueol\u00f3xicas, con varias construci\u00f3ns circulares (prerromanas) e cuadrangulares (forma proveniente da romanizaci\u00f3n). O Castro de Vigo est\u00e1 datado entre os s\u00e9culos II antes de Cristo ao III despois de CristoO mundo castrexo coincide coa chamada Idade de Ferro en Galicia e a romanizaci\u00f3n nos seus albores. No parque tam\u00e9n se poden contemplar os restos dunha das fortificaci\u00f3ns do s\u00e9culo XVII que formaban parte -xunto co pr\u00f3ximo castelo de San Sebasti\u00e1n e as murallas que rodeaban a cidade antiga- da estrutura defensiva de Vigo.\nO monte do Castro \u00e9 o punto de orixe da cidade de Vigo, o lugar onde os primeiros poboadores se asentaron. As\u00ed podemos atopar restos castrexos datados do s\u00e9culo II e III a. C. Hoxe en d\u00eda a\u00ednda se conservan unhas 45 construci\u00f3ns p\u00e9treas na aba dereita do monte.\nNa Idade Media constru\u00eduse o Castelo do Castro que coroa a cima do Castro, agora convertido en miradoiro. Nel podemos atopar o monumento dedicado ao pulo vigu\u00e9s e aos canteiros.\nEn 1934 o monte foi cedido \u00e1 cidade de Vigo polo Ministerio de Guerra. Decidiuse converter en parque polo que se plantaron especies arb\u00f3reas ornamentais e ex\u00f3ticas. Nese momento esc\u00e1vase o castro.\nNos primeiros anos do s\u00e9culo XXI a escavaci\u00f3n arqueol\u00f3xica \u00e9 restaurada e convertida nun museo a ceo aberto.\nCaracter\u00edsticas.\nVigo def\u00ednese pola inclinaci\u00f3n das s\u00faas r\u00faas cara ao mar, o monte do Castro (149 m) \u00e9 un deses puntos elevados da cidade dende o que se olla toda a r\u00eda.\nNa vertente oeste, fica o castro que d\u00e1 nome ao recinto. O poboado prehist\u00f3rico sorprende pola proximidade coas casas. Enc\u00f3ntrase parcialmente escavado con predominio das edificaci\u00f3ns circulares. Esta parte do parque est\u00e1 ocupada por un amplo pi\u00f1eiral.\nSen d\u00fabida, a coroa do monte presidida pola fortaleza que se conserva \u00edntegra \u00e9 un dos puntos de maior interese. No seu per\u00edmetro enc\u00f3ntranse m\u00faltiples elementos da antiga construci\u00f3n defensiva nun espazo axardinado e dotado dunha fonte central. Dende o miradoiro hai unha boa panor\u00e1mica sobre a ba\u00eda.\nAt\u00e9 esta contorna hai unha senda bot\u00e1nica das frondosas do parque que sinaliza o percorrido por m\u00e1is de trinta especies diferentes. Est\u00e9ndese principalmente polo lado meridional e o paseo Rosal\u00eda de Castro, que arrodea o centro do parque e comunica varios establecementos hostaleiros.\nAdemais dos paseos, O Castro cont\u00e9n un gran n\u00famero de instalaci\u00f3ns de lecer urbano. Na vertente oriental ou paseo dos Cedros at\u00f3pase a zona de recreo infantil denominada parque Charlie Rivel, onde se atopa unha pista de patinaxe e \"skate\", unha pista-circu\u00edto de bicicletas con sem\u00e1foros, dous parques infant\u00eds, d\u00faas cafetar\u00edas, un parque bot\u00e1nico e un pequeno encoro de parrulos.\nPatrimonio natural.\nO Castro \u00e9 un magn\u00edfico parque bot\u00e1nico, con gran variedade de especies tanto aut\u00f3ctonas como for\u00e1neas. C\u00f3mpre destacarmos que o monte ficaba completamente desarborado at\u00e9 mediados do s\u00e9culo XX, como amosan as fotograf\u00edas antigas, especialmente da feira de gando que se celebraba onde hoxe est\u00e1 a praza do Rei e a casa do concello. Estaba cuberto de vexetaci\u00f3n arbustiva atl\u00e1ntica empregada coma estrume: uces, queiroas, toxos e xestas.\nNo momento que se estudou coma parque comezaron a se plantar especies ornamentais, hoxe convertidas en destacados exemplares de pi\u00f1eiros, cedros e camelias principalmente. Tam\u00e9n atopamos tileiros (principalmente nos paseos), carballos, xinkgos etc.\nA respecto da fauna, ademais de numerosos paxaros, en ocasi\u00f3ns t\u00e9\u00f1ense visto esqu\u00edos e incluso no est\u00edo unha pequena ave rapaz nocturna chamada moucho de orellas (\"Otus scops \").\nPatrimonio hist\u00f3rico art\u00edstico.\nNo parque atopamos unha vintena de esculturas. Enc\u00f3ntrase un monumento dedicado a Curros Enr\u00edquez, un dos m\u00e1ximos representantes da literatura galega do s\u00e9culo XIX; un monumento dedicado ao trobador medieval Mart\u00edn Codax, as\u00ed coma diferentes pezas p\u00e9treas de animais, coma un oso ou unha xirafa. Quizais o monumento m\u00e1is salient\u00e1bel do parque \u00e9 o dedicado \u00e1 batalla de Rande de 1702, un pequeno encoro con tres grandes \u00e1ncoras atopadas no leito do estreito completado con cinco can\u00f3ns recuperados de buques naufragados na r\u00eda. Na aba cara \u00e1 praza do Rei e a avenida das Camelias \u00e1chase a pol\u00e9mica Cruz dos Ca\u00eddos, monumento franquista en honra aos ca\u00eddos durante a Guerra Civil espa\u00f1ola, coa s\u00faa grande escalinata que ascende at\u00e9 os p\u00e9s da fortaleza.\nNo alto da fortaleza, no medio dun encoro \u00e1chase o monumento \"O Empuxe Vigu\u00e9s\", de Camilo Nogueira Mart\u00ednez (1969).\nC\u00f3mpre mencionar tam\u00e9n a existencia de pasadizos soterrados que comunicaban con diferentes puntos da vila no s\u00e9culo XVII e que serviron coma punto de execuci\u00f3ns durante a Guerra Civil Espa\u00f1ola.\nExist\u00eda no alto do monte un edificio do s\u00e9culo XX de perpia\u00f1o e ameado acaroado \u00e1 fortaleza (chamado \"El Castillo\"), que at\u00e9 hai pouco fora un co\u00f1ecido restaurante da cidade. Desde finais do s\u00e9culo XX estaba en ru\u00ednas e agochaba parte da muralla. A finais de 2013 por orde do Concello de Vigo in\u00edciase o derrubamento do edificio.\nFortaleza.\nO Castelo do Castro, do s\u00e9culo XVI, formaba parte do sistema defensivo da cidade. Constru\u00eduse na Idade Media ao mesmo tempo que a Fortaleza de San Sebasti\u00e1n e mais a fortaleza que un\u00eda ambas as fortificaci\u00f3ns. A fortaleza do Castro estaba formada por tres recintos amurallados. Na actualidade s\u00f3 se conserva o primeiro recinto e parte do segundo; o terceiro, que ser\u00eda a muralla da cidade, desapareceu na s\u00faa totalidade. O primeiro recinto \u00e9 a fortaleza que coroa o cumio do Castro, agora convertida en miradoiro. O segundo recinto \u00e9 a fortaleza de San Sebasti\u00e1n, na actualidade ocupado pola praza do Rei e a casa consistorial. Atop\u00e1ronse pasadizos e t\u00faneles que comunicaban os castelos entre si e coa cidade.\nTen forma poligonal e est\u00e1 constru\u00edda en f\u00e1brica de perpia\u00f1o de granito. \u00c1chase aberta ao p\u00fablico, sendo un dos lugares de m\u00e1is interese do parque. Por unha banda polo miradoiro, con excelentes vistas \u00e1 r\u00eda, pola outra, pola ruta bot\u00e1nica e os xard\u00edns da parte alta, onde salienta a fonte e a escultura do \u201cempuxe vigu\u00e9s\u201d de Camilo Nogueira Mart\u00ednez, s\u00edmbolo da vila.\nA fortaleza at\u00f3pase baixo protecci\u00f3n de Patrimonio Hist\u00f3rico Espa\u00f1ol.\nPoboado castrexo.\nO sitio est\u00e1 aberto \u00e1 visita p\u00fablica dende febreiro de 2010.\nA\u00ednda que existen accesos rodados, o principal ascenso a p\u00e9 parte da Praza do Rei xunta a casa do Concello, onde ata os anos 70 se conservou o castelo de San Sebasti\u00e1n do que na actualidade s\u00f3 son visibles fragmentos da muralla. Unha longa escalinata con descansos e miradoiros propician un ascenso sen pr\u00e9sas.\nServizos: Castro, fortaleza. Miradoiros. Xogos infant\u00eds. R\u00f3tulos bot\u00e1nicos (Ruta das frondosas). Merendeiros. Aparcadoiro. O parque est\u00e1 aberto sempre ao p\u00fablico de xeito gratu\u00edto. A visita do sitio do Castro ten un horario:"}
{"id": "248910", "revid": "98629", "url": "https://gl.wikipedia.org/wiki?curid=248910", "title": "Ra\u00fal Gonz\u00e1lez G\u00f3mez", "text": "Ra\u00fal Gonz\u00e1lez G\u00f3mez, nado en Ventosela (Ribadavia) o 13 de abril de 1903 e finado en 1995, foi un mestre e pol\u00edtico galego.\nTraxectoria.\nIngresou no Maxisterio en 1928. Mestre en Ventosela, durante a Segunda Rep\u00fablica militou no Partido Republicano Radical Socialista. En 1932 enfrontouse a un expediente de suspensi\u00f3n por reivindicar un local axeitado para a escola. Estivo suspendido de emprego e soldo. Foi membro da Asociaci\u00f3n de Trabajadores de la Ense\u00f1anza de Orense (ATEO) e colaborou na s\u00faa revista \"Escuela del Trabajo\". Co golpe de Estado do 18 de xullo de 1936 foi detido e xulgado en Ourense por rebeli\u00f3n militar. Foi sentenciado a pena de morte, conmutada a cadea perpetua. Cumpriu condena na Prisi\u00f3n de Ourense. En 1943 conmut\u00e1ronlle a pena por 15 anos de inhabilitaci\u00f3n. Dedicouse ao ensino privado e incorporouse en 1966 ao ensino publico. Morreu en 1995."}
{"id": "248911", "revid": "18868", "url": "https://gl.wikipedia.org/wiki?curid=248911", "title": "Parque do Castro", "text": ""}
{"id": "248912", "revid": "839", "url": "https://gl.wikipedia.org/wiki?curid=248912", "title": "Dogma da Inmaculada Concepci\u00f3n", "text": ""}
{"id": "248913", "revid": "82922", "url": "https://gl.wikipedia.org/wiki?curid=248913", "title": "Camilo Nogueira Mart\u00ednez", "text": "Camilo Nogueira Mart\u00ednez, nado o 22 de xullo de 1904 no daquela concello de Lavadores e finado o 2 de marzo de 1982 ib\u00eddem, foi un escultor e pol\u00edtico galego.\nTraxectoria.\nEstudou na Escola Municipal de Artes e Oficios de Vigo, onde logo ser\u00eda profesor de alumnos como Xo\u00e1n Pi\u00f1eiro Nogueira ou Silverio Rivas.\nFoi, xunto con Manuel Colmeiro, Arturo Souto, Manuel Torres, Carlos Maside e outros, bolseiro da Deputaci\u00f3n Provincial de Pontevedra, grazas ao que puido ir \u00e1 Real Academia de Belas Artes de San Fernando de Madrid.\nObra.\nNa s\u00faa obra dist\u00ednguense tres etapas. Na primeira, antes da guerra civil, Nogueira, de familia de carpinteiros, traballaba na madeira. Obras desta etapa at\u00f3panse no Museo de Pontevedra.\nDa segunda etapa, tam\u00e9n en madeira, especialmente acacia australiana, freixo e buxo, hai obras no Museo Qui\u00f1ones de Le\u00f3n, no Pazo de Castrelos de Vigo.\nNa terceira etapa empregou o barro e a pedra. Varias obras desta etapa est\u00e1n espalladas polas r\u00faas de Vigo. Por exemplo o mural da estaci\u00f3n mar\u00edtima (1955), as esculturas \"Vida\", \"Transportes\", \"Accidentes\" e \"Incendios\" e a do chafr\u00e1n do Edificio Aurora Polar da R\u00faa Urz\u00e1iz esquina Rep\u00fablica Arxentina (1959), o busto do papa Xo\u00e1n XXIII na R\u00faa Conde de Torrecedeira (1965), a \"Pescantina e Mari\u00f1eiros portando o escudo da cidade de Vigo\" (1969) na Fortaleza do Castro, \"O forxador e O mari\u00f1eiro\" da Praza de Compostela ou o \"Monumento \u00f3 emigrante\" (1971) da Praza de Am\u00e9rica.\nFoi dirixente local do Partido Galeguista.\nVida persoal.\nCasado coa modista Teresa Rom\u00e1n, foi pai do pol\u00edtico Camilo Nogueira Rom\u00e1n. O concello de Vigo adicoulle a \"R\u00faa Escultor Nogueira\"."}
{"id": "248914", "revid": "23204", "url": "https://gl.wikipedia.org/wiki?curid=248914", "title": "Estado de Baden", "text": "Baden \u00e9 unha rexi\u00f3n hist\u00f3rica xermana que, desde 1970, forma porte do estado federado de Baden-W\u00fcrttemberg, en Alema\u00f1a.\nHistoria.\nOs se\u00f1ores de Baden benefici\u00e1ronse da disoluci\u00f3n de Suabia e, tras acadar a categor\u00eda de Margraviato en 1112, convert\u00e9ronse nunha das dinast\u00edas m\u00e1is importantes do sur de Alema\u00f1a, xunto cos Habsburgo e os W\u00fcrttemberg). Baden estivo fragmentado entre 1190 e 1771.\nCando se disolveu o Sacro Imperio Romano Xerm\u00e1nico converteuse en Gran Ducado (1803-1806), permanecendo como pa\u00eds soberano ata 1871, ano en que se uniu ao Imperio Alem\u00e1n.\nTrala segunda guerra mundial, o goberno militar franc\u00e9s creou o Estado de Baden con Friburgo como capital. A parte m\u00e1is setentrional, parte da zona estadounidense, formou o Estado de W\u00fcrttemberg-Baden. En 1952 Baden uniuse con este estado e m\u00e1is co de Wurtemberg-Hohenzollern para formar o \"land\" de Baden-W\u00fcrttemberg.\nXeograf\u00eda.\nBaden limitaba ao norte co Reino de Baviera e co Gran Ducado de Hesse-Darmstadt, ao oeste co r\u00edo Rin, ao sur con Su\u00edza e ao este co reino de W\u00fcrttemberg, o principado de Hohenzollern-Sigmaringen e con Baviera. Ti\u00f1a unha \u00e1rea 15.081\u00a0km\u00b2."}
{"id": "248916", "revid": "1131", "url": "https://gl.wikipedia.org/wiki?curid=248916", "title": "Teatro Campoamor", "text": "O Teatro Campoamor \u00e9 un teatro de Oviedo fundado en 1892, co\u00f1ecido entre outras cousas por ser o escenario da entrega dos Premios Pr\u00edncipe de Asturias.\nHistoria.\nO Teatro Campoamor naceu en Oviedo como resposta a un marco para representar operas e funci\u00f3ns teatrais debido \u00e1 incipiente burgues\u00eda econ\u00f3mica que empezaba a aflorar na capital. Ata aquel ent\u00f3n as funci\u00f3ns represent\u00e1banse no Teatro do Font\u00e1n, \u00e1 beira da praza do mesmo nome e que hoxe \u00e9 a Biblioteca P\u00fablica \"Ram\u00f3n P\u00e9rez de Ayala\".\nSituouse nos terreos do convento de Santa Clara, detr\u00e1s da r\u00faa de Ur\u00eda que fora proxectada un par de d\u00e9cadas anteriores. No ano 1876, con Jos\u00e9 Longoria Carbajal na alcald\u00eda, pres\u00e9ntase o proxecto de construci\u00f3n do teatro, que se finalizou en 1883. A proposta do escritor e ent\u00f3n concelleiro Leopoldo Alas \"Clar\u00edn\", foi bautizado co apelido do insigne asturiano Ram\u00f3n de Campoamor, o cal non puido asistir \u00e1 inauguraci\u00f3n, \u00e1 que mandou ao seu irm\u00e1n e como acto de agradecemento co pobo ovetense enviou mil pesetas a repartir entre os pobres da cidade, repartindo o concello o di\u00f1eiro entre as catro parroquias existentes a raz\u00f3n de 250 pesetas por cada unha.\nO teatro inaugurouse ao p\u00fablico o 17 de setembro de 1892 cunha representaci\u00f3n da obra de Os Hugonotes de Giacomo Meyerbeer. A esta obra seguiuna Luc\u00eda de Lammermoor, \u00f3pera que tam\u00e9n foi presentada no I tempada de \u00f3pera de Oviedo, en 1948, e tam\u00e9n se representou no 120 aniversario. Tr\u00e1tase da tempada de \u00f3pera m\u00e1is antiga de Espa\u00f1a, s\u00f3 superada pola do Gran Teatro do Liceo de Barcelona.\nA primeira remodelaci\u00f3n importante acontece no ano 1916 cunha reestruturaci\u00f3n do interior e unha ampliaci\u00f3n da s\u00faa capacidade. Durante a Revoluci\u00f3n de 1934 o teatro sofre grandes danos quedando reducido a ru\u00ednas e s\u00f3 se mant\u00e9n en p\u00e9 a fachada principal. Tras acabar a guerra civil in\u00edciase a construci\u00f3n e renovaci\u00f3n do teatro que volve abrir as s\u00faas portas en setembro de 1948 coa \u00f3pera Man\u00f3n.\nEn 1988, baixo o proxecto do arquitecto andaluz Jos\u00e9 Rivas, asesorado polo escen\u00f3grafo Julio Gal\u00e1n, l\u00e9vase a cabo a reforma do escenario, eliminando a pendente do piso, ampliando o espazo do foso da orquestra e modernizando a caixa esc\u00e9nica con todos os adiantos t\u00e9cnicos en canto a elementos esc\u00e9nicos mecanizados e de iluminaci\u00f3n.\nBaixo a praza do Carbay\u00f3n e a r\u00faa 19 de Julio, protexendo as ra\u00edces do carballo cun gran testo, d\u00f3tase o teatro de modernos camerinos, sala de ensaios, xastrar\u00eda, barbar\u00eda, sala de atrezzo, talleres e salas de persoal de tremoia. Desde aqu\u00ed contr\u00f3lase a iluminaci\u00f3n e son da caixa esc\u00e9nica. Os antigos camerinos situados na fachada traseira do edificio pasan a ser a sede da Concellar\u00eda de Cultura do Concello de Oviedo.\nEn 1993 a sala polivalente subterr\u00e1nea transf\u00f3rmase no Centro de Arte Moderna Ciudad de Oviedo (CAMCO). Desde o ano 2004 est\u00e1 xestionada por Cajastur, onde periodicamente p\u00f3dense contemplar exposici\u00f3ns art\u00edsticas de arte moderna e vangardista.\nNo ano 2006, a fundaci\u00f3n Hidrocant\u00e1brico financiou a posta en marcha da iluminaci\u00f3n exterior do teatro.\nActualidade.\nTras co\u00f1ecer diversas obras de modernizaci\u00f3n t\u00e9cnica ao longo das d\u00faas \u00faltimas d\u00e9cadas, o teatro segue funcionando a pleno rendemento, e dentro dos moitos actos que se celebran nel cabe destacar a tempada de \u00f3pera de Oviedo e a cerimonia de entrega dos Premios Pr\u00edncipe de Asturias."}
{"id": "248917", "revid": "98629", "url": "https://gl.wikipedia.org/wiki?curid=248917", "title": "Humanae Vitae", "text": "A Humanae Vitae (en galego: \"Da vida humana\") \u00e9 unha enc\u00edclica escrita polo papa Paulo VI e publicada o 25 de xullo de 1968. Co subt\u00edtulo de \"Sobre a regulaci\u00f3n da natalidade\", reafirmou a doutrina tradicional da Igrexa no tocante ao amor matrimonial, \u00e1 paternidade responsable e ao rexeitamento do control artificial da natalidade co emprego de m\u00e9todos anticonceptivos.\nA enc\u00edclica foi moi controvertida pola s\u00faa prohibici\u00f3n de calquera forma de anticoncepci\u00f3n no matrimonio, e Paulo VI non publicou ningunha outra enc\u00edclica nos dez anos restantes do seu pontificado. En 2008, Bieito XVI dixo sobre esta materia \"tan controvertida e, con todo, tan decisiva para o futuro da humanidade\", que a \"Humanae Vitae\" se converteu en \"sinal de contradici\u00f3n [...] un significativo xesto de coraxe ao reafirmar a continuidade da doutrina da Igrexa. [...] O que era verdade onte, permanece verdadeiro tam\u00e9n hoxe.\"\nAntecedentes.\nO tema xa vi\u00f1a sendo tratado polos papas anteriores a Paulo VI, e introduc\u00edrase na doutrina da Igrexa a medida que xurd\u00edan os diferentes m\u00e9todos anticonceptivos e se estend\u00eda a despenalizaci\u00f3n do aborto.\nCertamente a cuesti\u00f3n non era nova, xa que sobre ela xa publicara P\u00edo XI a enc\u00edclica \"Casti Connubii\", na que refer\u00edndose ao maxisterio da Igrexa afirmaba:\nO mesmo fixo o papa P\u00edo XII en diferentes pronunciamentos en 1944, 1951 e 1958, e o papa Xo\u00e1n XXIII afirmaba na s\u00faa enc\u00edclica \"Mater et Magistra\":\nTam\u00e9n no Concilio Vaticano II abordou o tema na constituci\u00f3n \"Gaudium et Spes\", gabando as parellas que, de xeito respons\u00e1bel e prudente, formaban familias numerosas. Nesta constituci\u00f3n remarcouse expresamente que, no tocante \u00e1 reguci\u00f3n da natalidade, haber\u00eda que recorrer \u00e1 castidade conxugal e que non \u00e9 l\u00edcito adoptar medios que a lei divina reproba.\nMais na \"Humanae Vitae\" a materia foi tratada por vez primeira na s\u00faa totalidade e de xeito ordenado. A enc\u00edclica foi promulgada poucos anos despois da constituci\u00f3n pastoral \"Gaudium et Spes\" do Concilio Vaticano II, e dentro do seu contexto.\nEste documento \u00e9 hoxe considerado un marco sobre a visi\u00f3n da familia na doutrina social da Igrexa e serviu de base para outros documentos sobre bio\u00e9tica e moral reprodutiva da Igrexa, como as instruci\u00f3ns \"Donum vitae\" e \"Dignitas personae\", publicadas nos pontificados de Xo\u00e1n Paulo II e Bieito XVI respectivamente.\nContidos.\nO texto da enc\u00edclica comeza cunha introduci\u00f3n na que xustifica a pertinencia da mesma polos aspectos novos neste eido, en particular o aumento da poboaci\u00f3n global, os cambios no lugar da muller na sociedade e os diferentes desenvolvementos t\u00e9cnicos no campo m\u00e9dico. Partindo disto, a enc\u00edclica lembra a competencia do Maxisterio da Igrexa neste \u00e1mbito e os principios que gu\u00edan a s\u00faa doutrina nel, a lei natural e a revelaci\u00f3n divina.\nO texto contin\u00faa lembrando as ensinanzas da Igrexa no tocante \u00e1 paternidade responsable e ao amor conxugal, con referencias \u00e1s enc\u00edclicas \"Casti connubii\" e \"Mater et Magistra\" e \u00e1 constituci\u00f3n \"Gaudium et Spes\" anteriormente mencionadas. No apartado de \"Caracter\u00edsticas do amor conxugal\", o papa di que \u00e9 \"humano\" (espiritual e sensible), \"total\" (os c\u00f3nxuxes deben compartir todo), \"fiel e exclusivo\" e \"fecundo\". O documento contin\u00faa repasando a noci\u00f3n de \"paternidade responsable\" que ten a Igrexa, e finaliza na an\u00e1lise da natureza das relaci\u00f3ns sexuais no matrimonio e na s\u00faa valoraci\u00f3n moral. Isto leva xa \u00e1 valoraci\u00f3n moral dos m\u00e9todos anticonceptivos.\nAborto.\nAo non tratarse dun m\u00e9todo anticonceptivo, as referencias ao aborto inducido na enc\u00edclica son poucas, e red\u00facense a unha lembranza da doutrina da Igrexa sobre o tema, que o considera un pecado grave.\nM\u00e9todos anticonceptivos.\nEn canto ao uso dos m\u00e9todos anticonceptivos nas relaci\u00f3ns matrimoniais, Paulo VI sost\u00e9n a s\u00faa ilicitude. Ademais, sost\u00e9n que estes m\u00e9todos poden ter graves consecuencias na sociedade, e di que a s\u00faa normalizaci\u00f3n pode facer que o home vexa na muller un instrumento de pracer:\nTam\u00e9n sost\u00e9n que os homes precisan de est\u00edmulos para actuar conforme \u00e1 moral e que, por tanto, non se lles deben proporcionar medios que eludan as consecuencias dos seus actos. Incl\u00fae nesta an\u00e1lise dos m\u00e9todos anticonceptivos \u00e1 esterilizaci\u00f3n directa, tanto permanente como temporal.\nRecurso aos per\u00edodos infecundos.\nPola contra, o pont\u00edfice sost\u00e9n que \u00e9 lex\u00edtimo para os matrimonios recorrer aos per\u00edodos infecundos, xa que dese xeito se respecta a orde estabelecida por Deus. A licitude deste recurso depende tam\u00e9n de que os motivos que leven a espazar os embarazos sexan graves.\nSegundo Paulo VI, a diferenza entre os m\u00e9todos anticonceptivos e a planificaci\u00f3n familiar natural \u00e9 que estes se serven da propia natureza humana e non impiden o desenvolvemento dos procesos naturais. Outra diferenza consiste en que se precisa a abstinencia sexual temporal e isto evita que os c\u00f3nxuxes caian no ego\u00edsmo e na instrumentalizaci\u00f3n do outro, favorecendo o seu desenvolvemento espiritual.\nEsterilizaci\u00f3n terap\u00e9utica.\nPor\u00e9n, o papa sost\u00e9n que \u00e9 lex\u00edtima a esterilizaci\u00f3n cando \u00e9 unha consecuencia de diferentes m\u00e9todos terap\u00e9uticos sempre e cando a devandita esterilizaci\u00f3n non sexa nin querida nin buscada por calquera motivo.\nActualidade.\nA doutrina da enc\u00edclica segue vixente na Igrexa Cat\u00f3lica, malia as d\u00fabidas que espertou nalg\u00fans bispos no momento da s\u00faa publicaci\u00f3n. Nos diferentes documentos eclesiais a postura consonte o aborto, a esterilizaci\u00f3n e os m\u00e9todos anticonceptivos non ten variado.\nO Catecismo da Igrexa Cat\u00f3lica, no seu apartado \"A fecundidade do matrimonio\" (puntos 2366 a 2372), fai varias menci\u00f3ns aos contidos da enc\u00edclica, cit\u00e1ndoa \u00e1s veces textualmente:\nO papa Xo\u00e1n Paulo II confirmou as ensinanzas da \"Humanae Vitae\" na s\u00faa exhortaci\u00f3n apost\u00f3lica \"Familiaris consortio\" de 1981:\nEn 1995 reiterou e profundou nesta doutrina na enc\u00edclica \"Evangelium Vitae\", na que reafirmou as ensinanzas da Igrexa sobre o valor da vida humana e a sacralidade da concepci\u00f3n."}
{"id": "248926", "revid": "1888", "url": "https://gl.wikipedia.org/wiki?curid=248926", "title": "Edmundo Maseda", "text": "Edmundo Maseda Maseda \u00e9 un labrego e pol\u00edtico galego do PSdeG-PSOE.\nTraxectoria.\nProfesionalmente \u00e9 labrego e dirixe unha explotaci\u00f3n de faba de produci\u00f3n ecol\u00f3xica. Presidente da asociaci\u00f3n veci\u00f1al Fraga das Lerias, foi elixido concelleiro do Valadouro nas listas do PSdeG-PSOE nas elecci\u00f3ns municipais de 2011, e pasou a ser o voceiro municipal desa formaci\u00f3n en 2013, cando o anterior cabeza de lista, Jose Luis Garc\u00eda Rubal, presentou a s\u00faa dimisi\u00f3n. En xu\u00f1o de 2013 liderou unha moci\u00f3n de censura do seu partido, a formaci\u00f3n conservadora UDIVAL e o BNG contra o ata daquela alcalde popular Jos\u00e9 Manuel Lamela, que venceu, polo que se proclamou alcalde do Valadouro.. Foi reelixido alcalde tralas elecci\u00f3ns municipais de 2015 e 2019.\nVida persoal.\n\u00c9 sobri\u00f1o-neto do acordeonista Eladio Maseda."}
{"id": "248927", "revid": "1093", "url": "https://gl.wikipedia.org/wiki?curid=248927", "title": "Jos\u00e9 Manuel Lamela Pi\u00f1eiro", "text": ""}
{"id": "248932", "revid": "3054", "url": "https://gl.wikipedia.org/wiki?curid=248932", "title": "Emperador de Oriente", "text": ""}
{"id": "248933", "revid": "624", "url": "https://gl.wikipedia.org/wiki?curid=248933", "title": "Emperador de Occidente", "text": ""}
{"id": "248939", "revid": "23204", "url": "https://gl.wikipedia.org/wiki?curid=248939", "title": "Goodfellas", "text": ""}
{"id": "248943", "revid": "27155", "url": "https://gl.wikipedia.org/wiki?curid=248943", "title": "P\u00e9ptido non ribos\u00f3mico", "text": "Os p\u00e9ptidos non ribos\u00f3micos son p\u00e9ptidos non sintetizados nos ribosomas sen\u00f3n por encimas. Hai moitos p\u00e9ptidos non sintetizados nos ribosomas, como o antioxidante glutati\u00f3n, presente na maior\u00eda dos organismos aerobios, que utilizan diversos sistemas encim\u00e1ticos para a s\u00faa s\u00edntese, pero o termo \"p\u00e9ptido non ribos\u00f3mico\" xeralmente se reserva, m\u00e1is especificamente, a aqueles que son sintetizados por unha familia de encimas chamados \"p\u00e9ptido non ribos\u00f3mico sintetases\", e deles \u00e9 dos que tratar\u00e1 este artigo. Os p\u00e9ptidos non ribos\u00f3micos as\u00ed definidos son metabolitos secundarios, xeralmente producidos por microorganismos como bacterias e certos fungos. Tam\u00e9n se encontran en organismos superiores.\nAs p\u00e9ptido non ribos\u00f3mico sintetases que sintetizan os p\u00e9ptidos non ribos\u00f3micos, a diferenza dos ribosomas, son independentes do ARN mensaxeiro. Cada un destes encimas pode sintetizar un s\u00f3 tipo de p\u00e9ptido. Son encimas modulares; cada m\u00f3dulo ten varios dominios e introduce un amino\u00e1cido durante a s\u00edntese.\nOs p\u00e9ptidos non ribos\u00f3micos a mi\u00fado te\u00f1en estruturas c\u00edclicas ou ramificadas, e poden conter amino\u00e1cidos non proteinox\u00e9nicos entre os cales pode haber -amino\u00e1cidos, ou amino\u00e1cidos con modificaci\u00f3ns como grupos \"N\"-metil e \"N\"-formil, ou est\u00e1n glicosilados, acilados, haloxenados, ou hidroxilados. A ciclaci\u00f3n de amino\u00e1cidos sobre o \"esqueleto\" do peptido \u00e9 com\u00fan, e d\u00e1 lugar a oxazolinas e tiazolinas, e estas poden ser despois oxidadas ou reducidas. \u00c1s veces, prod\u00facese a deshidrataci\u00f3n de serinas, orixinando deshidroalanina. Este \u00e9 s\u00f3 un exemplo das diversas manipulaci\u00f3ns e variaci\u00f3ns que poden presentar os p\u00e9ptidos non ribos\u00f3micos. Os p\u00e9ptidos non ribos\u00f3micos son moitas veces d\u00edmeros ou tr\u00edmeros de secuencias id\u00e9nticas unidas en cadea ou cicladas, ou mesmo ramificadas.\nOs p\u00e9ptidos non ribos\u00f3micos son unha familia moi diversa de produtos naturais cunha ampla gama de actividades biol\u00f3xicas e propiedades farmacol\u00f3xicas. Moitas son toxinas, sider\u00f3foros, ou pigmentos. Util\u00edzanse comercialmente p\u00e9ptidos non ribos\u00f3micos que son antibi\u00f3ticos, citost\u00e1ticos, e inmunosupresores.\nBios\u00edntese.\nOs p\u00e9ptidos non ribos\u00f3micos son sintetizados por un ou m\u00e1is encimas \"p\u00e9ptido non ribos\u00f3mico sintetases\" (NRPS). Os xenes das NRPS espec\u00edficas para certos p\u00e9ptidos est\u00e1n usualmente organizados nun oper\u00f3n nas bacterias e en \"cl\u00fasters\" x\u00e9nicos en eucariotas. Por\u00e9n, o primeiro p\u00e9ptido non ribos\u00f3mico que se atopou foi a ciclosporina f\u00fanxica, que \u00e9 sintetizada por un s\u00f3 encima NRPS de 1,6 MDa. Estes encimas est\u00e1n organizados en m\u00f3dulos que son responsables cada un da introduci\u00f3n dun amino\u00e1cido adicional. Cada m\u00f3dulo consiste en varios dominios con funci\u00f3ns definidas, separados por curtas rexi\u00f3ns espazadoras de aproximadamente 15 amino\u00e1cidos.\nA bios\u00edntese de p\u00e9ptidos non ribos\u00f3micos comparte moitas caracter\u00edsticas coa de polic\u00e9tidos e de \u00e1cidos graxos. Debido a estas semellanzas en estrutura e mecanismo, algunhas \"p\u00e9ptido non ribos\u00f3mico sintetases\" conte\u00f1en m\u00f3dulos de polic\u00e9tido sintase para a inserci\u00f3n de subunidades derivadas de acetato ou propionato na cadea do p\u00e9ptido.\nM\u00f3dulos.\nA orde dos m\u00f3dulos e dominios dunha \"p\u00e9ptido non ribos\u00f3mico sintetase\" completa \u00e9 a seguinte:\n(Orde: de N-terminal a C-terminal; \"[]\": opcionalmente; \"()\": alternativamente).\nProcesamento.\nO p\u00e9ptido final \u00e9 a mi\u00fado modificado, por exemplo por glicosilaci\u00f3n, acilaci\u00f3n, haloxenaci\u00f3n, ou hidroxilaci\u00f3n. Os encimas responsables est\u00e1n xeralmente asociados ao complexo sintetase e os seus xenes est\u00e1n organizados nos mesmos oper\u00f3ns ou \"clusters\" de xenes.\nCebado e desbloqueo.\nPara ser funcional, a cadea lateral de 4'-fosfo-pantete\u00edna das mol\u00e9culas de acil-CoA debe ser unida ao dominio PCP por 4'PP transferases (cebado) e o grupo acilo unido a xofre debe ser retirado por tioesterases (TE-II) especializadas asociadas (desbloqueo).\nEspecificidades de substrato.\nA maior\u00eda dos dominios te\u00f1en unha ampla especificidade de substratos e normalmente s\u00f3 o dominio A determina que amino\u00e1cido ser\u00e1 incorporado nun m\u00f3dulo. Identific\u00e1ronse dez amino\u00e1cidos que controlan a especificidade de substrato, que poden ser considerados unha especie de \"codons\" da s\u00edntese de p\u00e9ptidos non ribos\u00f3micos. O dominio de condensaci\u00f3n C tam\u00e9n se cre que ten especificidade de substrato, especialmente se est\u00e1 situado detr\u00e1s dun m\u00f3dulo que cont\u00e9n un dominio epimerase E, no que funciona como un \"filtro\" para o is\u00f3mero epimerizado.\nMestura con polic\u00e9tidos.\nDebido \u00e1 semellanza coas polic\u00e9tido sintetases (PKS), moitos metabolitos secundarios son, de feito, fusi\u00f3ns de p\u00e9ptidos non ribos\u00f3micos e polic\u00e9tidos. En esencia, isto ocorre cando m\u00f3dulos PK seguen a m\u00f3dulos NRP, e viceversa. A\u00ednda que hai un alto grao de similitude entre os dominios PCP de ambos os tipos de sintetases, o mecanismo de condensaci\u00f3n \u00e9 diferente desde un punto de vista qu\u00edmico (condensaci\u00f3n de Claisen en vez de transamidaci\u00f3n)."}
{"id": "248946", "revid": "23204", "url": "https://gl.wikipedia.org/wiki?curid=248946", "title": "Rendova", "text": "Rendova \u00e9 unha illa, parte das Illas Nova Xeorxia nas Illas Salom\u00f3n no Pac\u00edfico Sur, ao leste de Pap\u00faa Nova Guinea . Hai d\u00faas linguas ind\u00edxenas que se falan na illa de Rendova: o idioma Austronesio Ughele no norte, e o idioma orixinario de Pap\u00faa Touo no sur."}
{"id": "248947", "revid": "27155", "url": "https://gl.wikipedia.org/wiki?curid=248947", "title": "P\u00e9ptido non ribos\u00f3mico sintetase", "text": ""}
{"id": "248948", "revid": "89787", "url": "https://gl.wikipedia.org/wiki?curid=248948", "title": "Vangunu", "text": "Vangunu \u00e9 unha illa, que forma parte das Illas Nova Xeorxia nas Illas Salom\u00f3n. Est\u00e1 situada entre as illas Nova Xeorxia e Nggatokae. Ao norte da illa at\u00f3pase a Lagoa Marovo, a lagoa de auga salgada m\u00e1is grande no mundo. A illa ten unha superficie de 509 quil\u00f3metros cadrados.\nA xente de Vangunu fala a lingua Vangunu e pode dominar a lingua Marovo. Viven principalmente da agricultura de subsistencia e son expertos pescadores. A lagoa \u00e9 un destino popular para o mergullo."}
{"id": "248949", "revid": "85894", "url": "https://gl.wikipedia.org/wiki?curid=248949", "title": "Nggatokae", "text": "A illa Nggatokae \u00e9 unha illa no grupo Illas Nova Xeorxia nas Illas Salom\u00f3n. Tr\u00e1tase dun volc\u00e1n extinto, o pico m\u00e1is alto \u00e9 o Monte Mariu (887 m.).\nA illa ten unha superficie de 93 quil\u00f3metros cadrados, e unha poboaci\u00f3n de 2.367 habitantes (censo de 1999)."}
{"id": "248950", "revid": "98629", "url": "https://gl.wikipedia.org/wiki?curid=248950", "title": "Mborokua", "text": "Mborokua (tam\u00e9n co\u00f1ecida como Illa Mary) est\u00e1 deshabitada, a selva cobre esta illa volc\u00e1nica a 30 quil\u00f3metros ao oeste da Illas Russell. \u00c9 visitada ocasionalmente por pescadores locais, as\u00ed como por excursi\u00f3ns de mergullo."}
{"id": "248952", "revid": "98629", "url": "https://gl.wikipedia.org/wiki?curid=248952", "title": "Pir\u00e1mides de Gizeh", "text": "As pir\u00e1mides de Gizeh en Exipto at\u00f3panse entre as m\u00e1is famosas e m\u00e1is antigas construci\u00f3ns monumentais da humanidade. Est\u00e1n situadas na beira occidental do val do Nilo, uns oito quil\u00f3metros ao suroeste da cidade de Gizeh formando parte da Necr\u00f3pole de Gizeh. At\u00f3panse aproximadamente a 15\u00a0km do centro da cidade do Cairo e directamente na nomeada \"Avenida das Pir\u00e1mides\" (\"Sharia el-Ahram\"). A pir\u00e1mide de Queops \u00e9 a \u00fanica que queda das sete marabillas do mundo antigo. Desde 1979 as pir\u00e1mides de Gizeh at\u00f3panse inclu\u00eddas no Patrimonio da Humanidade.\nHistoria da construci\u00f3n.\nAntecedentes.\nA zona onde se sit\u00faan as pir\u00e1mides de Gizeh fora xa unha necr\u00f3pole importante desde a primeira dinast\u00eda da que unha tumba do fara\u00f3n Djet foi localizada ao sur da necr\u00f3pole de Gizeh. Aqu\u00ed escavar\u00edanse grandes mastabas da primeira, a segunda e a terceira dinast\u00eda, tam\u00e9n se atoparon restos dunha tumba da segunda dinast\u00eda na parte meridional, da \u00e9poca do reinado de Ninetjer o nome do cal foi descuberto nalg\u00fans selos de xarras atopadas en dita tumba. Non se sabe ata que punto se destru\u00edron estas tumbas anteriores durante a posterior construci\u00f3n da necr\u00f3pole e das pir\u00e1mides da cuarta dinast\u00eda.\nDesde a \u00e9poca predin\u00e1stica os enterramentos fac\u00edanse en mastabas, que consist\u00edan nunha estrutura subterr\u00e1nea escavada con c\u00e1maras e pasadizos que cubr\u00edan cunha estrutura externa en xeral en forma de trapecio is\u00f3scele. \u00c9 sobre todo a partir do fara\u00f3n Zoser e a s\u00faa pir\u00e1mide de chanzos cando se empezan a constru\u00edr tumbas de forma piramidal. Logo de varios intentos, alg\u00fans m\u00e1is exitosos que outros, a culminaci\u00f3n da arquitectura funeraria piramidal exipcia chega coa pir\u00e1mide de Queops e as pir\u00e1mides dos seus sucesores Quefr\u00e9n e Micerinos.\nConstruci\u00f3n das pir\u00e1mides.\nAs pir\u00e1mides apareceron aproximadamente entre o 2620 a.C. e o 2500 a.C., durante a cuarta dinast\u00eda. Constru\u00edronse sobre unha meseta de rocha calcaria duns 1000 por 2000 metros, onde, a ra\u00edz da construci\u00f3n das pir\u00e1mides, xurdiron pir\u00e1mides menores, templos, cemiterios e pobos de traballadores. Cabo destacar que durante a construci\u00f3n das pir\u00e1mides non se empregaron carros, a\u00ednda que naquela \u00e9poca os exipcios seguramente xa co\u00f1ec\u00edan a roda.\nAli\u00f1amento das pir\u00e1mides.\nO ali\u00f1amento das pir\u00e1mides en Gizeh \u00e9 totalmente cardinal. A li\u00f1a diagonal principal do complexo ali\u00f1a as esquinas ao lado sueste das tres pir\u00e1mides principais (Que\u00f3ps, Quefren e Micerinos) a uns 43\u00ba do norte, seguindo o que en xeolox\u00eda se chama direcci\u00f3n horizontal da formaci\u00f3n Mokkatam ou, o que \u00e9 o mesmo, unha li\u00f1a perpendicular \u00e1 pendente; con este ali\u00f1amento os construtores conseguiron que as bases das tres pir\u00e1mides estivesen aproximadamente ao mesmo nivel. \u00c9 posible que os antigos top\u00f3grafos os influ\u00edra alg\u00fan outro aspecto, probablemente alg\u00fan tema relixioso, \u00e9 intencionada tam\u00e9n a existencia dunha diagonal cara ao noroeste do Heli\u00f3polis e cara ao sur-oeste, en direcci\u00f3n \u00e1 entrada do primeiro cemiterio real en Abidos. a simetr\u00eda que se observa en todo o complexo arquitect\u00f3nico das pir\u00e1mides de Gizeh estimulou a imaxinaci\u00f3n en busca de significados ocultos ou misteriosos que puidesen explicar estes ali\u00f1amentos. En 1994 Robert Bauval expuxo a deduci\u00f3n de que a diagonal de Gizeh est\u00e1 relacionada cos cometas do cinto da constelaci\u00f3n de Ori\u00f3n, astros que os exipcios ti\u00f1an como s\u00edmbolo de Osiris; ao superpo\u00f1er o mapa da constelaci\u00f3n sobre o mapa de Gizeh, non todas as pir\u00e1mides coinciden con estrelas.\nFinalidade.\nCrese que as pir\u00e1mides de Gizeh constru\u00edronse para aloxar o corpo do fara\u00f3n defunto. Os antigos exipcios cr\u00edan que unha parte do esp\u00edrito do fara\u00f3n, o que chamaban \"ka\", quedaba dentro do cad\u00e1ver, polo que hab\u00eda que tratar os restos de xeito adecuado para que o antigo fara\u00f3n puidese \"levar a cabo a s\u00faa tarefa como rei dos mortos\" (Duat). Prop\u00faxose que a pir\u00e1mide non s\u00f3 serve de tumba do fara\u00f3n, sen\u00f3n que tam\u00e9n se pod\u00edan almacenar os artigos que poder\u00eda necesitar no m\u00e1is al\u00f3, como no caso dos hipoxeos do Val dos Reis. \"os antigos exipcios cr\u00edan que a morte na Terra era o principio da viaxe a outro mundo. O corpo embalsamado do rei enterr\u00e1base debaixo ou dentro da pir\u00e1mide para protexelo e para permitir que se transformase e ascendese \u00e1 vida logo da morte.\"\nA Gran Pir\u00e1mide (Pir\u00e1mide de Queops).\nA pir\u00e1mide de Queops, tam\u00e9n co\u00f1ecida como pir\u00e1mide Khufu ou pir\u00e1mide de Gizeh -Khufu \u00e9 o nome exipcio deste fara\u00f3n, mentres \u03a7\u03b5\u03c9\u03c8 (Queops) \u00e9 o mesmo nome helenizado -co\u00f1ecida como\" a gran pir\u00e1mide\", \u00e9 a m\u00e1is grande das tres pir\u00e1mides de Gizeh. Foi constru\u00edda polo fara\u00f3n Queops da dinast\u00eda IV, que gobernou durante uns 23 anos. O seu nome antigo era \"a pir\u00e1mide que \u00e9 o lugar do sorriso e do atardecer\". Ao seu lado edific\u00e1ronse as pir\u00e1mides de Quefr\u00e9n e Micerino. Na Grecia helen\u00edstica a Gran Pir\u00e1mide de Queops foi mencionada por Ant\u00edpatro de S\u00eddon como unha das Sete marabillas do mundo.\nA pir\u00e1mide de Queops ti\u00f1a orixinalmente 146,6 metros de altura (na actualidade ten 137,2 metros), os lados te\u00f1en de media 230,3 metros e te\u00f1en unha inclinaci\u00f3n de 51 \u00b0 52 '. Utiliz\u00e1ronse uns 3 mill\u00f3ns de bloques de pedra para constru\u00edla, o peso medio dos cales rolda as d\u00faas toneladas e media, e estaba completamente forrada con bloques de pedra calcaria. No interior atopamos a gran galer\u00eda, que ten 8,5 metros de altura e 47 metros de lonxitude. O mestre de obra foi Hemiunu quen dirixiu a construci\u00f3n. Ao final da gran galer\u00eda at\u00f3pase a c\u00e1mara funeraria do fara\u00f3n. Dentro a\u00ednda se atopan os restos do sarc\u00f3fago de granito. Ademais esta a nomeada como cuarto da ra\u00ed\u00f1a e a primeira c\u00e1mara funeraria, subterr\u00e1nea. No lado oriental da pir\u00e1mide est\u00e1n os restos do templo mortuorio e da r\u00faa do fara\u00f3n. O Templo do Val est\u00e1 enterrado baixo a cidade moderna. Ao sueste do templo mortuorio est\u00e1n as mastabas d\u00faas ra\u00ed\u00f1as Hetepheres I, Meritetis e Henutsen. Dentro do museo da barca solar, no lado sur da pir\u00e1mide de Queops, exponse unha gran barca funeraria que se atopou desmontada, desenterrouse en 1954 e volveuse a montar. Dentro do complexo funerario da pir\u00e1mide tam\u00e9n hai tres pir\u00e1mides menores de ra\u00ed\u00f1as e unha pir\u00e1mide de culto.\nXeometr\u00eda e arte.\nA altura central (apotema) de calquera tri\u00e1ngulo lateral relaci\u00f3nase coa metade da base segundo o coeficiente proporcional da secci\u00f3n \u00e1urea. Para os exipcios esta figura foi de vital importancia. Os seus campos deb\u00edan ser inspeccionados anualmente debido \u00e1s inundaci\u00f3ns do Nilo e este tri\u00e1ngulo serv\u00edalles como instrumento de medida. A Gran Pir\u00e1mide foi unha tumba real e ao mesmo tempo un gran calendario, para medir o ano coa exactitude dun telescopio moderno.\nA superficie do conxunto era de 98.000 m\u00b2 e o volume de 2.500.000 m\u00b3. A pir\u00e1mide estaba constru\u00edda 44 m por encima do nivel normal do r\u00edo Nilo. Est\u00e1 constru\u00edda cuns 2.300.000 bloques de pedra de m\u00e1is de d\u00faas toneladas cada un. Os bloques utilizados para a c\u00e1mara do fara\u00f3n eran de granito das canteiras de Asu\u00e1n e chegaban a pesar ata 40 toneladas. A s\u00faa entrada era o norte. Existe un cuarto inacabado 35 m por baixo da pir\u00e1mide, a c\u00e1mara da ra\u00ed\u00f1a est\u00e1 no extremo da gran galer\u00eda. A c\u00e1mara real \u00e9 de 43 m de altura e est\u00e1 recuberta de granito rosa e cont\u00e9n o sarc\u00f3fago do fara\u00f3n cuxa momia desaparecera. O templo est\u00e1 na parte oriental con d\u00faas fosas que permit\u00edan \u00e1s barcas sagradas facer a viaxe celestial. Unha barca sagrada de 43 m de longo e 6 de ancho atopouse en 1954 perfectamente conservada. A\u00ednda que s\u00f3 se conservan as tres pir\u00e1mides, en realidade a pir\u00e1mide exipcia era o centro dun gran complexo arquitect\u00f3nico formado por varios elementos: un templo, unha rampla que \u00eda do templo ao t\u00famulo funerario, e separadamente da propia pir\u00e1mide, unha serie de almac\u00e9ns e edificios. \u00c1 fronte desta pequena vila hab\u00eda un alcalde.\nA construci\u00f3n iniciouse cando Queops subiu ao trono e durou uns vinte anos; Her\u00f3doto di que traballaron nela cen mil homes, pero as estimaci\u00f3ns m\u00e1is modernas consideran que se puido facer cuns vinte mil traballadores.\nA pir\u00e1mide de Quefr\u00e9n.\nA pir\u00e1mide que queda no medio \u00e9 a do fara\u00f3n Quefr\u00e9n quen reinou aproximadamente do 2.558 a.C. ao 2532 a.C.. A Pir\u00e1mide de Quefren ti\u00f1a orixinalmente 143.5 metros (na actualidade ten 136.4), a base mide 215.25 metros e o \u00e1ngulo de inclinaci\u00f3n \u00e9 de 52\u00b0 20'. Do mesmo xeito que a Pir\u00e1mide de Queops, foi completamente recuberta con lousas de pedra calcaria. A primeira vista parece m\u00e1is grande que a Gran Pir\u00e1mide, dado que se atopa constru\u00edda nunha localizaci\u00f3n m\u00e1is elevada (por este motivo os profanos conf\u00fandena a mi\u00fado coa Gran Pir\u00e1mide), pero a\u00ednda que o seu v\u00e9rtice conserva o recubrimento calcario, en realidade \u00e9 3 metros m\u00e1is pequena (136 metros, por 139 a de Queops).\nA 400 metros de distancia, unha calzada decorada con relevos leva desde o templo do val, o Templo da Esfinxe e a Esfinxe de Gizeh cara ao templo funerario e a pir\u00e1mide en si. O Templo do Val \u00e9 de 45 por 45 metros, e 18 metros de altura. As gretas no chan de alabastro indican a localizaci\u00f3n dunhas 23 antigas figuras do fara\u00f3n de tama\u00f1o natural feitas de alabastro, lousa e diorita. Ao sur da pir\u00e1mide at\u00f3panse os restos dunha pequena pir\u00e1mide de culto.\nAo norte do Templo do Val e da calzada de Quefren est\u00e1 a escultura da Esfinxe, de 73 metros de longo, que se esculpiu na rocha que fai baixada. A fronte da esfinxe est\u00e1 cuberto por un pano real coa Uraeus, a \"Estela do So\u00f1o\" do fara\u00f3n Tutmosis IV ( dinast\u00eda XVIII), que foi restaurada, est\u00e1 situada entre as patas dianteiras.\nEn 1817 o exipt\u00f3logo Giovanni Caviglia non puido entrar na pir\u00e1mide pero en 1818 conseguiuno o exipt\u00f3logo Giovanni Belzoni, que descubriu a entrada superior e investigou as partes subterr\u00e1neas. En 1837 foi estudada por Perring. Mariette fixo as escavaci\u00f3ns na zona en 1853. Petrie traballou nela tam\u00e9n. A primeira escavaci\u00f3n sistem\u00e1tica moderna non se far\u00eda ata finais de 1909-1910 polos alem\u00e1ns Ernst von Siegler e Uvo H\u00f6lscher. Nos anos trinta traballou al\u00ed Hassan e m\u00e1is tarde Lehner e Zahi Hawass.\nO Templo do Val \u00e9 un dos mellor conservados do antigo imperio. Limpado en 1869 da area que o cubr\u00eda, serviu de localizaci\u00f3n de cerimonia para a apertura do canle de Suez. A \u00e1rea foi limpada outra vez por Zahi Hawass en 1995, o que permitiu concretar m\u00e1is a s\u00faa estrutura. As calzadas conectaban d\u00faas entradas separadas coa canle do Nilo; cada entrada ti\u00f1a unha esfinxe; a entrada do norte estaba dedicada \u00e1 deusa Bastet e a do sur ao deus Hathor . O templo era de estrutura cadrada e serv\u00eda como entrada ao conxunto do complexo funerario. O templo ti\u00f1a 24 estatuas do fara\u00f3n unha delas era m\u00e1is grande e feita de diorita e alabastro.\nA gran calzada estaba probablemente cuberta de pedra e no exterior de granito probablemente decorado. A calzada chegaba ao templo mortuorio cerca do final da parte sur da s\u00faa fachada.\nO templo mortuorio non tocaba \u00e1 pir\u00e1mide da que estaba separada por un muro. Era rectangular e con paredes de pedra fina; o interior era de granito; ti\u00f1a cinco capelas con estatuas, almac\u00e9ns e unha sala de ofrendas. Unha antec\u00e1mara era adornada por unha parella de piars de granito rosa. Outras c\u00e1maras son consideradas de lecer e o resto como zona de culto. Na sala que segu\u00eda \u00e1 antec\u00e1mara hab\u00eda 12 piars; segu\u00eda logo o patio que seguramente ti\u00f1a un altar no medio. Unha porta ao oeste comunicaba con cinco capelas que orixinalmente conti\u00f1an estatuas do fara\u00f3n; un corredor levaba \u00e1 sala de ofrendas ao suroeste; unhas escaleiras ao nordeste levaban a un socalco e outro corredor ao recinto da pir\u00e1mide.\nA\u00ednda que todos os edificios foron saqueados antigamente atop\u00e1ronse restos de cinco barcas fora do templo mortuorio, dous ao norte do templo e tres ao sur.\nA pir\u00e1mide estaba rodeada, polos catro lados, por un muro de pedra detr\u00e1s do cal hab\u00eda un patio de separaci\u00f3n de 10 metros; este estaba totalmente empedrado. A pedra da pir\u00e1mide foi obtida das canteiras pr\u00f3ximas nas que a\u00ednda se poden atopar restos, estas at\u00f3panse un pouco ao norte da pir\u00e1mide. As xuntas entre pedras non son tanto precisas como as da pir\u00e1mide de Queops (onde son de menos de 5\u00a0mm), pero utilizouse morteiro. Os niveis baixos foron recubertos de granito rosa e os superiores de pedra fina de Turah, cada vez m\u00e1is delgada segundo se ascend\u00eda.\nA pir\u00e1mide ten d\u00faas entradas subterr\u00e1neas: unha delas a uns 30 metros ao norte, baixo o nivel do chan \u00e9 co\u00f1ecida como a \"entrada inferior\" e leva a un cuarto onde seguramente estaba o material de enterramento; logo ascende cara a un corredor que comparte coa \"entrada superior\". Esta entrada est\u00e1 tam\u00e9n no norte a uns 12 metros baixo o nivel do chan. A c\u00e1mara de enterro \u00e9 rectangular orientada de leste a oeste. Cerca do sarc\u00f3fago hab\u00eda un local onde probablemente deix\u00e1base a barca sagrada. A momia do fara\u00f3n non se atopou.\nAdemais dunha pir\u00e1mide subsidiaria, probablemente vinculada ao culto funerario do fara\u00f3n, Petrie descubriu despois do 1880, f\u00f3ra do muro exterior, unha estrutura con algunhas habitaci\u00f3ns (111) que supuxo que eran as casas dos traballadores. Este localizaci\u00f3n pod\u00eda aloxar como m\u00e1ximo a cinco mil traballadores; Lehner e Hawas supo\u00f1en que m\u00e1is ben se tratar\u00eda de almac\u00e9ns ou tendas polo complexo da pir\u00e1mide. Tam\u00e9n se atoparon numerosas conchas de moluscos, o que fai supo\u00f1er que a zona antigamente non era des\u00e9rtica, sen\u00f3n unha sabana.\nA pir\u00e1mide xa sufrira saqueos e destruci\u00f3ns no tempo da dinast\u00eda XIX. Rams\u00e9s II utilizou pedras da pir\u00e1mide para un templo en Heli\u00f3polis. Crese que tam\u00e9n se usaron pedras da pir\u00e1mide entre 1356 e 1362 para a construci\u00f3n da mesquita de Al-Hassan. O historiador \u00e1rabe Ibn Abd as-Salaam di que a pir\u00e1mide foi aberta en 1372 e probablemente ent\u00f3n pech\u00e1ronse alg\u00fans t\u00faneles.\nA pir\u00e1mide de Micerinos.\nA pir\u00e1mide m\u00e1is pequena das tres \u00e9 a do fara\u00f3n Micerinos (Menkaure). Vai reinar aproximadamente entre o 2532 e o 2503 a.C.. A pir\u00e1mide de Micerino ti\u00f1a orixinalmente 66,4 metros de altura, \u00e9 dicir que non chega \u00e1 metade da altura das outras d\u00faas pir\u00e1mides. Os lados te\u00f1en 102,2 por 104,6 metros de lonxitude (a lonxitude media da base \u00e9 de 103,4 metros), e ten unha inclinaci\u00f3n de 51\u00b0, que \u00e9 practicamente id\u00e9ntica \u00e1 de Queops. A parte superior da pir\u00e1mide estaba revestida de bloques de pedra calcaria -do mesmo xeito que as pir\u00e1mides de Queops e Quefr\u00e9n -. Con todo, as 16 capas inferiores constan de bloques de granito rosa. Os muros asociados e os templos funerarios non sobreviviron completamente o pasar do tempo. O Museo de Antig\u00fcidades do Cairo exhibe o grupo de estatuas de Micerinos, que foron atopadas no Templo mortuorio. Na cara sur at\u00f3panse as tres pir\u00e1mides das ra\u00ed\u00f1as, d\u00faas das cales foron dese\u00f1adas como pir\u00e1mides graduadas.\nDetr\u00e1s da porta do templo hab\u00eda unha c\u00e1mara con catro columnas, e a cada lado catro almac\u00e9ns. Despois segu\u00eda un gran patio con paredes decoradas, un p\u00f3rtico con d\u00faas filas de columnas de madeira, e unha sala de ofrendas cun altar de alabastro. Aqu\u00ed atop\u00e1ronse as estatuas do fara\u00f3n. O templo foi danado durante a Dinast\u00eda V por unha sarabiada que afectou \u00e1 cara oeste, pero rehabilitado en tempos de Pepi II.\nO cami\u00f1o de acceso \u00e1 pir\u00e1mide que \u00eda desde o Val ao templo mortuorio foi terminado por Shepseskaf pero non totalmente. O chan era de pedra calcaria e as paredes ti\u00f1an uns 2 metros polo menos. A construci\u00f3n parece que se detivo en canto chegou ao oeste da canteira utilizada por Khufu e de a\u00ed dirix\u00edase cara a abaixo o templo a modo de rampla para levar pedras. Este cami\u00f1o ti\u00f1a m\u00e1is de 600 metros\nO templo mortuorio f\u00edxose no lado leste da pir\u00e1mide. O templo non estaba terminado cando morreu Menkaure, o mortuorio completouno Shepseskaf. O templo conti\u00f1a un altar e outros elementos; foi constru\u00eddo seguramente en granito rosa pero cando o seu fillo o acabou f\u00edxoo con pedra.\nA pir\u00e1mide est\u00e1 ao bordo da formaci\u00f3n Mokattam al\u00ed onde se xunta coa formaci\u00f3n Maadi. A s\u00faa altura orixinal foi de 66,5 metros cun \u00e1ngulo de inclinaci\u00f3n de pouco mais de 51 grados. Os lados te\u00f1en na base 104,5 cada un. Ten unha s\u00f3lida base de rocha de 2,5 metros. Parece que a capa exterior foi de pedra calcaria fina de Tura. Acc\u00e9dese por unha entrada no eixe da parede norte, 4 metros baixo o nivel do chan; un corredor de baixada de 26 grados de desnivel cara a un cuarto, o seguinte corredor ten unha barreira de granito, o seguinte corredor contin\u00faa ata unha c\u00e1mara sen decoraci\u00f3n, a punta leste a cal esta baixo o eixe vertical da pir\u00e1mide; outro corredor co\u00f1ecido como corredor superior, pasa paralelo ao corredor inferior. Na c\u00e1mara Vyse atopou un ata\u00fade co nome de Menkaure e dentro restos humanos, pero crese que foi posto m\u00e1is tarde xa que as probas do Carbono 14 datan o ata\u00fade do per\u00edodo copto cristi\u00e1n cara ao s\u00e9culo I ou II. Da c\u00e1mara un corredor baixa ata converterse en horizontal, ata a c\u00e1mara de enterro que esta orientada norte-sur e cuberta de granito rosa; esta a uns 15 metros sobre o nivel da base da pir\u00e1mide; ten acceso tam\u00e9n por un t\u00fanel constru\u00eddo desde a o lado oeste, por onde hoxe os visitantes entran na pir\u00e1mide. Na c\u00e1mara Vyse atopouse un sarc\u00f3fago baleiro. Non se atopou ningunha barca sagrada malia buscar intensamente .\nXunto \u00e1 pir\u00e1mide hai tres pir\u00e1mides subsidiarias nomeadas as \"pir\u00e1mides das tres ra\u00ed\u00f1as\" ou as \"tres pir\u00e1mides das ra\u00ed\u00f1as\", identificadas como G3a, G3b e G3C. S\u00f3 a \u00faltima \u00e9 unha aut\u00e9ntica pir\u00e1mide, e as outras son graduadas (4 chanzos). A\u00ednda que se atribu\u00edron \u00e1s tres mulleres do rei outros expertos consid\u00e9ranas pir\u00e1mides dedicadas ao culto, en todo caso foron claramente usadas como localizaci\u00f3n de enterramento, para ra\u00ed\u00f1as ou non, e quedaron encerradas dentro dun recinto delimitado por paredes de pedra.\nA m\u00e1is oriental \u00e9 a G3a, ten un templo mortuorio; ao sur unha fila de columnas de madeira, unha capela para o culto e unha sala de ofrendas. \u00c9 a maior das tres e ten a entrada pola parede norte un pouco por baixo do nivel do chan. Ten unha c\u00e1mara de enterro cun corredor. Na c\u00e1mara de enterro hab\u00eda un sarc\u00f3fago que foi destru\u00eddo polos ladr\u00f3ns de tumbas. Reisner pensaba que estaba enterrada Khamerernebty II, a muller principal de Micerinos. Ten unha altura de 28 metros e un grado de inclinaci\u00f3n de pouco mais de 52 grados, os lados miden na base 44 metros\nA do medio, G3b, \u00e9 mais pequena pero ten tam\u00e9n un corredor descendente, os restos dunha muller xove foron atopadas no sarc\u00f3fago de granito rosa na c\u00e1mara de enterro preto da parede oeste. Tam\u00e9n ten un templo mortuorio orientado norte-sur. Na base mide 31 metros a cada lado\nA G3c nunca foi terminada, a c\u00e1mara de enterro foi constru\u00edda na parte noroeste; non se atoparon restos de enterramento. Na base mide 31 metros a cada lado\nPreto delas, Mark Lehner foi escavando recentemente a cidade dos traballadores que constru\u00edron as pir\u00e1mides e as mantiveron. A \u00e1rea principal esta 300 metros ao sur da esfinxe onde hai unha estrutura co\u00f1ecida como \"Val da coroa\" e o cemiterio dos traballadores; preto hab\u00eda pasteler\u00edas, obradoiros de cobre e casas de traballadores , cun cami\u00f1o que se pensa que levaba a un palacio real.\nA tumba de Khentkaus I (a \"cuarta pir\u00e1mide\").\nAo sueste da pir\u00e1mide de Kefren preto da Esfinxe at\u00f3pase a tumba da ra\u00ed\u00f1a da cuarta dinast\u00eda Khentkaus I, a tumba e nomeada a mi\u00fado como \"cuarta pir\u00e1mide de Gizeh\". Este peculiar tumba, explorada por primeira vez en 1932, ti\u00f1a as caracter\u00edsticas dunha pir\u00e1mide dobremente graduada e foi orixinalmente considerada unha pir\u00e1mide inacabada. O primeiro chanzo mide 45,8m\u00d745,5m e consiste nunha pedra cadrada, que se deixa repousar nas canteiras locais. Est\u00e1 feita con ladrillos, como as mastabas da segunda \u00e9poca. A construci\u00f3n estaba cuberta de pedra calcaria, como as grandes pir\u00e1mides, e alcanzaba unha altura de 17m. Nesta tumba hab\u00eda un asentamento para os sacerdotes e un barco-tumba, que estaba dotado dos atributos dunha completa tumba de gobernante.\nLogo da cuarta dinast\u00eda.\nGizeh fora unha necr\u00f3pole destacada durante o Imperio Antigo e deixouno de ser probablemente a principios do primeiro per\u00edodo intermedio, cando quedou abandonada. Do Imperio Medio quedan poucos restos, e \u00e9 sorprendente que, apenas, o culto aos mortos nas pir\u00e1mides se evidencie naquela \u00e9poca. S\u00f3 desde a \u00e9poca do Imperio Novo e do Baixo Imperio de Exipto hai un significativo contraste en Gizeh, con importantes tumbas de novo. Est\u00e1 testemu\u00f1ado que houbo obras de restauraci\u00f3n de templos e pir\u00e1mides.\nArqueolox\u00eda.\nA investigaci\u00f3n cient\u00edfica das pir\u00e1mides comezou coa campa\u00f1a de Exipto e Siria de Napole\u00f3n (1798-99). Influenciou o estilo Imperio europeo.\nEscavouse en 1860 baixo a direcci\u00f3n do exipt\u00f3logo franc\u00e9s Auguste Mariette.\nEn 1979 as pir\u00e1mides e a esfinxe de Gizeh foron declaradas monumento hist\u00f3rico do Patrimonio da Humanidade pola UNESCO.\nTurismo.\nAs pir\u00e1mides p\u00f3dense visitar por f\u00f3ra e p\u00f3dese entrar dentro. A de Queops ten un acceso e uns horarios de visita limitados. Desde hai uns anos est\u00e1 prohibido subir \u00e1s pir\u00e1mides sen un permiso especial, xa que morreran varias persoas intentalo escalalas.\nEspect\u00e1culo nocturno.\nTres veces ao d\u00eda, pola noite, hai un espect\u00e1culo de luces de cores e proxecci\u00f3ns de imaxes para os turistas, cunha explicaci\u00f3n sobre a historia das pir\u00e1mides e da esfinxe. O espect\u00e1culo c\u00e9ntrase sobre todo na Gran Pir\u00e1mide. Chamase \"(Espect\u00e1culo) de Son e Luz\" (\"Sound and Light\", nome oficial en ingl\u00e9s). Este tipo de espect\u00e1culos nocturnos tam\u00e9n se fan nos templos das cidades de Abu Simbel, Karnak, as\u00ed como nos templos de Filae e de Edfu.\nExposici\u00f3n \u00e1s augas subterr\u00e1neas.\nA principios de xu\u00f1o do 2012 as autoridades fixeron instalar unhas bombas de auga ultramodernas, para extraer as augas subterr\u00e1neas que se atopaban baixo a Esfinxe. Desde hai un certo tempo tanto a Esfinxe como o Templo do Val estaban en grave perigo debido ao crecente nivel das augas fre\u00e1ticas. A causa \u00e9 o novo sistema de rede de sumidoiros que se instalou na veci\u00f1a Nazlet Al-Seman e o novo sistema de regad\u00edo na zona de Hadae Al-Ahram. Os ecoloxistas e os hidr\u00f3logos denuncian que, debido \u00e1 gran cantidade de auga que se bombea, a superficie af\u00fandese e cada vez \u00e9 maior o risco de erosi\u00f3n. Por este motivo tanto a esfinxe como as pir\u00e1mides poder\u00edan derrubarse. Ali El-Asfar, o director da meseta de Gizeh (\"Gizah Plateau\", nome oficial en ingl\u00e9s) non est\u00e1 de acordo. Segundo el, as bombas instaladas fixeron que o nivel fre\u00e1tico chegase a 4,5 metros da superficie. Tam\u00e9n afirma que a esta altura os monumentos est\u00e1n completamente seguros, porque este nivel fre\u00e1tico xa exist\u00eda nos tempos antigos"}
{"id": "248954", "revid": "7523", "url": "https://gl.wikipedia.org/wiki?curid=248954", "title": "Bullet for my Valentine", "text": ""}
{"id": "248955", "revid": "13949", "url": "https://gl.wikipedia.org/wiki?curid=248955", "title": "PLC", "text": "PLC ou aut\u00f3mata programable, en ingl\u00e9s \"programmable logic controller\", (PLC \u00e9 unha marca rexistrada propiedade de Allen-Bradley Company de Rockwell Automation) \u00e9 un sistema electr\u00f3nico programable empregado en automatizaci\u00f3n e control industrial.\nHistoria.\nOs PLC cre\u00e1ronse primeiramente na industria automobil\u00edstica, pola \"Hydronic Division\" de General Motors, en 1968 baixo a direcci\u00f3n do enxe\u00f1eiro Richard Morley seguindo especificaci\u00f3ns e necesidades do sector do motor. Pola necesidade dun sistema programable que facilitase os trocos nos dese\u00f1os e simplificase a cablaxe e mantemento. A primeira marca de PLC, chamouse Modicon (Modular Digital Controler). A marca foi vendida en 1977 a Gould Electronics, despois pasou a propiedade de AEG e hoxe segue no mercado sendo propiedade de Schneider Electric.\nAntes da utilizaci\u00f3n dos PLC os sistemas formados por contactos, interruptores, bot\u00f3ns, rel\u00e9s, temporizadores e demais elementos deb\u00edan ser instalados e conectados a man. Ademais calquera avar\u00eda ou modificaci\u00f3n fac\u00eda necesario un tempo de mantemento e parada que depend\u00eda moito da s\u00faa complexidade de xeito que os sistemas m\u00e1is complexos volv\u00edanse pouco fiables con moitos tempos mortos, paradas de produci\u00f3n ou axustes. Os sistemas programables baseados en m\u00f3dulos de procesado, entradas de datos e sa\u00eddas de sinais permit\u00edan un uso moito m\u00e1is flexible.\nA idea inicial dos PLC foi un equipamento coas seguintes caracter\u00edsticas resumidas:\nDescrici\u00f3n.\nUn PLC est\u00e1 constitu\u00eddo por m\u00f3dulos e sistemas electr\u00f3nicos.\nA flexibilidade dos sistemas baseados en PLC, a facilidade de programaci\u00f3n e o seu achegamento a practicamente t\u00f3dolos sistemas que poden ser automatizados fixeron que dende a s\u00faa primeira aplicaci\u00f3n no sector da automoci\u00f3n fose entrando en practicamente t\u00f3dolos campos industriais. O prezo dun PLC b\u00e1sico (menos dunha ducia de entradas para sinais e menos de media ducia de sa\u00eddas, pode non chegar a custar 50 euros) ata os sistemas m\u00e1is complexos que custan ducias de milleiros de euros. Esta flexibilidade e adaptaci\u00f3n a distintas contornas de traballo fixo que os PLC estean presentes en case t\u00f3dolos procesos automatizados.\nProgramaci\u00f3n.\nA primeira vantaxe do seu uso na programaci\u00f3n, a s\u00faa facilidade, foi o que permitiu que os PLC cheguen a ser elementos imprescindibles na electr\u00f3nica para automatismos. Non existen linguaxes de programaci\u00f3n normalizadas nin un est\u00e1ndar internacional polo que cada marca creou as s\u00faas propias instruci\u00f3ns de uso e adaptounas. Esta grande limitaci\u00f3n que fai incompatibles as distintas marcas entre si, non supuxo un grande problema. De feito as empresas que traballan en automatizaci\u00f3n industrial, dese\u00f1ando e fabricando automatismos, empregan distintas marcas e linguaxes de programaci\u00f3n segundo os requirimentos dos clientes podendo ofrecer o mesmo automatismo con distintas marcas de PLCs.\nExemplo de programaci\u00f3n, esquema de contactos."}
{"id": "248956", "revid": "56817", "url": "https://gl.wikipedia.org/wiki?curid=248956", "title": "Illa de San Jorge", "text": "A illa San Jorge \u00e9 a segunda illa m\u00e1is grande da provincia de Isabel, nas Illas Salom\u00f3n. A illa at\u00f3pase no extremo sur da Illa de Santa Isabel e na ba\u00eda Thousand Ships Bay. San Jorge ten unha superficie de 184\u00a0km\u00b2 na que en catro aldeas viven de menos de 1.000 habitantes."}
{"id": "248957", "revid": "98629", "url": "https://gl.wikipedia.org/wiki?curid=248957", "title": "Illas Russell", "text": "As Illas Russell son d\u00faas pequenas illas (Pavuvu e Mbanika), as\u00ed como varios illotes, de orixe volc\u00e1nico, na Provincia central das Illas Salom\u00f3n. At\u00f3panse aproximadamente a 48\u00a0km. ao noroeste de Guadalcanal. As illas est\u00e1n parcialmente cubertas de plantaci\u00f3ns de coco, e te\u00f1en unha f\u00e1brica de aceite de copra en Yandina. Yandina tam\u00e9n conta con servizos b\u00e1sicos, como unha tenda, oficina de correos, e o aeroporto. O pobo Lavukal vive nestas illas. A s\u00faa lingua \u00e9 o Lavukaleve. Tam\u00e9n hai un asentamento de polinesios, reasentados en Tikopia, que viven en Nukufero no lado oeste da illa m\u00e1is grande, Pavuvu. En Yandina, xente de todas partes das Illas Salom\u00f3n chegaron a traballar na plantaci\u00f3n. Ademais da s\u00faa lingua materna, falan Pijin das Illas Salom\u00f3, a Lingua franca das Illas Salom\u00f3n.\nEn 1943, como parte das operaci\u00f3ns militares durante a segunda guerra mundial, as illas foron ocupadas polas tropas estadounidenses. A\u00ednda existen restos da presenza dos Estados Unidos, tales como lousas de formig\u00f3n e grandes cubertos met\u00e1licos.\nA comisar\u00eda de polic\u00eda de Yandina foi o escenario dunha manifestaci\u00f3n das tensi\u00f3ns \u00e9tnicas recentes, onde un grupo de homes asaltaron o arsenal e roubaron algunhas armas e munici\u00f3ns. O grupo involucrado era co\u00f1ecido como o Ex\u00e9rcito Revolucionario de Guadalcanal, e m\u00e1is tarde como o Movemento pola Liberdade Isatabu."}
{"id": "248958", "revid": "89787", "url": "https://gl.wikipedia.org/wiki?curid=248958", "title": "Admiral Vladivostok", "text": "O Hockey Club Admiral Vladivostok (en ruso \u0425\u043e\u043a\u043a\u0435\u0439\u043d\u044b\u0439 \u043a\u043b\u0443\u0431 \u0410\u0434\u043c\u0438\u0440\u0430\u043b \u0412\u043b\u0430\u0434\u0438\u0432\u043e\u0441\u0442\u043e\u043a) \u00e9 un equipo profesional de h\u00f3ckey sobre xeo da cidade de Vladivostok, Rusia. Foi fundado en 2013 para competir na Kontinental Hockey League (KHL) a partir da tempada 2013-14. O Admiral ser\u00e1 o equipo m\u00e1is ao leste da liga, e un dos dous \u00fanicos equipos do Extremo Oriente Ruso. Xogar\u00e1 os seus partidos como local no Fetissov-Hall, un pavill\u00f3n con capacidade para 5\u00a0500 espectadores que ser\u00e1 inaugurado en 2013. O presidente do novo club ser\u00e1 o ex xogador Aleksandr Mogilny.\nO nome e o logo do Admiral foron decididos polo p\u00fablico mediante unha enquisa realizada en internet pola Autoridade Rexional. Nesta enquisa, o nome \"Admiral\" conseguiu o 72,2 % dos votos, fronte ao 24,7 % que obtivo \"Kassatki\" (\"Baleas Asasinas\") e o 3 % de \"Forpost\". Situado na Provincia Mar\u00edtima, o seu logo representa unha \u00e1ncora branca sostida por sticks de h\u00f3ckey e un tem\u00f3n. Unhas li\u00f1as diagonais negras e laranxas cruzan de dereita a esquerda en sentido descendente o escudo. O escudo est\u00e1 coroado por unha estrela vermella.\nComo parte do KHL Junior Draft 2013, o club adquiriu os dereitos dalg\u00fans xogadores, alg\u00fans deles procedentes dos veci\u00f1os Xap\u00f3n e Corea do Sur. Para que o equipo poida competir cun conxunto completo na liga, o 17 de xu\u00f1o ter\u00e1 lugar un \"Extension Draft\"."}
{"id": "249004", "revid": "89787", "url": "https://gl.wikipedia.org/wiki?curid=249004", "title": "Inmunosupresi\u00f3n", "text": "A inmunosupresi\u00f3n \u00e9 o fen\u00f3meno que reduce a activaci\u00f3n ou eficacia do sistema inmunitario. Algunhas partes do propio sistema inmunitario te\u00f1en efectos inmunosupresores sobre outras partes do sistema inmunitario, para modular a s\u00faa resposta, pero a inmunosupresi\u00f3n pode ocorrer como resultado adverso dun tratamento ou outras condici\u00f3ns como certas infecci\u00f3ns, ou pode ser inducida deliberadamente.\nEn xeral, a inmunosupresi\u00f3n inducida deliberadamente real\u00edzase como prevenci\u00f3n ante o rexeitamento de transplantes de \u00f3rganos, ou para tratar a enfermidade de enxerto contra o h\u00f3spede despois dun transplante de medula \u00f3sea, ou para o tratamento de enfermidades autoinmunes como a artrite reumatoide ou a enfermidade de Crohn. Isto faise tipicamente utilizando certas drogas, pero pode implicar cirurx\u00eda (esplenectom\u00eda ou ablaci\u00f3n do bazo), plasmaf\u00e9rese (extracci\u00f3n, tratamento e devoluci\u00f3n do plasma sangu\u00edneo), ou o uso de radiaci\u00f3n.\nUnha persoa que est\u00e1 experimentando uha inmunosupresi\u00f3n, ou cuxo sistema inmunitario \u00e9 feble por outras raz\u00f3ns (por exemplo, quimioterapia, infecci\u00f3n por VIH/SIDA, ou lupus eritematoso sist\u00e9mico), dise que est\u00e1 \"inmunocomprometida\".\nInmunosupresores.\nUn inmunosupresor \u00e9 unha substancia que ten como efecto a inmunosupresi\u00f3n do sistema inmunitario. Poden ser inmunosupresores ex\u00f3xenos, como as drogas inmunosupresoras, ou end\u00f3xenos, como, por exemplo, a testosterona. Cando a funci\u00f3n do sistema inmunitario est\u00e1 suprimida, prod\u00facese un incremento da susceptibilidade \u00e1s enfermidades infecciosas e ao cancro.\nO termo \"inmunotoxina\" tam\u00e9n se usa \u00e1s veces (incorrectamente) para designar a inmunosupresores non desexables, como certos contaminantes. Son exemplos de contaminantes con efectos inmunosupresores os bifenilos policlorados (PCB) e o herbicida DDT.\nOs inmunosupresores poden prescribirse cando a resposta normal do sistema inmunitario non \u00e9 desexable, como no caso de enfermidades autoinmunes.\nDespois dun transplante de \u00f3rganos, o corpo case sempre rexeita o novo \u00f3rgano debido a diferenzas nos haplotiopos do ant\u00edxeno leucocitario humano entre o doante e o receptor. Como resultado, o sistema inmunitario detecta o novo tecido como \"hostil\", e intenta eliminalo atac\u00e1ndoo cos leucocitos do receptor, o que acaba producindo a morte do tecido enxertado. Os inmunosupresores apl\u00edcanse como unha contramedida; os efectos colaterais son que o corpo se fai m\u00e1is vulnerable \u00e1s infecci\u00f3ns e tumores malignos, de xeito similar ao que ocorre coa infecci\u00f3n avanzada por VIH.\nInmunosupresi\u00f3n inducida deliberadamente.\nA administraci\u00f3n de drogas inmunosupresoras \u00e9 o principal m\u00e9todo de inducir deliberadamente unha inmunosupresi\u00f3n. En circunstancias \u00f3ptimas, as drogas inmunosupresoras act\u00faan s\u00f3 sobre os compo\u00f1entes hiperactivos do sistema inmunitario, e en circunstancias ideais non causan unha inmunodeficiencia significativa. Por\u00e9n, en esencia, todas as drogas inmunosupresoras te\u00f1en o potencial de causar inmunodeficiencia. A inmunodeficiencia pode manifestarse como un incremento na susceptibilidade \u00e1s infecci\u00f3ns oportunistas e unha diminuci\u00f3n da vixilancia do cancro.\nA cortisona foi o prmeiro inmunosupresor que foi identificado, pero os seus diversos efectos secundarios limitan o seu uso. O inmunosupresor m\u00e1is espec\u00edfico azatioprina identificouse en 1959, pero foi o descubrimento da ciclosporina en 1970 o que permitiu unha expansi\u00f3n significativa dos transplantes de riles en pares doante-receptor que non son completamente compatibles e para unha aplicaci\u00f3n m\u00e1is ampla en transplante de f\u00edgado, transplante de pulm\u00f3n, transplante de p\u00e1ncreas, e transplante do coraz\u00f3n.\nA terapia de radiaci\u00f3n tam\u00e9n se ten usado para diminu\u00edr a forza do sistema inmunitario.\nInmunosupresi\u00f3n non deliberada.\nA inmunosupresi\u00f3n non deliberada pode ocorrer en casos como, por exemplo, malnutrici\u00f3n, envellecemento, moitos tipos de cancro (como a leucemia, linfoma, mieloma m\u00faltiple), e certas infecci\u00f3ns cr\u00f3nicas como a SIDA. O efecto non desexado da inmunosupresi\u00f3n non deliberada \u00e9 a inmunodeficiencia, que resulta nun incremento da susceptibilidade aos pat\u00f3xenos, como bacterias e virus.\nA inmunodeficiencia \u00e9 tam\u00e9n un efecto adverso potencial de moitas drogas inmunosupresoras. Neste sentido, o alcance do termo \"inmunosupresi\u00f3n\" en xeral incl\u00fae tanto efectos beneficiosos como adversos da diminuci\u00f3n do funcionamento do sistema inmunitario, mentres que o termo \"inmunodeficiencia\" en xeral ref\u00edrese s\u00f3 aos efectos adversos do aumento do risco de sufrir infecci\u00f3ns."}
{"id": "249005", "revid": "89787", "url": "https://gl.wikipedia.org/wiki?curid=249005", "title": "Equus", "text": "Equus \u00e9 un x\u00e9nero de animais da familia Equidae que incl\u00fae cabalos, burros e cebras. \"Equus\" \u00e9 o \u00fanico x\u00e9nero da familia \"Equidae\", outrora meirande, e do cal se co\u00f1ecen numerosas especies extintas a partir de restos f\u00f3siles.\nO termo equino ref\u00edrese a calquera membro deste x\u00e9nero, inclu\u00eddo calquera cabalo. A palabra v\u00e9n do lat\u00edn \"equus\", \"cabalo\", conato do grego \"\u1f35\u03c0\u03c0\u03bf\u03c2\" (\"hippos\"), que era un derivado do x\u00f3nico \"\u1f34\u03ba\u03ba\u03bf\u03c2\" (\"ikkos\"), \"horse\", que \u00e1 s\u00faa vez deriva do grego mic\u00e9nico \"i-qo\".\nClasificaci\u00f3n.\nEspecies e subespecies.\n[especies extintas marcadas cun \u2020]"}
{"id": "249006", "revid": "23204", "url": "https://gl.wikipedia.org/wiki?curid=249006", "title": "Tempada 2012/13 do Deportivo da Coru\u00f1a", "text": "Durante a tempada 2012\u201313 o Deportivo da Coru\u00f1a competiu na Primeira Divisi\u00f3n (afrontando a s\u00faa 42\u00aa campa\u00f1a na m\u00e1xima categor\u00eda), logrando o 19\u00ba posto ao remate do campionato e descendendo a Segunda Divisi\u00f3n.\nResumo da tempada.\nDecembro.\nO 30 de decembro o presidente Lendoiro anunciou a destituci\u00f3n de Jos\u00e9 Luis Oltra como adestrador do primeiro equipo, debido aos malos resultados (2 vitorias, 6 empates e 9 derrotas). Ao d\u00eda seguinte anunciouse o seu substituto, o portugu\u00e9s Domingos Paci\u00eancia. O t\u00e9cnico chegou da man do representante Jorge Mendes.\nFebreiro.\nO 11 de febreiro anunciouse que Domingos Paci\u00eancia cesaba como adestrador do primeiro equipo, logo dunha vitoria, un empate e 4 derrotas. Esa mesma tarde anunciouse o seu substituto, o galego Fernando V\u00e1zquez.\nMaterial deportivo.\nO equipamento do Deportivo foi proporcionado por Lotto e o patrocinador foi Estrella Galicia."}
{"id": "249016", "revid": "25871", "url": "https://gl.wikipedia.org/wiki?curid=249016", "title": "...Like Clockwork", "text": "...Like Clockwork \u00e9 o sexto \u00e1lbum da banda estadounidense de stoner rock Queens of the Stone Age, publicado o 3 de xu\u00f1o do 2013 a trav\u00e9s do selo Matador Records no Reino Unido e ao d\u00eda seguinte nos Estados Unidos. Auto-producido pola banda, tr\u00e1tase do primeiro disco de Queens of the Stone Age en contar enteiramente co baixista Michael Shuman e o teclista e guitarrista Dean Fertita, que se uniran ao grupo en 2007 na xira de promoci\u00f3n do seu anterior traballo, \"Era Vulgaris\", e gravando as s\u00faas canci\u00f3ns extra.\nListaxe de canci\u00f3ns.\nTodas as letras escritas por Josh Homme, ag\u00e1s \"Kalopsia\", composto por Homme e Alex Turner. Todos os temas compostos por Queens of the Stone Age, ag\u00e1s \"...Like Clockwork\", por Homme, James Lavelle e Charlie May, e \"Fairweather Friends\", por Queens of the Stone Age e Mark Lanegan."}
{"id": "249027", "revid": "56817", "url": "https://gl.wikipedia.org/wiki?curid=249027", "title": "Escudo de Trinidad e Tobago", "text": "O escudo de armas de Trinidad e Tobago foi dese\u00f1ado por un comit\u00e9 constitu\u00eddo en 1962 para seleccionar os s\u00edmbolos para o pa\u00eds. No comit\u00e9 participaron o artista Carlyle Chang e o dese\u00f1ador George Bailey. O dese\u00f1o do escudo foi aprobado polo Colexio Her\u00e1ldico do Reino Unido xa que Trinidad e Tobago foi colonia brit\u00e1nica ata ese ano. O escudo de armas consiste nun campo de goles e, elevado por un chevr\u00f3n de prata e sable no que figuran dous colibr\u00eds de ouro e as naves usou Cristovo Col\u00f3n na s\u00faa viaxe \u00f3 \"Novo Mundo\".\nSoste\u00f1en o escudo as d\u00faas aves que son consideradas s\u00edmbolos nacionais: un ibis vermello, s\u00edmbolo da Illa Trinidad e un Cocrico, s\u00edmbolo de Tobago. As d\u00faas aves aparecen coas \u00e1s estendidas e nas s\u00faas cores naturais.\nNa parte inferior aparecen Trinidad e Tobago representadas esquematicamente ergu\u00e9ndose sobre o mar e unha cinta na que est\u00e1 escrito o lema nacional, \"Together We Aspire, Together We Achieve\" (\u201c\"Xuntos aspiramos, xuntos logr\u00e1molo\"\u201d), en letras de sable."}
{"id": "249029", "revid": "56817", "url": "https://gl.wikipedia.org/wiki?curid=249029", "title": "Super Collider", "text": "Super Collider \u00e9 o d\u00e9cimo cuarto \u00e1lbum da banda estadounidense de heavy metal Megadeth, publicado o 4 de xu\u00f1o do 2013. Tr\u00e1tase do primeiro disco do grupo editado a trav\u00e9s do seu propio selo, Tradecraft, despois de que deixase Roadrunner Records. Existen d\u00faas versi\u00f3ns do traballo, unha est\u00e1ndar e outra con tres canci\u00f3ns extra.\n\"Super Collider\" \u00e9 o primeiro \u00e1lbum de Megadeth dende \"Cryptic Writings\" (1997) que non conta con cambios na formaci\u00f3n con respecto ao seu anterior traballo. Ademais, tr\u00e1tase do primeiro disco do grupo en contar cunha versi\u00f3n na s\u00faa listaxe de canci\u00f3ns b\u00e1sica dende \"So Far, So Good... So What!\" (1988). O \u00e1lbum tam\u00e9n conta coa aparici\u00f3n do vocalista de Disturbed e Device David Draiman."}
{"id": "249031", "revid": "865", "url": "https://gl.wikipedia.org/wiki?curid=249031", "title": "New Found Glory", "text": "New Found Glory (antigamente A New Found Glory) \u00e9 unha banda estadounidense de pop punk procedente de Coral Springs, Florida, formada en 1997. Os membros do grupo son o vocalista Jordan Pundik, os guitarristas Chad Gilbert e Steve Klein, o baixista Ian Grushka e o bater\u00eda Cyrus Bolooki, que substitu\u00edu a Joe Marino tras a edici\u00f3n do seu EP de estrea. Durante os seus 15 anos de carreira a banda leva publicados sete \u00e1lbums de estudio, dous EPs e dous \u00e1lbums de versi\u00f3ns.\nOs cr\u00edticos musicais consid\u00e9rana unha pioneira do pop punk. AbsolutePunk ten etiquetado \u00e1 banda como os \"padri\u00f1os do pop punk\", mentres que Allmusic di deles que \"xunto con traballo de Blink-182 serviron como modelo para o x\u00e9nero nos primeiros anos da d\u00e9cada do 2000\"."}
{"id": "249032", "revid": "56817", "url": "https://gl.wikipedia.org/wiki?curid=249032", "title": "The Devil Put Dinosaurs Here", "text": "The Devil Put Dinosaurs Here \u00e9 o quinto \u00e1lbum da banda estadounidense de metal alternativo Alice in Chains, publicado o 28 de maio do 2013 a trav\u00e9s do selo Capitol Records. \u00c9 o segundo disco de Alice in Chains tras a s\u00faa reuni\u00f3n en 2005, tras o lanzamento de \"Black Gives Way to Blue\" en 2009.\nListaxe de canci\u00f3ns.\nTodos os temas compostos por Jerry Cantrell, ag\u00e1s onde se indique."}
{"id": "249037", "revid": "89787", "url": "https://gl.wikipedia.org/wiki?curid=249037", "title": "Raza de cabalo", "text": "Unha raza de cabalo \u00e9 unha poboaci\u00f3n seleccionada de cabalo dom\u00e9stico, a mi\u00fado cun pedigree recollido nun rexistro oficial. Por\u00e9n, o termo \u00e9 empregado frecuentemente para definir razas naturais de animais, ou cabalos seleccionados naturalmente dun fenotipo com\u00fan e localizados nunha rexi\u00f3n xeogr\u00e1fica concreta. Dependendo da definici\u00f3n, hoxe en d\u00eda existen centos de \"razas\", desenvolvidas para usos moi diferente. As razas de cabalos est\u00e1n divididas en tres categor\u00edas baseadas no seu temperamento: os de \"sangue quente\" con velocidade e xenio; os de \"sangue fr\u00edo\" como o cabalo albardeiro e alg\u00fans ponis; e os \"sangue morno\" que son produto de cruces entre os sangue quente e fr\u00edo.\nAs razas de cabalos son grupos de animais con caracter\u00edsticas distintivas que son transmitidas \u00f3s seus descendentes, como o tama\u00f1o, a cor, as habilidades ou a disposici\u00f3n. Estes trazos herdados son o resultado da combinaci\u00f3n e cruces artificiais para producir cabalos dunhas caracter\u00edsticas determinadas.\nH\u00edbridos.\nOs cabalos poden cruzarse con outras especies de equinos para producir h\u00edbridos. Estes tipos de h\u00edbridos non son razas. O h\u00edbrido m\u00e1is com\u00fan \u00e9 a mula, un cruzamento entre un burro macho e unha egua. Un h\u00edbrido relacionado \u00e9 o burre\u00f1o, un cruzamento entre un cabalo macho e un burro femia. Outros h\u00edbridos com\u00fans danse nas cebras. Con raras excepci\u00f3ns, a maior\u00eda de h\u00edbridos equinos son est\u00e9riles e non poden reproducirse. Unha excepci\u00f3n notable son os cruzamentos entre o cabalo dom\u00e9stico e o \"Equus ferus przewalskii\", comunmente co\u00f1ecidos como cabalo de Przewalski."}
{"id": "249038", "revid": "22570", "url": "https://gl.wikipedia.org/wiki?curid=249038", "title": "UEFA Europa League 2013-14", "text": "A UEFA Europa League 2013\u201314 foi a 43\u00aa edici\u00f3n da segunda competici\u00f3n continental de f\u00fatbol a nivel de clubs en Europa, organizada pola UEFA. A final xogouse no Juventus Stadium de Tur\u00edn, en Italia, e tivo como campi\u00f3n \u00f3 Sevilla FC, quen derrotou por penaltis \u00f3 SL Benfica.\nFase final.\nDezaseisavos de final.\nOs partidos de ida disput\u00e1ronse o 20 de febreiro, e os de volta o 27 de febreiro de 2014.\nOitavos de final.\nOs partidos de ida disput\u00e1ronse o 13 de marzo, e os de volta o 20 de marzo de 2014.\nCuartos de final.\nOs partidos de ida disput\u00e1ronse o 3 de abril, e os de volta o 10 de abril de 2014.\nSemifinais.\nOs partidos de ida disput\u00e1ronse o 24 de abril, e os de volta disputaranse o 1 de maio de 2014.\nFinal.\nA final xogouse o 14 de maio\u00a0de 2014 no Juventus Stadium de Tur\u00edn, Italia."}
{"id": "249040", "revid": "1888", "url": "https://gl.wikipedia.org/wiki?curid=249040", "title": "Escuela de Trabajo", "text": ""}
{"id": "249049", "revid": "1131", "url": "https://gl.wikipedia.org/wiki?curid=249049", "title": "Asociaci\u00f3n de Trabajadores de la Ense\u00f1anza de Orense", "text": "A Asociaci\u00f3n de Trabajadores de la Ense\u00f1anza de Orense (ATEO) foi unha asociaci\u00f3n profesional de mestres creada en Ourense en 1931.\nHistoria e caracter\u00edsticas.\nFundada o 31 de maio de 1931, posteriormente incorporouse \u00e1 FETE (Federaci\u00f3n Espa\u00f1ola de Trabajadores de la Ense\u00f1anza). O primeiro presidente foi Albino N\u00fa\u00f1ez Dom\u00ednguez. En marzo de 1932 comeza a editar a revista \"Escuela del Trabajo\". Caracterizouse pola mestura de correntes galeguistas e de esquerda republicana, pero m\u00e1is adiante definiuse pola s\u00faa pluralidade. Albino N\u00fa\u00f1ez presentou a s\u00faa dimisi\u00f3n irrevogable en setembro de 1932, o que da orixe a unha nova etapa da vida societaria. Foi substitu\u00eddo na Presidencia da Asociaci\u00f3n\npor Evaristo Su\u00e1rez Alberte de forma provisional, e na Asemblea ordinaria de 29 de decembro resultou elixido Lu\u00eds Soto Fern\u00e1ndez. O seu crecemento foi moi r\u00e1pido e en 1935 contaba con 250 afiliados. Alg\u00fans dos seus membros foron: Lu\u00eds Soto, Baltasar V\u00e1zquez, Antonio Caneda Rodr\u00edguez, Rafael Alonso Rodr\u00edguez, Armando Fern\u00e1ndez Mazas, Adolfo Rodr\u00edguez Ansias, Amadeo L\u00f3pez Bello, Ignacio Herrero Fuentes, Celso Vila Rodr\u00edguez, Jos\u00e9 Camilo Soto Losada, Jos\u00e9 P\u00e9rez Levices, Patricio Arce Susilla, Mar\u00eda Bouzas P\u00e9rez, Luis Bazal Rodr\u00edguez, Argimiro Quintair\u00f3s Bali\u00f1as, Leonardo Darriba Conde, Manuel Seijo Failde e Eligio N\u00fa\u00f1ez. Moitos deles foron tam\u00e9n colaboradores do peri\u00f3dico \"La Rep\u00fablica\". Constitu\u00eduse como un foro onde se debat\u00edan novos modelos educativos procurando a renovaci\u00f3n pedag\u00f3xica."}
{"id": "249050", "revid": "1888", "url": "https://gl.wikipedia.org/wiki?curid=249050", "title": "Lu\u00eds Soto Fern\u00e1ndez", "text": ""}
{"id": "249051", "revid": "22570", "url": "https://gl.wikipedia.org/wiki?curid=249051", "title": "Teratoma", "text": "Un teratoma (do grego teras, teratos \"pesadelo\", \"monstro\", e -oma \"tumor\", \"inchaz\u00f3n\") \u00e9 un tumor encapsulado con compo\u00f1entes de tecidos ou \u00f3rganos que lembran \u00f3s derivados \"normais\" das tres capas xerminais. Son raras as ocasi\u00f3ns nas que non se poden identificar as tres capas \u00e1 vez. Os tecidos do teratoma, a\u00ednda que son normais en si mesmos, poden ser moi distintos dos tecidos que os rodean. Inform\u00e1ronse de teratomas que conte\u00f1en pelo, dentes, \u00f3so, e moi raramente \u00f3rganos complexos como ollos, torso, mans, p\u00e9s ou outros membros. Normalmente un teratoma non conter\u00e1 \u00f3rganos, sen\u00f3n un ou m\u00e1is tecidos que normalmente se atopan no cerebro, a tiroide, o f\u00edgado e os pulm\u00f3ns. \u00c1s veces o teratoma cont\u00e9n na s\u00faa c\u00e1psula un ou m\u00e1is quistes cheos de flu\u00eddo e cando se produce un quiste de gran tama\u00f1o, o teratoma pode producir unha estrutura que lembra a un feto. Xa que est\u00e1n encapsulados, os teratomas adoitan ser benignos, a\u00ednda que se co\u00f1ecen algunhas formas de teratoma maligno. Un teratoma maduro \u00e9 tipicamente benigno e at\u00f3pase m\u00e1is habitualmente en mulleres, mentres que un teratoma inmaturo es tipicamente maligno e at\u00f3pase m\u00e1is a mi\u00fado en homes.\nP\u00e9nsase que os teratomas xa est\u00e1n presentes no nacemento (conx\u00e9nitos), pero os de pequeno tama\u00f1o non son descubertos ata moito m\u00e1is tarde na vida do individuo."}
{"id": "249052", "revid": "56817", "url": "https://gl.wikipedia.org/wiki?curid=249052", "title": "Rat Farm", "text": "Rat Farm \u00e9 o d\u00e9cimo cuarto \u00e1lbum da banda estadounidense de rock alternativo Meat Puppets, publicado o 16 de abril do 2013 a trav\u00e9s do selo Megaforce Records."}
{"id": "249053", "revid": "1888", "url": "https://gl.wikipedia.org/wiki?curid=249053", "title": "A.T.E.O.", "text": ""}
{"id": "249054", "revid": "1888", "url": "https://gl.wikipedia.org/wiki?curid=249054", "title": "Asociaci\u00f3n de Traballadores do Ensino de Ourense", "text": ""}
{"id": "249055", "revid": "25871", "url": "https://gl.wikipedia.org/wiki?curid=249055", "title": "Asturc\u00f3n", "text": "O asturc\u00f3n ou poni asturiano \u00e9 unha raza de cabalo r\u00fastico e de pequeno tama\u00f1o de orixe asturiano. Son pequenos animais cunha alzada media de 1,20 m.\nForma parte das razas que habitan dende a antig\u00fcidade os territorios monta\u00f1osos da Cordilleira Cant\u00e1brica. Nestas razas c\u00e1ntabro-pirenaicas dist\u00ednguense polo menos seis subtipos: o garrano de Portugal, o cabalo galaico en Galicia, o asturc\u00f3n en Asturias, o monchino en Cantabria, o losino no norte de Burgos e Palencia e o pottoka do hist\u00f3rico Pa\u00eds Vasco.\nHistoria.\nOs \u00e1stures empreg\u00e1ronos como animais de monta e tiro, e nalg\u00fans casos puideron ser usados con fins alimenticios ou de sacrificio, como as\u00ed se constatou nos restos atopados nas escavaci\u00f3ns arqueol\u00f3xicas do castro de Noega en Xix\u00f3n (Asturias). Os romanos apreciaron as s\u00faas caracter\u00edsticas e utiliz\u00e1ronos nas minas.\nO asturc\u00f3n estivo a piques de perecer polo avance do industrialismo. Hoxe en d\u00eda, os \u00faltimos asturc\u00f3ns viven na Serra do Sueve, no oriente asturiano, entre os concellos de Parres, Pilo\u00f1a, Caravia e Colunga, e est\u00e1n protexidos polo ACAS."}
{"id": "249056", "revid": "6184441", "url": "https://gl.wikipedia.org/wiki?curid=249056", "title": "Bas\u00edlica", "text": "O termo bas\u00edlica prov\u00e9n do lat\u00edn \"basilica\" que \u00e1 s\u00faa vez deriva do grego \u03b2\u03b1\u03c3\u03b9\u03bb\u03b9\u03ba\u03ae (foneticamente, \"basilik\u00e9\") que significa 'rexia ou real' (fem.), e v\u00e9n ser unha elipse da expresi\u00f3n completa \u03b2\u03b1\u03c3\u03b9\u03bb\u03b9\u03ba\u03ae \u03bf\u1f30\u03ba\u03af\u03b1 (\"basilik\u00e9 oik\u00eda\") que quere dicir \u00abcasa real\u00bb. Unha bas\u00edlica era un suntuoso edificio p\u00fablico que nas antigas Grecia e Roma adoitaba destinarse ao tribunal, e que nas cidades romanas ocupaba un lugar preferente no foro.\nM\u00e1is adiante, os cristi\u00e1ns aproveitaron a forma basilical e, en moitos casos, os propios edificios romanos para utilizalos como recinto relixioso oficial para a celebraci\u00f3n da liturxia. Despois de que o Imperio romano volv\u00e9sese oficialmente cristi\u00e1n, o termo usouse tam\u00e9n para referirse a igrexas, xeralmente grandes ou importantes, \u00e1s que se outorgaron ritos especiais e privilexios en materia de culto. Neste sentido util\u00edzase hoxe a denominaci\u00f3n, tanto desde o punto de vista arquitect\u00f3nico, como relixioso.\nBas\u00edlica lit\u00farxica.\nCon independencia do seu trazado arquitect\u00f3nico, unha igrexa pode titularse \u00abBas\u00edlica\u00bb por prerrogativa do Romano Pont\u00edfice. As\u00ed, en sentido lit\u00farxico, son bas\u00edlicas todas aquelas igrexas que, pola s\u00faa importancia, polas s\u00faas circunstancias hist\u00f3ricas, ou por aspectos de certo relevo, obte\u00f1an ese privilexio papal. Dist\u00ednguense as bas\u00edlicas maiores e as bas\u00edlicas menores.\nBas\u00edlicas maiores.\nEn principio cham\u00e1ronse as\u00ed a sete das bas\u00edlicas con que contaba Roma. Eran estas:\nActualmente s\u00f3 as catro primeiras seguen sendo hoxe chamadas bas\u00edlicas maiores. Caracter\u00edzanse, entre outras cousas, porque no seu altar (altar papal) s\u00f3 pode oficiar o papa. Estas catro bas\u00edlicas maiores e a bas\u00edlica menor de San Lourenzo Extramuros (que carece dunha porta santa) son denominadas en conxunto bas\u00edlicas patriarcais (Pentarqu\u00eda).\nBas\u00edlicas menores.\nCh\u00e1maselles bas\u00edlicas menores ao resto das igrexas romanas que te\u00f1en funci\u00f3ns parroquiais ou ben son t\u00edtulos cardealicios ou diaconados.\nOs papas, ademais, concederon o t\u00edtulo de bas\u00edlica menor, cos mesmos privilexios que as igrexas romanas, a outros templos do mundo cat\u00f3lico, mediante breve pontificio ou rescrito. A partir da constituci\u00f3n apost\u00f3lica \"Pastor Bonus\" do 28 de xu\u00f1o de 1988 referida \u00e1 nova ordeaci\u00f3n da Curia romana, \u00e9 competencia da Congregaci\u00f3n para o Culto Divino e a Disciplina dos Sacramentos a concesi\u00f3n do t\u00edtulo de bas\u00edlica menor.\nEn 2006 hab\u00eda oficialmente 1506 bas\u00edlicas en todo o mundo. Todas as catedrais pos\u00faen o t\u00edtulo de Bas\u00edlica menor, a\u00ednda que hai algunhas catedrais que solicitaron o t\u00edtulo de \u00abbas\u00edlica menor\u00bb por separado (estas son co\u00f1ecidas como \"catedrais-bas\u00edlica\").\nEn Galicia te\u00f1en a condici\u00f3n de bas\u00edlica as catedrais de Santiago, Lugo, Mondo\u00f1edo, Ourense e Tui, a Concatedral de Vigo, a Bas\u00edlica de San Marti\u00f1o de Mondo\u00f1edo e a Bas\u00edlica de Santa Mar\u00eda a Maior de Pontevedra."}
{"id": "249057", "revid": "10599", "url": "https://gl.wikipedia.org/wiki?curid=249057", "title": "Parque G\u00fcell", "text": ""}
{"id": "249058", "revid": "56817", "url": "https://gl.wikipedia.org/wiki?curid=249058", "title": "Airbourne", "text": "Airbourne \u00e9 unha banda australiana de hard rock formada en Warrnambool no ano 2003. Adoita a ser comparada co grupo tam\u00e9n australiano AC/DC. Os seus compo\u00f1entes principais son o vocalista e guitarrista Joel O'Keeffe, o seu irm\u00e1n, o bater\u00eda Ryan O'Keeffe, e o guitarrista e corista David Roads. Posteriormente un\u00eduselles o baixista Justin Street. O seu \u00e1lbum de estrea, \"Runnin' Wild\", foi publicado en xu\u00f1o do 2007 e entrou no \"top 30\" da ARIA Albums Chart. O disco entrar\u00eda tam\u00e9n nas listas de \u00e1lbums brit\u00e1nicas e na \"Billboard 200\" estadounidense. O seu segundo disco, \"No Guts. No Glory.\", apareceu en marzo do ano 2010 entrando no \"top 20\" da ARIA Chart, no \"top 40\" no Reino Unido e aparecendo tam\u00e9n na \"Billboard 200\". O seu terceiro traballo, \"Black Dog Barking\" foi publicado o 31 de maio do 2013."}
{"id": "249060", "revid": "1131", "url": "https://gl.wikipedia.org/wiki?curid=249060", "title": "Bas\u00edlica de Santa Mar\u00eda a Real de Covadonga", "text": "A Bas\u00edlica de Santa Mar\u00eda la Real \u00e9 un templo relixioso de culto cat\u00f3lico situado en Covadonga, Principado de Asturias (Espa\u00f1a), declarado como Bas\u00edlica o 11 de setembro de 1901.\nO templo foi ideado por Roberto Frassinelli e levantado entre 1877 e 1901 polo arquitecto Federico Aparici Soriano, de estilo neorrom\u00e1nico, constru\u00eddo integramente en pedra calcaria rosa.\nHistoria.\nEn 1777 un incendio destru\u00edu o antigo templo, que se atopaba contiguo \u00e1 Santa Cova onde se venera \u00e1 Virxe de Covadonga. Decidiuse ent\u00f3n levantar un novo a modo de monumental santuario, para o que se pediu esmola en toda Espa\u00f1a, coa oposici\u00f3n do cabido, xa que os relixiosos quer\u00edan reconstru\u00edr o templo da Santa Cova e o santuario ideado por Ventura Rodr\u00edguez, que nunca puido levarse a cabo.\nO pulo definitivo para a construci\u00f3n non chega ata un s\u00e9culo despois e ser\u00eda o rei Afonso XII o que se interesa na conclusi\u00f3n desta obra. O dese\u00f1o clasicista de Ventura Rodr\u00edguez, de dif\u00edcil e custosa construci\u00f3n, dar\u00e1 paso a un dese\u00f1o neomedievalista. A idea orixinal deste novo proxecto foi do erudito alem\u00e1n co\u00f1ecido como \"o Alem\u00e1n de Corao\", Roberto Frassinelli, que era gran debuxante pero non era arquitecto e tivo que ceder o seu posto ao arquitecto Federico Aparici, titulado da Academia de San Fernando; a\u00ednda as\u00ed o Alem\u00e1n tivo tempo de dirixir as obras da cripta.\nBas\u00edlica.\nA bas\u00edlica presenta unha grande unidade estil\u00edstica, dentro dos canons do estilo neorrom\u00e1nico no que foi concibida. O edificio as\u00e9ntase sobre un gran socalco. Presenta tres naves, a central notablemente m\u00e1is alta que as laterais, con transepto e cabeceira rematada por tres \u00e1bsidas graduadas; as naves c\u00f3brense por b\u00f3vedas de aresta. A fachada principal chama a atenci\u00f3n polas esveltas agullas que rematan as torres. O acceso f\u00f3rmase por un p\u00f3rtico adiantado \u00e1 nave, con tres arcadas de medio punto. En todo o edificio destaca a tonalidade ros\u00e1cea polo tipo de pedra calcaria que contrasta co verde da paisaxe.\nNo interior, destaca a imaxe da nosa Se\u00f1ora, que recibe culto no altar maior, obra do escultor Juan Sams\u00f3."}
{"id": "249063", "revid": "23204", "url": "https://gl.wikipedia.org/wiki?curid=249063", "title": "Nosa Se\u00f1ora de Covadonga", "text": "A Virxe de Covadonga, co\u00f1ecida popularmente como \"A Santina\", \u00e9 unha imaxe da Virxe Mar\u00eda que se atopa nunha cova en Covadonga, no concello de Cangas de On\u00eds, Principado de Asturias. \u00c9 a patroa de Asturias e unha das sete Patroas das comunidades aut\u00f3nomas de Espa\u00f1a.\nSegundo a tradici\u00f3n, a Virxe axudou aos cristi\u00e1ns capitaneados por Paio, provocando un desprendemento de rochas na co\u00f1ecida como batalla de Covadonga, que minguou o ex\u00e9rcito \u00e1rabe. Esta vitoria \u00e9 lendariamente considerada como o inicio da Reconquista e a reinstauraci\u00f3n dos reis cristi\u00e1ns na Pen\u00ednsula.\nA imaxe.\nA imaxe primitiva perdeuse nun incendio. A actual talla data do s\u00e9culo XVI e foi doada ao Santuario pola Catedral de Oviedo en 1778.\n\u00c9 unha talla policromada cuberta de vestiduras e manto, a\u00ednda que foi concibida para mostrarse sen a roupaxe e o manto est\u00e1 pintado sobre a madeira nunha cor azul verdoso adornado con flores vermellas. A capa \u00e9 de cor avermellada cos bordos dourados, as\u00ed como o cinto e os baixos do faldr\u00f3n tallados na escultura. A Virxe sost\u00e9n ao Neno Xes\u00fas na s\u00faa man esquerda e na dereita suxeita unha rosa de ouro. Sobre a s\u00faa cabeza, unha coroa dourada con perlas nas s\u00faas arestas e brillantes incrustados. Do arco que describe a parte superior da coroa pende unha pomba representando ao Esp\u00edrito Santo, rodeada dun c\u00edrculo de brillantes.\nO Neno Xes\u00fas actual foi colocado no ano 1704, sobre a man esquerda da Nai. Ao longo do tempo a imaxe foi obxecto de restauraci\u00f3ns e modificaci\u00f3ns. As\u00ed, o conxunto foi retocado en 1820; reaxustouse en 1874. Tras ser roubada e recuperada durante o per\u00edodo da Guerra Civil foi restaurada polo Instituto Nacional de Conservaci\u00f3n e Restauraci\u00f3n da Direcci\u00f3n Xeral de Belas Artes en 1971 e 1986.\nA actual imaxe de Covadonga estivo na pr\u00f3xima capela da Colexiata de San Fernando desde 1778 ata 1820, en que foi levada \u00e1 Cova, onde se habilitara unha pequena capela para a s\u00faa custodia.\nFoi coroada canonicamente en 1918, coincidindo co duod\u00e9cimo centenario da hist\u00f3rica batalla de Covadonga. Por este motivo a talla da Virxe de Covadonga foi unha das primeiras imaxes marianas de Espa\u00f1a en recibir a Coroaci\u00f3n can\u00f3nica, xunto \u00e1 Virxe de Montserrat (Patroa de Catalu\u00f1a), a Virxe da Candeloria (Patroa das Canarias), a Virxe de Guadalupe (Patroa de Estremadura) e a Virxe dos Desamparados (Patroa da Comunidade Valenciana), entre outras.\nOs d\u00edas 21 e 22 de agosto do ano 1989 o papa Xo\u00e1n Paulo II visitou o santuario e rezou e oficiou misa na Santa Cova de Covadonga.\nRoubo da imaxe.\nA imaxe da \"Santina\" foi roubada da s\u00faa cova e levada a Par\u00eds en 1939, a\u00ednda que non foi obxecto de profanaci\u00f3n algunha. Terminada a Guerra, f\u00edxose cargo da Embaixada espa\u00f1ola en Par\u00eds o doutor Pedro Abadal, quen comunicou o achado da imaxe en Par\u00eds e o mesmo trasladou a imaxe no seu coche pechado desde a embaixada de Espa\u00f1a onde foi atopada ata a fronteira con Espa\u00f1a.\nO d\u00eda 11 de xu\u00f1o de 1939 entraba triunfalmente en Espa\u00f1a a imaxe da Santina. A cidade de Ir\u00fan dispo\u00f1\u00edase a recibila cunha extrema exaltaci\u00f3n de relixiosidade. O mesmo entusiasmo suscitou a Santa Imaxe en Donostia, Loyola, Arrasate, Vitoria, Valladolid e Le\u00f3n. O d\u00eda 13 chegaba a Asturias entrando por Pajares.\nPasou nove d\u00edas na Catedral de Oviedo, visitou Xix\u00f3n, Avil\u00e9s e varios pobos ata que por fin chegou a Covadonga onde con grande entusiasmo ser\u00eda entronizada. Foi recibida no chamado campo do Repelao polo Cabido da Colexiata o 6 de agosto, deposit\u00e1ndose a imaxe da Virxe na Santa Cova de Covadonga \u00e1 unha e media da tarde."}
{"id": "249064", "revid": "35560", "url": "https://gl.wikipedia.org/wiki?curid=249064", "title": "Comisi\u00f3n Electrot\u00e9cnica Internacional", "text": "IEC ou CEI (en ingl\u00e9s IEC, \"International Electrotechnical Commission\" ou en franc\u00e9s CEI, \"Commission \u00e9lectrotechnique internationale\") \u00e9 unha organizaci\u00f3n internacional de normalizaci\u00f3n el\u00e9ctrica e electr\u00f3nica con sede en Xenebra e complementaria con ISO.\nHistoria.\nA organizaci\u00f3n foi fundada en Londres en 1906. O seu primeiro presidente foi Lord Kelvin. En 1948 foi transladada a s\u00faa sede a Su\u00edza. IEC creou os est\u00e1ndares para algunhas unidades de medida como o gauss, hertz e weber. Tam\u00e9n creou a primeira proposta de unidades normalizadas, o sistema Giorgi, que co tempo pasar\u00eda a ser o sistema internacional de unidades (SI).\nV\u00e9xase tam\u00e9n.\nLigaz\u00f3ns externas.\nP\u00e1xinas web dos comit\u00e9s t\u00e9cnicos:"}
{"id": "249066", "revid": "1888", "url": "https://gl.wikipedia.org/wiki?curid=249066", "title": "La Rep\u00fablica (1919)", "text": "La Rep\u00fablica foi un peri\u00f3dico editado en Ourense entre 1919 e 1921.\nHistoria e caracter\u00edsticas.\nSubtitulado \"Semanario Republicano\", apareceu en 1919. Funcionou como voceiro do Centro Obrero de Ourense. Estaba dirixido por Eduardo Barrionuevo Herr\u00e1n, que exerceu o mesmo cargo en \"El Parlamentario\" de Madrid, \"Rep\u00fablica\" de Sevilla e \"La Federaci\u00f3n\" de Xix\u00f3n. No n\u00famero 7 deuse conta da representaci\u00f3n organizada co fin de recadar fondos para a construci\u00f3n da Casa del Pueblo. Cesou a s\u00faa edici\u00f3n en 1921."}
{"id": "249067", "revid": "1888", "url": "https://gl.wikipedia.org/wiki?curid=249067", "title": "La Rep\u00fablica (1930)", "text": "La Rep\u00fablica foi un semanario editado en Ourense entre 1930 e 1931.\nHistoria e caracter\u00edsticas.\nSubtitulado \"\u00d3rgano de la Federaci\u00f3n Republicana de Orense\", apareceu o 4 de maio de 1930. Foi unha iniciativa da Federaci\u00f3n Republicana para a que funcionou como voceiro. Estaba dirixido por Jacinto Santiago. O director e dous dos redactores foron procesados e encarcerados por artigos publicados nas s\u00faas p\u00e1xinas e en marzo de 1931 f\u00edxose cargo da direcci\u00f3n Roberto Blanco Torres. Os seus colaboradores estaban vinculados ao republicanismo de centro e de esquerda, ao socialismo e ao maxisterio laicista; entre eles destacan \u00c1lvaro de las Casas, Florentino L\u00f3pez Cuevillas, Ram\u00f3n Otero Pedrayo e Rafael Dieste . Cesou a s\u00faa publicaci\u00f3n o 22 de xu\u00f1o de 1931."}
{"id": "249087", "revid": "29398", "url": "https://gl.wikipedia.org/wiki?curid=249087", "title": "Diego Simeone", "text": "Diego Pablo Simeone, m\u00e1is co\u00f1ecido como El Cholo, nado en Buenos Aires o 28 de abril de 1970, \u00e9 un exfutbolista e actual adestrador de f\u00fatbol arxentino. Actualmente adestra o Atl\u00e9tico de Madrid."}
{"id": "249089", "revid": "1888", "url": "https://gl.wikipedia.org/wiki?curid=249089", "title": "Julio Carballo Enr\u00edquez", "text": "Julio Carballo Enr\u00edquez, nado en Xinzo de Limia o 9 de outubro de 1861 e finado en Buenos Aires o 26 de maio de 1928, foi un avogado e xornalista galego.\nTraxectoria.\nEstudou o bacharelato e Peritaxe Mercantil en Ourense. Licenciado en Dereito pola Universidade de Santiago de Compostela, ga\u00f1ou en 1888 a praza de catedr\u00e1tico de Dereito Administrativo e Econom\u00eda Pol\u00edtica da Universidade de San Jos\u00e9 de Costa Rica. Al\u00ed exerceu como redactor da revista xudicial \"El Foro\". En 1891 regresou a Ourense, dedicouse \u00e1 avogac\u00eda, obtivo o cargo de tenente fiscal da Audiencia Provincial e ingresou no Partido Republicano. Foi redactor de \"El Eco de Orense\" e dirixiu o semanario \"La Rep\u00fablica\". En 1910 marchou a Buenos Aires como correspondente de \"Vida Gallega\" e \"Noticiero de Vigo\". Traballou como redactor en \"La Naci\u00f3n\" e colaborou en \"Acci\u00f3n Gallega\", \"Suevia\" e \"Correo de Galicia\", que dirixiu nunha breve etapa en 1911. Vinculado \u00e1 Casa de Galicia, foi membro do comit\u00e9 antiforal de Buenos Aires e fundou a agrupaci\u00f3n antiforal A Terra.\nVida persoal.\nCasou en Xinzo de Limia en 1885 con Adela Romero Pel\u00e1ez, e foi pai de Julio Carballo Romero."}
{"id": "249093", "revid": "1888", "url": "https://gl.wikipedia.org/wiki?curid=249093", "title": "Baltasar V\u00e1zquez", "text": "Baltasar V\u00e1zquez Fern\u00e1ndez, nado en Gab\u00edn (Montederramo) o 26 de outubro de 1905 e finado na Gudi\u00f1a en 1995, foi un mestre e pol\u00edtico galego.\nTraxectoria.\nEstudou o maxisterio no Colexio-Seminario do Ave Mar\u00eda, estando no internado do Padre Manj\u00f3n en Granada. De volta a Galicia, foi mestre interino en Xunqueira de Amb\u00eda (1925). Aprobou as oposici\u00f3ns de 1928. Foi mestre en Zorelle e despois en Bustavalle (Maceda). Militante comunista, era membro da Asociaci\u00f3n de Trabajadores de la Ense\u00f1anza de Orense, e a partir de 1932 pasou a dirixir a s\u00faa revista \"Escuela de Trabajo\". Co golpe de Estado do 18 de xullo de 1936 foi destitu\u00eddo. Agochado no faiado da casa dos sogros en Maceda, despois en Gab\u00edn e finalmente no monte. Estivo tres meses de criado na casa dun veci\u00f1o de Montederramo e logo agochado na serra da Queixa. Ao rematar a guerra entregouse. Ingresou na cadea o 15 de xu\u00f1o de 1939. Xulgado en Ourense por rebeli\u00f3n militar, foi sentenciado a cadea perpetua. Internado na Prisi\u00f3n Provincial de Ourense, sa\u00edu en liberdade provisional en 1941. Estivo un tempo en Montederramo dando clases particulares de Bacharelato e traballando como capataz na repoboaci\u00f3n forestal. Trasladouse a Valladolid e foi encargado de FASA e deu clases particulares. Revisado o seu expediente de depuraci\u00f3n, reingresou no Maxisterio en 1964. Incorporouse como mestre en Olmedo en 1965 e ao ano seguinte conseguiu o traslado a Forcarei. O seu \u00faltimo destino foi A Gudi\u00f1a, onde se xubilou en 1975.\nVida persoal.\nCasou en Maceda con Gloria Movilla Carnero en 1932."}
{"id": "249095", "revid": "1888", "url": "https://gl.wikipedia.org/wiki?curid=249095", "title": "Baltasar V\u00e1zquez Fern\u00e1ndez", "text": ""}
{"id": "249096", "revid": "1888", "url": "https://gl.wikipedia.org/wiki?curid=249096", "title": "Francisco Jaime V\u00e1zquez D\u00edaz", "text": "Francisco Jaime V\u00e1zquez D\u00edaz, nado en 1956 e finado en Ourense a principios de xaneiro de 2010, foi un pol\u00edtico galego do PPdeG\nTraxectoria.\nFillo de Jaime V\u00e1zquez. Foi director de distintas sucursais de Caixanova. Nas elecci\u00f3ns municipais de 1983 encabezou a candidatura de Coalici\u00f3n Popular en Montederramo e foi elixido alcalde. Volveu ser elixido alcalde nas municipais de 1987 encabezando a candidatura de Alianza Popular-Centristas de Galicia, pero dimitiu por motivos profesionais en febreiro de 1988."}
{"id": "249097", "revid": "98629", "url": "https://gl.wikipedia.org/wiki?curid=249097", "title": "Faces in the Crowd", "text": "Faces in the Crowd \u00e9 un filme estadounidense dirixido por Julien Magnat que se estreou no 2011.\nSinopse.\nUn asasino en serie ten atemorizada \u00e1 cidade. Unha espectadora inocente presenza o seu \u00faltimo ataque, pero \u00f3 fuxir cae dunha ponte quedando inconsciente. Cando esperta no hospital, non pode reco\u00f1ecer \u00e1 s\u00faa propia familia, nin \u00f3 seu mozo, nin tan sequera o seu propio reflexo no espello. Diagnost\u00edcanlle prosopagnosia, unha desorde neurol\u00f3xica causada por unha lesi\u00f3n no l\u00f3bulo temporal que impide comparar a cara que estamos vendo con outra cara almacenada na memoria, co que non \u00e9 quen de reco\u00f1ecer a mesma cara d\u00faas veces."}
{"id": "249100", "revid": "98629", "url": "https://gl.wikipedia.org/wiki?curid=249100", "title": "Pottoka", "text": "Pottoka, do \u00e9uscaro \"cabalo pequeno\", \u00e9 o nome co que se co\u00f1ece a unha raza de cabalo de pequena envergadura ou poni, que habitaron dende a antig\u00fcidade os territorios monta\u00f1osos da Cordilleira Cant\u00e1brica e os Pireneos occidentais en ambas vertentes.\nHistoria.\nXa en covas prehist\u00f3ricas, como as de Santimami\u00f1e en Biscaia ou Ekain en Guip\u00fascoa, aparecen representados os primeiros \u00e9quidos dos que se ten constancia.\nH\u00e1bitat e comportamento.\nViven agrupados en raba\u00f1os salvaxes nos montes vascos, organizados nunha xerarqu\u00eda na que se sit\u00faa a egua Alfa, xunto co semental.\nCaracter\u00edsticas.\nEs un poni de boa conformaci\u00f3n xeral cunha alzada media de 1,25m nas femias e 1,23m nos machos. O perfil da cabeza var\u00eda do recto \u00f3 subc\u00f3ncavo, sendo en xeral unha cabeza harm\u00f3nica, piramidal e proporcionada. A cara \u00e9 recta, cunhas guedellas caracter\u00edsticas. As capas poden ser negra ou casta\u00f1a moi escura. Os pottokas de pura raza son de capa totalmente negra, xa que as manchas son s\u00edntomas de mestizaxe. Son animais \u00f3s que se pode definir como \u00e9quidos resistentes, r\u00e1pidos, r\u00fasticos, fortes, d\u00f3ciles e aptos para a caza, a monta, paseos e saltos de obst\u00e1culos. Foron precisamente estas \u00faltimas funci\u00f3ns, as que est\u00e1n axudando a que esta raza non desapareza, a pesar de encontrarse en perigo de extinci\u00f3n.\nPottoka como animal de traballo.\nNo pasado foron empregados como tractores dos vag\u00f3ns nas minas, para os labores de labranza e tiro nos casar\u00edos, limpeza de montes e como subministraci\u00f3n de carne en carnicer\u00edas.\nAs deputaci\u00f3ns de Biscaia e Guip\u00fascoa dispo\u00f1en de dous centros de cr\u00eda e multiplicaci\u00f3n desta raza. No Pa\u00eds Vasco franc\u00e9s (Lapurdi, Zuberoa e Baixa Navarra) est\u00e1 m\u00e1is estendida a s\u00faa crianza, e en Navarra agora estase empezando a traballar a nivel particular para recuperala e promocionala."}
{"id": "249101", "revid": "27155", "url": "https://gl.wikipedia.org/wiki?curid=249101", "title": "Inmunosupresor", "text": ""}
{"id": "249111", "revid": "23204", "url": "https://gl.wikipedia.org/wiki?curid=249111", "title": "Boudhanath", "text": "Boudhanath (en devan\u00e1gari: \u092c\u094c\u0926\u094d\u0927\u0928\u093e\u0925), tam\u00e9n chamado Boudha, Bouddhanath ou Baudhanath ou o Kh\u0101sa Caitya, \u00e9 un dos lugares m\u00e1is sagrados do budismo en Katmand\u00fa, Nepal. \u00c9 co\u00f1ecido como Kh\u0101sti en lingua newari, Jyarung Khasyor en lingua tamang ou como Bauddha polos modernos falantes de nepal\u00e9s. Est\u00e1 situado a 11 km do centro, na periferia ao noroeste de Katmand\u00fa. Tr\u00e1tase dunha das estupas esf\u00e9ricas m\u00e1is grandes do Nepal, representando o mandala.\nA estupa budista de Boudhanath domina o horizonte. A antiga estupa \u00e9 unha das maiores do mundo. A afluencia de grandes poboaci\u00f3ns de refuxiados do T\u00edbet propiciou a construci\u00f3n de 50 gompas tibetanas (mosteiros) arredor do Boudhanath. Dende 1979, o Boudhanath \u00e9 Patrimonio da Humanidade da UNESCO. Xunto co Swayambhunath, \u00e9 un dos lugares m\u00e1is populares para os turistas na \u00e1rea de Katmand\u00fa."}
{"id": "249119", "revid": "1131", "url": "https://gl.wikipedia.org/wiki?curid=249119", "title": "Blois", "text": "Blois e \u00e9 unha cidade francesa, capital do departamento franc\u00e9s de Loir e Cher dentro da rexi\u00f3n Centro.\nXeograf\u00eda.\nAtravesado polo r\u00edo Loire, Blois est\u00e1 a medio cami\u00f1o entre Tours e Orle\u00e1ns, a 170\u00a0km de Par\u00eds."}
{"id": "249120", "revid": "27155", "url": "https://gl.wikipedia.org/wiki?curid=249120", "title": "Homoserina", "text": "A homoserina \u00e9 un \u03b1-amino\u00e1cido coa f\u00f3rmula qu\u00edmica HO2CCH(NH2)CH2CH2OH. A -homoserina non \u00e9 un dos amino\u00e1cidos com\u00fans codificados polo ADN (ver amino\u00e1cido non proteinox\u00e9nico) e difire do amino\u00e1cido proteinox\u00e9nico serina na inserci\u00f3n no seu esqueleto dunha unidade -CH2- adicional. Interv\u00e9n como mol\u00e9cula intermediaria na s\u00edntese de certos amino\u00e1cidos.\nA homoserina, na s\u00faa forma lactona (homoserina lactona), \u00e9 o produto resultante da clivaxe por bromuro de cian\u00f3xeno dun p\u00e9ptido por degradaci\u00f3n da metionina.\nS\u00edntese de amino\u00e1cidos.\nA homoserina \u00e9 un intermediato na bios\u00edntese de tres amino\u00e1cidos esenciais: metionina, treonina (que \u00e9 un is\u00f3mero da homoserina), e isoleucina. F\u00f3rmase por d\u00faas reduci\u00f3ns do \u00e1cido asp\u00e1rtico a trav\u00e9s do intermediario aspartato semialdehido. Despois a homoserina pode seguir d\u00faas v\u00edas, unha que d\u00e1 lugar a metionina, e outra que d\u00e1 lugar a treonina; a partir da treonina pode producirse isoleucina."}
{"id": "249136", "revid": "23204", "url": "https://gl.wikipedia.org/wiki?curid=249136", "title": "Festival de Cine de Venecia", "text": ""}
{"id": "249139", "revid": "55340", "url": "https://gl.wikipedia.org/wiki?curid=249139", "title": "Eligio N\u00fa\u00f1ez", "text": "Eligio N\u00fa\u00f1ez Mu\u00f1oz, nado en Ourense o 2 de abril de 1906 e finado en Vilari\u00f1o Fr\u00edo (Montederramo) o 1 de novembro de 1936, foi un mestre e pol\u00edtico galego.\nTraxectoria.\nFillo do boticario Antonio N\u00fa\u00f1ez. Foi nomeado mestre titular da escola de Cambeo en abril de 1931. Durante a Segunda Rep\u00fablica foi membro da Asociaci\u00f3n de Trabajadores de la Ense\u00f1anza de Orense (ATEO) e colaborador da s\u00faa revista \"Escuela del Trabajo\"; en agosto de 1932 pasou a ser coordinador da publicaci\u00f3n xunto con Luis Soto e Manuel Luis Acu\u00f1a. Tam\u00e9n colaborou en \"La Rep\u00fablica\" e \"Espartaco\". Militante do Partido Republicano Radical Socialista, presentouse como candidato \u00e1s elecci\u00f3ns a Cortes de 1933. Presentou con Fernando Barcia Veiras e Apolinar Torres o relatorio \"Misi\u00f3n de los trabajadores de la ense\u00f1anza en el actual momento hist\u00f3rico de la cultura gallega\" ao Congreso de Trabajadores de la Ense\u00f1anza de Galicia de maio de 1936. Co golpe de Estado do 18 de xullo de 1936 foi detido en Ourense ao ir co\u00f1ecer \u00e1 s\u00faa filla Aida, que a s\u00faa muller acababa de dar a luz. Foi asasinado o 1 de novembro en Vilari\u00f1o Fr\u00edo (Montederramo) con Jacinto Santiago, Fructuoso Manrique Mart\u00edn e Aquilino S\u00e1nchez Rodr\u00edguez. O lugar exacto foi A Arca Aberta (Vilari\u00f1o Fr\u00edo), na antiga estrada Nacional 120, agora OU-536.\nVida persoal.\nCasou con Luz Divina Trabazo Fontai\u00f1a, tam\u00e9n mestra, coa que coincidiu en Cambeo. Tivo un primeiro fillo en 1935, Horacio (1935-2020). Luz Divina, que era mestra en Louredo (Maside) cando aconteceu o golpe de Estado, foi sancionada con separaci\u00f3n ata 1942. Eligio ti\u00f1a un irm\u00e1n que puido agocharse e lle sobreviviu, Mart\u00edn."}
{"id": "249140", "revid": "1888", "url": "https://gl.wikipedia.org/wiki?curid=249140", "title": "Eligio N\u00fa\u00f1ez Mu\u00f1oz", "text": ""}
{"id": "249146", "revid": "98629", "url": "https://gl.wikipedia.org/wiki?curid=249146", "title": "F\u00e9lix Salgado del Moral", "text": "F\u00e9lix Segundo Salgado del Moral, nado en Ceuta o 1 de decembro de 1908 e finado en Le\u00f3n o 18 de agosto de 1936, foi un mestre galego.\nTraxectoria.\nFillo de Alejandro Salgado Biempica e sobri\u00f1o de Arturo Salgado Biempica. Na ditadura de Primo de Rivera foi presidente das xuventudes da Uni\u00f3n Patri\u00f3tica. Mestre de Ourense, membro da Asociaci\u00f3n de Trabajadores de la Ense\u00f1anza de Orense e redactor de \"Escuela de Trabajo\". Defendeu a permanencia da FETE na ITE. Como membro de ATEO, foi o seu representante no Congreso Internacional de Educadores Proletarios celebrado en Par\u00eds en xullo de 1933. Con Baltasar V\u00e1zquez e Lu\u00eds Soto eran a li\u00f1a m\u00e1is radical de ATEO. Mestre en Castrelo de Mi\u00f1o, co golpe de Estado do 18 de xullo de 1936 foi alistado no ex\u00e9rcito franquista, e o 18 de agosto de 1936 foi fusilado no campo de tiro de Puente Castro en Le\u00f3n."}
{"id": "249151", "revid": "98629", "url": "https://gl.wikipedia.org/wiki?curid=249151", "title": "Illas Florida", "text": "As illas Florida (ou illas Nggela) son un pequeno grupo de illas na Provincia Central das Illas Salom\u00f3n, unha naci\u00f3n (desde 1978) no suroeste do Oc\u00e9ano Pac\u00edfico. \nA cadea est\u00e1 composta por catro illas m\u00e1is grandes e unhas 50 illas m\u00e1is pequenas. As d\u00faas illas principais, Nggela Sule (ou Illa Florida) e Nggela Pile ao sueste, est\u00e1n separadas por unha canle, Mboli Passage. O nome Illa Florida \u00e1s veces tam\u00e9n se usa para referirse a Nggela Sule. As outras d\u00faas illas m\u00e1is grandes at\u00f3panse ao noroeste de Nggela Sule; Sandfly (tam\u00e9n co\u00f1ecida como Mobokonimbeti) e, m\u00e1is ao noroeste, Vatilau (tam\u00e9n co\u00f1ecido como Buena Vista).\nMoitas das illas m\u00e1is pequenas te\u00f1en praias de coral branco. Ao norte de Nggela Sule at\u00f3pase Anuha (), e xusto \u00e1 beira da costa suroeste de Nggela Sule est\u00e1 Tulagi, a capital da Provincia Central. Outras illas incl\u00faen Gavutu e Tanambogo.\nAs coordenadas das illas son 9\u00b000\u00b4S, 160\u00b010\u00b4E.\nAs illas tiveron importancia estrat\u00e9xica durante a segunda guerra mundial, especialmente na Batalla de Guadalcanal. As illas estaban dominadas polo Xap\u00f3n e foron atacadas, e liberadas, polos Estados Unidos. Posteriormente, as illas ser\u00edan utilizadas como base de hidroavi\u00f3ns estadounidenses.\nHistoria.\nO primeiro avistamento rexistrado por europeos foi pola expedici\u00f3n espa\u00f1ola de \u00c1lvaro de Menda\u00f1a o 16 de abril de 1568. M\u00e1is precisamente, o avistamento debeuse a unha viaxe local realizada por un pequeno barco, nos relatos o bergant\u00edn \"Santiago\", comandado por \"Maestre de campo\" Pedro Ortega Valencia e tendo como piloto a Hern\u00e1n Gallego. Foron eles quen a catalogaron como \"Pascua Florida\" (de o festa dese nome) de onde deriva o seu nome actual \"Florida\". Tulagi en Nggela Sule foi a sede da administraci\u00f3n das Illas Salom\u00f3n Brit\u00e1nicas antes da invasi\u00f3n xaponesa de 1942 na segunda guerra mundial.\nO grupo de illas Nggela at\u00f3pase inmediatamente ao norte da m\u00e1is famosa illa de Guadalcanal, o escenario da Batalla de Guadalcanal na segunda guerra mundial, con todo, a propia Nggela Sule viuse invadida polos xaponeses en abril de 1942 en relaci\u00f3n co establecemento dunha base de hidroavi\u00f3ns na veci\u00f1a Gavutu. O 7 de agosto do mesmo ano, o 1\u00ba Batall\u00f3n do 2\u00ba rexemento de Marines dos Estados Unidos desembarcou na illa para dar cobertura ao asalto do illote veci\u00f1o de Tulagi. A Illa da Florida nunca chegar\u00eda a ser tan famosa como Guadalcanal, malia que serviu como unha pequena base, moi secundaria das operaci\u00f3ns dos Estados Unidos e dos seus aliados na guerra do Pac\u00edfico, Australia e Nova Zelandia durante a duraci\u00f3n da guerra. Logo da liberaci\u00f3n aliada a illa converteuse nunha base de hidroavi\u00f3ns dos Estados Unidos. A illa serviu posteriormente como punto de subministraci\u00f3n de auga para a Mari\u00f1a dos Estados Unidos, desviando a auga dunha fonte subterr\u00e1nea da illa.\nDespois da segunda guerra mundial, a administraci\u00f3n brit\u00e1nica trasladouse a Honiera, Guadalcanal."}
{"id": "249152", "revid": "98629", "url": "https://gl.wikipedia.org/wiki?curid=249152", "title": "Tulagi", "text": "Tulagi, tam\u00e9n co\u00f1ecida como \"Tulaghi\", \u00e9 unha pequena illa, cunhas dimensi\u00f3ns de 5'5\u00a0km por 1\u00a0km nas Illas Salom\u00f3n, ao sur das Illas Florida. A cidade do mesmo nome que a illa (1.750 hab.) foi a capital do Protectorado das Illas Salom\u00f3n de 1896 a 1942, e \u00e9 a d\u00eda de hoxe a capital da Provincia Central.\nA illa foi elixida orixinalmente polos brit\u00e1nicos como unha alternativa relativamente illada e m\u00e1is saudable que \u00e1s illas m\u00e1is grandes das Illas Salom\u00f3n inzadas de enfermidades.\nSegunda guerra mundial.\nXap\u00f3n ocupou Tulagi o 3 de maio de 1942, coa intenci\u00f3n de establecer unha base a\u00e9rea. Os barcos presentes en Tulagi foron atacados por avi\u00f3ns do USS Yorktown ao d\u00eda seguinte, no preludio da Batalla do mar do Coral.\nAs forzas estadounidenses, primeramente os Marine Raiders, arribaron o 7 de agosto e capturaron Tulagi tras un d\u00eda de duros combates.\nTras esta captura, Tulagi converteuse nunha importante base naval americana durante a Guerra do Pac\u00edfico, asumindo protagonismo en batallas como a batalla de Guadalcanal.\nUn pequeno dispensario con 20 camas funcionou en Tulagi ata a s\u00faa pechadura en 1946.\nMergullo.\nTulagi ofrece unha excelente area de mergullo. Os restos dos USS \"Aaron Ward\", USS \"Kanawha\", e HMNZS \"Moa\" est\u00e1n moi preto, e os restos do Ironbottom Sound non est\u00e1n moito m\u00e1is lonxe. O \"Ward\" est\u00e1 considerado como un dos grandes naufraxios do mundo, o casco at\u00f3pase nun fondo de area a 70 metros, est\u00e1 a uns 20 metros por debaixo da li\u00f1a de seguridade na que se pode mergullar con seguridade con aire comprimido. O \"Ward\" at\u00f3pase en posici\u00f3n vertical e intacta, coa cuberta chea de artefactos.\nTulagi ten unha industria tur\u00edstica desenvolvida baseada no mergullo, con todo, debido aos disturbios civ\u00eds, a industria at\u00f3pase en grave perigo.\nPresente.\nA d\u00eda de hoxe, Tulagi \u00e9 un importante porto pesquero das Illas Salom\u00f3n."}
{"id": "249178", "revid": "98629", "url": "https://gl.wikipedia.org/wiki?curid=249178", "title": "The Back Room", "text": "The Back Room \u00e9 o \u00e1lbum de estrea da banda brit\u00e1nica de post-punk revival Editors, publicado o 25 de xullo do 2005. O disco entrou na lista brit\u00e1nica de \u00e1lbums no n\u00famero 13 en xullo do 2005, e acadar\u00eda o n\u00famero 2 en xaneiro do 2006.\nListaxe de canci\u00f3ns.\nTodos os temas por Edward Lay, Russell Leetch, Tom Smith e Chris Urbanowicz."}
{"id": "249179", "revid": "111586", "url": "https://gl.wikipedia.org/wiki?curid=249179", "title": "Spirit They're Gone, Spirit They've Vanished", "text": "Spirit They're Gone, Spirit They've Vanished \u00e9 o \u00e1lbum de estrea da banda estadounidense de neopsicodelia Animal Collective, publicado en agosto do 2000 a trav\u00e9s do seu propio selo Animal (agora co\u00f1ecido como Paw Tracks). O disco foi editado baixo o nome \"Avey Tare and Panda Bear\" e s\u00f3 foron lanzadas 2000 copias. Dende ent\u00f3n foi reeditado como CD duplo xunto con \"Danse Manatee\" no ano 2003 a trav\u00e9s do selo FatCat Records. Tam\u00e9n est\u00e1 dispo\u00f1ible nunha edici\u00f3n limitada en vinilo lanzada polo mesmo selo.\nAntecedentes.\nTodos os temas foron compostos por Avey Tare (David Portner) dende 1997 ata 1999, ag\u00e1s \"Penny Dreadfuls\", escrito cando ti\u00f1a 16 anos. O proceso de composici\u00f3n estivo fortemente influenciado polo seu traslado dende Baltimore ata Nova York, describ\u00edndoo como un \"per\u00edodo escuro\" sendo Brian Weitz (Geologist) o seu \u00fanico amigo na cidade.\nPortner e Panda Bear (Noah Lennox) gravaron a guitarra ac\u00fastica e a bater\u00eda ao vivo nun gravador de cinta de 8 pistas Tascam 48 na habitaci\u00f3n de Portner en Maryland, durante o ver\u00e1n de 1999. As canci\u00f3ns de piano, xunto cos \"overdubs\", grav\u00e1ronse no sal\u00f3n dos pais de Portner.\nUn vello sintetizador Roland SH-2, que o irm\u00e1n de Brian Weitz atopou almacenado nun campamento, foi usado para os sons de baixo. As bater\u00edas foron tocadas con escobillas para emular os \u00e1lbums \"Ocean Rain\" e \"Forever Changes\". Outros sons, como os da maior\u00eda de \"Spirit They've Vanished\", foron creados usando circu\u00edtos de retroalimentaci\u00f3n.\nListaxe de canci\u00f3ns.\nHoubo unha certa confusi\u00f3n sobre a listaxe de canci\u00f3ns do \u00e1lbum. Na edici\u00f3n orixinal limitada a canci\u00f3n se t\u00edtulo que aparec\u00eda no corte 3 non se listou xunto cos outros temas. Debido a que a listaxe de canci\u00f3ns non lle daba o seu correspondente n\u00famero ao resto dos temas, pensouse erroneamente que que os cortes 3-9 eran realmente os 4-10, polo que \"Alvin Row\" non ti\u00f1a t\u00edtulo. Este erro aparece en case todas as recensi\u00f3ns do \u00e1lbum tras a s\u00faa publicaci\u00f3n inicial no ano 2000. A reedici\u00f3n de Fat Cat do 2003 aclara este erro numerando as canci\u00f3ns e deixando un espazo en branco para o corte 3."}
{"id": "249182", "revid": "1131", "url": "https://gl.wikipedia.org/wiki?curid=249182", "title": "Fructuoso Manrique Mart\u00edn", "text": "Fructuoso Manrique Mart\u00edn, nado en Fuentepelayo (Provincia de Segovia) en 1872 e finado en Vilari\u00f1o Fr\u00edo (Montederramo) o 1 de novembro de 1936, foi un carabineiro e pol\u00edtico espa\u00f1ol.\nTraxectoria.\nEstudou a carreira militar. O seu primeiro destino no corpo de carabineiros foi C\u00e1davos (A Mezquita) onde atend\u00eda a Aduana na fronteira con Portugal. Al\u00ed co\u00f1eceu \u00e1 s\u00faa muller Josefa Garc\u00eda Barros. Foi trasladado a Jaca e posteriormente foi comandante en Ferrol. En 1929 foi destinado como tenente coronel do Corpo de Carabineiros a Alxeciras, e en novembro do mesmo ano, a Xirona. Finalmente, en 1931 foi nomeado xefe de Carabineiros na provincia de Pontevedra, xa a punto de xubilarse. O 14 de maio de 1931 mantivo unha reuni\u00f3n no Concello de Vilagarc\u00eda de Arousa na que se firmou a acta pola cal se incautaban as propiedades que nese concello ti\u00f1a o ex rei Afonso XIII, entre elas a Illa de Cortegada, que quedou baixo custodia da Comandancia de Carabineiros de Pontevedra. Meses despois xubilouse acoll\u00e9ndose \u00e1 lei Aza\u00f1a.\nFructuoso e a s\u00faa muller viv\u00edan en Ourense con Marcial Garc\u00eda Barros que era tenente de Seguridade. Con eles viv\u00eda o seu sobri\u00f1o Sergio Garc\u00eda Ferrera. Durante a Segunda Rep\u00fablica, Fructuoso foi nomeado presidente de Izquierda Republicana en Ourense. Logo do triunfo do Frente Popular nas elecci\u00f3ns de febreiro de 1936, foi nomeado gobernador civil interino de Ourense. Foi elixido compromisario para a elecci\u00f3n do presidente da Rep\u00fablica en 1936.\nCo golpe de Estado do 18 de xullo de 1936 o d\u00eda 25, Fructuoso, Marcial e Antonio Bernardo Garc\u00eda Barros foron detidos. Fructuoso pasou uns tres meses en Celanova e coa escusa de trasladalo \u00e1 cadea do Barco de Valdeorras foi asasinado o 1 de novembro na zona chamada Arca Aberta de Vilari\u00f1o Fr\u00edo (Montederramo) con Jacinto Santiago, Eligio N\u00fa\u00f1ez Mu\u00f1oz e Aquilino S\u00e1nchez Rodr\u00edguez. Os executores ordenaron tam\u00e9n queimar a s\u00faa casa en C\u00e1davos.\nVida persoal.\nCasou con Josefa Garc\u00eda Barros, irm\u00e1 de Marcial Garc\u00eda Barros."}
{"id": "249183", "revid": "89787", "url": "https://gl.wikipedia.org/wiki?curid=249183", "title": "Raspberry Pi", "text": "Raspberry Pi \u00e9 unha placa computadora (\"SBC\") de baixo custo desenvolvida no Reino Unido pola Fundaci\u00f3n Raspberry Pi co obxectivo de estimular a ensinanza de ciencias da computaci\u00f3n nas escolas.\nDescrici\u00f3n.\nO dese\u00f1o incl\u00fae un system-on-a-chip Broadcom BCM2835, que cont\u00e9n un procesador central (CPU) ARM1176JZF-S a 700\u00a0MHz (o firmware incl\u00fae uns modos \u201cTurbo\u201d para que o usuario poida facerlle overclock de ata 1\u00a0XHz sen perder a garant\u00eda), un procesador gr\u00e1fico (GPU) VideoCore IV e 512\u00a0MB de memoria RAM (a\u00ednda que orixinalmente cando foi lanzado eran 256\u00a0MB). O dese\u00f1o non incl\u00fae un disco duro ou unha unidade de estado s\u00f3lido, xa que utiliza unha tarxeta SD para o almacenamento permanente; tampouco incl\u00fae fonte de alimentaci\u00f3n ou carcasa. O modelo B v\u00e9ndese a 35 d\u00f3lares estadounidenses e o modelo A a 25 d\u00f3lares estadounidenses. O 29 de febreiro de 2012 a fundaci\u00f3n comezou a aceptar ordes de compra do modelo B, e o 4 de febreiro de 2013 do modelo A.\nA fundaci\u00f3n d\u00e1 soporte para as descargas das distribuci\u00f3ns para arquitectura ARM, Raspbian (derivada de Debian), RISC OS 5 e Arch Linux; e promove principalmente a aprendizaxe da linguaxe de programaci\u00f3n Python, e outras linguaxes como Tiny BASIC, C e Perl.\nEspecificaci\u00f3ns t\u00e9cnicas.\nAs placas incl\u00faen t\u00f3dolos portos de conexi\u00f3n necesarios para empregar perif\u00e9ricos: pantalla, teclado ou altofalantes."}
{"id": "249184", "revid": "1888", "url": "https://gl.wikipedia.org/wiki?curid=249184", "title": "Amadeo Brumbeck Ferrer\u00eda", "text": "Amadeo Brumbeck Ferrer\u00eda, nado en Vilagarc\u00eda de Arousa e finado no mesmo concello en maio de 1940, foi un empresario e pol\u00edtico galego.\nTraxectoria.\nFillo de Julio Brumbeque Nelson que se instalou en Vilagarc\u00eda cara 1856, procedente da cidade norueguesa de Kristiansand. Foi presidente da C\u00e1mara de Comercio de Vilagarc\u00eda, representante no Consello Provincial de Pontevedra de Fomento e alcalde de Vilagarc\u00eda do 1 de xaneiro de 1906 ata o 1 de xullo de 1909. Foi concelleiro durante a Segunda Rep\u00fablica e Primeiro Tenente Alcalde ata o 31 de agosto de 1934. Foi reposto como concelleiro o 19 de xaneiro de 1936. Foi elixido compromisario para a elecci\u00f3n de presidente da Rep\u00fablica en abril de 1936. Cofundador do Villagarcia Foot Ball Club foi tam\u00e9n poeta e xornalista. Casou con \u00c1ngela Reguera Pedrosa."}
{"id": "249186", "revid": "5863", "url": "https://gl.wikipedia.org/wiki?curid=249186", "title": "Aquilino S\u00e1nchez Rodr\u00edguez", "text": "Aquilino S\u00e1nchez Rodr\u00edguez, nado en Oseira (San Cristovo de Cea) en 1874 e finado en Vilari\u00f1o Fr\u00edo (Montederramo) o 1 de novembro de 1936, foi un perito agr\u00edcola e pol\u00edtico galego.\nTraxectoria.\nPerito agr\u00edcola destinado no concello de Maside. Propagandista agrario, fundou e foi director do peri\u00f3dico \"La Torre de Maside\" en 1921. Durante a Segunda Rep\u00fablica militou no Partido Radical, pasando despois a Izquierda Republicana, foi concelleiro do Carballi\u00f1o e foi elixido alcalde do Carballi\u00f1o o 19 de abril de 1936, logo da dimisi\u00f3n de Felisindo \u00c1lvarez Xesteira para facerse cargo da presidencia da Deputaci\u00f3n de Ourense.\nCo golpe de Estado do 18 de xullo de 1936 foi detido o 22 de xullo e trasladado o 2 de agosto en compa\u00f1\u00eda de Joaqu\u00edn Losada Filgueira cara Ourense. Chegados \u00e1 prisi\u00f3n provincial incorpor\u00f3uselles Francisco Paradela N\u00fa\u00f1ez e os tres foron conducidos por un grupo de falanxistas \u00e1 cadea de Viana do Bolo. Os milicianos deixaron a Aquilino S\u00e1nchez na prisi\u00f3n de Trives e continuaron cos outros dous que foron asasinados nas proximidades dos Codos de Larouco (A Pobra de Trives). Xulgado en Ourense en proceso incoado o 15 de setembro por adhesi\u00f3n \u00e1 rebeli\u00f3n, foi absolto. Foi asasinado o 1 de novembro en Vilari\u00f1o Fr\u00edo (Montederramo) con Jacinto Santiago, Fructuoso Manrique Mart\u00edn e Eligio N\u00fa\u00f1ez Mu\u00f1oz."}
{"id": "249188", "revid": "1888", "url": "https://gl.wikipedia.org/wiki?curid=249188", "title": "Ram\u00f3n Alonso Mart\u00ednez", "text": "Ram\u00f3n Alonso Mart\u00ednez, nado en Mos, foi un carpinteiro e pol\u00edtico galego.\nTraxectoria.\nNa ditadura de Primo de Rivera foi concelleiro en Lavadores en 1924 e secretario e despois presidente da Federaci\u00f3n Agraria de Lavadores. Na Segunda Rep\u00fablica militou no Partido Radical, foi presidente da Federaci\u00f3n Agraria Provincial de Pontevedra e candidato en Pontevedra pola coalici\u00f3n de Izquierda Republicana como agrario nas elecci\u00f3ns a Cortes de novembro de 1933. Foi elixido presidente da Federaci\u00f3n Agraria Provincial de Pontevedra en abril de 1936. Foi elixido compromisario para a elecci\u00f3n do presidente da Rep\u00fablica en 1936."}
{"id": "249189", "revid": "2074", "url": "https://gl.wikipedia.org/wiki?curid=249189", "title": "Raspberry pi", "text": ""}
{"id": "249192", "revid": "2074", "url": "https://gl.wikipedia.org/wiki?curid=249192", "title": "Tecor", "text": ""}
{"id": "249194", "revid": "111586", "url": "https://gl.wikipedia.org/wiki?curid=249194", "title": "Monte Neme", "text": " \nMonte Neme \u00e9 un lugar situado como l\u00edmite entre os concellos de Carballo e Malpica de Berganti\u00f1os. O monte ten 387 metros de altura. Preto do cumio hab\u00eda un cr\u00f3mlech que foi destru\u00eddo nos anos 1960 na construci\u00f3n da estrada de acceso. Foi reconstru\u00eddo preto de onde estaba.\nHistoria e lendas.\nO monte xa estaba habitado no neol\u00edtico, moi posibelmente con asentamentos nas s\u00faas abas na Idade dos Metais. Crese tam\u00e9n que existiu un castro, que puido perderse coas obras de minar\u00eda, xa que \u00e9 deste lugar de onde procede a famosa \"Arracada de Cances\" (peza de ourivar\u00eda castrexa) atopada en 1950 no Rego de Bandeira durante os traballos na mina, e que hoxe se atopa no Museo de Pontevedra. O cr\u00f3mlech demostra o uso sagrado do monte. Na zona existiu unha forte presenza de cultos pag\u00e1ns, como demostra a tradici\u00f3n oral que chega aos nosos d\u00edas coa crenza de fontes purificadoras. Crese que no lugar se adoraba a divindade precristi\u00e1n de nome Nemet, moi com\u00fan en toda a Gallaecia, coma mesma ra\u00edz que Nemetobriga (v\u00e9xanse tam\u00e9n Nemeton e Nemetona). Coa chegada do cristianismo \u00e1 Gallaecia, estes lugares foron cristianizados, e ergueuse unha ermida baixo a advocaci\u00f3n de Santa Cristina. Existen ademais outras capelas no monte.\nNo lugar mest\u00faranse lendas, que lle dan ao monte un car\u00e1cter sagrado ou tel\u00farico, de feito a tradici\u00f3n oral asignoulle ao propio monte significados especialmente vencellados a un car\u00e1cter pag\u00e1n e demon\u00edaco, cando menos no tocante \u00e1s tradici\u00f3ns ligadas \u00e1 m\u00edstica do c\u00edrculo de pedra. O nome de Eira das Meigas ou Circo dos Xogos, fai referencia \u00e1 asociaci\u00f3n do lugar con aquelarres e celebraci\u00f3ns escuras, asociadas \u00e1 noite de San Xo\u00e1n ou aos solsticios. A construci\u00f3n de varias igrexas, como as de Santa Mar\u00eda de Arda\u00f1a ou Santa Cristina, protexer\u00edan os veci\u00f1os dos meigallos.\nCr\u00f3mlech.\nPreto do cumio, na aba sueste, orientado ao nacente do monte, at\u00f3pase un cr\u00f3mlech de pequeno tama\u00f1o, a \"Eira das Meigas\" ou \"Circo dos Xogos\", un conxunto l\u00edtico formado por laxes en c\u00edrculo, un dos poucos exemplos destas estruturas que chegaron aos nosos d\u00edas na actual Galicia. O cr\u00f3mlech xa fora descrito por autores como Manuel Murgu\u00eda ou Lu\u00eds Monteagudo.\nA lenda popular di que na noite de San Xo\u00e1n as meigas sub\u00edan ao monte, lavaban a cara na Fonte das Meigas, no lugar de Tordoia, ou noutras como a de San Paio da Devesa ou na fervenza de entrecruces; para despois reun\u00edrense no cr\u00f3mlech, sentando nas grandes cadeiras de pedra para discutiren que facer cos vivos.\nHoxe en d\u00eda a Eira das Meigas at\u00f3pase practicamente destru\u00edda por mor da apertura de pistas para a actividade mineira na d\u00e9cada de 1960. Era un dos escasos exemplos de c\u00edrculo l\u00edtico situado no alto dun monte illado \u00e1 beira do mar, un dos curiosos exemplos que lle confiren a un monte un car\u00e1cter sagrado e que ata vai pouco tempo conservaba o Neme e con el as comarcas de Berganti\u00f1os e Costa da Morte.\nMinar\u00eda.\nO monte salienta ademais por riqueza mineral, xa que, a diferenza de todo o occidente galego, predomina o gneis m\u00e1is ca o granito. \u00c9 moi pos\u00edbel que xa na \u00e9poca romana, grega ou fenicia, foran explotados os xacementos de esta\u00f1o do monte, elemento moi apreciado daquela.\nNos anos da primeira guerra mundial iniciouse a extracci\u00f3n de volframio (material de especial importancia a comezos do s\u00e9culo XX polo seu uso na industria militar para o endurecemento do aceiro). Segundo apuntan os documentos, a primeira concesi\u00f3n da mina para tirar volframio e caol\u00edn datar\u00eda de 1923, a\u00ednda que segundo semella, a orixe ser\u00eda polo menos anterior \u00e1 primeira gran guerra, prorrog\u00e1ndose en sucesivas ocasi\u00f3ns ata o ano 2012, ano no que a mina se abandona.\nDende ent\u00f3n gran parte do monte foi empregado como canteira e no seu cumio hai antenas de telefon\u00eda m\u00f3bil, radio e televisi\u00f3n. A zona outrora explotada ocupa unha superficie de 70.000 metros cadrados. Ademais dos danos ecol\u00f3xicos e da perda de patrimonio hist\u00f3rico, a explotaci\u00f3n ten un forte impacto visual.\nRecuperaci\u00f3n.\nEn setembro de 2016, a Xunta de Galicia anunciou a s\u00faa intenci\u00f3n de recuperar o monte. De tentar borrar as pegadas da actividade mineira, derrubando as construci\u00f3ns que ficaran abandonadas, limpando o monte e consolidando os pozos da canteira.\nNo ano seguinte a Xunta de Galicia empregouno como reclamo tur\u00edstico, rectificando posteriormente por ser isto inadecuado (toxicidade, desastre ambiental, perigosidade). Para facer fronte \u00e1 s\u00faa turistificaci\u00f3n constitu\u00eduse, non desde o plano institucional, a Plataforma en Defensa do Monte Neme."}
{"id": "249195", "revid": "23204", "url": "https://gl.wikipedia.org/wiki?curid=249195", "title": "Santa Cova de Covadonga", "text": "A Santa Cova de Covadonga (\"Cuadonga\" en asturiano) \u00e9 un santuario cat\u00f3lico situado no Principado de Asturias (Espa\u00f1a). Tr\u00e1tase dunha gruta nos contrafortes do Monte Auseva, que d\u00e1 nome \u00e1 parroquia de Covadonga, no concello de Cangas de On\u00eds.\nEtimolox\u00eda.\nO significado de \"\u00abCovadonga\u00bb\", procede de \"\u00abCova de onnica\u00bb\" e significa a \"fonte da cova\". O sufixo \"onnika\" (fonte) deriva do c\u00e9ltico \"onna\" (r\u00edo). A versi\u00f3n tradicional que fai vir o nome do lat\u00edn \"\u00abCova Dominica\u00bb\", ou \"\u00abCova da Se\u00f1ora\u00bb\" (por estar o lugar dedicado ao culto da Virxe de Covadonga) \u00e9 imposible, e dar\u00eda en asturiano \"\u00abCovadominga\u00bb\".\nHistoria.\nA orixe da Cova como lugar de culto \u00e9 controvertido. A tradici\u00f3n afirma que Paio, perseguindo a un malfeitor que se refuxiou nesta gruta, at\u00f3pase cun ermit\u00e1n que daba culto \u00e1 Virxe Mar\u00eda. O ermit\u00e1n roga a Paio que perdoe ao malfeitor, posto que se acolleu \u00e1 protecci\u00f3n da Virxe, e dille que chegar\u00eda o d\u00eda en que el tam\u00e9n ter\u00eda necesidade de buscar amparo na Cova. Alg\u00fans historiadores din que o m\u00e1is veros\u00edmil \u00e9 que Paio e os cristi\u00e1ns, refuxiados na Cova dos musulm\u00e1ns, levasen consigo algunha imaxe da Virxe e deix\u00e1sena al\u00ed logo da s\u00faa vitoria na Batalla de Covadonga.\nAs cr\u00f3nicas musulm\u00e1s sobre a Batalla de Covadonga din que nesta Cova refuxi\u00e1ronse as forzas de Paio, aliment\u00e1ndose do mel deixado polas abellas nos buratos da rocha. As cr\u00f3nicas cristi\u00e1s afirman que a intervenci\u00f3n milagrosa da Virxe Mar\u00eda foi decisiva na vitoria, ao repeler os ataques contra a Cova.\nA primeira construci\u00f3n na Santa Cova data de tempos de Afonso I o Cat\u00f3lico quen, para conmemorar a vitoria de Paio ante os musulm\u00e1ns, manda constru\u00edr unha capela dedicada \u00e1 Virxe Mar\u00eda, que dar\u00eda orixe \u00e1 advocaci\u00f3n da Virxe de Covadonga (co\u00f1ecida popularmente como \"a Santina\"). Ademais do altar \u00e1 Virxe constru\u00edronse outros dous para San Xo\u00e1n Bautista e Santo Andr\u00e9. Afonso I fai entrega desta igrexa aos monxes beneditinos.\nA Cova estaba cuberta de madeira pero en 1777 un incendio destr\u00fae a talla orixinal da Santina. A actual talla data do s\u00e9culo XVI e foi doada ao Santuario pola Catedral de Oviedo en 1778. A talla da Virxe \u00e9 de madeira policromada, de doces facci\u00f3ns, sost\u00e9n ao Neno e unha rosa de ouro.\nDurante a guerra civil a imaxe da Virxe desaparece, e \u00e9 atopada na embaixada de Espa\u00f1a en Par\u00eds en 1939. A capela actual, de estilo neorrom\u00e1nico, \u00e9 obra de Luis Men\u00e9ndez-Pidal y \u00c1lvarez.\nPante\u00f3n real de Covadonga.\nOs personaxes reais que recibiron sepultura en Covadonga, segundo afirman diversos historiadores, foron os seguintes:\nO rei Paio faleceu en Cangas de On\u00eds, onde ti\u00f1a a s\u00faa corte, no ano 737. Logo da s\u00faa defunci\u00f3n, o seu cad\u00e1ver recibiu sepultura na igrexa de Santa Ux\u00eda de Abamia, situada na localidade asturiana de Abamia, na que previamente fora sepultada a s\u00faa esposa, a ra\u00ed\u00f1a Gaudiosa. No lado do Evanxeo de devandita igrexa, cons\u00e9rvase na actualidade o sepulcro, baleiro, que contivo os restos do rei, e en fronte, colocado no lado da Ep\u00edstola, at\u00f3pase o que contivo os restos da s\u00faa esposa. O cronista Ambrosio de Morales deixou constancia na s\u00faa obra de que Afonso X o Sabio, rei de Castela e Le\u00f3n, ordenou trasladar os restos do rei Paio e os da s\u00faa muller \u00e1 Santa Cova de Covadonga, a\u00ednda que, non obstante o anterior, numerosos historiadores cuestionaron a autenticidade do traslado destes restos a Covadonga."}
{"id": "249196", "revid": "17467", "url": "https://gl.wikipedia.org/wiki?curid=249196", "title": "Rei de Asturias", "text": ""}
{"id": "249199", "revid": "1131", "url": "https://gl.wikipedia.org/wiki?curid=249199", "title": "Pazo da Pastora", "text": "O Pazo da Pastora ou Pazo de San Tom\u00e9 \u00e9 unha casa se\u00f1orial constru\u00eddo na Idade Moderna (s\u00e9culo XVI) que se atopa na r\u00faa do Conde, na parroquia de Freixeiro, na mesma cidade de Vigo.\nA orixe do pazo \u00e1chase nunha construci\u00f3n anterior, unha torre co\u00f1ecida coma Torre de Busteu e foi o seu se\u00f1or Pedro \u00c1lvarez de Soutomaior, aculmado Pedro Madruga. O pazo comezou a se constru\u00edr posibelmente no s\u00e9culo XIV, a\u00ednda que o edificio que hoxe temos \u00e9 do s\u00e9culo XVI con incorporaci\u00f3ns do s\u00e9culo XVIII e XIX. Antes era co\u00f1ecido coma Pazo de San Tom\u00e9 (escrito en galego antigo como \"San Thom\u00e9\" ou \"Santhom\u00e9\").\nDescrici\u00f3n.\nTr\u00e1tase dunha construci\u00f3n de planta rectangular e de d\u00faas alturas, con d\u00faas torres nos extremos de cadeirado e cachotar\u00eda encalada nalgunhas zonas. Asem\u00e9llase ao achegado Pazo de Castrelos, pois ambos os dous non presentan a tradicional escaleira/solaina exterior.\nDestaca o seu port\u00f3n de entrada, no que malia a discordante porta, est\u00e1 rodeada de remates de muro en forma de columna sobre os que se asentan formas de xerras de gran tama\u00f1o ou un exuberante pin\u00e1culo noutra delas. As columnas aos lados da porta portan cadanseu escudo e unhas inscrici\u00f3ns. \u00c1 dereita deste port\u00f3n hai un remate de muro tam\u00e9n en forma de columna, cun pin\u00e1culo sobre ela e un pequeno fornelo nunha das s\u00faas caras. En realidade \u00e9 un peto de \u00e1nimas. Dentro deste fornelo hai unha imaxe da Virxe da Divina Pastora pintada nun azulexo. A Virxe leva o seu fillo no colo acari\u00f1ando catro ovellas ao seu arredor. Acomp\u00e1\u00f1ao unha inscrici\u00f3n sen data que di: \u201cLA DIVINA PASTORA\u201d. A xente de Freixeiro deposita no peto flores e candeas como sino de devoci\u00f3n.\n\u00c9 de propiedade privada, non sendo visit\u00e1bel, e ten un uso hostaleiro. Est\u00e1 catalogado pola Xunta de Galicia e nos PXOM."}
{"id": "249200", "revid": "839", "url": "https://gl.wikipedia.org/wiki?curid=249200", "title": "Igrexa cat\u00f3lica sir\u00edaca", "text": "A Igrexa cat\u00f3lica sir\u00edaca (en sir\u00edaco: \u0725\u0715\u072c\u0710 \u0723\u0718\u072a\u071d\u071d\u072c\u0710 \u0729\u072c\u0718\u0720\u071d\u0729\u071d\u072c\u0710, \"\u02bf\u012b\u1e6fo suryai\u1e6fo qa\u1e6fol\u012bqai\u1e6fo\") \u00e9 unha Igrexa particular oriental da Igrexa cat\u00f3lica. Esta igrexa do Levante comparte ritos e pr\u00e1cticas coa Igrexa ortodoxa sir\u00edaca.\nO patriarca de Antioqu\u00eda desta Igrexa ten o t\u00edtulo de patriarca de Antioqu\u00eda e todo o Oriente dos sirios e reside en Beirut. O patriarca actual, dende 2009, \u00e9 Ignacio Xos\u00e9 III Iunan."}
{"id": "249201", "revid": "18868", "url": "https://gl.wikipedia.org/wiki?curid=249201", "title": "Pazo de San Tom\u00e9", "text": ""}
{"id": "249203", "revid": "25871", "url": "https://gl.wikipedia.org/wiki?curid=249203", "title": "Copa Asi\u00e1tica", "text": "A Copa Asi\u00e1tica \u00e9 o campionato de selecci\u00f3ns nacionais de f\u00fatbol organizado pola Confederaci\u00f3n Asi\u00e1tica de F\u00fatbol (AFC), no cal participan os pa\u00edses adscritos \u00e1 mesma.\nDesde 1956, a Copa realizouse cada 4 anos (F\u00f3ra diso entre o torneo de 2004 e 2007 que pasaron tres anos). O \u00faltimo torneo celebrouse en 2011 en Qatar, resultando campioa a selecci\u00f3n de f\u00fatbol do Xap\u00f3n, conseguindo o seu cuarto t\u00edtulo. En 2015 celebrarase o seguinte en Australia.\nPalmar\u00e9s.\nNa seguinte t\u00e1boa at\u00f3panse os equipos que estiveron entre os catro mellores dalgunha edici\u00f3n do torneo.\nEn \"cursiva\" ind\u00edcase o torneo no que o seleccionado foi local."}
{"id": "249206", "revid": "98629", "url": "https://gl.wikipedia.org/wiki?curid=249206", "title": "Selecci\u00f3n de f\u00fatbol de Corea do Sur", "text": "A Selecci\u00f3n de f\u00fatbol de Corea do Sur (en coreano: \ub300\ud55c\ubbfc\uad6d \ucd95\uad6c \uad6d\uac00\ub300\ud45c\ud300) \u00e9 o equipo representativo de Corea do Sur en competici\u00f3ns internacionais de f\u00fatbol. Representa \u00e1 Asociaci\u00f3n de F\u00fatbol de Corea desde 1948 nas competici\u00f3ns oficiais organizadas pola Confederaci\u00f3n Asi\u00e1tica de F\u00fatbol (AFC) e a Federaci\u00f3n Internacional de Asociaci\u00f3ns de F\u00fatbol (FIFA).\nHistoria.\nA\u00ednda que na antiga se Corea practicaba un deporte parecido ao f\u00fatbol actual, chamado \"chuk-gu\", foi a presenza brit\u00e1nica no porto de Incheon en 1882 a que introduciu o f\u00fatbol na pen\u00ednsula. En 1921 xogouse o primeiro torneo coreano de f\u00fatbol e en 1928 creouse a Asociaci\u00f3n de F\u00fatbol de Corea. Ap\u00f3s a fin da segunda guerra mundial, a Asociaci\u00f3n de F\u00fatbol de Corea reinstalouse na nova Rep\u00fablica de Corea. En 1948, foi admitida na FIFA e en 1954 foi unha das asociaci\u00f3ns fundadoras da AFC.\nCorea do Sur \u00e9 un dos equipos m\u00e1is fortes do continente asi\u00e1tico, participou nun total de oito Copas Mundiais. Nestes eventos Corea do Sur sempre tivo un papel menor, ata o ano 2002, cando hospedou o evento de forma conxunta co Xap\u00f3n. Da man do adestrador neerland\u00e9s Guus Hiddink, a selecci\u00f3n surcoreana avanzou ata semifinais, derrotando a selecci\u00f3ns de grande importancia, como e ."}
{"id": "249210", "revid": "43749", "url": "https://gl.wikipedia.org/wiki?curid=249210", "title": "Unidade de procesamento central", "text": ""}
{"id": "249211", "revid": "2074", "url": "https://gl.wikipedia.org/wiki?curid=249211", "title": "Unidade de Procesamento Gr\u00e1fico", "text": ""}
{"id": "249215", "revid": "1888", "url": "https://gl.wikipedia.org/wiki?curid=249215", "title": "Francisco Barbado Mazuelas", "text": "Francisco Barbado Mazuelas, nado en Montoro (C\u00f3rdoba) en 1895 e finado en Sevilla en 1991, foi un pol\u00edtico comunista andaluz.\nTraxectoria.\nTraballador da Electromec\u00e1nica de C\u00f3rdoba. Foi un dos fundadores do PCE logo da escisi\u00f3n do PSOE. Formou parte do bur\u00f3 pol\u00edtico do PCE nos anos trinta, home de confianza do secretario xeral, Jos\u00e9 D\u00edaz. Foi un dos fundadores da Confederaci\u00f3n General de Trabajadoes Unitaria (CGTU) escindida da UGT. Interveu no mitin contra a guerra e o fascismo de Vigo en novembro de 1935, no que se celebrou na Coru\u00f1a o 1 de xaneiro de 1936 con Dolores Ib\u00e1rruri e noutros mitins da Fronte Popular nas elecci\u00f3ns de febreiro de 1936 na provincia de Pontevedra. Foi elixido compromisario para a elecci\u00f3n do presidente da Rep\u00fablica pola provincia de Pontevedra en 1936. Durante a Guerra civil foi segundo comandante do Quinto Regimiento. Exiliouse e pasou trinta anos na Uni\u00f3n Sovi\u00e9tica como obreiro metal\u00farxico. En 1969 regresou a Espa\u00f1a despois de que se promulgara o Decreto-Lei 10/1969, de 31 de marzo, polo que se declaraba a prescrici\u00f3n de todos os delitos cometidos con anterioridade ao 1 de abril de 1939. Foise incorporando ao Partido Comunista en C\u00f3rdoba. Nos anos setenta foi un referente hist\u00f3rico e moral para os mozos da organizaci\u00f3n."}
{"id": "249216", "revid": "2074", "url": "https://gl.wikipedia.org/wiki?curid=249216", "title": "Liquid crystal display", "text": ""}
{"id": "249217", "revid": "2074", "url": "https://gl.wikipedia.org/wiki?curid=249217", "title": "Liquid Crystal Display", "text": ""}
{"id": "249218", "revid": "2074", "url": "https://gl.wikipedia.org/wiki?curid=249218", "title": "Liquid-crystal display", "text": ""}
{"id": "249226", "revid": "3054", "url": "https://gl.wikipedia.org/wiki?curid=249226", "title": "Emperador romano de Oriente", "text": ""}
{"id": "249253", "revid": "27155", "url": "https://gl.wikipedia.org/wiki?curid=249253", "title": "Hormona antimulleriana", "text": ""}
{"id": "249258", "revid": "27155", "url": "https://gl.wikipedia.org/wiki?curid=249258", "title": "Hip\u00f3fise anterior", "text": ""}
{"id": "249259", "revid": "1131", "url": "https://gl.wikipedia.org/wiki?curid=249259", "title": "Staatsoper Unter den Linden", "text": "A Staatsoper Unter den Linden (en galego \"\u00d3pera Estatal de Berl\u00edn\") \u00e9 o principal teatro de \u00f3pera da cidade de Berl\u00edn e un dos m\u00e1is importantes de Alema\u00f1a. Local\u00edzase no bulevar berlin\u00e9s de Unter den Linden e tam\u00e9n \u00e9 sede da Orquestra Estatal de Berl\u00edn."}
{"id": "249260", "revid": "25871", "url": "https://gl.wikipedia.org/wiki?curid=249260", "title": "\u00d3pera Estatal de Berl\u00edn", "text": ""}
{"id": "249261", "revid": "27155", "url": "https://gl.wikipedia.org/wiki?curid=249261", "title": "Somatocrinina", "text": ""}
{"id": "249262", "revid": "98629", "url": "https://gl.wikipedia.org/wiki?curid=249262", "title": "Moscow Chill", "text": "Moscow Chill \u00e9 un filme ruso dirixido por Chris Solimine que se estreou no 2007. Est\u00e1 protagonizado por Norman Reedus, Konstantin Yushkevich e Slava Schoot.\nSinopse.\nRay Perso (Norman Reedus) \u00e9 un solitario hacker que non pode evitar meterse en problemas. Logo de ser arrestado por invadir o sistema dos caixeiros autom\u00e1ticos de Manhattan, co\u00f1ece a Dolphin (Slava Schoot), un xefe do crime organizado ruso, que lle prop\u00f3n un novo negocio. Ray \u00e9 llevado en segredo a Moscova, onde non s\u00f3 co\u00f1ecer\u00e1 o violento submundo de do crime, sen\u00f3n tam\u00e9n a unha fermosa muller chamada Maya. Pero as s\u00faas verdadeiras complicaci\u00f3ns comezan cando Ray ten a brillante idea de usar as s\u00faas habilidades para estafar \u00e1 mafia rusa."}
{"id": "249265", "revid": "89787", "url": "https://gl.wikipedia.org/wiki?curid=249265", "title": "Foro de Le\u00f3n", "text": "O Foro de Le\u00f3n foron un conxunto de disposici\u00f3ns legais promulgadas polo rei Afonso V, probablemente en 1017. Constaba de corenta e oito cap\u00edtulos, os catorce primeiros de car\u00e1cter territorial. Foi completado en 1188 polos Decretos de Le\u00f3n e tivo unha ampla difusi\u00f3n por todo o reino, derivaron outra serie de foros."}
{"id": "249266", "revid": "39164", "url": "https://gl.wikipedia.org/wiki?curid=249266", "title": "Fuero de Le\u00f3n", "text": ""}
{"id": "249268", "revid": "27155", "url": "https://gl.wikipedia.org/wiki?curid=249268", "title": "Dehidroepiandrosterona", "text": ""}
{"id": "249269", "revid": "56817", "url": "https://gl.wikipedia.org/wiki?curid=249269", "title": "Cistationina", "text": "A cistationina \u00e9 un amino\u00e1cido intermediario na ruta de s\u00edntese de ciste\u00edna. Ten dous grupos carboxilo e dous grupos amino, xa que se orixina pola fusi\u00f3n de dous amino\u00e1cidos, que quedan unidos por un \u00e1tomo de xofre formando un tio\u00e9ter asim\u00e9trico.\nX\u00e9rase a partir da homociste\u00edna e serina pola acci\u00f3n do encima cistationina beta sintase, que necesita fosfato de piridoxal como cofactor.\nHomociste\u00edna + serina \u2192 cistationina + H2O\n\u00c9 clivada (cortada) pola cistationina gamma-liase, orixinando ciste\u00edna e \u03b1-cetobutirato. Esta reacci\u00f3n \u00e9 dependente do fosfato de piridoxal e nela a cistationina perde un dos seus grupos amino (por iso se forma o ceto\u00e1cido, sen o grupo amino).\nCistationina + H+ \u2192 \u03b1-cetobutirato + NH4+ + ciste\u00edna\nUn exceso de cistationina na urina denom\u00ednase cistationinuria, que se debe a unha deficiencia de cistationina gamma-liase."}
{"id": "249270", "revid": "98629", "url": "https://gl.wikipedia.org/wiki?curid=249270", "title": "Gavutu", "text": "Gavutu \u00e9 un pequeno illote na Provincia Central das Illas Salom\u00f3n, cuns 500 metros de longo. \u00c9 unha das Illas Florida.\nXunto coa veci\u00f1a illa de Tanambogo, desempe\u00f1ou un papel importante na campa\u00f1a de Guadalcanal durante a segunda guerra mundial. En 1942, os xaponeses trataron de establecer unha base a\u00e9rea na illa. Entre o 7 e o 9 de agosto de 1942 na Batalla de Tulagi e Gavutu-Tanambogo, os elementos do 2\u00ba Rexemento dos Marines dos Estados Unidos asaltaron e ocuparon a illa."}
{"id": "249271", "revid": "98629", "url": "https://gl.wikipedia.org/wiki?curid=249271", "title": "Tanambogo", "text": "Tanambogo \u00e9 un pequeno illote na Provincia Central das Illas Salom\u00f3n. \u00c9 unha das Illas Florida.\nXunto coa pr\u00f3xima illa de Gavutu, desempe\u00f1ou un papel importante na campa\u00f1a de Guadalcanal durante a segunda guerra mundial. En 1942, os xaponeses trataron de establecer unha base a\u00e9rea na illa. Entre o 7 e o 9 de agosto de 1942 na Batalla de Tulagi e Gavutu-Tanambogo, os elementos do 2\u00ba Rexemento dos Marines dos Estados Unidos asaltaron e ocuparon a illa."}
{"id": "249273", "revid": "89787", "url": "https://gl.wikipedia.org/wiki?curid=249273", "title": "Selecci\u00f3n de f\u00fatbol de Corea do Norte", "text": "A Selecci\u00f3n de f\u00fatbol de Corea do Norte (, \"Chos\u014fn Minjuju\u016di Inmin Konghwaguk Ch'ukku Hy\u014fphwi\"), oficialmente Selecci\u00f3n de f\u00fatbol da RPD de Corea, \u00e9 o equipo representativo da Rep\u00fablica Popular Democr\u00e1tica de Corea nas competici\u00f3ns oficiais internacionais de f\u00fatbol. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol da RPD de Corea, afiliada \u00e1 Confederaci\u00f3n Asi\u00e1tica de F\u00fatbol (AFC) e \u00e1 FIFA. O equipo est\u00e1 composto por xogadores norcoreanos e afiliados ao Chongryon (asociaci\u00f3n xaponesa de norcoreanos) nados no Xap\u00f3n.\nUn dos momentos m\u00e1is destacados da selecci\u00f3n de Corea do Norte foi o seu debut na Copa do Mundo en , onde conseguiron vencer a e ser o primeiro pa\u00eds asi\u00e1tico en pasar da fase de grupos. A s\u00faa seguinte participaci\u00f3n nun Mundial chegou en , onde ficaron en \u00faltimo lugar do Grupo G ap\u00f3s perder contra o (1\u22122), (0\u22127) e (0\u22123). Na Copa Asi\u00e1tica a s\u00faa mellor clasificaci\u00f3n foi o cuarto lugar obtido en 1980, na que era a s\u00faa primeira participaci\u00f3n no torneo."}
{"id": "249276", "revid": "56817", "url": "https://gl.wikipedia.org/wiki?curid=249276", "title": "Savo", "text": "Illa de Savo (en ingl\u00e9s: \"Savo Island\") \u00e9 unha illa volc\u00e1nica que forma parte das Illas Salom\u00f3n, no sur do Oc\u00e9ano Pac\u00edfico. Est\u00e1 localizada ao nord\u00e9s da punta norte da Illa de Guadalcanal nas coordenadas . Administrativamente forma parte da Provincia Central das Illas Salom\u00f3n.\nA \u00faltima erupci\u00f3n do volc\u00e1n da illa ocorreu entre os anos 1835 e 1850. Unha desas erupci\u00f3ns foi o suficientemente forte para que desaparecera toda especie de vida na illa. Unha erupci\u00f3n anterior ocorreu en 1568. De acordo aos datos da Organizaci\u00f3n Mundial de Observatorios Volc\u00e1nicos (en ingl\u00e9s World Organization of Volcanic Observatories), a illa de Savo est\u00e1 activa cada 100 a 300 anos.\nSavo na segunda guerra mundial.\nDebido \u00e1 s\u00faa proximidade \u00e1 illa de Guadalcanal e a dureza das batallas disputadas polo control das Illas Salom\u00f3n, a \"illa de Savo\" foi escenario de moitos dos enfrontamentos navais da Campa\u00f1a das Illas Salom\u00f3n. \u00c9 co\u00f1ecida como o lugar onde se libraron moitas batallas navais no adxacente \"Ironbottom Sound\" durante a segunda guerra mundial, entre as forzas aliadas navais e a Armada Imperial Xaponesa.\nEntre as batallas navais que se disputaron nas inmediaci\u00f3ns da illa de Savo est\u00e1n:\nA Illa de Savo aparece no xogo de estratexia , ambientado na segunda guerra mundial."}
{"id": "249277", "revid": "5863", "url": "https://gl.wikipedia.org/wiki?curid=249277", "title": "Malaita, Illas Salom\u00f3n", "text": "A Provincia de Malaita \u00e9 a m\u00e1is poboada e unha das m\u00e1is grandes das nove provincias das Illas Salom\u00f3n. Leva o nome da s\u00faa illa m\u00e1is grande, Malaita (tam\u00e9n co\u00f1ecida como \"Big Malaita\" ou \"Maramapaina\"). A provincia incl\u00fae outras illas como Malaita Sur, (tam\u00e9n chamada \"Small Malaita\" ou \"Maramasike\"), Sikaiana e o atol Ontong Java (tam\u00e9n chamada illa Lord Howe). Gran Breta\u00f1a definiu a s\u00faa \u00e1rea de interese nas Salom\u00f3n, inclu\u00edndo Malaita, e comezou o control do goberno central de Malaita. En 1893, cando o capit\u00e1n Gibson R.N., do , declarou o sur das Illas Salom\u00f3n como Protectorado Brit\u00e1nico coa proclamaci\u00f3n do Protectorado Brit\u00e1nico das Illas Salom\u00f3n .\nA capital provincial e o maior centro urbano \u00e9 Auki, que foi establecido como o centro administrativo da provincia de Malaita en 1909. O turismo est\u00e1 moi pouco desenvolvido en Malaita; Auki est\u00e1 preto da Lagoa Langa Langa, que ofrece oportunidades para facer snorkel, e os veci\u00f1os fan demostraci\u00f3ns de fabricaci\u00f3n de cunchas.\nA poboaci\u00f3n da provincia era de 122.620 habitantes (1999). A superficie da provincia \u00e9 . A poboaci\u00f3n melanesia de Malaita ten tradici\u00f3ns culturais \u00fanicas en aspectos sociais da vida. Brideprice \u00e9 unha tradici\u00f3n \u00fanica de Malaita en comparaci\u00f3n coas outras illas das Illas Salom\u00f3n. Nesta pr\u00e1ctica os pais do noivo entregan o di\u00f1eiro habitual de cunchas e comida aos pais da noiva.\nEtnia.\nOs habitantes da illa principal son de etnia melanesia, pola s\u00faa situaci\u00f3n xeogr\u00e1fica no arquip\u00e9lago das illas Salom\u00f3n. As illas de Ontong Java e Sikaiana, situadas m\u00e1is ao leste e de poboamento m\u00e1is tard\u00edo, pertencen \u00e1 Polinesia desde un punto de vista etnol\u00f3xico.\nPr\u00e1cticas tradicionais.\nO Malaitan Di\u00f1eiro de cunchas, fabricado na Lagoa Langa Langa, \u00e9 a moeda tradicional utilizada en Malaita e en todas as Illas Salom\u00f3n. O di\u00f1eiro consiste en pequenos discos de casca pu\u00edda que se perforan e se colocan en cordas. P\u00f3dese usar como pago para o prezo da noiva, festas f\u00fanebres e compensaci\u00f3n, tendo o di\u00f1eiro de cuncha un valor equivalente en efectivo. Tam\u00e9n se usa como adorno e s\u00edmbolo de estado. A unidade est\u00e1ndar, co\u00f1ecida como \"tafuliae\", son varios f\u00edos de 1,5 m de lonxitude. Os cartos de cuncha a\u00ednda son producidos pola xente da lagoa Langa Langa, pero moito se herda, de pai a fillo, e as antigas cordas tradicionais son agora raras. \nA violaci\u00f3n de tab\u00fas e pr\u00e1cticas culturais, as\u00ed como causar ofensas persoais, consid\u00e9rase unha afronta cultural. A cultura Malaita reclama o intercambio de obxectos de valor para aliviar e resolver a alienaci\u00f3n que as\u00ed poida xurdir. Isto ch\u00e1mase \"fa abua ou fa okae\" (compensaci\u00f3n).\nIllas do arrecife.\nOs habitantes de Lagoa Langa Langa e Lagoa Lau en Malaita, Illas Salom\u00f3n constru\u00edron unhas 60 illas artificiais no arrecife, inclu\u00edndo Funaafou, Foueda, Sulufou, Saua , Ferasubua e Adagege.\nOs habitantes destas lagoas ch\u00e1manse a se mesmos \"wane i asi\" 'xente do mar' a diferenza de \"wane i tolo\" 'xente do interior' que viven no interior da illa. Houbo unha historia de conflitos entre a xente do monte e a da auga salgada. A xente da lagoa Lau constru\u00edu illas no arrecife xa que estas proporcionaban protecci\u00f3n contra ataques. Estas illas form\u00e1ronse literalmente rocha a rocha. Unha familia levar\u00eda a s\u00faa canoa ao arrecife que protexe a lagoa e despois mergullariase en busca de rochas, tra\u00edaas \u00e1 superficie e despois volv\u00eda ao lugar seleccionado e deixaba caer as pedras \u00e1 auga. Vivir no arrecife tam\u00e9n era m\u00e1is saudable xa que os mosquitos, que infestaban os pantanos costeiros, non se atopaban nas illas do arrecife. O pobo Lau segue vivindo nas illas dos arrecifes.\nDivisi\u00f3ns administrativas.\nA provincia de Malaita est\u00e1 subdividida nos seguintes barrios:"}
{"id": "249284", "revid": "1131", "url": "https://gl.wikipedia.org/wiki?curid=249284", "title": "\u00c1rbores senlleiras de Galicia", "text": "Unha \u00e1rbore senlleira na lexislaci\u00f3n galega \u00e9 unha \u00e1rbore aut\u00f3ctona ou importada que, polas s\u00faas caracter\u00edsticas extraordinarias ou destac\u00e1beis (tama\u00f1o, idade, rareza, beleza, significaci\u00f3n hist\u00f3rica, cultural ou cient\u00edfica etc.) \u00e9 considerada reliquia bot\u00e1nica. Coa s\u00faa declaraci\u00f3n, son obxecto de protecci\u00f3n, conc\u00e9deselle garant\u00eda de respecto comunitario e fom\u00e9ntase o seu valor cient\u00edfico, cultural, did\u00e1ctico, paisax\u00edstico ou ornamental. A figura de \"\u00e1rbore senlleira\" \u00e9 similar a figuras de protecci\u00f3n doutras autonom\u00edas espa\u00f1olas e doutros estados europeos. \nEn Galiza a figura creouse coa \"Lei 9/2001, do 21 de agosto, de conservaci\u00f3n da natureza\", e que creou o \"Cat\u00e1logo Galego de \u00c1rbores Senlleiras de Galicia\" e regulou o seu proceso de declaraci\u00f3n. Co \"Decreto 67/2007, do 22 de marzo\" concretouse ese proceso de declaraci\u00f3n e conservaci\u00f3n desas \u00e1rbores. Na creaci\u00f3n do cat\u00e1logo, no 2007, engad\u00edronse varios monumentos naturais que xa foran creados polo interese de conservaci\u00f3n das s\u00faas \u00e1rbores: a Fraga de Catas\u00f3s, o Souto da Retorta e o Souto de Rozavales.\nEn Galiza en 2020 estaban declaradas 197 \u00e1rbores ou formaci\u00f3ns arb\u00f3reas de 78 especies, entre as cales se atopan carballos, casti\u00f1eiros, teixos e sobreiras (entre as especies de \u00e1rbores aut\u00f3ctonas) e camelias, sequoias ou alciprestes (entre as especies ornamentais ou importadas).\nCat\u00e1logo de \u00e1rbores senlleiras.\nA \"Lei 9/2001, do 21 de agosto, de conservaci\u00f3n da natureza\" creou no seu \"Tit. I Cap. II artigo 52\" a figura de cat\u00e1logo de \u00e1rbores senlleiras que no que se indica que se deben inclu\u00edr aqueles exemplares ou formaci\u00f3ns dos que, polos seus valores ou intereses natural, cultural, cient\u00edfico, educativo, est\u00e9tico ou paisax\u00edstico, sexa necesario asegurar a s\u00faa conservaci\u00f3n. Ese cat\u00e1logo de \u00e1rbores senlleiras elaborouse e regulouse no 2007 co \"Decreto 67/2007, do 22 de marzo\", coa finalidade de definir a s\u00faa forma de declaraci\u00f3n, conservaci\u00f3n e descatalogaci\u00f3n. Esta figura conservouse coa aprobaci\u00f3n da \"Lei 5/2019, do 2 de agosto, do patrimonio natural e da biodiversidade de Galicia\".\nA lexislaci\u00f3n establece que a candidatura de \u00e1rbores senlleiras pode ser iniciada por entidades p\u00fablicas ou privadas e estas estar en terreos de diferente titularidade. \u00c1 hora de seleccionar os exemplares ou formaci\u00f3ns senlleiras est\u00fadase a idade dos exemplares, relevancia cultural (criterios hist\u00f3ricos e tradicionais), valor est\u00e9tico (criterios est\u00e9ticos e dendrom\u00e9tricos), rareza (criterios biol\u00f3xicos e ecol\u00f3xicos) na s\u00faa situaci\u00f3n ou na s\u00faa distribuci\u00f3n (criterios de situaci\u00f3n) etc. O obxectivo \u00e9 fundamentalmente protexelas de riscos e ameazas, garantindo a s\u00faa conservaci\u00f3n. Nos exemplares inclu\u00eddos no cat\u00e1logo poderanse levar a cabo, baixo a supervisi\u00f3n da administraci\u00f3n, todo tipo de tratamentos silv\u00edcolas e actuaci\u00f3ns encami\u00f1adas \u00e1 s\u00faa protecci\u00f3n, conservaci\u00f3n e mellora.\nCr\u00edticas.\nAlgunhas cr\u00edticas ao cat\u00e1logo xestionado por parte da Xunta foi que non actualizasen a listaxe dende o ano 2011. Dende ent\u00f3n desapareceron algunhas \u00e1rbores senlleiras e outras enc\u00f3ntranse en risco extremo de morte ou desaparici\u00f3n. Entre estes exemplares figuran a magnolia do Pazo de Santa Cruz (Vedra); o pi\u00f1eiro manso dos Candeiras (en Ponteareas), o pi\u00f1eiro bravo de Alx\u00e9n (en Salvaterra de Mi\u00f1o); unha faia do Parque de Castrelos (en Vigo); media ducia de carballos centenarios da Carballeira de Caldas de Reis; un par de alciprestes de California do peirao de Ortigueira; o olmo de Holanda do Pazo de Louriz\u00e1n (en Pontevedra); o rododendro de Serantellos (en Cambados) e o chopo branco do Balneario de Cuntis (xa desaparecido por mor dun vendaval en 2013). A situaci\u00f3n do teixo dos Tenreiro, en Pontedeume, \u00e9 tam\u00e9n cr\u00edtica.\nListaxes.\nEntre as \u00e1rbores senlleiras galegas destacan aquelas que foron declaradas monumentos naturais. Son:\nListaxe de \u00e1rbores senlleiras de Galiza.\nA seguir am\u00f3sase a listaxe oficial do Cat\u00e1logo de \u00c1rbores Senlleiras de Galiza da Xunta de Galicia actualizada cos datos do ano 2022.\nElementos descatalogados.\nAs seguintes \u00e1rbores ou formaci\u00f3ns foron descatalogadas."}
{"id": "249287", "revid": "43749", "url": "https://gl.wikipedia.org/wiki?curid=249287", "title": "Cat\u00e1logo de \u00c1rbores Senlleiras", "text": ""}
{"id": "249288", "revid": "43749", "url": "https://gl.wikipedia.org/wiki?curid=249288", "title": "Cat\u00e1logo de \u00c1rbores Senlleiras de Galicia", "text": ""}
{"id": "249298", "revid": "89787", "url": "https://gl.wikipedia.org/wiki?curid=249298", "title": "Rally Cidade de Nar\u00f3n de 2013", "text": "O Rally Cidade de Nar\u00f3n de 2013 foi a edici\u00f3n 26\u00ba e a quinta rolda da tempada 2013 do Campionato de Galicia de Rally. Celebrouse entre o 8 e o 9 de xu\u00f1o e contou cun itinerario composto por oito treitos sobre asfalto."}
{"id": "249323", "revid": "18868", "url": "https://gl.wikipedia.org/wiki?curid=249323", "title": "\u00c1rbore senlleira", "text": ""}
{"id": "249337", "revid": "98629", "url": "https://gl.wikipedia.org/wiki?curid=249337", "title": "Selecci\u00f3n de f\u00fatbol do Xap\u00f3n", "text": "A \u00e9 o equipo formado por xogadores de nacionalidade xaponesa que representa desde 1921 \u00e1 nas competici\u00f3ns oficiais organizadas pola Confederaci\u00f3n Asi\u00e1tica de F\u00fatbol (AFC) e a Federaci\u00f3n Internacional de Asociaci\u00f3ns de F\u00fatbol (FIFA).\nFormada a Asociaci\u00f3n Xaponesa en 1921, e integrada \u00e1 FIFA en 1929, abandonar\u00edaa na segunda guerra mundial, e non volver\u00eda afiliarse a ela ata 1950, para uns anos m\u00e1is tarde afiliarse tam\u00e9n \u00e1 Confederaci\u00f3n Asi\u00e1tica. Motivo polo cal, o seu primeiro partido xogado en 1917 fronte \u00e1 selecci\u00f3n chinesa non \u00e9 considerado como oficial, ao non estar auspiciado baixo ning\u00fan organismo. As\u00ed pois, o seu primeiro enfrontamento oficial, data do 23 de maio de 1923 fronte \u00e1 selecci\u00f3n filipina, ante a que caer\u00eda derrotada por 1-2 en Osaka durante os Xogos do Extremo Oriente.\nXogadores.\nM\u00e1is encontros disputados.\nA 14 de novembro de 2019, os xogadores que m\u00e1is encontros disputaron coa selecci\u00f3n xaponesa son:\nM\u00e1ximos goleadores.\nA 14 de novembro de 2019, os xogadores que m\u00e1is encontros disputaron coa selecci\u00f3n xaponesa son:"}
{"id": "249346", "revid": "85894", "url": "https://gl.wikipedia.org/wiki?curid=249346", "title": "Oza-Cesuras", "text": "Oza-Cesuras \u00e9 un concello da provincia da Coru\u00f1a, pertencente \u00e1 comarca de Betanzos creado o 6 de xu\u00f1o de 2013 a partir da fusi\u00f3n dos concellos de Oza dos R\u00edos e Cesuras. Segundo o IGE o 1 de xaneiro de 2018 ti\u00f1a 5155 habitantes.\nXeograf\u00eda.\nSituaci\u00f3n.\nO Concello de Oza-Cesuras ten unha superficie de 151,8\u00a0km\u00b2 e abrangue 25 parroquias. Est\u00e1 na comarca de Betanzos e limita \u00f3 norte con Betanzos e Coir\u00f3s, \u00f3 sur con Curtis, Mes\u00eda e Vilasantar, \u00f3 leste con Aranga e \u00f3 oeste con Abegondo.\nOrograf\u00eda.\nO concello est\u00e1 na zona de baixada entre a meseta de Curtis e os vales dos r\u00edos Mendo e Mero e Mandeo. O Mendo e o Mandeo descorren desde a parte central e sur do concello ata a s\u00faa case chegada \u00e1 r\u00eda de Betanzos. Nese comezo, no sur, \u00e9 onde est\u00e1n as maiores altitudes: al\u00ed est\u00e1n os montes da Tieira, do Lago, da Pena Moura ou do Brueiro, que est\u00e1n arredor dos 540 metros. O Mero descorre polo noroeste do concello e forma un amplo val lindando con Abegondo. No comezo desta parte as altitudes son de 450 metros e descenden dun xeito acusado ata o Mero. Ao comezo dos afluentes dos tres r\u00edos, en especial no centro sur, as zonas do relevo son accidentado e os vales profundos. Como exemplo, destacan as pendentes dos vales de Filgueira de Barranca.\nDe leste a oeste as pendentes dimin\u00faen. A zona leste, como os arredores de Rodeiro, son unha zona alta ch\u00e1, e orograficamente est\u00e1 ligada \u00e1 comarca da Terra Ch\u00e1. As zonas m\u00e1is centrais do concello son zonas de baixadas acusadas e de vales encaixados. Por \u00faltimo, a zona oeste \u00e9 de pendentes m\u00e1is suaves.\nHidrograf\u00eda.\nO Mero, que nace na Tieira, Borrif\u00e1ns, vai cara ao sur, servindo de l\u00edmite natural polo oeste con Abegondo.\nO r\u00edo Mendo nace nas proximidades da Illana, Curtis, e percorre o concello desde Filgueira de Barranca. Ao seu paso por Bragade recibe o nome de r\u00edo da Forcada.\nO r\u00edo Corbeiro, afluente do Mero, nace nos Leiros e Castelo en Dorda\u00f1o. O r\u00edo de Fornelos, afluente do Mendo, nace nos altos de Trasanquelos. M\u00e1is ao norte est\u00e1n o r\u00edo Mi\u00f1atos e o r\u00edo Mendo, os seus cursos altos. Descorren por territorio de ribeira e bocarribeira.\nClima.\nO clima \u00e9 de tipo atl\u00e1ntico h\u00famido, sendo a temperatura media anual de 12\u00a0\u00b0C e as precipitaci\u00f3ns de 850 a 1750\u00a0mm./ano.\nDemograf\u00eda.\nPara os hist\u00f3ricos de poboaci\u00f3n anteriores a 2012 v\u00e9xase as p\u00e1xinas do Concello de Oza dos R\u00edos e o Concello de Cesuras.\nHistoria.\nFusi\u00f3n Oza-Cesuras.\nEn marzo de 2012 iniciouse un proceso de fusi\u00f3n dos concellos de Oza dos R\u00edos e de Cesuras. O 11 de xaneiro de 2013 os dous concellos aprobaron a fusi\u00f3n nos respectivos plenos da corporaci\u00f3n municipal. O 22 de febreiro a Deputaci\u00f3n da Coru\u00f1a e o 6 de xu\u00f1o de 2013 a Xunta de Galicia aprobaron o decreto da fusi\u00f3n dos concellos Oza dos R\u00edos e Cesuras polo que se crea o concello de Oza-Cesuras.\nNo 2013 o dese\u00f1ador betanceiro Lu\u00eds Gal\u00e1n creou a nova bandeira do concello que presenta a fusi\u00f3n, en cor vermella, de d\u00faas cruces, as das igrexas de San Xiao de Mandaio (Cesuras) e San Pedro de Porzomillos (Oza dos R\u00edos).\nCultura.\nToponimia.\nCo acordo de fusi\u00f3n dos dous concellos estableceuse o nome de \"Oza-Cesuras\", froito da uni\u00f3n dos top\u00f3nimos de Oza, Oza e Cesuras, Dorda\u00f1o, e que foran lugares que deran nome aos concellos. Os xentilicios de Cesuras eran \"cesur\u00e1n/cesur\u00e1\" e o de Oza dos R\u00edos t\u00ed\u00f1ase indicado que \"ocense\". As posibilidades, non fixadas, do novo xentilicio ser\u00edan \"ozacesur\u00e1n\" ou \"ocesur\u00e1n\".\nPatrimonio.\nPatrimonio arqueol\u00f3xico.\nNo concello hai m\u00e1is de 50 m\u00e1moas catalogadas en m\u00e1is de 9 conxuntos, especialmente nas zonas m\u00e1is elevadas. Alg\u00fans destes son:\nOs castros catalogados son:\nExiste ademais unha l\u00e1pida sepulcral en Bel\u00e9n, Rodeiro.\nO sitio arqueol\u00f3xico romano \"Forno do Lopo\", agora abandonado, descubriuse nos anos 1970 e co\u00f1\u00e9cese que foi un forno cer\u00e1mico datado despois do s\u00e9culo III.\nPatrimonio arquitect\u00f3nico.\nOs casar\u00edos e pazos a destacar son:\nNos r\u00edos do concello hai varios mu\u00ed\u00f1os de interese. En Soxal est\u00e1 situado o mu\u00ed\u00f1o de Forcada, restaurado. M\u00e1is abaixo est\u00e1 o encoro de Bux\u00eda e o mu\u00ed\u00f1o de Delgado, e en Trasanquelos o mu\u00ed\u00f1o de Bux\u00eda.\nAs pontes a destacar son:\nPatrimonio relixioso.\nNo concello est\u00e1n as seguintes igrexas e mosteiros:\nExisten as ermidas e capelas de:\nEntre os cruceiros est\u00e1n:\nHai casas reitorais en:\nAdministraci\u00f3n.\nAt\u00e9 as elecci\u00f3ns municipais de 2015, o concello estivo rexido por unha comisi\u00f3n xestora de 13 membros designada pola Xunta de Galicia. A ela pertencen os anteriores alcaldes de Oza dos R\u00edos, Jos\u00e9 Pablo Gonz\u00e1lez Cacheiro, e m\u00e1is o de Cesuras, Juli\u00e1n Lucas Ram\u00edrez.\nO concello ten d\u00faas sedes que ve\u00f1en sendo as antigas casas dos concellos fusionados.\nEscolas, centros sociais, bibliotecas e museos.\nEscolas.\nOs centros educativos do concello son:\nCentros sociais, bibliotecas e museos.\nOs centros culturais do concello son:\nOs principais centros deportivos son os:\nEspazos naturais.\nOza-Cesuras est\u00e1 dentro da zona especial conservaci\u00f3n do Betanzos - Mandeo e dentro da Reserva da biosfera As Mari\u00f1as Coru\u00f1esas e Terras do Mandeo.\nNo concello hai declaradas as seguintes \u00e1rbores senlleiras:\nEconom\u00eda.\nO concello ten a s\u00faa base econ\u00f3mica no sector gandeiro, agr\u00edcola e forestal. Est\u00e1 comunicado coa A-6 e estrut\u00farao de norte a sur a estrada comarcal AC-840, ente Betanzos e Agolada. Conta ademais cunha v\u00eda f\u00e9rrea, a que pasa de Lugo \u00e1 Coru\u00f1a e que ten estaci\u00f3n en Cesuras, Oza e Pi\u00f1oi. Oza-Cesuras fai de n\u00f3 de comunicaci\u00f3ns entre a costa e os concellos do interior, existe un importante sector de servizos."}
{"id": "249352", "revid": "1131", "url": "https://gl.wikipedia.org/wiki?curid=249352", "title": "Bloomfield Stadium", "text": "O Bloomfield Stadium (en hebreo: \u05d0\u05e6\u05d8\u05d3\u05d9\u05d5\u05df \u05d1\u05dc\u05d5\u05de\u05e4\u05d9\u05dc\u05d3) \u00e9 un campo de f\u00fatbol situado na cidade de Tel Aviv, no distrito de Tel Aviv, Israel. \u00c9 a casa do Hapoel Tel Aviv, do Bnei Yehuda Tel Aviv e do Maccabi Tel Aviv.\nDescrici\u00f3n.\nO Bloomfield Stadium foi constru\u00eddo onde se atopaba o antigo estadio do Hapoel Tel Aviv dende 1950, o Basa Stadium. O estadio abriu oficialmente o 13 de decembro de 1962 cun partido amig\u00e1bel entre o Hapoel Tel Aviv e o Sportclub Enschede neerland\u00e9s. No ano 2000, o Maccabi Tel Aviv, rival do Hapoel, trasladouse tam\u00e9n \u00f3 Bloomfield Stadium. En 2004, o Bnei Yehuda Tel Aviv trasladouse tam\u00e9n \u00f3 Bloomfield, facendo deste o \u00fanico estadio nas tres divisi\u00f3ns superiores de f\u00fatbol de Israel en ter tres ocupantes."}
{"id": "249353", "revid": "23204", "url": "https://gl.wikipedia.org/wiki?curid=249353", "title": "Holger Osieck", "text": "Holger Osieck \u00e9 un adestrador de f\u00fatbol alem\u00e1n, e o actual adestrador da selecci\u00f3n australiana."}
{"id": "249355", "revid": "89787", "url": "https://gl.wikipedia.org/wiki?curid=249355", "title": "Selecci\u00f3n de f\u00fatbol da China", "text": "A Selecci\u00f3n de f\u00fatbol da China (chin\u00e9s simplificado: \u4e2d\u56fd\u56fd\u5bb6\u8db3\u7403\u961f, chin\u00e9s tradicional: \u4e2d\u570b\u570b\u5bb6\u8db3\u7403\u968a, pinyin: Zh\u014dnggu\u00f3 gu\u00f3ji\u0101 z\u00faqi\u00fa du\u00ec), oficialmente Selecci\u00f3n de f\u00fatbol da RP China, \u00e9 o representativo nacional da Rep\u00fablica Popular da China. A s\u00faa organizaci\u00f3n est\u00e1 a cargo da Asociaci\u00f3n Chinesa de F\u00fatbol, pertencente \u00e1 AFC e \u00e1 FIFA. Os maiores \u00e9xitos da selecci\u00f3n chinesa son as s\u00faas vitorias no Campionato de F\u00fatbol do Leste de Asia en 2005 er 2010, os subcampionatos da Copa Asi\u00e1tica en 1984 e 2004, e a s\u00faa participaci\u00f3n na Copa do Mundo de , onde perderon todos os xogos sen conseguir anotar ning\u00fan gol.\nXogadores.\nM\u00e1is encontros disputados.\nA 15 de outubro de 2019, os xogadores que m\u00e1is encontros disputaron coa selecci\u00f3n chinesa son:\nM\u00e1ximos goleadores.\nA 15 de outubro de 2019, os xogadores que m\u00e1is goles conseguiron coa selecci\u00f3n chinesa son:"}
{"id": "249357", "revid": "98629", "url": "https://gl.wikipedia.org/wiki?curid=249357", "title": "Central Coast Stadium", "text": "O Central Coast Stadium, co\u00f1ecido como Bluetongue Stadium por raz\u00f3ns de patrocinio por parte da cervexeira Bluetongue, \u00e9 un estadio multi\u00fasos de Gosford, na Costa Central de Nova Gales do Sur, Australia. O estadio foi inaugurado en febreiro de 2000 e \u00e9 a sede do Central Coast Mariners, que xoga na A-League. O estadio tam\u00e9n alberga partidos de rugby union, rugby a 13 e outros eventos sociais importantes.\nDese\u00f1ado orixinalmente para ser o estadio do North Sydney Bears de rugby, o estadio \u00e9 rectangular e \u00e9 infrecuente xa que s\u00f3 hai tres tribunas de asentos, xa que o extremo sur est\u00e1 aberto dando vistas ao estuario Brisbane Water a trav\u00e9s dunha fileira de palmeiras. Cunha capacidade de 20.059 prazas sentadas desde 2012, o estadio \u00e9 o segundo m\u00e1is pequeno da A-League. At\u00f3pase a pouca distancia do centro de Gosford e da estaci\u00f3n de ferrocarril."}
{"id": "249358", "revid": "98629", "url": "https://gl.wikipedia.org/wiki?curid=249358", "title": "A-League 2013-14", "text": "A Tempada 2013-14 da A-League \u00e9 a novena edici\u00f3n realizada da m\u00e1xima categor\u00eda do f\u00fatbol de Australia e de Nova Zelandia. Iniciarase o 8 de outubro de 2013 e terminar\u00e1 en abril de 2014. O equipo Central Cost Mariners defendera o t\u00edtulo."}
{"id": "249393", "revid": "81969", "url": "https://gl.wikipedia.org/wiki?curid=249393", "title": "Ascoli Calcio 1898", "text": "Ascoli Calcio 1898 \u00e9 un equipo de f\u00fatbol italiano da cidade de Ascoli Piceno, nas Marcas. Foi fundado en 1898 e compite na Lega Pro Prima Divisione."}
{"id": "249411", "revid": "85894", "url": "https://gl.wikipedia.org/wiki?curid=249411", "title": "Enrique L\u00f3pez", "text": "Enrique L\u00f3pez L\u00f3pez, nado en Cacabelos o 18 de maio de 1963, \u00e9 un xu\u00edz espa\u00f1ol.\nTraxectoria.\nLicenciado en Dereito pola Universidade de Oviedo, entrou na carreira xudicial en 1989. Foi xu\u00edz destinado en Arz\u00faa, Valladolid e Le\u00f3n. Foi vogal do Consello Xeral do Poder Xudicial e logo o seu voceiro. En 2005 foi nomeado maxistrado da Sala do Penal da Audiencia Nacional. Foi proposto polo Partido Popular como maxistrado do Tribunal Constitucional de Espa\u00f1a, vetado polo PSOE e recuperado posteriormente en 2013 cando sa\u00edu designado.\nManifestou o seu apoio \u00e1 reinstauraci\u00f3n da cadea perpetua.\nComo docente, foi profesor na \u00e1rea de Dereito Procesual da Universidade de Valladolid, ademais de profesor asociado de Dereito Penal na de Le\u00f3n. Logo foi contratado como profesor de Penal pola Universidade Europea de Madrid.\nColaborou nos medios de comunicaci\u00f3n, e escribiu unha columna semanal no xornal \"La Raz\u00f3n\". Tam\u00e9n foi patr\u00f3n da Fundaci\u00f3n Wolters Kluwer. Creou e dirixiu o Observatorio de la Actividad de la Justicia.\nCando era maxistrado do Tribunal Constitucional foi interceptado pola Polic\u00eda Nacional por conducir a s\u00faa moto sen casco o 1 de xu\u00f1o de 2014. Pouco despois, nun control de alcoholemia realizado pola Polic\u00eda Municipal, deu positivo. Enrique L\u00f3pez reco\u00f1eceu posteriormente que se saltara un sem\u00e1foro en vermello. O 2 de xu\u00f1o presentou a s\u00faa dimisi\u00f3n ao presidente do Tribunal Constitucional. Volveu \u00e1 Audiencia Nacional, onde a repartici\u00f3n o asignou para xulgar o caso G\u00fcrtel e rexeitou inhabilitarse a pesar das s\u00faa conexi\u00f3ns co Partido Popular."}
{"id": "249453", "revid": "23204", "url": "https://gl.wikipedia.org/wiki?curid=249453", "title": "Ba\u00eda da Concha", "text": "A ba\u00eda da Concha (en \u00e9uscaro: \"Kontxako badia\") \u00e9 unha pequena ba\u00eda situada na costa espa\u00f1ola do mar Cant\u00e1brico, fronte \u00e1 cidade de Donostia. Como indica o seu nome pos\u00fae forma de cuncha, e alberga d\u00faas praias (Ondarreta e La Concha) e unha illa, a illa de Santa Clara.\nOrixe xeol\u00f3xica.\nA ba\u00eda ocupa o espazo comprendido entre os montes Igeldo (oeste) e Urgull (este). Segundo estudos xeol\u00f3xicos, a primitiva ba\u00eda abarcaba desde o monte Igeldo ata o monte Ul\u00eda, que pecha a praia de Zurriola polo leste, xa que o actual monte Urgull puido ser, con toda probabilidade, unha illa. Desta forma, a primitiva ba\u00eda, cunha li\u00f1a de praia de m\u00e1is de 3000 metros de lonxitude, abarcaba as tres praias da cidade e d\u00faas illas. Posteriormente, e cos sedimentos acumulados na desembocadura do r\u00edo Urumea, formouse un pequeno istmo que uniu a illa de Urgull a terra firme, convert\u00e9ndose est\u00e1 nun monte. As\u00ed quedou formada a actual ba\u00eda, cuxa forma de cuncha ser\u00eda consolidada coa construci\u00f3n do paseo.\nPraias.\nA li\u00f1a de praia da ba\u00eda ten unha lonxitude aproximada de 2000 metros, dos cales 1400 corresponden \u00e1 praia da Concha e os 600 restantes \u00e1 praia de Ondarreta. A distancia aproximada da praia da Concha \u00e1 illa de Santa Clara \u00e9 de algo m\u00e1is de 1000 metros. Debido \u00e1 s\u00faa pecualiar configuraci\u00f3n, as augas da ba\u00eda adoitan ser mansas, a\u00ednda que os cambios de marea son frecuentes e afectan en gran medida ao largo das praias, que poden chegar a desaparecer por unhas horas.\nPaseo mar\u00edtimo.\nO paseo mar\u00edtimo que bordea a ba\u00eda da Concha est\u00e1 composto de varios tramos con nomes distintos. Comezando polo extremo oriental, nas saias do monte Urgull, o paseo recibe o nome de Paseo Nuevo. Tras este, o paseo discorre polo pequeno porto pesqueiro da cidade, e posteriormente e \u00e1 altura do edificio do Concello comeza o Paseo da Concha, probablemente o m\u00e1is famoso de Espa\u00f1a. Ao longo deste paseo e ata o final da ba\u00eda at\u00f3pase a famosa varanda da Concha, dese\u00f1ada por Juan Rafael Alday e instalada na d\u00e9cada de 1910. No Paseo da Concha at\u00f3panse os elementos arquitect\u00f3nicos e ornamentais m\u00e1is destacados do paseo que bordea a ba\u00eda: unhas caracter\u00edsticas farolas situadas ao comezo da rampla de baixada \u00e1 praia da Concha, dous grandes reloxos, os edificios do balneario da Perla e a Real Casa de Ba\u00f1os. Avanzando en sentido oeste alc\u00e1nzase o Paseo de Miraconcha, que finaliza no Palacio Real de Miramar. O paseo recibe entre Miramar e o Peite do Vento o nome de Paseo de Ondarreta, xunto ao cal hai uns xard\u00edns. O paseo mar\u00edtimo ao bordo da ba\u00eda finaliza, como se dixo, no conxunto escult\u00f3rico de \"Peite do Vento\", dese\u00f1ado polo escultor donostiarra Eduardo Chillida."}
{"id": "249454", "revid": "27155", "url": "https://gl.wikipedia.org/wiki?curid=249454", "title": "Medio de cultivo", "text": "En microbiolox\u00eda e biotecnolox\u00eda, un medio de cultivo ou de crecemento \u00e9 un l\u00edquido ou xel dese\u00f1ado para que nel se fagan crecer colonias de microorganismos ou c\u00e9lulas, ou pequenas plantas como os bri\u00f3ns \"Physcomitrella patens\".\nHai diferentes tipos de medios para o crecemento de distintos tipos de c\u00e9lulas.\nHai dous tipos principais de medios de cultivo: os utilizados para o cultivo celular, que se usan para tipos espec\u00edficos de c\u00e9lulas derivadas de plantas ou animais, e os cultivos microbiol\u00f3xicos, que se usan para o crecemento de microorganismos, como bacterias ou l\u00e9vedos. Os medios l\u00edquidos poden facerse solidificar orixinando medios semis\u00f3lidos ou s\u00f3lidos. Os medios de cultivo m\u00e1is com\u00fans para microorganismos son os \"caldos nutritivos\" e as placas de \u00e1gar. \u00c1s veces requ\u00edrense medios especializados para o crecemento de certos microorganismos e c\u00e9lulas. Alg\u00fans organismos son m\u00e1is esixentes e requiren medios especializados debido aos seus complexos requirimentos nutricionais. Os virus e certas bacterias, por exemplo, son parasitos celulares obrigados e requiren medios de crecemento nos que estean presentes c\u00e9lulas vivas sensibles a eles.\nTipos de medios de cultivo.\nOs medios de cultivo m\u00e1is com\u00fans para microorganismos son os \"caldos nutritivos\" (medios nutrientes l\u00edquidos) ou \"medio LB\". Con frecuencia, os medios l\u00edquidos mest\u00faranse con \u00e1gar e son vertidos en placas de Petri para que solidifiquen nelas. Estas placas de \u00e1gar proporcionan un medio s\u00f3lido no cal se poden cultivar doadamente os microbios. Permanecen s\u00f3lidos, xa que moi poucas bacterias poden descompo\u00f1er o \u00e1gar. Outro m\u00e9todo de cultivo son os tubos inclinados. As bacterias que crecen en medios de cultivo l\u00edquidos con frecuencia forman suspensi\u00f3ns coloidais.\nA diferenza entre os medios de cultivo usados para cultivo de c\u00e9lulas e os usados para cultivos microbiol\u00f3xicos \u00e9 que as c\u00e9lulas derivadas dun organismo multicelular e postas en cultivo a mi\u00fado non poden crecer sen que se engadan, por exempoo, hormonas ou factores de crecemento, que xeralmente act\u00faan sobre esas c\u00e9lulas \"in vivo\". No caso das c\u00e9lulas animais, esta dificultade soluci\u00f3nase frecuentemente coa adici\u00f3n ao medio de soro sangu\u00edneo ou un soro sint\u00e9tico de substituci\u00f3n. No caso dos microorganismos, non hai tales limitaci\u00f3ns, xa que son normalmente organismos unicelulares. Outra diferenza importante \u00e9 que as c\u00e9lulas animais en cultivo fanse crecer normalmente en superficies planas \u00e1s que se adhiren, e o medio eng\u00e1dese en forma l\u00edquida e cobre as c\u00e9lulas. Polo contrario, bacterias como \"Escherichia coli\" poden cultivarse en medios s\u00f3lidos ou l\u00edquidos.\nUnha importante distinci\u00f3n entre tipos de medios de cultivo \u00e9 dividilos en \"medios definidos\" e \"non definidos\".\nUn bo exemplo de medio de cultivo \u00e9 o \"mosto\" utilizado para fabricar cervexa. O \"mosto\" cont\u00e9n todos os nutrientes requiridos para o cultivo de l\u00e9vedos, e en condici\u00f3ns anaer\u00f3bicas, prod\u00facese neles alcohol. Cando o proceso de fermentaci\u00f3n est\u00e1 completo, a combinaci\u00f3n de medio e microbios dormentes, que \u00e9 a cervexa, est\u00e1 lista para o seu consumo.\nExemplo (composici\u00f3n do medio de \u00e1gar nutriente):\nExtracto de carne- 0,3gm (minerais e carbohidratos).\nPeptona- 0,5gm (prote\u00ednas e fonte de nitr\u00f3xeno).\nNaCl- 0,5gm (electr\u00f3lito).\n\u00c1gar- 1,5gm (axente solidificante).\nAuga destilada- 100 mL.\npH- 7.\nMedios nutritivos xerais.\nOs medios nutritivos xerais conte\u00f1en todos os elementos que moitas bacterias necesitan para crecer e non son selectivos, polo que se utilizan para o cultivo xeral e mantemento das bacterias conservadas en colecci\u00f3ns de cultivos de laboratorio. As bacterias \"esixentes\" que te\u00f1an requirimentos especiais requiriran medios con ingredientes adicionais (determinados nutrientes org\u00e1nicos, factores de crecemento etc.). Hai medios de cultivo definidos e non definidos.\nMedios m\u00ednimos.\nOs \"medios m\u00ednimos\" son os que conte\u00f1en os nutrientes m\u00ednimos posibles para ocrecemento da colonia, xeralmente sen amino\u00e1cidos. Util\u00edzanos os microbi\u00f3logos e xenetistas para cultivar microorganismos do \"tipo salvaxe\" (os m\u00e1is com\u00fans desa especie, sen mutaci\u00f3ns especiais caracter\u00edsticas). Os medios m\u00ednimos poden tam\u00e9n utilizarse para seleccionar a favor ou en contra recombinantes ou exconxugantes.\nO medio m\u00ednimo normalmente cont\u00e9n:\nOs \"medios m\u00ednimos suplementarios\" son un tipo de medios m\u00ednimos que tam\u00e9n conte\u00f1en un s\u00f3 axente seleccionado, xeralmente un amino\u00e1cido ou un azucre. Esta suplementaci\u00f3n permite o cultivo de li\u00f1as espec\u00edficas de recombinantes auxotr\u00f3ficos.\nMedios selectivos.\nOs \"medios selectivos\" util\u00edzanse para cultivar s\u00f3 microorganismos seleccionados. Por exemplo, se un microorganismo \u00e9 resistente a certos antibi\u00f3ticos, como a ampicilina ou a tetraciclina, despois pode engadirse ese antibi\u00f3tico ao medio para impedir que crezan outras c\u00e9lulas que non pos\u00faen esa resistencia. Os medios que carecen dun amino\u00e1cido como a prolina xunto con cepas de \"E. coli\" que non poden sintetizala eran utilizados comunmente polos xenetistas antes da emerxencia da xen\u00f3mica para facer mapas dos cromosomas bacterianos.\nOs medios de cultivo selectivos tam\u00e9n se utilizan en cultivos celulares para asegurar a supervivencia ou proliferaci\u00f3n de c\u00e9lulas con certas propiedades, como a resistencia a antibi\u00f3ticos ou a capacidade de sintetizar certos metabolitos. Normalmente, a presenza dun xene espec\u00edfico ou dun alelo dun xene conf\u00edrelle \u00e1 c\u00e9lula a capacidade de crecer nun medio selectivo. En tales casos, o xene denom\u00ednase marcador.\nOs medios de crecemento selectivo para c\u00e9lulas eucariotas xeralmente conte\u00f1en neomicina para seleccionar c\u00e9lulas que foron transfectadas con \u00e9xito cun pl\u00e1smido que leva o xene de resistencia \u00e1 neomicina como marcador. O \"gancyclovir\" \u00e9 unha excepci\u00f3n \u00e1 regra, xa que se usa para matar especificamente c\u00e9lulas que leven o seu marcador respectivo, que \u00e9 a timidina quinase de virus herpes simplex (HSV TK).\nAlg\u00fans exemplos de medios selectivos son:\nMedios diferenciais.\nOs \"medios diferenciais\" ou \"medios indicadores\" serven para distinguir un tipo de microorganismo doutro ao cultivalos no mesmo medio. Este tipo de medios utiliza as caracter\u00edsticas bioqu\u00edmicas dun microorganismo que crece en presenza de nutrientes espec\u00edficos ou indicadores (como o vermello neutro, vermello fenol, eosina y, ou azul de metileno), que foron engadidos ao medio para indicar visiblemente as caracter\u00edsticas definitorias dun microorganismo. Este tipo de medios \u00fasase para a detecci\u00f3n de microorganismos e polos bi\u00f3logos moleculares para detectar cepas recombinantes de bacterias.\nExemplos de medios diferenciais son:\nMedios de transporte.\nOs medios de cultivo de transporte deben cumprir os seguintes criterios:\nExemplos de medios de transporte son:\nMedios enriquecidos.\nOs medios enriquecidos conte\u00f1en os nutrientes necesarios para manter o crecemento dunha ampla variedade de organismos, inclu\u00edndo alg\u00fans dos que son m\u00e1is esixentes. \u00dasanse xeralmente para cultivar todos os tipos de microbios que estean presentes nunha mostra. O \u00e1gar sangue \u00e9 un medio enriquecido no cal o sangue completo nutricionalmente rico complementa os nutrientes b\u00e1sicos. O \u00e1gar chocolate est\u00e1 enriquecido con sangue que foi tratada con calor (40-45\u00a0\u00b0C), o cal fai que se po\u00f1a de cor casta\u00f1a ou chocolate."}
{"id": "249455", "revid": "1131", "url": "https://gl.wikipedia.org/wiki?curid=249455", "title": "Aeroporto de Granada", "text": "O Aeroporto de Granada, oficialmente chamado Federico Garc\u00eda Lorca Granada-Xa\u00e9n, \u00e9 un aeroporto xestionado por Aena, que est\u00e1 localizado entre os concellos de Chauchina e Santa Fe, a 17\u00a0km ao oeste de Granada e 106\u00a0km ao sur de Xa\u00e9n. En xu\u00f1o de 2006, o aeroporto cambiou o seu nome de \"Aeroporto de Granada\" a \"Aeroporto Federico Garc\u00eda Lorca de Granada-Xa\u00e9n\", a\u00ednda que a s\u00faa localizaci\u00f3n segue sendo a mesma.\nOfrece numerosos destinos tanto de dentro como de f\u00f3ra do pa\u00eds. Desde Granada p\u00f3dese voar xa a Par\u00eds-Orly e Roma-Fiumicino. En canto a Espa\u00f1a ref\u00edrese, Granada conecta con Madrid, Barcelona, Palma, Melilla, Tenerife ou Gran Canaria.\nTras seis anos de crecemento sostido, no ano 2007 o aeroporto chegou alcanzou un r\u00e9cord no total de pasaxeiros, un total de 1\u00a0467\u00a0590, xer\u00e1ndose un importante crecemento con respecto aos 1\u00a0086\u00a0236 de 2006. Por contra, esa tendencia non se mantivo tanto en 2008 como en 2009 (onde xa houbo unha importante baixada respecto ao ano anterior). En 2010, ademais, debido \u00e1 crise econ\u00f3mica e sobre todo ao abandono da compa\u00f1\u00eda Ryanair de varias li\u00f1as mant\u00edvose a baixada.\nEstat\u00edsticas.\nN\u00famero de pasaxeiros e de operaci\u00f3ns desde o ano 2000:"}
{"id": "249456", "revid": "27155", "url": "https://gl.wikipedia.org/wiki?curid=249456", "title": "Medio de crecemento", "text": ""}
{"id": "249457", "revid": "1131", "url": "https://gl.wikipedia.org/wiki?curid=249457", "title": "Aeroporto de La Gomera", "text": "O Aeroporto de La Gomera \u00e9 un aeroporto xestionado por Aena, que est\u00e1 localizado no sur da illa de La Gomera, no municipio de Alajer\u00f3. Est\u00e1 situado a 34\u00a0km da capital da illa (San Sebasti\u00e1n de la Gomera) e \u00e9 o aeroporto m\u00e1is novo das Canarias, inaugurado en 1999.\nTr\u00e1fico.\nA evoluci\u00f3n do tr\u00e1fico de pasaxeiros deste aeroporto ser\u00eda a indicada na seguinte t\u00e1boa:"}
{"id": "249458", "revid": "1505", "url": "https://gl.wikipedia.org/wiki?curid=249458", "title": "Mockingjay", "text": "Mockingjay \u00e9 unha novela de ciencia ficci\u00f3n escrita pola estadounidense Suzanne Collins que foi publicada no 2010. \u00c9 a parte final da trilox\u00eda \"The Hunger Games\", sendo as outras d\u00faas \"The Hunger Games\" (2008) e \"Catching Fire\" (2009). O libro contin\u00faa a historia de Katniss Everdeen, que acepta liderar \u00f3s distritos de Panem na rebeli\u00f3n contra o tir\u00e1nico Capitolio.\nAs edici\u00f3ns en tapas duras e en audiolibro foron publicadas por Scholastic o 24 de agosto de 2010. O libro vendeu 450.000 copias logo da primeira semana \u00e1 venda, superando as expectaci\u00f3ns dos publicadores. En xeral recibiu valoraci\u00f3ns positivas dos cr\u00edticos, mentres que a recepci\u00f3n do p\u00fablico e dos fans da saga foi menos entusiasta que cos outros dous libros da trilox\u00eda, cun mal recibimento da parte final da historia.\nO nome \"mockingjay\" ref\u00edrese ao nome dunha ave ficticia das novelas de Collins, que non foron traducidas a galego. O nome \"mockingjay\" \u00e9 unha mestura dos nomes ingleses das aves: \"mockingbird\" (aves norteamericanas do x\u00e9nero \"Mimus\") e \"jay\" (en galego: gaio: \"Garrulus glandarius\"), polo que en galego dar\u00eda algo como \"mimogaio\". Na versi\u00f3n portuguesa ch\u00e1manlle simplemente \"tordo\", en castel\u00e1n f\u00edxose tam\u00e9n a mestura dos nomes das aves dando coma resultado \"sinsajo\".\nPara levar ao cinema o libro, Francis Lawrence, o director, dividiu a obra en d\u00faas partes, a primeira ' estreouse en novembro de 2014, a segunda: ', en novembro de 2015."}
{"id": "249459", "revid": "27155", "url": "https://gl.wikipedia.org/wiki?curid=249459", "title": "Aloster\u00eda", "text": "A aloster\u00eda, alosterismo ou regulaci\u00f3n alost\u00e9rica, \u00e9 un mecanismo polo que un enzima modifica a s\u00faa actividade cando a s\u00faa estrutura espacial queda transformada por unha mol\u00e9cula org\u00e1nica que se fixa nunha zona do enzima (\"sitio alost\u00e9rico\" ou \"centro alost\u00e9rico\"), diferente do sitio ou centro activo do enzima (\"sitio enzim\u00e1tico\" ou \"centro enzim\u00e1tico\"). Este mecanismo desempe\u00f1a un papel esencial nos procesos de regulaci\u00f3n xen\u00e9tica, e constit\u00fae o principal sistema de regulaci\u00f3n dos ciclos bioqu\u00edmicos.\nEste concepto expux\u00e9rono Jacques Monod, Jeffries Wyman e Jean-Pierre Changeux nunha serie de artigos, o m\u00e1is importante dos cales se publicou en 1965 en \"Journal of Molecular Biology\".\nOs efectores que aumentan a actividade do enzima denom\u00ednanse \"activadores alost\u00e9ricos\" e aqueles que dimin\u00faen dita actividade ch\u00e1manse \"inhibidores alost\u00e9ricos\".\nPrincipios do alosterismo.\nA uni\u00f3n da mol\u00e9cula induce un cambio da conformaci\u00f3n espacial da prote\u00edna enzim\u00e1tica, de tal modo que se modifica a situaci\u00f3n do enlace de polo menos un dos reactivos implicados no proceso de cat\u00e1lise. No modelo de Monod-Wyman-Changeux (MWC) os enzimas alost\u00e9ricos deben presentar varias propiedades:\nRegulaci\u00f3n alost\u00e9rica da hemoglobina.\nA hemoglobina constit\u00fae un exemplo importante de prote\u00edna alost\u00e9rica, a\u00ednda que non sexa un enzima en sentido estrito, sen\u00f3n unha mol\u00e9cula de transporte. Cada un dos catro mon\u00f3meros da hemoglobina cont\u00e9n un grupo prost\u00e9tico chamado grupo hemo, que pode fixar unha mol\u00e9cula de ox\u00edxeno. A uni\u00f3n da primeira mol\u00e9cula de ox\u00edxeno aumenta a afinidade de uni\u00f3n ao segundo grupo hemo, a uni\u00f3n da segunda aumenta a afinidade para a terceira etc. (cooperaci\u00f3n positiva, efecto homotr\u00f3pico)."}
{"id": "249460", "revid": "22795", "url": "https://gl.wikipedia.org/wiki?curid=249460", "title": "Alosterismo", "text": ""}
{"id": "249461", "revid": "22795", "url": "https://gl.wikipedia.org/wiki?curid=249461", "title": "Regulaci\u00f3n alost\u00e9rica", "text": ""}
{"id": "249463", "revid": "98629", "url": "https://gl.wikipedia.org/wiki?curid=249463", "title": "Jacques Monod", "text": "Jacques-Lucien Monod, nado en Par\u00eds o 9 de febreiro de 1910 e finado en Cannes, Francia, o 31 de maio de 1976, foi un bi\u00f3logo e bioqu\u00edmico franc\u00e9s do Instituto Pasteur de Par\u00eds, galardoado en 1965 co premio Nobel de Fisiolox\u00eda ou Medicina.\nTraxectoria.\nNaceu o 9 de febreiro de 1910 na cidade de Par\u00eds. Despois de pasar a s\u00faa infancia no sur de Francia, o ano 1928 volveu a Par\u00eds para iniciar os seus estudos superiores de ciencias naturais na Sorbona, onde se doutorou o ano 1941.\nJacques Monod foi resistente durante a segunda guerra mundial, como o seu medio irm\u00e1n Philippe Monod.\nDespois de traballar no Instituto Tecnol\u00f3xico de California, volveu a Par\u00eds e ingresou no Instituto Pasteur, onde realizou a maior parte da s\u00faa obra cient\u00edfica. Al\u00ed creou o departamento de bioqu\u00edmica, e foi director do Instituto entre 1971 e 1976.\nAs\u00ed mesmo o ano 1954 foi nomeado profesor de qu\u00edmica na Sorbona.\nPioneiro da xen\u00e9tica molecular, foi galardoado en 1965, xunto con Andr\u00e9 Michel Lwoff e Fran\u00e7ois Jacob, co Premio Nobel en Medicina ou Fisiolox\u00eda polos seus descubrimentos relativos ao control xen\u00e9tico dos enzimas e \u00e1 s\u00edntese dos virus.\nFoi autor, entre outros libros, dun best-s\u00e9ller no campo da divulgaci\u00f3n cient\u00edfica: \"O azar e a necesidade\" (1970).\nMonod, xunto con Jacob, descubriu o sistema oper\u00f3n \"lac\", o cal controla a expresi\u00f3n de variados xenes en bacterias. Este sistema brindou o primeiro exemplo dun mecanismo de regulaci\u00f3n transcricional. Tam\u00e9n suxeriu a existencia de mol\u00e9culas de ARN mensaxeiro, que codifican a informaci\u00f3n codificada no ADN e as prote\u00ednas.\nMonod e os seus colaboradores experimentaron cunha bacteria com\u00fan, \"Escherichia coli\", pero o concepto b\u00e1sico descuberto \u00e9 aplic\u00e1bel para todos os organismos vivos. Despois, a comunidade cient\u00edfica descubrir\u00eda moitos outros oper\u00f3ns.\nA idea clave \u00e9 que \"E. coli\" non gasta enerx\u00eda fabricando enzimas se non ten a necesidade de metabolizar a lactosa, dado que outros azucres como a glicosa est\u00e1n presentes. Este concepto denom\u00ednase regulaci\u00f3n xen\u00e9tica negativa.\nFoi condecorado coa Cruz de Guerra polos seus servizos na Resistencia francesa durante a segunda guerra mundial, na que estivo prisioneiro no campo de concentraci\u00f3n de Miranda de Ebro.\nOutros reco\u00f1ecementos.\nNa s\u00faa honra denominouse \"Monod\" a un asteroide descuberto o 24 de marzo de 1999 polo astr\u00f3nomo Matteo M. M. Santangelo."}
{"id": "249464", "revid": "5132", "url": "https://gl.wikipedia.org/wiki?curid=249464", "title": "Federaci\u00f3n Espa\u00f1ola de F\u00fatbol", "text": ""}
{"id": "249465", "revid": "22570", "url": "https://gl.wikipedia.org/wiki?curid=249465", "title": "Andrew S. Tanenbaum", "text": "Andrew Stuart nado en Nova York o 16 de marzo de 1944, \u00e9 un profesor universitario de computaci\u00f3n na Universidade Libre de Amsterdam (Pa\u00edses Baixos), tam\u00e9n co\u00f1ecido como \"Andy\" Tanenbaum (\u00e1s veces chamado \"ast\") .\nTanenbaum \u00e9 m\u00e1is co\u00f1ecido por ser o creador de Minix. Minix \u00e9 unha r\u00e9plica gratu\u00edta e moito m\u00e1is sinxela do sistema operativo UNIX, feita con motivos educativos. Tam\u00e9n \u00e9 autor de varios libros de computaci\u00f3n.\nTraxectoria.\nLicenciouse en f\u00edsica no Instituto Tecnol\u00f3xico de Massachusetts (MIT), en 1965. En 1971 fixo o doutoramento en f\u00edsica na Universidade de California, Berkeley. Vive nos Pa\u00edses Baixos coa s\u00faa muller. En 1987 crea o sistema operativo Minix, un sistema similar a Unix e baseado nel, gratu\u00edto e para uso educativo. Anos m\u00e1is tarde ser\u00eda unha das bases do inicio a Linux. En 1992 protagonizou unha conversa con Linus Torvalds polos distintos puntos de vista no que se basear\u00eda o futuro da inform\u00e1tica e os sistemas operativos. Na s\u00faa opini\u00f3n deber\u00e1n ser minin\u00facleos e Towars \u00e9 partidario dos monol\u00edticos n\u00facleos nos futuros sistemas operativos. Ent\u00f3n dixo o m\u00edtico: \"LINUX is obsolete\" (en galego, LINUX est\u00e1 obsoleto). Dende 2004 \u00e9 profesor de Arquitectura de ordenadores e sistemas operativos na Universidade Libre de Amsterdam (Vrije Universiteit Amsterdam).\nLibros.\nTenenbau \u00e9 autor de libros de inform\u00e1tica e telecomunicaci\u00f3ns empregados en universidades e centros de ensino:"}
{"id": "249466", "revid": "85894", "url": "https://gl.wikipedia.org/wiki?curid=249466", "title": "Sikaiana", "text": "Sikaiana antes chamada Illas Stewart \u00e9 un pequeno atol a 212 quil\u00f3metros ao NE de Malaita. Ten 14\u00a0km de lonxitude e a s\u00faa lagoa, co\u00f1ecida como Te Moana, est\u00e1 totalmente pechada polo arrecife de coral. A s\u00faa superficie total \u00e9 de tan s\u00f3 2\u00a0km\u00b2. Non hai ning\u00fan peirao seguro preto deste atol, o que faino a mi\u00fado inaccesible.\nXeograf\u00eda.\nA illa principal, que se atopa na esquina m\u00e1is oriental, ch\u00e1mase Sikaiana. As tres pequenas illas no oeste do atol son Tehaolei, Matuiloto e Matuavi. Tam\u00e9n hai d\u00faas illas artificiais no arrecife, Te Palena e Hakatai'atata.\nHistoria.\nAdministrativamente Sikaiana \u00e9 unha rexi\u00f3n perif\u00e9rica da provincia de Malaita nas Illas Salom\u00f3n. A poboaci\u00f3n de Sikaiana \u00e9 de aproximadamente 300 habitantes descendentes de polinesios. En 1856, cando se lle ofreceu a Hawai \u00e1 soberan\u00eda de Sikaiana, o Consello Privado votou a favor de aceptar a cesi\u00f3n. O Rei Kamehameha IV aprobou a acci\u00f3n, polo que Hawai converteuse nun tipo de poder imperial. Pero a gran distancia do atol de Honolulu far\u00eda imposible a administraci\u00f3n e a cesi\u00f3n nunca foi formalizada. Alg\u00fans residentes afirmaron ser nativos hawaianos e polo tanto cidad\u00e1ns dos Estados Unidos. Segundo os residentes, as illas Stewart foron dadas ao rei Kamehameha IV en 1856, polo que as illas eran parte do Reino de Hawai no momento da anexi\u00f3n dos Estados Unidos en 1898. Os Estados Unidos non estaban de acordo, argumentando que a lei de 1898 anexou s\u00f3 as \"illas de Hawai e as s\u00faas dependencias\", e que a lei define como dependencias das illas as nomeadas por un informe da Comisi\u00f3n de Hawai que omite as illas Stewart. Alg\u00fans residentes solicitaron inscribirse para votar en Hawai en 1996, pero as s\u00faas solicitudes foron rexeitadas polo Hawaiian Sovereignty Election Council."}
{"id": "249473", "revid": "27155", "url": "https://gl.wikipedia.org/wiki?curid=249473", "title": "Transcriptoma", "text": "Transcriptoma ou transcritoma ref\u00edrese ao conxunto completo de transcritos (ARNs mensaxeiros, ARNs ribos\u00f3micos, ARNs transferente, microARNs e outros ARNs) dun organismo dado, \u00f3rgano, tecido ou li\u00f1axe celular. Polo tanto, \u00e9 o reflexo directo da expresi\u00f3n dos xenes.\nO perfil do transcriptoma pode variar segundo o momento (nunha dada fase do ciclo celular, por exemplo), estado fisiol\u00f3xico, est\u00edmulos f\u00edsicos, qu\u00edmicos, biol\u00f3xicos ou doenzas. \nComo son os ARNm os codificadores das prote\u00ednas e, por consecuencia, o centro dos intereses da busca de \"xen\u00f3mica funcional\"; na pr\u00e1ctica quedou establecido que o transcriptoma abarca o conxunto desta especie de ARN. \nEntre tanto, recentemente, os investigadores inclu\u00edron os \"microARNs\" no concepto de transcriptoma por representaren unha clase moi importante de pequenos ARNs (contendo aproximadamente 20 a 22 nucle\u00f3tidos) que controlan a expresi\u00f3n x\u00e9nica ao nivel post-transcricional, impedindo a traduci\u00f3n dos RNAm en prote\u00ednas.\nPara estudaren o transcriptoma os investigadores utilizan m\u00e9todos de an\u00e1lise a grande escala como SAGE (\"serial analysis of gene expression\") e os \"microarrays\" ou micromatrices (micromatrices de ADNc), as micromatrices de oligos e os (chips de ADN). Recentemente o m\u00e9todo de secuenciamento a grande escala chamado de \"deep sequencing\" foi introducido no estudo do transcriptoma, mais debido ao seu alto custo a as dificultades de an\u00e1lise dos datos, ese m\u00e9todo a\u00ednda non \u00e9 rotina."}
{"id": "249475", "revid": "27155", "url": "https://gl.wikipedia.org/wiki?curid=249475", "title": "Citoxen\u00e9tica", "text": "A citoxen\u00e9tica \u00e9 esencialmente unha rama da xen\u00e9tica, pero que forma parte tam\u00e9n da biolox\u00eda celular/citolox\u00eda, que estuda o n\u00famero, morfolox\u00eda e anormalidades dos cromosomas e o seu comportamento na c\u00e9lula, especialmente durante a mitose e a meiose. As t\u00e9cnicas utilizadas incl\u00faen a determinaci\u00f3n de cariotipos, a an\u00e1lise do bandeado G dos cromosomas ou outras t\u00e9cnicas de bandeado, as\u00ed como as t\u00e9cnicas de citoxen\u00e9tica molecular como a hibridaci\u00f3n fluorescente in situ (FISH) e a hibridaci\u00f3n xen\u00f3mica comparativa (CGH).\nHistoria.\nOs primeiros tempos.\nOs cromosomas observ\u00e1ronse primeiro en c\u00e9lulas vexetais por Karl Wilhelm von N\u00e4geli en 1842. O seu comportamento en c\u00e9lulas animais, concretamente de p\u00edntega, foi descrito por Walther Flemming, o descubridor da mitose, en 1882. O nome cromosoma foi acu\u00f1ado polo anatomista alem\u00e1n, von Waldeyer en 1888.\nA seguinte etapa tivo lugar despois do desenvolvemento da xen\u00e9tica a inicios do s\u00e9culo XX, cando se apreciou que o conxunto de cromosomas (o cariotipo) portaban os xenes. Levitsky parece que foi o primeiro en definir o cariotipo como a aparencia fenot\u00edpica dos cromosomas som\u00e1ticos, en contraposici\u00f3n aos seus contidos x\u00e9nicos. A investigaci\u00f3n sobre o cariotipo humano tardou moitos anos en establecer a cuesti\u00f3n m\u00e1is b\u00e1sica: cantos cromosomas cont\u00e9n a dotaci\u00f3n diploide dunha c\u00e9lula humana normal? En 1912, Hans von Winiwarter informou que hab\u00eda 47 cromosomas nas espermatogonias e 48 nas ovogonias, polo que a s\u00faa conclusi\u00f3n foi que os humanos ti\u00f1amos un sistema de determinaci\u00f3n do sexo XX/X0. Painter en 1922 non estaba seguro de se o n\u00famero diploide humano era de 46 ou de 48, e ao principio inclin\u00e1base m\u00e1is por 46. Modificou despois esta opini\u00f3n a 48 (o cal \u00e9 incorrecto) e insistiu que os humanos ti\u00f1an un sistema de determinaci\u00f3n do sexo XY (XX en mulleres e XY en homes, o cal \u00e9 correcto). Considerando as t\u00e9cnicas b\u00e1sicas que pod\u00eda usar, estes resultados foron moi salientables. Nos libros de ciencia, o n\u00famero de cromosomas humanos permaneceu como 48 durante uns trinta anos. Foi necesario a aparici\u00f3n de novas t\u00e9cnicas para corixir este erro. Joe Hin Tjio traballando no laboratorio de Albert Levan lab foi o responsable de utilizar o seguinte novo procedemento:\nNon obstante, ata 1956 non se aceptou xeneralizadamente que o cariotipo humano ti\u00f1a 46 cromosomas. Os grandes simios te\u00f1en 48 cromosomas. O cromosoma 2 humano orixinouse pola fusi\u00f3n de dous cromosomas ancestrais que ti\u00f1an os antepasados com\u00fans de hom\u00ednidos e simios, reducindo este n\u00famero a 46 na li\u00f1axe dos hom\u00ednidos.\nAplicaci\u00f3ns en biolox\u00eda.\nTraballos de McClintock sobre o millo.\nBarbara McClintock empezou a s\u00faa carreira como citoxenetista do millo. En 1931, McClintock e Harriet Creighton demostraron que a recombinaci\u00f3n citol\u00f3xica de cromosomas marcados correlacion\u00e1base coa recombinaci\u00f3n de trazos xen\u00e9ticos (xenes). McClintock, cando estaba na Instituci\u00f3n Carnegie, continuou estudos previos sobre os mecanismos da rotura e fusi\u00f3n de cromosomas no millo. Identificou un evento particular de rotura cromos\u00f3mica que sempre ocorr\u00eda no mesmo locus do cromosoma 9 do millo, que ela denominou locus \"Ds\" ou de \"disociaci\u00f3n\". McClintock continuou a s\u00faa carreira en citoxen\u00e9tica estudando a mec\u00e1nica e herdanza de cromosomas rotos e en anel (circulares) do millo. Durante os seus traballos citoxen\u00e9ticos, McClintock descubriu os transpos\u00f3ns, un descubrimento que finalmente far\u00eda que se lle outorgase o Premio Nobel en 1983.\nPoboaci\u00f3ns naturais de \"Drosophila\".\nNa d\u00e9cada de 1930, T. Dobzhansky e os seus colaboradores recolleron exemplares de \"Drosophila pseudoobscura\" e \"D.\u00a0persimilis\" das s\u00faas poboaci\u00f3ns silvestres en California e estados veci\u00f1os. Usando a t\u00e9cnica de Painter estudaron os cromosomas polit\u00e9nicos deses d\u00edpteros e descubriron que as poboaci\u00f3ns silvestres eran polim\u00f3rficas para as inversi\u00f3ns cromos\u00f3micas. Todas as moscas ti\u00f1an aspecto similar fose cal fose a inversi\u00f3n que levasen: este \u00e9 un exemplo de polimorfismo cr\u00edptico.\nAcumul\u00e1ronse rapidamente evidencias que mostraban que a selecci\u00f3n natural era a responsable disto. Usando un m\u00e9todo inventado por L'H\u00e9ritier e Teissier, Dobzhansky criou poboaci\u00f3ns destas moscas en \"gaiolas de poboaci\u00f3n\", as cales lles permit\u00edan alimentarse, cruzarse e ser mostreadas, pero non lles permit\u00edan escapar. Isto ti\u00f1a a vantaxe de eliminar a migraci\u00f3n como unha posible explicaci\u00f3n dos resultados. Os contixentes de moscas que conti\u00f1an inversi\u00f3ns a unha frecuencia inicial co\u00f1ecida poden ser mantidos en condici\u00f3ns controladas. Atopouse que os diversos tipos de cromosomas non flutuaban ao chou, como se fosen neutros selectivamente, sen\u00f3n que se axustaban a certas frecuencias \u00e1s cales quedaban estabilizados. Na \u00e9poca en que Dobzhansky publicou a terceira edici\u00f3n do seu libro en 1951 estaba convencido de que os morfos cromos\u00f3micos estaban sendo mantidos na poboaci\u00f3n pola vantaxe selectiva dos heterocigotos, igual que na maior\u00eda dos polimorfismos.\nLilas e ratos.\nAs lilas son organismos moi axeitados para o exame citol\u00f3xico da s\u00faa meiose, xa que os seus cromosomas son grandes e cada etapa morfol\u00f3xica da meiose pode identificarse microscopicamente doadamente. Hotta et al. presentaron probas da existencia dun padr\u00f3n com\u00fan de corte de amosegas no ADN e posterior s\u00edntese de reparaci\u00f3n nas c\u00e9lulas mei\u00f3ticas de roedores machos e de lilas durante as etapas de cigoteno\u2013paquiteno da meiose cando se supo\u00f1\u00eda que ocorr\u00eda o sobrecruzamento. A presenza dun padr\u00f3n com\u00fan entre organismos tan afastados filoxeneticamente como son un animal e unha planta, fixo que os autores chegasen \u00e1 conclusi\u00f3n de que a organizaci\u00f3n do sobrecruzamento mei\u00f3tico, polo menos en eucariontes superiores, ten probablemente unha distribuci\u00f3n universal.\nAnormalidades cromos\u00f3micas humanas e aplicaci\u00f3ns m\u00e9dicas.\nConforme melloraron os procedementos que permit\u00edan unha f\u00e1cil numeraci\u00f3n dos cromosomas, fix\u00e9ronse rapidamente descubrimentos sobre cromosomas aberrantes ou de casos de n\u00famero anormal de cromosomas. Nalg\u00fans trastornos xen\u00e9ticos, como a s\u00edndrome de Down, a citoxen\u00e9tica revelou a natureza do defecto cromos\u00f3mico: unha trisom\u00eda \"simple\". As anormalidades que se orixinanan por fen\u00f3menos de non disxunci\u00f3n poden tam\u00e9n causar que se formen c\u00e9lulas con aneuploid\u00edas (adici\u00f3ns ou deleci\u00f3ns de cromosomas enteiros) nun dos pais ou no feto. En 1959, J. Lejeune descubriu que os pacientes de s\u00edndrome de Down ti\u00f1an xeralmente unha copia extra do cromosoma 21. A s\u00edndrome de Down tam\u00e9n se denomina trisom\u00eda 21.\nOutras anormalidades num\u00e9ricas descubertas afectaban os cromosomas sexuais. Unha muller que ten un s\u00f3 cromosoma X, a cal en total ten 45 cromosomas, padece a s\u00edndrome de Turner, mentres que un cromosoma X extra nun home, que en total ter\u00e1 47 cromosomas, causa a s\u00edndrome de Klinefelter. Moitas outras combinaci\u00f3ns de cromosomas sexuais son compatibles coa vida, como a XXX, XYY e XXXX. A capacidade dos mam\u00edferos de toleraren as aneuploid\u00edas nos cromosomas sexuais d\u00e9bese a que os cromosomas X poden desactivarse (forman os corpos de Barr), o cal \u00e9 necesario nas femias para compensaren o feito de teren d\u00faas copias dese cromosoma. Non todos os xenes dese cromosoma X son inactivados, raz\u00f3n pola cal se observa un efecto fenot\u00edpico nos individuos con cromosomas X extra.\nA trisom\u00eda 13 foi asociada coa s\u00edndrome de Patau e a trisom\u00eda 18 coa s\u00edndrome de Edwards.\nEn 1960, Peter Nowell e David Hungerford descubriron un pequeno cromosoma especial nos leucocitos de pacientes de leucemia miel\u00f3xena cr\u00f3nica. Este cromosoma anormal foi denominado cromosoma Filadelfia, xa que ambos os cient\u00edficos estaban traballando en Filadelfia, Pensilvania, onde o atoparon. Trece anos m\u00e1is tarde, co desenvolvemento de t\u00e9cnicas m\u00e1is avanzadas, Janet Rowley demostrou que ese cromosoma era resultado dunha translocaci\u00f3n cromos\u00f3mica entre os cromosomas 9 e 22. A identificaci\u00f3n do cromosoma Filadelfia por citoxen\u00e9tica serve para o diagn\u00f3stico da leucemia miel\u00f3xena cr\u00f3nica.\nAparici\u00f3n das t\u00e9cnicas de bandeado.\nA finais da d\u00e9cada de 1960, Torbj\u00f6rn Caspersson desenvolveu unha t\u00e9cnica de tinguidura con quinacrina fluorescente (bandeado Q), que orixinaba padr\u00f3ns de bandas tinguidas \u00fanicas para cada par cromos\u00f3mico. Isto permitiu que os pares cromos\u00f3micos de igual forma e tama\u00f1o se puidesen diferenciar polo seu distinto padr\u00f3n de bandas horizontais. Os padr\u00f3ns de bandeado util\u00edzanse agora para dilucidar os puntos de rotura e os cromosomas constitu\u00edntes implicados nas translocaci\u00f3ns cromos\u00f3micas. As deleci\u00f3ns e invesi\u00f3ns nun determinado cromosoma poden tam\u00e9n ser identificadas e descritas con m\u00e1is precisi\u00f3n usando unha nomenclatura de bandas estandarizada. O bandeado G (que utiliza tripsina e tinguidura Giemsa/ Wright) foi desenvolvido case ao mesmo tempo a inicios da d\u00e9cada de 1970 e permite a visualizaci\u00f3n de padr\u00f3ns de bandas usando un microscopio de campo brillante.\nOs diagramas que identifican os cromosomas baseados nos padr\u00f3ns de bandas co\u00f1\u00e9cense como \"idiogramas\". Estes mapas convert\u00e9ronse en b\u00e1sicos nos campos oncol\u00f3xico e prenatal para usar a citoxen\u00e9tica no laboratorio cl\u00ednico, onde a realizaci\u00f3n de cariotipos permite observar as alteraci\u00f3ns cromos\u00f3micas. As t\u00e9cnicas ampli\u00e1ronse para permitir o cultivo de amniocitos libres recollidos do l\u00edquido amni\u00f3tico, e t\u00e9cnicas para todos os tipos de cultivos que permiten unha mellor resoluci\u00f3n das bandas.\nOs comezos da citoxen\u00e9tica molecular.\nNa d\u00e9cada de 1980 houbo moitos avances en citoxen\u00e9tica molecular. A\u00ednda que as sondas etiquetadas con radiois\u00f3topos se utilizaban para hibridarse co ADN desde 1969, despois empezaron a usarse sondas etiquetadas fluorescentemente. Hibrid\u00e1ndoas con preparaci\u00f3ns cromos\u00f3micas usando as t\u00e9cnicas existentes, estas pasaron a co\u00f1ecerse como hibridaci\u00f3n fluorescente in situ (FISH). Este cambio incrementou significativamente o uso de t\u00e9cnicas de sondas, xa que as sondas etiquetadas fluorescentemente te\u00f1en un uso m\u00e1is seguro. Maiores avances na micromanipulaci\u00f3n e exame dos cromosomas desembocaron na t\u00e9cnica da microdisecci\u00f3n de cromosomas, na cal pod\u00edan illarse as aberraci\u00f3ns na estrutura cromos\u00f3mica, e despois clonarse e estudarse en maior detalle.\nT\u00e9cnicas.\nCariotipificaci\u00f3n.\nA an\u00e1lise cromos\u00f3mica de rutina (cariotipificaci\u00f3n) \u00e9 a an\u00e1lise dos cromosomas en metafase, que foron bandeados usando tripsina seguida de Giemsa, Leishmanns, ou unha mestura de ambos. Isto crea padr\u00f3ns de bandeado \u00fanicos nos cromosomas. O mecanismo molecular e raz\u00f3n destres padr\u00f3ns non se co\u00f1ece, mais probablemente est\u00e1 relacionado coa temporizaci\u00f3n da replicaci\u00f3n e o empaquetamento da cromatina.\nNos laboratorios de citoxen\u00e9tica util\u00edzanse varias t\u00e9cnicas de bandeado de cromosomas. O bandeado de quinacrina (bandeado Q) foi o primeiro m\u00e9todo de tinguidura usado para producir padr\u00f3ns de bandeado espec\u00edficos. Este m\u00e9todo require microscopio de fluorescencia e xa non se usa tanto coma o bandeado con Giemsa (bandeado G). O bandeado inverso, ou bandeado R, necesita un tratamento con calor e inverte os padr\u00f3ns usuais brancos e negros que se v\u00e9n nas bandas G e Q. Este m\u00e9todo \u00e9 especialmente \u00fatil para tinguir os extremos distais dos cromosomas. Outras t\u00e9cnicas de tinguidura son o bandeado C e a tinguidura das rexi\u00f3ns organizadoras nucleolares (tinguiduras NOR). Estes \u00faltimos m\u00e9todos tinguen especificamente certas porci\u00f3ns do cromosoma. O bandeado C tingue a heterocromatina constitutiva, que xeralmente se encontra preto do centr\u00f3mero e a tinguidura NOR salienta os sat\u00e9lites e talos dos cromosomas acroc\u00e9ntricoss.\nNo bandeado de alta resoluci\u00f3n t\u00ednguense os cromosomas durante a profase ou a metafase temper\u00e1 (prometafase), antes de que cheguen \u00e1 s\u00faa m\u00e1xima condensaci\u00f3n. Como os cromosomas prof\u00e1sicos e prometaf\u00e1sicos est\u00e1n m\u00e1is alongados que os metaf\u00e1sicos, o n\u00famero de bandas observable en todos os cromosomas increm\u00e9ntase desde unhas 300-450 a 800. Isto permite a detecci\u00f3n de anormalidades menos obvias que normalmene non se ven co bandeado convencional.\nPreparaci\u00f3ns en portaobxectos.\nAs c\u00e9lulas da medula \u00f3sea, sangue, l\u00edquido amni\u00f3tico, sangue do cord\u00f3n umbilical, tumores e tecidos (como a pel, cord\u00f3n umbilical, vilosidades cori\u00f3nicas, f\u00edgado e moitos outros \u00f3rganos) poden cultivarse usando t\u00e9cnicas de cultivo est\u00e1ndar para incrementar o seu n\u00famero. Despois eng\u00e1dese ao cultivo un inhibidor mit\u00f3tico (colchicina, colcemida). Isto det\u00e9n a divisi\u00f3n celular durante a mitose, o cal permite un incremento de c\u00e9lulas mit\u00f3ticas no campo para analizalas. As c\u00e9lulas son despois centrifugadas e ret\u00edranse os medios e os inhibidores mit\u00f3ticos, que son substitu\u00eddos por unha soluci\u00f3n hipot\u00f3nica. Isto causa que os leucocitos ou fibroblastos inchen paar que os cromosomas se espallen cando se po\u00f1en nun portaobxectos, as\u00ed como se produza a lise dos eritrocitos. Unha vez que se puxeron as c\u00e9lulas nunha soluci\u00f3n hipot\u00f3nica, eng\u00e1dese o fixador de Carnoy (3:1 de metanol a \u00e1cido ac\u00e9tico glacial). Isto mata as c\u00e9lulas e endurece os n\u00facleos dos leucocitos que quedan. As c\u00e9lulas f\u00edxanse xeralmente de forma repetida para eliminar calquera residuo ou os eritrocitos que puidesen quedar. A suspensi\u00f3n de c\u00e9lulas b\u00f3tase despois en portaobxectos de esp\u00e9cime. Despois de envellecer as preparaci\u00f3ns nun forno ou agardar uns poucos d\u00edas, est\u00e1n listas para o bandeado e an\u00e1lise.\nAn\u00e1lise.\nA an\u00e1lise dos cromosomas bandeados faina un especialista en citoxen\u00e9tica nun laboratorio cl\u00ednico cun microscopio. Xeralmente anal\u00edzanse vinte c\u00e9lulas, o que \u00e9 dabondo para descartar o mosaicismo ata un nivel aceptable. Os resultados res\u00famense e danse a un citoxenetista titulado para a revisi\u00f3n, e para que se redacte unha interpretaci\u00f3n tendo en conta a historia cl\u00ednica previa do paciente e outros descubrimentos cl\u00ednicos que se atoparan. Os resultados em\u00edtense e inf\u00f3rmase deles usando o \"Sistema Internacional de Nomenclatura Citoxen\u00e9tica Humana 2009\" (\"International System for Human Cytogenetic Nomenclature 2009\", ISCN2009).\nHibridaci\u00f3n in sutu fluorescente.\nA hibridaci\u00f3n in situ fluorescente (FISH) bas\u00e9ase no uso dunha sonda etiquetada fluorescentemente que se hibrida con preparaci\u00f3ns celulares citoxen\u00e9ticas.\nAdemais de nas preparaci\u00f3ns est\u00e1ndar, a FISH pode realizarse tam\u00e9n en:\nPreparaci\u00f3ns en portaobxectos.\nEsta secci\u00f3n ref\u00edrese especificamente \u00e1 elaboraci\u00f3n de preparaci\u00f3ns est\u00e1ndar citoxen\u00e9ticas.\nA preparaci\u00f3n en portaobxectos \u00e9 envellecida usando unha soluci\u00f3n salina que adoita consistir en 2X SSC (sal, citrato de sodio). Despois a preparaci\u00f3n deshidr\u00e1tase en etanol, e eng\u00e1dese a mestura da sonda. A mostra de ADN e a sonda de ADN son despois codesnaturalizadas usando unha placa quentada e permitindo que se volvan a hibridar (\"re-anneal\") durante polo menos 4 horas. As preparaci\u00f3ns son despois lavadas para eliminar o exceso de sondas non unidas, e contratinguidas con 4',6-diamidino-2-fenilindol (DAPI) ou ioduro de propidio.\nAn\u00e1lise.\nA an\u00e1lise dos esp\u00e9cimes de FISH faise por microscop\u00eda de fluorescencia por un t\u00e9cnico de laboratorio cl\u00ednico especialista en citoxen\u00e9tica. Para exames de oncolox\u00eda xeralmente exam\u00ednase un gran n\u00famero de c\u00e9lulas en interfase para descartar unha enfermidade residual a baixo nivel, xeralmente c\u00f3ntanse e exam\u00ednanse entre 200 e 1000 c\u00e9lulas. Para o exame de problemas conx\u00e9nitos adoitan examinarse 20\u00a0c\u00e9lulas en metafase.\nFuturo da citoxen\u00e9tica.\nOs avances agora est\u00e1n enfocados na citoxen\u00e9tica molecular, inclu\u00edndo os sistemas automatizados para contar os resultados das preparaci\u00f3ns de FISH est\u00e1ndar e as t\u00e9cnicas de cariotipificaci\u00f3n virtual, como as matrices de hibridaci\u00f3n xen\u00f3mica comparativa (CGH) e as de polimorfismo dun \u00fanico nucle\u00f3tido (SNP)."}
{"id": "249478", "revid": "56817", "url": "https://gl.wikipedia.org/wiki?curid=249478", "title": "Trisom\u00eda", "text": "A trisom\u00eda consiste na presenza de tres (e non dous, como ser\u00eda normal) cromosomas dun tipo espec\u00edfico nun organismo. Un exemplo \u00e9 a presenza de tres cromosomas 21, que \u00e9 designada trisom\u00eda 21. A maior\u00eda das trisom\u00edas resultan nun n\u00famero variable de deficiencias ao nacer (normalmente presentes na maior\u00eda dos individuos con cromosomas extra). Moitas trisom\u00edas resultan en mortes precoces. Unha trissomia dise parcial cando parte dun cromosoma extra (e non todo) \u00e9 acoplado a un dos outros cromosomas. Unha trisom\u00eda en mosaico \u00e9 unha condici\u00f3n na que non todas as c\u00e9lulas conte\u00f1en a informaci\u00f3n xen\u00e9tica do cromosoma extra.\nA\u00ednda que a trisom\u00eda poida ocorrer con calquera cromosoma, os tipos m\u00e1is com\u00fans (en humano s) son:\nTrissomia relacionada con cromosomas sexuais:"}
{"id": "249479", "revid": "8758", "url": "https://gl.wikipedia.org/wiki?curid=249479", "title": "S\u00edndrome de Edwards", "text": "A\" 'S\u00edndrome de Edwards (ou\" 'trisom\u00eda 18) \u00e9 unha s\u00edndrome xen\u00e9tica resultante trisom\u00eda do cromosoma 18. Foi descrita orixinalmente polo xenetista brit\u00e1nico John H. Edwards.\nAs caracter\u00edsticas principais da s\u00edndrome son: atraso mental, atraso do crecemento e, por veces, malformaci\u00f3n grave do coraz\u00f3n. O cranio \u00e9 excesivamente alongado na rexi\u00f3n occipital e o pavill\u00f3n dos o\u00eddos presentan uns sucos. A boca \u00e9 pequena e o pescozo xeralmente moi curto. Hai unha gran distancia intermamilar e os xenitais externos son an\u00f3malos. O dedo indicador \u00e9 maior que os outros e flexionado sobre o dedo medio. Os p\u00e9s te\u00f1en as plantas arqueadas e as u\u00f1as adoitan ser hipopl\u00e1sticas.\nIncidencia.\nEstes s\u00edntomas te\u00f1en unha incidencia de 1/8000 dos recentemente nados, a maior\u00eda dos casos de sexo feminino, pero calc\u00falase que o 95% dos casos de trisom\u00eda 18 resulten en abortos espont\u00e1neos durante o embarazo. Un dos factores de risco \u00e9 a idade avanzada da nai. A esperanza de vida para os nenos con s\u00edndrome de Edwards \u00e9 baixa, pero xa se rexistraron casos de adolescentes con 19 anos portadores da s\u00edndrome. Toda muller, independentemente da idade, ten risco de ter un defecto cromos\u00f3mico no seu feto. A maior\u00eda dos pacientes coa trisom\u00eda do cromosoma 18 presenta trisom\u00eda regular sen mosaicismo, \u00e9 dicir, cariotipo 47, XX ou XY, +18. Entre o resto, aproximadamente a metade est\u00e1 formado por casos de mosaicismo e outro tanto por situaci\u00f3ns m\u00e1is complexas, como aneuploidias dobres ou translocaci\u00f3ns. Destes casos, preto do 80% son debidos a unha translocaci\u00f3n envolvendo todo ou case todo o cromosoma 18, o cal pode ser herdado ou adquirido de novo a partir dun proxenitor que o transporta. Estudos recentes demostran que, na meirande parte dos casos (85%), o erro ocorre na disxunci\u00f3n cromos\u00f3mica da meiose materna, e s\u00f3 15% da meiose paterna. O primeiro caso de trisom\u00eda 18 foi descrito por Edwards, no ano 1960, de a\u00ed o nome S\u00edndrome de Edwards.\nSecuelas.\nPreto do 30% dos portadores da S\u00edndrome de Edwards demostran alg\u00fan compromiso do sistema nervioso central, sendo os m\u00e1is frecuentes: alteraci\u00f3n do patr\u00f3n dos xiros cerebrais, alteraci\u00f3ns morfol\u00f3xicas cerebelares, mielomeningoceli, anomal\u00edas do corpo caloso e hidrocefalia. Os pacientes amosan, normalmente, atrofia cerebral de graos variados, demostrada na tomograf\u00eda axial computerizada de cranio.\nCaracter\u00edsticas.\nEsta s\u00edndrome xen\u00e9tica pode ser diagnosticada no nacemento, ou mesmo alg\u00fan tempo despois, a partir de aspectos dism\u00f3rficos (por se tratar dunha s\u00edndrome moi complexa, as malas formaci\u00f3ns descritas na literatura son diversas, seguramente m\u00e1is de 150), os cales poden variar lixeiramente, pero que constit\u00faen un cadro sintom\u00e1tico anat\u00f3mico com\u00fan:"}
{"id": "249480", "revid": "5863", "url": "https://gl.wikipedia.org/wiki?curid=249480", "title": "Suspensi\u00f3n Christie", "text": "A suspensi\u00f3n Christie \u00e9 un sistema de suspensi\u00f3n desenvolvido polo enxe\u00f1eiro estadounidense Walter Christie para os seus dese\u00f1os de carros de combate. Este permitiu movementos considerablemente m\u00e1is amplos que os que permit\u00edan as suspensi\u00f3ns de balesta que se usaban comunmente, facendo que os seus carros de combate tivesen unha maior velocidade todo terreo. O sistema foi introducido por vez primeira no seu modelo M1928, e usado en todos os seus dese\u00f1os ata a s\u00faa morte en 1944.\nHistoria.\nChristie avogou polo uso de carros de combate lixeiros de longo alcance e alta velocidade, dese\u00f1edos para penetrar nas li\u00f1as inimigas e atacar a s\u00faa infraestrutura e capacidade lox\u00edstica. Os seus primeiros dese\u00f1os nos anos 20 v\u00edronse obstaculizados polas s\u00faas pobres capacidades todo terreo debido aos limitados sistemas de suspensi\u00f3n. A finais da d\u00e9cada ideou unha soluci\u00f3n mellor. O principal problema ao que se enfrontou foi o limitado espazo vertical no que se mov\u00edan os resortes: para un movemento de 25\u00a0cm poder\u00eda precisar 50 ou 75\u00a0cm de espazo vertical para o resorte e o puntal, e os seus pequenos dese\u00f1os non ofrec\u00edan suficiente espazo.\nA soluci\u00f3n foi a adici\u00f3n dunha manivela de camp\u00e1, que cambiaba a direcci\u00f3n do movemento de vertical a horizontal. As rodas foron montadas individualmente nun tubo que pod\u00eda moverse s\u00f3 verticalmente, e na s\u00faa pare m\u00e1is alta a manivela de camp\u00e1 rotaba a direcci\u00f3n do movemento cara a parte de atr\u00e1s. Os resortes mont\u00e1banse ao final da manivela, e pod\u00edan ser tan longos como se necesitase, situ\u00e1ndose ao longo do interior do casco. O resultado foi un incremento substancial da amplitude de movemento, pasando duns 10\u00a0cm nos seus dese\u00f1os orixinais a 25\u00a0cm no M1928, 35\u00a0cm no M1930, e 60\u00a0cm no M1932. O carros de combate m\u00e1is famosos baseados no sistema de Christie, a serie BT e o T-34 sovi\u00e9ticos, usaban resortes helicoidais montados verticalmente (no BT) oun nun lixeiro \u00e1ngulo con respecto \u00e1 vertical (no T-34).\nOutra caracter\u00edstica dos dese\u00f1os de Christie foi a conduci\u00f3n \"convertible\": a capacidade de retirar as cadeas para conducir por estradas, permit\u00edndolle maiores velocidades e mellor alcance, e reducindo o desgaste dos fr\u00e1xiles sistemas de cadeas dos anos 30. Nunha proba p\u00fablica celebrada en 1931 en Linden, Nova Jersey, oficiais do ex\u00e9rcito cronometraron a un carro de combate con sistema Christie avanzando a 104\u00a0mph, sendo o carro m\u00e1is r\u00e1pido do mundo. Para permitir isto, Christie usaba grandes rodas cos bordos de caucho, a\u00ednda que en tempos de guerra, debizo \u00e1 escaseza de tempo, os carros adoitaban a equiparse con rodas de aceiro, o que ocasionaba unha viaxe m\u00e1is inc\u00f3moda \u00e1s tripulaci\u00f3ns. Cara 1939 os sovi\u00e9ticos decat\u00e1ronse de que na serie BT o sistema de conduci\u00f3n convertible era unha complicaci\u00f3n innecesaria que ocupaba un espazo moi valioso no veh\u00edculo, e esa caracter\u00edstica foi eliminada no T-34.\nDebido a que as grandes rodas e as cadeas holgadas son caracter\u00edsticas da suspensi\u00f3n Christie, outros dese\u00f1os con eses trazos son erroneamente identificados como tal. A suspensi\u00f3n Christie real foi s\u00f3 usada nun feixe de modelos, destacando os sovi\u00e9ticos BT e T-34, os Cruiser brit\u00e1nicos, inclu\u00eddos os Cruiser Mk III, Cruiser Mk IV, Covenanter, Crusader, Cromwell e Comet, alg\u00fans carros experimentais polacos e italianos e o moderno dese\u00f1o israel\u00ed Merkava."}
{"id": "249481", "revid": "89787", "url": "https://gl.wikipedia.org/wiki?curid=249481", "title": "Jos\u00e9 Cedr\u00f3n del Valle", "text": "Jos\u00e9 Cedr\u00f3n del Valle, finado en El Espinar en setembro de 1936, foi un pol\u00edtico galego.\nTraxectoria.\nFoi fundador e xefe provincial de Falange Espa\u00f1ola en Lugo. Foi director do xornal \"Alborada\". Despois do golpe de Estado do 18 de xullo de 1936 organizou a primeira vaga da represi\u00f3n en Lugo. Uniuse \u00e1s tropas que tentaban conquistar Madrid, e resultou morto en setembro de 1936 na serra do Guadarrama."}
{"id": "249484", "revid": "27155", "url": "https://gl.wikipedia.org/wiki?curid=249484", "title": "Citoquinina", "text": "As citoquininas (CK) ou citocininas son un tipo de hormona vexetal ou fitohormona que promove a divisi\u00f3n celular nas ra\u00edces e tali\u00f1os. O seu nome procede de \"citocinese\". Est\u00e1n implicadas principalmente no crecemento e diferenciaci\u00f3n celular, pero tam\u00e9n afectan \u00e1 dominancia apical, crecemento das xemas axilares, e senescencia das follas. Folke Skoog descubriu os seus efectos utilizando leite de coco na d\u00e9cada de 1940.\nHai dous tipos de citoquininas: citoquininas de tipo adenina e citoquininas de tipo fenilurea como (estas \u00faltimas son sint\u00e9ticas e non se atopan en plantas). A maior\u00eda das citoquinas de tipo adenina sintet\u00edzanse nas ra\u00edces. Os tecidos que se dividen activamente como o c\u00e1mbium tam\u00e9n sintetizan citoquininas. As citoquininas participan na sinalizaci\u00f3n celular local e a longa distancia, e utilizan o mesmo mecanismo de transporte ca as purinas e nucle\u00f3sidos. As citoquininas transp\u00f3rtanse polo xilema.\nAs citoquininas act\u00faan en concerto coas auxinas, outras hormonas das plantas. Sen elas probablemente non se poder\u00eda producir a diferenciaci\u00f3n dos tecidos da planta e formaci\u00f3n de \u00f3rganos.\nEstrutura qu\u00edmica e tipos.\nHai dous tipos de citoquininas: de tipo adenina (naturais) e de tipo fenilurea (sint\u00e9ticas).\nAs citoquininas naturais poden definirse estruturalmente como mol\u00e9culas derivadas da adenina cunha cadea lateral unida ao grupo amino 6 do anel pur\u00ednico. A cadea lateral pode ser de natureza isoprenoide ou arom\u00e1tica. Dentro das citoquininas isoprenoides est\u00e1n a zeatina, a isopenteniladenina e a dihidrozeatina. Entre as arom\u00e1ticas est\u00e1n a benciladenina (ou 6-bencilaminopurina), a quinetina e a topolina. \nTam\u00e9n se consideran citoquininas certos compostos sint\u00e9ticos derivados da difenilurea, que non se encontran de forma natural nas plantas, como o Forclorfenur\u00f3n (CPPU) e o Tidiazur\u00f3n (TDZ), que act\u00faan como an\u00e1logos estruturais da mol\u00e9cula natural e presentan unha actividade moi potente.\nModo de acci\u00f3n e efectos.\nA proporci\u00f3n de auxinas e citoquininas \u00e9 moi importante para o efecto das citoquininas sobre o crecemento das plantas. As citoquininas por si soas non te\u00f1en efecto sobre as c\u00e9lulas do par\u00e9nquima. Cando se cultivan c\u00e9lulas de plantas con auxina pero sen citoquininas, estas crecen en lonxitude pero sen dividirse. Cando se engade citoquinina, as c\u00e9lulas exp\u00e1ndense e difer\u00e9ncianse. Cando est\u00e1n presentes \u00e1 vez a citoquinina e a auxina en igual proporci\u00f3n, as c\u00e9lulas parenquim\u00e1ticas forman un calo indiferenciado. Unha cantidade superior de citoqunina induce o crecemento de gromos no talo, mentres que unha cantidade superior de auxina induce a formaci\u00f3n de ra\u00edces.\nAs citoquininas est\u00e1n implicadas en moitos procesos das plantas, como a divisi\u00f3n celular e a morfox\u00e9nese do talo e a ra\u00edz. Regulan o crecemento das xemas axilares e a dominancia apical. A \"hip\u00f3tese da inhibici\u00f3n directa\" propon que estes efectos son o resultado da proporci\u00f3n que hai entre a citoquinina e a auxina. Esta hip\u00f3tese afirma que a auxina das xemas apicais viaxa baixando polas p\u00f3las e talo para inhibir o crecemento das xemas axilares. Isto promove o crecemento do talo, e restrinxe a formaci\u00f3n de p\u00f3las laterais. A citoquinina m\u00f3vese tam\u00e9n desde as ra\u00edces ao talo, promovendo o crecemento das xemas laterais. Esta hip\u00f3tese est\u00e1 apoiada por diversos experimentos simples. Cando se corta a xema apical, as xemas axilares deixan de estar inhibidas, o crecemento de p\u00f3las laterais increm\u00e9ntase, e a planta faise m\u00e1is frondosa. Aplicando auxina ao talo cortado, inh\u00edbese de novo a dominancia das xemas laterais.\nA\u00ednda que a acci\u00f3n das citoquininas nas plantas vasculares descr\u00edbese como pleiotr\u00f3pica (infl\u00fae en varios procesos), este tipo de hormonas vexetais inducen especificamente a transici\u00f3n desde o crecemento apical ao crecemento por medio da c\u00e9lula apical de tres caras do protonema dos bri\u00f3ns. Esta induci\u00f3n das xemas pode ser establecida claramente pola diferenciaci\u00f3n celular dunha soa c\u00e9lula espec\u00edfica, polo que \u00e9 un efecto moi espec\u00edfico da citoquinina.\nAs citoquininas retardan o envellecemento de \u00f3rganos da planta ao impediren a degradaci\u00f3n de prote\u00ednas, activaren a s\u00edntese de prote\u00ednas, e captaren nutrientes de tecidos pr\u00f3ximos. Un estudo no que se regulaba a senescencia das follas do tabaco encontrou que as follas de tipo salvaxe po\u00f1\u00edanse amarelas mentres que as follas de plantas transx\u00e9nicas mant\u00ed\u00f1anse na s\u00faa maior\u00eda verdes. Formulouse a hip\u00f3tese de que as citoquininas poden afectar a encimas que regulan a s\u00edntese e degradaci\u00f3n de prote\u00ednas.\nEfectos Fisiol\u00f3xicos.\nOs diversos efectos fisiol\u00f3xicos das citoquininas poden resumirse as\u00ed:\nBios\u00edntese.\nA adenosina fosfato-isopenteniltransferase (IPT) cataliza a primeira reacci\u00f3n da bios\u00edntese das citocinas de isopreno. Pode utilizar ATP, ADP, ou AMP como substratos e pode usar dimetilalil pirofosfato (DMAPP) ou hidroximetilbutenil difosfato (HMBDP) como doantes de prenilos. Esta reacci\u00f3n \u00e9 o paso limitante da velocidade da bios\u00edntese das citoquininas. O DMAPP e o HMBDP utilizados na bios\u00edntese de citoquininas prod\u00facense pola v\u00eda do metileritritol fosfato (MEP).\nAs citoquininas poden tam\u00e9n producirse a partir de ARNts reciclados en plantas e bacterias. Os ARNts con anticod\u00f3ns que empezan por uridina e levan unha adenosina xa prenilada adxacente ao anticod\u00f3n liberan ao degradarse a adenosina en forma de citoquinina. A prenilaci\u00f3n destas adeninas l\u00e9vana a cabo ARNt-isopenteniltransferases.\nA auxina regula a bios\u00edntese das citoquininas.\nUsos en agricultura.\nA\u00ednda que o uso de hormonas vexetais en agricultura se enfoca principalmente ao uso de auxinas e xiberelinas, actualmente, a utilizaci\u00f3n de citoquininas para regular e/ou manipular eventos fisiol\u00f3xicos espec\u00edficos nos cultivos, est\u00e1 a ser cada vez m\u00e1is com\u00fan, xa que a agricultura disp\u00f3n de produtos comerciais espec\u00edficos e eficientes de citoquininas con formulaci\u00f3ns de alta reactividade, a base de Forclorfenur\u00f3n ou CPPU, que se aplican en todo tipo de plantas de horta, frutais, plantas ornamentais, uva de mesa, algod\u00f3n, millo, trigo, garavanzo, feix\u00f3n etc. Pode afirmarse que todos os vexetais responden \u00e1 aplicaci\u00f3n externa de citoquininas. O nivel de resposta de cada vexetal est\u00e1 especialmente ligado ao momento de aplicaci\u00f3n para conseguir o obxectivo procurado.\nComo as citoquininas promoven a divisi\u00f3n celular e o crecemento da planta, util\u00edzanse en agricultura para incrementar as colleitas. Un estudo atopou que aplicando citoquininas a pl\u00e1ntulas de algod\u00f3n produc\u00edase un incremento de 5\u201310% no rendemento da colleita en condici\u00f3ns de seca.\nDescubriuse recentemente que as citoquininas interve\u00f1en na patox\u00e9nese que sofren as plantas. Por exemplo, as citoquininas inducen resistencia contra \"Pseudomonas syringae\" en \"Arabidopsis thaliana\" e \"Nicotiana tabacum\".\nUnha caracter\u00edstica especial destas hormonas, \u00e9 que as dosificaci\u00f3ns precisas para obter unha resposta axeitada no vexetal son moi baixas. Os procesos fisiol\u00f3xicos sobre os que m\u00e1is se aplican estas hormonas son os seguintes:\nFixaci\u00f3n firme do froito.\nEn varias especies estableceuse que as citocininas estimulan a fixaci\u00f3n firme dos froitos \u00e1 planta e en particular naqueles que son do tipo carnoso, este efecto pot\u00e9nciase cando a aplicaci\u00f3n se fai xunto con auxinas e xiberelinas en baixas concentraci\u00f3ns. A ca\u00edda prematura de froitos dimin\u00fae o rendemento da colleita.\nCrecemento do froito.\nO crecemento vexetal est\u00e1 determinado pola presenza de hormonas, particularmente as citoquninas, que son as que dan inicio \u00e1 formaci\u00f3n dos \u00f3rganos, entre os que est\u00e1n flores e froitos. O efecto da aplicaci\u00f3n de citoquininas sobre os froitos no momento en que a divisi\u00f3n celular est\u00e1 na s\u00faa fase de maior intensidade \u00e9 que crecen ata tama\u00f1os maiores e de mellor calidade, con maior uniformidade en tama\u00f1o e calidade e incremento do rendemento.\nPara manipular o crecemento do froito hai que considerar diversos factores para incrementar o tama\u00f1o do froito.\nCrecemento vexetativo.\nA actividade das plantas refl\u00edctese na continuidade de crecemento dos gromos e as s\u00faas follas, o cal repercute en maior \u00e1rea foliar para maximizar a eficiencia fotosint\u00e9tica dos cultivos. As citoquininas participan neste proceso porque os tecidos activos producen esa hormona para estimular a divisi\u00f3n celular e as\u00ed establecer unha \u201cbase\u201d ou estrutura sobre a cal contin\u00fae o crecemento.\nCoa aplicaci\u00f3n de citoquininas non se obt\u00e9n unha resposta r\u00e1pida de crecemento como a que se obt\u00e9n coa aplicaci\u00f3n de \u00e1cido xiber\u00e9lico, nin se induce unha clorose das follas; a resposta \u00e9 lenta pero vigorosa, preparando a planta para a produci\u00f3n de flores e froitos. En casos en que o crecemento vexetativo estivera en condici\u00f3ns de estr\u00e9s, como exceso de auga, seca, non fertilizaci\u00f3n (desequilibrio nutricional), salinidade, calor extrema, fr\u00edo intenso, carga excesiva, enfermidades etc., a resposta \u00e1 aplicaci\u00f3n de citoquininas \u00e9 m\u00e1is efectiva especialmente cando se fai inmediatamente despois de que o cultivo sa\u00edu desa situaci\u00f3n de estr\u00e9s.\nA aplicaci\u00f3n de citoquininas a plantas en etapa adulta (pementos, tomates etc.) pode reactivar o cultivo (reagromar e volver a producir flores) e manter e prolongar as\u00ed o seu crecemento e a s\u00faa capacidade produtiva. Os seus efectos incl\u00faen o atraso no envellecemento.\nDesenvolvemento de xemas laterais.\nAs citoquininas poden inducir a apertura de xemas laterais de p\u00f3las en diversas especies a\u00ednda que dito efecto se obt\u00e9n con concentraci\u00f3ns m\u00e1is altas. En situaci\u00f3ns de excesiva dominancia da xema apical sobre as axilares unha aplicaci\u00f3n de citoquininas pode reducir dita influencia e parcialmente estimular o crecemento de p\u00f3las laterais. Para conseguir este efecto manipulouse, por exemplo, con citoquininas o momento de agromar das xemas laterais de algod\u00f3n con excelentes resultados, e en uvas de mesa, cereixeiras, maceiras, e demais frutais nos que se procure a formaci\u00f3n de p\u00f3las produtivas nos anos seguintes.\nFormaci\u00f3n e distribuci\u00f3n de fotosintatos.\nAs citoquininas son importantes na formaci\u00f3n dos cloroplastos, polo que a aplicaci\u00f3n de citoquininas mellora a fotos\u00edntese; estim\u00falase a acci\u00f3n de encimas e a s\u00edntese de clorofila entre outras cousas. En \u00f3rganos que te\u00f1an crecemento por divisi\u00f3n celular haber\u00e1 s\u00edntese de citoquininas para estimular dita actividade, mais \u00e1 vez hai un \u201cfluxo\u201d preferencial de fotosintatos (produtos qu\u00edmicos producidos na fotos\u00edntese) a ese sitio por ser un tecido de alta demanda. A presenza de citoquininas \u00e9 ent\u00f3n cr\u00edtica para que todo o esquema funcione e se dea unha distribuci\u00f3n harm\u00f3nica dos fotosintatos.\nRetardo da senescencia.\nA presenza de citoquininas est\u00e1 relacionada coa produci\u00f3n de clorofila, polo que os tecidos novos sempre te\u00f1en un alto nivel e actividade da hormona. Ao chegaren a unha idade adulta ou ben por condici\u00f3ns de estr\u00e9s, os \u00f3rganos perden a capacidade de manter a s\u00faa actividade metab\u00f3lica e sintet\u00edzanse menos citoquininas, e onde faltan estas a senescencia \u00e9 unha condici\u00f3n prevalente.\nXerminaci\u00f3n de sementes.\nA dormencia de sementes est\u00e1 relacionada cos niveis end\u00f3xenos de citoquininas, e estableceuse que aumentan o seu contido ao final do proceso e estimulan a xerminaci\u00f3n. En xeral, estas hormonas infl\u00faen no proceso cando se utilizan conxuntamente con outras hormonas como o \u00e1cido xiber\u00e9lico ou previamente."}
{"id": "249485", "revid": "27155", "url": "https://gl.wikipedia.org/wiki?curid=249485", "title": "Citocinina", "text": ""}
{"id": "249487", "revid": "5863", "url": "https://gl.wikipedia.org/wiki?curid=249487", "title": "Miguel A. Ara\u00fajo Iglesias", "text": ""}
{"id": "249488", "revid": "5863", "url": "https://gl.wikipedia.org/wiki?curid=249488", "title": "Sebasti\u00e1n Mart\u00ednez-Risco Mac\u00edas", "text": ""}
{"id": "249490", "revid": "5863", "url": "https://gl.wikipedia.org/wiki?curid=249490", "title": "Manuel Carlos Garc\u00eda Mart\u00ednez", "text": ""}
{"id": "249492", "revid": "1888", "url": "https://gl.wikipedia.org/wiki?curid=249492", "title": "Manuel Lago Mart\u00ednez", "text": "Manuel Francisco Lago Mart\u00ednez, nado en Teis (Concello de Lavadores) e finado en Vigo en 1942, foi un empresario e pol\u00edtico galego.\nTraxectoria.\nFabricante de conservas. Presidente da Sociedad de Agricultores de Teis. O 11 de febreiro de 1908 foi elixido presidente do Directorio Antiforista de Teis. En 1909 asinou, xunto con outros compa\u00f1eiros do Directorio, artigos e follas de propaganda dirixidas contra os m\u00e1is famosos caciques urza\u00edstas. Como consecuencia desta campa\u00f1a foi denunciado por inxurias polos irm\u00e1ns Eduardo e Jos\u00e9 Iglesias A\u00f1ino xunto con Jacinto Crespo, Jos\u00e9 Mar\u00eda \u00c1lvarez Gonz\u00e1lez, Jos\u00e9 Antonio Mart\u00ednez de Vela e Arturo Nieto L\u00e1zaro. Xulgados na Audiencia de Pontevedra en 1911, foron condenados a tres anos, seis meses e vinte e un d\u00edas de desterro a 25 quil\u00f3metros de Teis e mil pesetas de multa. Finalmente s\u00f3 foron desterrados Chinto Crespo, Manuel Lago e Arturo Nieto. Estivo desterrado en Mar\u00edn. Na ditadura de Primo de Rivera foi nomeado concelleiro de Lavadores e foi presidente do Sindicato de Agricultores de Teis (1924). Marchou a Canarias onde foi encargado dunha f\u00e1brica de conservas. Logo do golpe de Estado do 18 de xullo de 1936 abr\u00edrolle expediente de responsabilidades pol\u00edticas, que foi sobresido por carecer de bens.\nVida persoal.\nCasou con Peregrina Prieto Losada."}
{"id": "249513", "revid": "45576", "url": "https://gl.wikipedia.org/wiki?curid=249513", "title": "Stewart Islands", "text": ""}
{"id": "249514", "revid": "22570", "url": "https://gl.wikipedia.org/wiki?curid=249514", "title": "Gaussian", "text": "Gaussian \u00e9 un programa inform\u00e1tico comercial utilizado en qu\u00edmica computacional. A s\u00faa primeira versi\u00f3n desenvolveuna John Pople e o seu grupo en 1970 na Universidade Carnegie-Mellon, o seu nome procede da utilizaci\u00f3n por Pople de orbitais de tipo gaussiano para aumentar a velocidade de c\u00e1lculo, a\u00ednda as\u00ed os seus c\u00e1lculos eran a\u00ednda limitados . As primeira versi\u00f3ns eran de balde merc\u00e9 a un programa de intercambio con outras universidades, a partir de 1980 comezou a pagarse unha pequena cota e desde 1987 distrib\u00faeo comercialmente Gaussian Inc. Pola s\u00faa versatilidade e f\u00e1cil manexo converteuse no programa est\u00e1ndar no campo da qu\u00edmica cu\u00e1ntica e empr\u00e9gano qu\u00edmicos, enxe\u00f1eiros, bioqu\u00edmicos, f\u00edsicos e outros investigadores que traballan noutras \u00e1reas relacionadas coa qu\u00edmica. O programa pred\u00ed a estrutura molecular, frecuencias de vibraci\u00f3n, enerx\u00eda e moitas outras propiedades dos sistemas moleculares"}
{"id": "249517", "revid": "624", "url": "https://gl.wikipedia.org/wiki?curid=249517", "title": "Teodebaldo I", "text": ""}
{"id": "249524", "revid": "16394", "url": "https://gl.wikipedia.org/wiki?curid=249524", "title": "Cu\u00ed\u00f1a, Oza dos R\u00edos", "text": ""}
{"id": "249525", "revid": "16394", "url": "https://gl.wikipedia.org/wiki?curid=249525", "title": "Mondoi, Oza dos R\u00edos", "text": ""}
{"id": "249530", "revid": "16394", "url": "https://gl.wikipedia.org/wiki?curid=249530", "title": "A Regueira, Oza dos R\u00edos", "text": ""}
{"id": "249531", "revid": "16394", "url": "https://gl.wikipedia.org/wiki?curid=249531", "title": "Rodeiro, Oza dos R\u00edos", "text": ""}
{"id": "249532", "revid": "16394", "url": "https://gl.wikipedia.org/wiki?curid=249532", "title": "Salto, Oza dos R\u00edos", "text": ""}
{"id": "249533", "revid": "16394", "url": "https://gl.wikipedia.org/wiki?curid=249533", "title": "Vivente, Oza dos R\u00edos", "text": ""}
{"id": "249537", "revid": "16394", "url": "https://gl.wikipedia.org/wiki?curid=249537", "title": "Cuti\u00e1n, Cesuras", "text": ""}
{"id": "249538", "revid": "5863", "url": "https://gl.wikipedia.org/wiki?curid=249538", "title": "Jos\u00e9 Ram\u00f3n Barreiro Fern\u00e1ndez", "text": ""}
{"id": "249539", "revid": "16394", "url": "https://gl.wikipedia.org/wiki?curid=249539", "title": "Dorda\u00f1o, Cesuras", "text": ""}
{"id": "249541", "revid": "16394", "url": "https://gl.wikipedia.org/wiki?curid=249541", "title": "Filgueira de Barranca, Cesuras", "text": ""}
{"id": "249545", "revid": "16394", "url": "https://gl.wikipedia.org/wiki?curid=249545", "title": "Paderne, Cesuras", "text": ""}
{"id": "249546", "revid": "16394", "url": "https://gl.wikipedia.org/wiki?curid=249546", "title": "Probaos, Cesuras", "text": ""}
{"id": "249547", "revid": "16394", "url": "https://gl.wikipedia.org/wiki?curid=249547", "title": "Trasanquelos, Cesuras", "text": ""}
{"id": "249548", "revid": "98629", "url": "https://gl.wikipedia.org/wiki?curid=249548", "title": "Plataforma elevadora", "text": "Unha plataforma elevadora (en ingl\u00e9s, \"aerial work platform\" (AWP), \"aerial device\" ou \"elevating work platform\" (EWP)) \u00e9 unha maquinaria autopropulsada para a elevaci\u00f3n de persoal. Fai as funci\u00f3ns de andamiaxe m\u00f3bil con m\u00e1is seguridade e flexibilidade para os traballadores.\nHistoria.\nAs plataformas elevadoras actuais te\u00f1en a s\u00faa orixe na fundaci\u00f3n en 1969 por John L. Grove dunha pequena empresa metal\u00farxica en McConnellsburg, Pennsylvania. Con 20 traballadores fundou JLG \"aerial work platform\" en 1970. Hoxe a empresa \u00e9 unha das m\u00e1is importantes do sector. En 2006 pasou a ser Oshkosh Corporation Company. Nos inicios a empresa ti\u00f1a unhas vendas de 25 mill\u00f3ns de d\u00f3lares, actualmente son 3.000 mill\u00f3ns de d\u00f3lares.\nDescrici\u00f3n.\nA plataforma de traballo ten sistemas de seguridade espec\u00edficos, zonas de acceso \u00e1 mesma para a entrada e sa\u00edda de persoal da plataforma e unhas estritas normas de seguridade e uso: n\u00famero de persoas que poden empregala \u00e1 vez, carga m\u00e1xima, altura de traballo ou avisos de risco de desnivel.\nAs m\u00e1is empregadas son as plataformas autopropulsadas, semellantes a estadais con rodas. O sistema de elevaci\u00f3n de tesoira e movemento das rodas \u00e9 hidr\u00e1ulico. Poden ser el\u00e9ctricas (a bater\u00edas) ou con motor di\u00e9sel.\nAs chamadas \"xirafas\" tam\u00e9n poden ser el\u00e9ctricas ou di\u00e9sel. Con elevaci\u00f3n por brazos hidr\u00e1ulicos extensibles. Este tipo de maquinaria adoita empregarse en alugueiro. As empresas propietarias tam\u00e9n levan o mantemento das mesmas.\nAs principais empresas do sector son:\nNormativa de seguridade.\nEn Espa\u00f1a, o uso deste tipo de maquinaria r\u00edxese polo Real Decreto 2291/1985, para plataformas elevadoras m\u00f3biles de persoal (polas s\u00faas siglas en castel\u00e1n PEMP). Este tipo de maquinaria autopropulsada e m\u00f3bil est\u00e1 destinada ao seu uso por traballadores (non pode ser empregada por persoal sen formaci\u00f3n espec\u00edfica) e para levar pequenas ferramentas ata a posici\u00f3n elevada de traballo. Os traballadores deben levar medidas de seguridade como arn\u00e9s e casco.\nNormativa aplicable en Espa\u00f1a.\nReal Decreto 1215/1997 directiva europea 89/655/CEE, normativa b\u00e1sica de seguridade.&lt;br&gt;\nReal Decreto 1627/1997 directiva europea 95/57/CE, normativa de uso.&lt;br&gt;\nO mantemento e inspecci\u00f3ns t\u00e9cnicas r\u00e9xen pola norma UNE 58921. As m\u00e1quinas constuidas despois de 1997 deben ter marcado CE e manual de instruci\u00f3ns.\nOs traballadores que empregan estas plataformas deben ter formaci\u00f3n e titulaci\u00f3n en traballos en altura e curso espec\u00edfico en manexo de PEMP (Plataformas elevadoras m\u00f3biles de persoal). S\u00f3 poden ser empregadas por dous traballadores simultaneamente e deben ir equipados con medidas de seguridade persoais espec\u00edficas: casco (EN 397) e arn\u00e9s (EN 361) que debe ir fixado aos puntos de ancoraxe da plataforma."}
{"id": "249549", "revid": "1987", "url": "https://gl.wikipedia.org/wiki?curid=249549", "title": "Arrecife Roncador", "text": "O Arrecife Roncador \u00e9 un atol de arrecifes de coral na, Provincia Malaita, nas Illas Salom\u00f3n. At\u00f3pase a 75\u00a0km ao sur do atol Ontong Java, a masa de terra m\u00e1is pr\u00f3xima, e 158\u00a0km ao norte da illa de Santa Isabel. O arrecife ten 14\u00b44\u00a0km de longo e 10\u00b46\u00a0km de ancho m\u00e1ximo, que corresponde a unha superficie total de aproximadamente 120\u00a0km\u00b2. O arrecife en forma de anel ten unha media de 600 metros de ancho, no seu punto m\u00e1is estreito no sur ten 250 metros e na s\u00faa parte m\u00e1is ancha no norte uns 940 metros.\nA lagoa ten entre 27 e 36 metros de profundidade. Os buques poden entrar na lagoa por d\u00faas aberturas de 200 metros de ancho no sur do arrecife. No lado oeste do arrecife varias rocas sobresaen da auga. Con todo, o arrecife non ten illas."}
{"id": "249550", "revid": "5863", "url": "https://gl.wikipedia.org/wiki?curid=249550", "title": "Ant\u00f3n Costa", "text": ""}
{"id": "249551", "revid": "5863", "url": "https://gl.wikipedia.org/wiki?curid=249551", "title": "Makira, Illas Salom\u00f3n", "text": "A provincia de Makira-Ulawa (antigamente San Crist\u00f3bal) \u00e9 unha das nove provincias das illas Salom\u00f3n. Conf\u00f3rmaa principalmente a illa do mesmo nome, situado ao leste de Guadalcanal. Ten 3.188\u00a0km\u00b2. \nXeograf\u00eda.\nA parte principal da provincia \u00e9 a illa Makira. Ten unha poboaci\u00f3n de 40.419 habitantes (2009). A capital \u00e9 Kirakira.\nA provincia de Makira-Ulawa incl\u00fae Makira (San Crist\u00f3bal), Ulawa, Uki Ni Masi, Owaraha (Santa Ana), Owariki (Santa Catalina), P\u00edo e outras.\nA illa Makira ten 3090 km\u00b2: 139 km de longo por 40 km de ancho ao redor do centro da illa. As monta\u00f1as corren como unha columna vertebral polo centro da illa, o punto m\u00e1is alto alcanza os 1040 m, e logo cae abruptamente ao mar ao longo da s\u00faa beira sur. Moitos r\u00edos surcan a illa en li\u00f1as aproximadamente paralelas cada dous ou cinco quil\u00f3metros. Makira ten m\u00e1is pantanos interiores, e crocodilos de auga salgada, que calquera outra illa das Illas Salom\u00f3n. A s\u00faa costa \u00e9 a \u00fanica parte das Salom\u00f3n onde se sabe que a rara tartaruga oliveira ou Pacific Ridley visita e ani\u00f1a.\nDado que a illa Makira estivo illada durante longos per\u00edodos de tempo durante os per\u00edodos de alto nivel do mar, evolucionou unha gran variedade de plantas e animais \u00fanicos. Por exemplo, 12 das s\u00faas 70 especies residentes de aves son end\u00e9micas, as\u00ed como d\u00faas especies de \u00e1rbores, ambas as ficus (\"Ficus cristobalensis\" e \"Ficus illiberalis\"). Esta singularidade destaca a importancia de preservar os bosques e h\u00e1bitat de Makira.\nMakira tam\u00e9n est\u00e1 entre as illas m\u00e1is importantes do pa\u00eds para as aves. Hai alg\u00fans lugares para observar aves na illa. Na aldea de Hauta, situada a centos de metros sobre o nivel do mar, existe unha zona de conservaci\u00f3n establecida na rexi\u00f3n interior de Bauro. Non obstante, requ\u00edrese un permiso para visitar, que se pode adquirir na Oficina Provincial de Kirakira.\nPoboaci\u00f3n.\nEn 2009, a poboaci\u00f3n total estimouse en 40.419. Os Makira-Ulawa son na s\u00faa maior\u00eda melanesios e as s\u00faas danzas e rituais tradicionais a\u00ednda se conservan con forza, especialmente nas illas de Santa Ana (Owaraha), Santa Catalina (Owariki), Uki-ni-masi e Ulawa.\nEn Makira f\u00e1lanse cinco linguas: Arosi, Bauro, Fagani, Kahua e Owa. Os falantes de Bauro foron considerados os m\u00e1is illados e conservadores dos grupos Makira. Os habitantes de Ulawa e da illa Ugi falan Sa'a.\nDivisi\u00f3ns administrativas.\nA provincia de Makira-Ulawa est\u00e1 subdividida nos seguintes barrios:"}
{"id": "249554", "revid": "5863", "url": "https://gl.wikipedia.org/wiki?curid=249554", "title": "Xos\u00e9 M.\u00aa Dobarro Paz", "text": ""}
{"id": "249564", "revid": "5863", "url": "https://gl.wikipedia.org/wiki?curid=249564", "title": "Ram\u00f3n M\u00e1iz Su\u00e1rez", "text": ""}
{"id": "249566", "revid": "5863", "url": "https://gl.wikipedia.org/wiki?curid=249566", "title": "Xulio Xos\u00e9 Pardellas", "text": ""}
{"id": "249571", "revid": "5863", "url": "https://gl.wikipedia.org/wiki?curid=249571", "title": "Malaulalo", "text": ""}
{"id": "249575", "revid": "5863", "url": "https://gl.wikipedia.org/wiki?curid=249575", "title": "Xos\u00e9 Ram\u00f3n Fandi\u00f1o", "text": "Xos\u00e9 Ram\u00f3n Fandi\u00f1o Veiga, nado en Santiago de Compostela o 11 de xaneiro de 1946, \u00e9 un escritor e editor galego.\nTraxectoria.\nLicenciado en Filolox\u00eda Hisp\u00e1nica pola Universidade de Santiago de Compostela. Traballou no Instituto Galego de Informaci\u00f3n do Grupo Sargadelos. Foi coordinador da Gran Enciclopedia Galega Silverio Ca\u00f1ada. Colaborou na Radio Galega e foi guionista para televisi\u00f3n. Recibiu o Premio de Xornalismo V Centenario da Universidade de Santiago polo programa radiof\u00f3nico \"Galicia Universitaria\" (1994-1995)."}
{"id": "249580", "revid": "23204", "url": "https://gl.wikipedia.org/wiki?curid=249580", "title": "Manuel Lucas", "text": "Manuel Lucas \u00c1lvarez, nado en Santiago de Compostela o 2 de setembro de 1917 e finado na mesma cidade o 1 de setembro de 2014, foi un historiador e pol\u00edtico galego.\nTraxectoria.\nTras formase durante a infancia e adolescencia en centros educativos eclesi\u00e1sticos, cursou Filosof\u00eda e Letras (secci\u00f3n Historia) na universidade compostel\u00e1 entre 1942 e 1946 (en paralelo, estudou Maxisterio; en 1944 ingresou por oposici\u00f3n no Corpo de Maxisterio Nacional). Nese ano, 1946 graduouse con premio extraordinario. Especializouse en Paleograf\u00eda e Diplom\u00e1tica, sempre na Universidade de Santiago de Compostela.\nPostos de responsabilidade.\nFoi director do colexio maior \"General\u00edsimo Franco\", secretario xeral da USC (1961-1968), vicerreitor (1968-1974) e reitor (1974-1975). Foi concelleiro e primeiro tenente de alcalde de Santiago de Compostela (1955-1961) e deputado provincial (1958-1963). Presidente do Consello de Administraci\u00f3n da Caja de Ahorros y Monte de Piedad de Santiago (1964-1980), tam\u00e9n presidiu a Federaci\u00f3n de Caixas de Aforro de Galicia (1965-1980) e foi vicepresidente de Caixa Galicia.\nFoi membro correspondente da Real Academia Galega, do Instituto Padre Sarmiento de Estudos Galegos e do Instituto de Estudios Jacobeos. Tam\u00e9n formou parte do consello asesor da Gran Enciclopedia Galega Silverio Ca\u00f1ada.\nPremios e reco\u00f1ecementos.\nRecibiu a encomenda con placa da orde civil de Afonso X o Sabio e a Medalla Castelao (2004)."}
{"id": "249589", "revid": "89787", "url": "https://gl.wikipedia.org/wiki?curid=249589", "title": "Manuel Garc\u00eda Garrido", "text": "Manuel Jes\u00fas Garc\u00eda Garrido, nado en Fuente de Cantos (provincia de Badaxoz) en 1928, \u00e9 un xurista e profesor espa\u00f1ol.\nTraxectoria.\nFoi catedr\u00e1tico de Dereito Romano da Universidade de Santiago de Compostela e en 1968 foi nomeado reitor, permanecendo no posto ata 1972. En 1970 o Ministerio de Educaci\u00f3n encargoulle un estudo sobre a ensinanza superior a distancia, e o 15 de setembro de 1972 foi nomeado reitor da acabada de crear Universidade Nacional de Educaci\u00f3n a Distancia, permanecendo no posto ata 1974. Continuou como catedr\u00e1tico de Dereito Romano da UNED. Foi tam\u00e9n Director xeral de Persoal do Ministerio de Educaci\u00f3n e Ciencia.\nReco\u00f1ecementos.\nEn 2011 foi nomeado presidente honorario da Academia Roman\u00edstica Constantiniana e doutor honoris causa pola Academia das Ciencias de Moscova."}
{"id": "249592", "revid": "6497879", "url": "https://gl.wikipedia.org/wiki?curid=249592", "title": "R\u00edo Jiloca", "text": "O Jiloca \u00e9 un r\u00edo de Arag\u00f3n, afluente principal do r\u00edo Jal\u00f3n, que desemboca no Ebro. O seu curso transcorre polas provincias de Teruel e Zaragoza e polas comarcas de Comunidade de Teruel, Jiloca, Campo de Daroca e Comunidade de Calatayud. Ten unha unha lonxitude de 126\u00a0km e drena unha cunca de 2.957\u00a0km\u00b2. O seu caudal en Calatayud \u00e9 de 293 hm\u00b3/ano, pero, dada a s\u00faa localizaci\u00f3n, \u00e9 moi irregular cunha estiaxe moi marcada e m\u00e1ximos no outono e primavera.\nXeograf\u00eda.\nNacemento.\nO r\u00edo Jiloca nace na paraxe dos Ojos de Monreal del Campo. Tradicionalmente fixouse o seu nacemento no pozo artesiano da Fonte de Cella, aos p\u00e9s da serra de Albarrac\u00edn; pero demostrouse que este tramo ata Monreal \u00e9, en realidade, unha canle constru\u00edda no s\u00e9culo XVIII, cando se desecaron a Lagoa do Ca\u00f1izar de Villarquemado e a lagoa do Ca\u00f1izar de Alba.\nEste nacemento leva a auga pertencente a un acu\u00edfero. As s\u00faas augas est\u00e1n debaixo do r\u00edo e polos arredores, tendo grazas a este un gran n\u00famero de pozos de onde se extrae a auga para o rego dos cultivos da zona.\nCurso.\nDesde o nacemento toma direcci\u00f3n norte. Preto de Luco de Jiloca recibe o seu \u00fanico afluente, o r\u00edo Pancrudo, que nace 46 quil\u00f3metros antes na serra da Costera. A s\u00faa cunca hidrogr\u00e1fica \u00e9 estreita e est\u00e1 formada por ramblas ou torrentes por onde s\u00f3 circula a auga dun modo ocasional. A partir da uni\u00f3n co Pancrudo a canle enc\u00e1ixase ata Daroca, onde abre un pequeno val que se aproveita para o regad\u00edo.\nDesembocadura.\nO Jiloca desemboca no r\u00edo Jal\u00f3n \u00e1 altura de Calatayud (Zaragoza)."}
{"id": "249623", "revid": "27155", "url": "https://gl.wikipedia.org/wiki?curid=249623", "title": "Placa de Petri", "text": "Unha placa de Petri (ou caixa de Petri, c\u00e1psula de Petri ou placa de cultivo celular) \u00e9 un recipiente con forma de disco, cil\u00edndrico de baixa altura de vidro ou pl\u00e1stico cunha tapa similar utilizado en microbiolox\u00eda para realizar cultivos celulares principalmente bacterianos ou de pequenos bri\u00f3ns. Levan o nome do bacteri\u00f3logo alem\u00e1n Julius Richard Petri, que as inventou no s\u00e9culo XIX cando traballaba como axudante de Robert Koch. As placas de Petri de vidro poden ser reutilizadas despois de seren esterilizadas (por exemplo, nunha autoclave ou por quentamento seco nun forno de aire quente a 160\u00a0\u00b0C durante unha hora). Nos experimentos nos que poder\u00eda ser un problema a contaminaci\u00f3n microbiol\u00f3xica dun experimento ao seguinte, \u00fasanse con frecuencia as placas de Petri de pl\u00e1stico desbotables.\nOs di\u00e1metros das placas de Petri son variables, pero as m\u00e1is com\u00fans son as de arredor de 10\u00a0cm de di\u00e1metro. As tapas non cerran hermeticamente a placa. As placas de Petri modernas poden ter aneis nas tapas e bases, que permiten amontoalas sen que esvaren. Poden incorporarse moitas placas de Petri nun contedor de pl\u00e1stico para crear o que se denomina \"placa multipozo\".\nMicrobiolox\u00eda.\nAs placas de Petri util\u00edzanse xeralmente para preparar placas de \u00e1gar para estudos microbiol\u00f3xicos. A placa \u00e9nchese parcialmente con l\u00edquido quente que cont\u00e9n \u00e1gar e unha mestura de ingredientes espec\u00edficos que poden ser nutrientes, sangue, sales, carbohidratos, tinguiduras, indicadores, amino\u00e1cidos e antibi\u00f3ticos. Unha vez que o \u00e1gar arrefr\u00eda e solidifica, a placa est\u00e1 lista para recibir unha mostra cargada de microbios nun proceso chamado inoculaci\u00f3n da placa. Para cultivos de virus bacteri\u00f3fagos faise unha inoculaci\u00f3n en d\u00faas fases: primeiro fanse crecer bacterias, que servir\u00e1n de h\u00f3spedes para a inoculaci\u00f3n posterior dos virus.\nAs placas de Petri inc\u00fabanse \"boca abaixo\", \u00e9 dicir, dadas volta, co \u00e1gar na parte de arriba, apoiadas sobre a tapa, para diminu\u00edr as\u00ed o risco de contaminaci\u00f3n por part\u00edculas tra\u00eddas polo aire e impedir a condensaci\u00f3n de auga, que se acumular\u00eda e empecer\u00eda o cultivo dos microbios.\nOutros usos.\nAs placas de Petri tam\u00e9n se usan para o cultivo de c\u00e9lulas eucariotas en medio l\u00edquido ou utilizando \u00e1gar s\u00f3lido. As placas de Petri baleiras poden utilizarse para observar a xerminaci\u00f3n de plantas ou o comportamento de pequenos animais, ou para outras pr\u00e1cticas correntes de laboratorio como o secado de flu\u00eddos nun forno ou para transportar e almacenar mostras. A s\u00faa transparencia \u00f3ptica e perfil baixo permiten o seu uso com\u00fan como recept\u00e1culo temporal para examinar mostras (especialmente as l\u00edquidas) con microscopios de baixo aumento."}
{"id": "249633", "revid": "1822", "url": "https://gl.wikipedia.org/wiki?curid=249633", "title": "Scophthalmus maximus", "text": ""}
{"id": "249665", "revid": "1888", "url": "https://gl.wikipedia.org/wiki?curid=249665", "title": "Jos\u00e9 Gayoso Castro", "text": "Jos\u00e9 Gayoso Castro, finado en Lugo o 29 de decembro de 1946, foi un avogado, xornalista e pol\u00edtico galego.\nTraxectoria.\nFillo de Narciso Gayoso Cancio. Foi o primeiro director do xornal \"El Progreso\". Durante o franquismo foi presidente de Deputaci\u00f3n de Lugo."}
{"id": "249669", "revid": "98629", "url": "https://gl.wikipedia.org/wiki?curid=249669", "title": "Copa do Rei de f\u00fatbol 2013/14", "text": "A Copa do Rei 2013\u201314 foi a 111\u00aa edici\u00f3n da Copa do Rei en Espa\u00f1a. O campi\u00f3n obtivo unha praza na fase de grupos da UEFA Europa League 2014\u201315. O campi\u00f3n do t\u00edtulo foi o Real Madrid.\nEquipos clasificados.\nOs seguintes equipos compitiron na Copa do Rei 2013\u201314:\n20 equipos da Primeira Divisi\u00f3n 2012\u201313:\n20 equipos da Segunda Divisi\u00f3n 2012\u201313 (Barcelona B e Real Madrid Castilla est\u00e1n exclu\u00eddos por seren equipos filiais):\n22 equipos da Segunda Divisi\u00f3n B 2012\u201313. Os equipos clasificados son os cinco primeiros de cada un dos 4 grupos (exclu\u00edndo equipos filiais) e os dous con maior n\u00famero de puntos logo dos restantes non filiais (*):\n18 equipos da Terceira Divisi\u00f3n 2012\u201313. Os equipos clasificados son os campi\u00f3ns de cada un dos 18 grupos (ou polo menos os que te\u00f1en maior n\u00famero de puntos do seu grupo sen ser equipo filial):"}
{"id": "249670", "revid": "22795", "url": "https://gl.wikipedia.org/wiki?curid=249670", "title": "Cinto de fogo do Pac\u00edfico", "text": ""}
{"id": "249679", "revid": "23204", "url": "https://gl.wikipedia.org/wiki?curid=249679", "title": "Gamelsa", "text": "Gamelsa (Gallega de Mecanizados Electr\u00f3nicos Sociedad An\u00f3nima) \u00e9 unha empresa galega do sector das transformaci\u00f3ns met\u00e1licas e mec\u00e1nicas con sede en Santiago de Compostela, filial do Grupo Telev\u00e9s."}
{"id": "249680", "revid": "98629", "url": "https://gl.wikipedia.org/wiki?curid=249680", "title": "Vicente Borge", "text": "Vicente Borge Gonz\u00e1lez, nado o 23 de outubro de 1968 en Mieres, \u00e9 un exfutbolista e adestrador profesional de f\u00fatbol asturiano. En 2011 comezou a dirixir o H\u00e9rcules B."}
{"id": "249681", "revid": "7596", "url": "https://gl.wikipedia.org/wiki?curid=249681", "title": "Erich von Manstein", "text": "Erich von Manstein nado en Berl\u00edn o 24 de novembro de 1887 e finado o 9 de xu\u00f1o de 1973 en Irschenhausen, foi un xeneral alem\u00e1n que salientou pola s\u00faa habelencia estrat\u00e9xica na segunda guerra mundial\nInicios.\nCon 13 anos, en 1900, al\u00edstase no 3.\u00b0 Rexemento de Granadeiros da Garda Prusiana. Aos 16 anos ingresa na Academia Militar de Pl\u00f6en, onde acada o grao de alf\u00e9rez, especializ\u00e1ndose en t\u00e1ctica militar.\nPrimeira guerra mundial.\nEn 1914, forma parte do 2.\u00ba Rexemento de Granadeiros e loita na fronte occidental na batalla do Marne, onde cae gravemente ferido.\nRestablecido, en maio de 1915 foi adscrito como oficial de Estado Maior no ex\u00e9rcito dirixido polo Xeneral von Gallwitz en Polonia e en Serbia. Posteriormente, foi destinado ao cuartel xeral do XII Ex\u00e9rcito (agosto de 1915), do XI Ex\u00e9rcito durante a batalla de Verd\u00fan e do I Ex\u00e9rcito durante a batalla do Somme. En outono dese ano, foi xefe de operaci\u00f3ns da 4.\u00aa Divisi\u00f3n de Cabaler\u00eda en Curlandia (Estonia) e, en maio de 1918, exerceu o mesmo posto na 213.\u00aa Divisi\u00f3n de Infanter\u00eda de Asalto no oeste.\nSegunda guerra mundial.\nEn 1938, participa na anexi\u00f3n dos Sudetes. En 1939, foi xefe de Estado Maior do xeneral Gerd von Rundstedt, participando no planeamento da invasi\u00f3n de Polonia. Erich von Manstein ideou o golpe da fouce que rompeu a fronte aliada na Batalla de Francia e provocou o colapso dos ex\u00e9rcitos anglo-franceses. A invasi\u00f3n de B\u00e9lxica e Holanda polos ex\u00e9rcitos de Fedor von Bock atraeu aos ex\u00e9rcitos aliados e, tal como propuxera von Manstein, os ex\u00e9rcitos de von Rundstedt penetraron a trav\u00e9s dos bosques das Ardenas, xulgados como impenetrables. Isto permitiu coller a aqueles de costas coa velocidade caracter\u00edstica da guerra l\u00f3strego.\nNa invasi\u00f3n alem\u00e1 da Uni\u00f3n Sovi\u00e9tica salienta primeiramente no avance fulgurante ata Leningrado. Ao pouco tempo, conf\u00edanselle os ex\u00e9rcitos encargados de facerse con Crimea. Ocupou a pr\u00e1ctica totalidade da pen\u00ednsula e sitiou Sebastopol. A dura resistencia desta cidade prolongouse ata 1942. Cando, por fin, tomou a cidade, foi nomeado mariscal de campo. En novembro dese ano, foi posto \u00e1 fronte do grupo de ex\u00e9rcitos do Don, coa tarefa de desbloquear o ex\u00e9rcito de von Paulus, atrapado en Stalingrado. Chegou a estar a s\u00f3 50 quil\u00f3metros da cidade, pero von Paulus, carente de subministraci\u00f3ns non o conseguiu. Isto provocou a s\u00faa retirada cando os rusos desencadean o seu contraataque.\nPese a opini\u00f3n contraria de Adolf Hitler \u00e1 retirada, von Manstein organizou unha defensa el\u00e1stica que conseguiu salvar importantes unidades e debilitar o avance ruso. Isto perm\u00edtelle un r\u00e1pido reagrupamento e contraataque, que culminou coa reconquista da estrat\u00e9xica cidade de Jarkov. Deste xeito, a cat\u00e1strofe de Stalingrado non provocou o colapso da fronte alem\u00e1 no sur, sen\u00f3n que este mantivo solidez e operatividade ata o punto de presentar no ver\u00e1n de 1943 unha colosal batalla en Kursk. Esta supuxo enormes perdas por ambas partes, e desencadeou unha nova retirada ordenada de toda a fronte alem\u00e1. Finalmente, Hitler prescindiu dos seus servizos\nPost guerra.\nAcusado de crimes de guerra e crimes contra a humanidade en N\u00faremberg, foi condenado a 18 anos de prisi\u00f3n. Aos 4 anos foi liberado e pasou a asesorar ao ex\u00e9rcito aliado ante a ameaza sovi\u00e9tica durante a guerra fr\u00eda e axudou a reconstru\u00edr o ex\u00e9rcito da Rep\u00fablica Federal Alem\u00e1."}
{"id": "249682", "revid": "98629", "url": "https://gl.wikipedia.org/wiki?curid=249682", "title": "Pablo Lago", "text": "Pablo Ballesteros Lago, nado o 31 de agosto de 1974 na Veiga, Asturias, \u00e9 un exfutbolista e adestrador profesional de f\u00fatbol espa\u00f1ol. Actualmente dirixe ao Real Avil\u00e9s."}
{"id": "249685", "revid": "1131", "url": "https://gl.wikipedia.org/wiki?curid=249685", "title": "Silverio Ca\u00f1ada", "text": "Silverio Ca\u00f1ada Acebal, nado en Xix\u00f3n en 1932 e finado en Oviedo o 19 de maio de 2002, foi un editor asturiano.\nTraxectoria.\nFundador, en 1967, da editorial J\u00facar, as s\u00faas maiores empresas foron a \"Gran Enciclopedia Asturiana\" e a \"Gran Enciclopedia Gallega\".\nVida persoal.\nPai de tres fillos, un deles, Silverio Ca\u00f1ada Est\u00e9banez, ad\u00edcase tam\u00e9n ao mundo editorial.\nPremio de Narrativa Silverio Ca\u00f1ada.\nNo ano 2010 creouse o Premio de Narrativa Silverio Ca\u00f1ada, na s\u00faa memoria."}
{"id": "249687", "revid": "5863", "url": "https://gl.wikipedia.org/wiki?curid=249687", "title": "Silverio Ca\u00f1ada Acebal", "text": ""}
{"id": "249689", "revid": "5863", "url": "https://gl.wikipedia.org/wiki?curid=249689", "title": "Ca\u00f1ada Acebal", "text": ""}
{"id": "249691", "revid": "1131", "url": "https://gl.wikipedia.org/wiki?curid=249691", "title": "Adolfo Manso Rodr\u00edguez", "text": "Adolfo Manso Rodr\u00edguez, finado na Coru\u00f1a o 16 de xu\u00f1o de 1987, foi un militar e pol\u00edtico galego.\nTraxectoria.\nParticipou nas guerra de Marrocos e na Guerra Civil. Mandou o rexemento de Santiago. Xeneral de brigada de Infanter\u00eda, estivo ao mando da circunscrici\u00f3n de Kelaya, en Melilla. Foi Presidente da Deputaci\u00f3n de Lugo entre o 31 de outubro de 1955 e o 1 de abril de 1958. Finou na Coru\u00f1a con 95 anos."}
{"id": "249695", "revid": "98629", "url": "https://gl.wikipedia.org/wiki?curid=249695", "title": "Ramiro Sorbet", "text": "Ramiro Sorbet Allariz, nado en Mar\u00edn o 3 de novembro de 1968, \u00e9 un exfutbolista e actual adestrador profesional galego."}
{"id": "249704", "revid": "56817", "url": "https://gl.wikipedia.org/wiki?curid=249704", "title": "HK Orange 20", "text": "O HK Orange 20 \u00e9 un equipo de h\u00f3ckey sobre xeo da cidade de Bratislava, Eslovenia. Actualmente est\u00e1 integrado por xogadores sub-20 e compite na Extraliga, a m\u00e1xima categor\u00eda do h\u00f3ckey sobre xeo eslovaco. Xoga os seus partidos como local no Zimn\u00fd \u0161tadi\u00f3n Ondreja Nepelu, un pavill\u00f3n con capacidade para 10.000 espectadores.\nHistoria.\nDebido ao decepcionante papel do equipo nacional j\u00fanior no Campionato do Mundo, decidiuse que a partir da tempada 2007-08, a selecci\u00f3n eslovaca U20 xogar\u00e1 na Extraliga. Isto d\u00e9bese en parte tam\u00e9n ao nerviosismo xerado logo de que a selecci\u00f3n U18 descendera e a U20 estivera a piques de facelo. Os xogadores m\u00e1is novos dos equipos da liga foron recolocados no equipo, cunha cantidade notable de xogadores procedentes do HK Dukla Tren\u010d\u00edn e do HC Slovan Bratislava.\nO equipo s\u00f3 xoga partidos os venres e domingos. Tam\u00e9n est\u00e1 exclu\u00eddo da \u00faltima semana de competici\u00f3n antes do descanso de inverno para que o equipo poida prepararse para o Campionato do Mundo U20 da IIHF."}
{"id": "249705", "revid": "10599", "url": "https://gl.wikipedia.org/wiki?curid=249705", "title": "Tempada 2009/10 do Deportivo da Coru\u00f1a", "text": "Durante a tempada 2009\u201310 o Deportivo da Coru\u00f1a competiu na Primeira Divisi\u00f3n (afrontando a s\u00faa 40\u00aa campa\u00f1a na m\u00e1xima categor\u00eda), logrando o 10\u00ba posto ao remate do campionato.\nMaterial deportivo.\nO equipamento do Deportivo foi proporcionada por Lotto e o patrocinador foi Estrella Galicia."}
{"id": "249708", "revid": "624", "url": "https://gl.wikipedia.org/wiki?curid=249708", "title": "Ildibado", "text": ""}
{"id": "249713", "revid": "34155", "url": "https://gl.wikipedia.org/wiki?curid=249713", "title": "Rosenborg Ishockeyklubb", "text": "O Rosenborg Ishockeyklubb ou Rosenborg IHK \u00e9 un equipo de h\u00f3ckey sobre xeo da cidade de Trondheim, Noruega. Actualmente xoga na m\u00e1xima categor\u00eda do h\u00f3ckey sobre xeo noruegu\u00e9s, a GET-ligaen. Xoga os seus partidos como local no Leangen Ishall, un pavill\u00f3n con capacidade para 3.311 espectadores.\nHistoria.\nO Rosenborg IHK foi fundado en 1934 como secci\u00f3n de h\u00f3ckey sobre xeo do Rosenborg BK. En 1991 mudou a s\u00faa denominaci\u00f3n (Rosenborg BK Ishockey) para a actual (Rosenborg IHK). En marzo de 2010, o Rosenborg IHK ascendeu \u00e1 GET-ligaen (m\u00e1xima categor\u00eda do h\u00f3ckey sobre xeo noruegu\u00e9s), onde compite dende aquela. O Rosenborg finalizou segundo na fase de grupos do \"play-off\" por detr\u00e1s do Frisk Tigers para lograr este ascenso. Os Kongsvinger Knights e o Gr\u00fcner foron 3\u00ba e 4\u00ba respect\u00edvamente no grupo, permanecendo na Primeira Divisi\u00f3n para a seguinte tempada.\nA causa do lockout de 2012 na NHL, Jack Skille dos Florida Panthers fichou polo RIHK. Skille non recibiu ning\u00fan salario do Rosenborg e foi o primeiro xogador da NHL en marchar a Noruega durante o lockout."}
{"id": "249715", "revid": "25871", "url": "https://gl.wikipedia.org/wiki?curid=249715", "title": "Ortigueira (hom\u00f3nimos)", "text": "O top\u00f3nimo Ortigueira \u00e9 un fit\u00f3nimo que indica a presenza de ortigas. Pode referirse a:"}
{"id": "249716", "revid": "85894", "url": "https://gl.wikipedia.org/wiki?curid=249716", "title": "Neda (hom\u00f3nimos)", "text": "O top\u00f3nimo galego Neda pode facer referencia a:"}
{"id": "249717", "revid": "89787", "url": "https://gl.wikipedia.org/wiki?curid=249717", "title": "Antonio Manuel Fraga", "text": "Antonio Manuel Fraga Allegue, nado en Nogueirosa (Pontedeume) en 1976, \u00e9 un enxe\u00f1eiro t\u00e9cnico industrial e escritor galego.\nTraxectoria.\nEstudou Enxe\u00f1ar\u00eda T\u00e9cnica Industrial en Ferrol. Ao regreso da emigraci\u00f3n comezou a escribir. En 2013 ga\u00f1ou o X Certame de microrrelatos da Lonxa Literaria de Moa\u00f1a e o Premio Merl\u00edn coa obra \"O Casta\u00f1eiro de Abril\". En 2015 ga\u00f1ou o I Premio Ant\u00f3n Risco de Literatura Fant\u00e1stica coa novela \"Querido H.P. Lovecraft\", obra pola que conseguiu tam\u00e9n o Premio da Cr\u00edtica Galicia de Creaci\u00f3n Literaria en 2017. En 2018 obtivo o I Premio Mar\u00eda Victoria Moreno de Literatura Xuvenil por \"O bestiario cient\u00edfico de Anxos Nogueirosa\", t\u00edtulo polo que acadou o premio da Gala do Libro Galego 2019 \u00e1 mellor obra xuvenil e que foi inclu\u00edda da Lista de Honra IBBY do ano 2022. En 2020 ga\u00f1ou o Premio Jules Verne de literatura xuvenil con \"santoamaro\", novela seleccionada na lista White Ravens de 2021 elaborada pola \"Internationale Jugendbibliothek\" de M\u00fanic e que tam\u00e9n foi distinguida co Premio Follas Novas do Libro Galego ao Mellor Libro Xuvenil do ano 2021."}
{"id": "249718", "revid": "1888", "url": "https://gl.wikipedia.org/wiki?curid=249718", "title": "Antonio Manuel Fraga Allegue", "text": ""}
{"id": "249719", "revid": "7523", "url": "https://gl.wikipedia.org/wiki?curid=249719", "title": "Elche Club de F\u00fatbol Ilicitano", "text": "O Elche Club de F\u00fatbol Ilicitano (en valenciano: \"Elx Club de Futbol Il\u00b7licit\u00e0\") \u00e9 un equipo de f\u00fatbol, filial do Elche Club de F\u00fatbol, da cidade de Elx (Alacant). Foi fundado en 1932 e actualmente xoga na Segunda Divisi\u00f3n B, logo de ascender na tempada 2012/13.\nHistoria.\nFundado en 1932 como Club Deportivo Ilicitano. Chegou a xogar d\u00faas tempadas na Segunda Divisi\u00f3n a finais dos anos 60. Mentres o primeiro equipo triunfaba en Primeira Divisi\u00f3n, o filial tam\u00e9n o fac\u00eda en Segunda.\nO 16 de xu\u00f1o de 2012 consegue regresar a Terceira Divisi\u00f3n. Tras ga\u00f1ar na ida 3-0 e perder na volta 0-2 fronte ao filial do H\u00e9rcules CF.\nNa tempada seguinte, procl\u00e1mase campi\u00f3n do grupo 6 de Terceira Divisi\u00f3n e xoga a promoci\u00f3n de ascenso, na que vence a dobre eliminatoria ao UE Olot por un global de 3-2, ascendendo a Segunda B por primeira vez na historia."}
{"id": "249720", "revid": "10599", "url": "https://gl.wikipedia.org/wiki?curid=249720", "title": "UD Las Palmas B", "text": ""}
{"id": "249721", "revid": "5863", "url": "https://gl.wikipedia.org/wiki?curid=249721", "title": "Rafael Sarandeses P\u00e9rez", "text": "Rafael Sarandeses P\u00e9rez, nado en Lugo en 1912 e finado en Madrid o 25 de outubro de 1965, foi un avogado e pol\u00edtico galego.\nTraxectoria.\nFillo do m\u00e9dico Rafael Sarandeses \u00c1lvarez. Licenciado en Dereito. Na guerra civil foi subxefe da Bandeira Regional de Falange de Lugo coa que actuou en varias frontes. Inspector t\u00e9cnico fiscal do Estado. Foi Delegado provincial do Propaganda de FET y de las JONS de Ourense en 1940, e secretario provincial do Movemento de Ourense. Foi presidente da Deputaci\u00f3n de Lugo entre 1951 e outubro de 1955. Foi procurador en Cortes. Despois foi Inspector do Timbre.\nVida persoal.\nCasou con Mar\u00eda Luisa Astray-Caneda Casar e foi pai de Rafael, Santiago, Luis e Mar\u00eda Jos\u00e9 Sarandeses Astray-Caneda."}
{"id": "249722", "revid": "88215", "url": "https://gl.wikipedia.org/wiki?curid=249722", "title": "\u00dabeda Club de F\u00fatbol", "text": "O \u00dabeda Club de F\u00fatbol foi un club de f\u00fatbol espa\u00f1ol, da cidade de \u00dabeda, na provincia de Xa\u00e9n. Foi fundado en 1947 como sucesor do antigo \u00dabeda FC e desapareceu en 2007."}
{"id": "249723", "revid": "5863", "url": "https://gl.wikipedia.org/wiki?curid=249723", "title": "Malaupaina", "text": ""}
{"id": "249724", "revid": "5863", "url": "https://gl.wikipedia.org/wiki?curid=249724", "title": "Ali'ite", "text": ""}
{"id": "249725", "revid": "5863", "url": "https://gl.wikipedia.org/wiki?curid=249725", "title": "Jos\u00e9 Pardo Pardo-Montenegro", "text": "Jos\u00e9 Mar\u00eda Pardo Pardo-Montenegro, finado en Lugo o 2 de marzo de 1941, foi un militar e pol\u00edtico galego. \nTraxectoria.\nFillo de Manuel Pardo de la Vega. Tenente Coronel de Infanter\u00eda. En 1929 foi nomeado representante da Deputaci\u00f3n de Lugo na Asemblea Nacional. Durante o franquismo presidiu varios consellos de guerra en Lugo e foi presidente de Deputaci\u00f3n de Lugo.\nVida persoal.\nCasou con Enriqueta Gonz\u00e1lez-Rico de la Grana."}
{"id": "249726", "revid": "98629", "url": "https://gl.wikipedia.org/wiki?curid=249726", "title": "Cadros de Leonardo da Vinci", "text": "Esta \u00e9 unha lista de cadros atribu\u00eddos a Leonardo da Vinci, (15 de abril de 1452 - 2 de maio de 1519), un dos grandes artistas do Renacemento. En xeral, quince obras atrib\u00faense a Leonardo, ou na s\u00faa totalidade ou en gran parte; a maior\u00eda son pinturas sobre t\u00e1boa, pero tam\u00e9n hai un mural, un gran debuxo en papel e dous esbozos de preparaci\u00f3n de obra. Est\u00e1n en discusi\u00f3n seis pinturas m\u00e1is, hai cinco obras que ultimamente lle foron atribu\u00eddas, e d\u00faas son copias de traballos perdidos. Ningunha das pinturas de Leonardo est\u00e1 asinada, e esta lista recolle as opini\u00f3ns de varios estudosos.\nO n\u00famero pequeno de pinturas que sobreviviron \u00e9, seguramente, debido \u00e1 constante experimentaci\u00f3n con t\u00e9cnicas novas por parte de Leonardo. A\u00ednda as\u00ed, estes poucos traballos, xunto cos seus cadernos de notas, que conte\u00f1en debuxos, diagramas cient\u00edficos e os seus pensamentos sobre a natureza da pintura, constit\u00faen unha contribuci\u00f3n \u00e1s xeraci\u00f3ns posteriores de artistas igualado, salvando as distancias, s\u00f3 polo legado do seu contempor\u00e1neo, Michelangelo."}
{"id": "249730", "revid": "15490", "url": "https://gl.wikipedia.org/wiki?curid=249730", "title": "Anunciaci\u00f3n (Leonardo, Uffizi)", "text": "A Anunciaci\u00f3n (Annunciazione, en italiano) \u00e9 un \u00f3leo sobre panel de Leonardo da Vinci, pintado entre 1472 e 1475, cunhas medidas de 98,4 \u00d7 217\u00a0cm.\nRepresenta o arcanxo Gabriel no momento que anunciaba a Mar\u00eda que fora escollida polo Se\u00f1or para ser a nai de Xes\u00fas, de acordo co evanxeo de Lucas 1:26.\nA obra permaneceu oculta at\u00e9 1867, cando foi transferida desde un convento pr\u00f3ximo a Florencia \u00e1 Galer\u00eda Uffizi, tam\u00e9n en Florencia.\nDesde ent\u00f3n, alg\u00fans investigadores mostraron a pintura como o primeiro traballo de Leonardo da Vinci, pero outros atrib\u00faena a outros pintores, como Ghirlandaio ou Verrocchio.\nAs \u00e1s do anxo foron pintadas con precisi\u00f3n naturalista, un exemplo da curiosidade cient\u00edfica t\u00edpica da carreira de Leonardo. Usou o seu co\u00f1ecemento sobre as \u00e1s dos paxaros para facer as do anxo. No primeiro plano, o pintor representa un tipo de tapete en flor no que todas as flores foron pintadas con precisi\u00f3n. \nPr\u00e9stamo.\nO 13 de marzo de 2007 foi prestado ao Museo Nacional do Xap\u00f3n, onde ficou at\u00e9 o 17 de xu\u00f1o de 2007."}
{"id": "249731", "revid": "56817", "url": "https://gl.wikipedia.org/wiki?curid=249731", "title": "Ulawa", "text": "A Illa Ulawa \u00e9 unha illa das Illas Salom\u00f3n. Est\u00e1 situada preto de Malaita e pertence \u00e1 Provincia Makira-Ulawa.\nA illa ten unha superficie de 65\u00b492\u00a0km\u00b2 e unha poboaci\u00f3n de 4.429 habitantes. Foi avistada por \u00c1lvaro de Menda\u00f1a de Neira en 1568.\n\u00c9 unha illa monta\u00f1osa, o seu punto m\u00e1is alto ten 181 m. sobre o nivel do mar. A temperatura media rolda os 27\u00a0\u00b0C durante todo o ano, e a illa recibe unha precipitaci\u00f3n media anual duns 2.800\u00a0mm.\nEn Ulawa f\u00e1lase un dialecto da Lingua Sa'a."}
{"id": "249732", "revid": "7523", "url": "https://gl.wikipedia.org/wiki?curid=249732", "title": "UEFA Europa League 2014-15", "text": "A UEFA Europa League 2014\u201315 foi a 44\u00aa edici\u00f3n da segunda competici\u00f3n continental de f\u00fatbol a nivel de clubs en Europa, organizada pola UEFA. A final xogouse no Stadion Narodowy de Varsovia, en Polonia. O campi\u00f3n foi o Sevilla FC, que logrou o seu 4.\u00ba t\u00edtulo.\nFase final.\nDezaseisavos de final.\nOs partidos de ida disput\u00e1ronse o 20 de febreiro, e os de volta o 27 de febreiro de 2014.\nOitavos de final.\nOs partidos de ida disput\u00e1ronse o 12 de marzo, e os de volta o 19 de marzo de 2015.\nCuartos de final.\nOs partidos de ida xog\u00e1ronse o 16 de abril, e os de volta o 23 de abril de 2015.\nSemifinais.\nOs partidos de ida xog\u00e1ronse o 7 de maio, e os de volta o 14 de maio de 2015."}
{"id": "249737", "revid": "15490", "url": "https://gl.wikipedia.org/wiki?curid=249737", "title": "Antonio Macia Valado", "text": "Antonio Macia Valado, finado en Lugo o 13 de xu\u00f1o de 1951, foi un avogado e pol\u00edtico galego.\nTraxectoria.\nLicenciado en Dereito pola Universidade de Deusto. Militante do maurismo, formou parte da directiva da Uni\u00f3n Patri\u00f3tica de Lugo e despois integrouse en Renovaci\u00f3n Espa\u00f1ola. Foi deputado provincial, presidente do C\u00edrculo das Artes de Lugo, e alcalde de Lugo de 7 de febreiro de 1938 a 1941."}
{"id": "249738", "revid": "15490", "url": "https://gl.wikipedia.org/wiki?curid=249738", "title": "Rodrigo de la Pe\u00f1a Garc\u00eda", "text": "Rodrigo de la Pe\u00f1a Garc\u00eda, nado cara a 1871 e finado en Lugo o 6 de outubro de 1962, foi un avogado e pol\u00edtico galego.\nTraxectoria.\nFoi alcalde de Lugo (1906-1909), deputado provincial (1913-1918, 1934), vicepresidente da Uni\u00f3n Patri\u00f3tica de Lugo (1926), Vicepresidente da Deputaci\u00f3n de Lugo (1925-1927). Durante a Guerra Civil volveu ser alcalde de Lugo do 6 de decembro de 1937 ao 7 de febreiro de 1938.\nVida persoal.\nCasou con Aurora \u00c1lvarez Rodr\u00edguez e foi pai de Rodrigo de la Pe\u00f1a \u00c1lvarez."}
{"id": "249739", "revid": "15490", "url": "https://gl.wikipedia.org/wiki?curid=249739", "title": "Juan Y\u00e1\u00f1ez Alonso", "text": "Juan Y\u00e1\u00f1ez Alonso, finado en Lugo o 8 de maio de 1954, foi un militar e pol\u00edtico galego.\nTraxectoria.\nComandante de Infanter\u00eda retirado, cando se produciu o golpe de Estado do 18 de xullo de 1936 foi nomeado alcalde de Lugo. Ao ser cesado pasou \u00e1 xefatura da Caixa de Recrutas de Oviedo.\nVida persoal.\nCasou con Adela G\u00f3mez Romasanta e foi pai de Adela, Carmen, Mar\u00eda Concepci\u00f3n, Juan, Rita, Mar\u00eda Luisa, Mar\u00eda Lourdes e Lu\u00eds Y\u00e1\u00f1ez G\u00f3mez."}
{"id": "249740", "revid": "23204", "url": "https://gl.wikipedia.org/wiki?curid=249740", "title": "FK Dynamo Kyiv", "text": "O Futbolnyi Klub Dynamo Kyiv (en ), co\u00f1ecido coma Dinamo de K\u00ediv, \u00e9 un club de f\u00fatbol ucra\u00edno da cidade de K\u00ediv. Foi fundado en 1927 e compite na Premier Liha, da que \u00e9 o m\u00e1ximo campi\u00f3n. O seu campo \u00e9 o NSC Olimpiyskiy, con capacidade para 70.050 espectadores."}
{"id": "249741", "revid": "839", "url": "https://gl.wikipedia.org/wiki?curid=249741", "title": "Dinamo Kiev", "text": ""}
{"id": "249742", "revid": "43749", "url": "https://gl.wikipedia.org/wiki?curid=249742", "title": "FC Dynamo Kiev", "text": ""}
{"id": "249743", "revid": "43749", "url": "https://gl.wikipedia.org/wiki?curid=249743", "title": "FC Dinamo de Kiev", "text": ""}
{"id": "249744", "revid": "1888", "url": "https://gl.wikipedia.org/wiki?curid=249744", "title": "Jos\u00e9 Pardo y Pardo-Montenegro", "text": ""}
{"id": "249751", "revid": "23204", "url": "https://gl.wikipedia.org/wiki?curid=249751", "title": "Antonio Eiras Roel", "text": "Antonio Eiras Roel, nado en Buenos Aires o 10 de marzo de 1931 e finado o 20 de abril de 2017, foi un historiador galego, catedr\u00e1tico de Historia Moderna da Universidade de Santiago de Compostela durante corenta anos e Cronista Xeral de Galicia.\nTraxectoria.\nNado na Arxentina, fillo de emigrantes galegos, licenciouse en Filosof\u00eda e Letras pola Universidade de Santiago de Compostela (1954) e foi doutor pola Universidade Complutense de Madrid (1957). Foi profesor (1960) e catedr\u00e1tico (1965-2000) de Historia Moderna na USC e xestor da creaci\u00f3n do Arquivo Hist\u00f3rico desta universidade (1969). Dedicouse ao estudo da historia pol\u00edtica do s\u00e9culo XIX, da historia social, rural e econ\u00f3mica, da demograf\u00eda hist\u00f3rica e da historia institucional.\nDende 1999 foi Cronista Xeral de Galicia e organizou diversos congresos e reuni\u00f3ns, como os \"Coloquios Internacionais de Metodolox\u00eda Hist\u00f3rica Aplicada\" (Universidade de Santiago, 1973, 1982, 1984 e 1989). Foi membro da Soci\u00e9t\u00e9 d\u2019Histoire Moderne de Par\u00eds, da Association Fran\u00e7aise des Historiens Economistes (1974-2000), da Soci\u00e9t\u00e9 de D\u00e9mographie Historique de Par\u00eds (1975-2000), da Real Academia da Historia e membro fundador da Asociaci\u00f3n Espa\u00f1ola de Historia Moderna, que presidiu entre 1988 e 1991."}
{"id": "249754", "revid": "624", "url": "https://gl.wikipedia.org/wiki?curid=249754", "title": "Gaiserico", "text": ""}
{"id": "249761", "revid": "5863", "url": "https://gl.wikipedia.org/wiki?curid=249761", "title": "Eiras Roel", "text": ""}
{"id": "249766", "revid": "56817", "url": "https://gl.wikipedia.org/wiki?curid=249766", "title": "Fari\u00f1a Busto", "text": "Os apelidos Fari\u00f1a Busto poden referirse a:"}
{"id": "249768", "revid": "98629", "url": "https://gl.wikipedia.org/wiki?curid=249768", "title": "L\u00f8renskog IK", "text": "O L\u00f8renskog Ishockeyklubb ou L\u00f8renskog IK \u00e9 un equipo de h\u00f3ckey sobre xeo da cidade de L\u00f8renskog, Noruega. Actualmente xoga na m\u00e1xima categor\u00eda do h\u00f3ckey sobre xeo noruegu\u00e9s, a GET-ligaen. Xoga os seus partidos como local no L\u00f8renskog Ishall, un pavill\u00f3n con capacidade para 1.350 espectadores.\nHistoria.\nO L\u00f8renskog IK foi fundado en 1963. No seguinte per\u00edodo competiu con regularidade na segunda categor\u00eda do h\u00f3ckey sobre xeo noruegu\u00e9s, a 1. divisjon, e na GET-ligaen (m\u00e1xima categor\u00eda). Na tempada 2007-08 o club ascendeu novamente \u00e1 m\u00e1xima categor\u00eda, onde compite ininterrompidamente dende aquela. O maior logro do equipo chegou na tempada 2011-12, cando alcanzou rematou a liga regular na segunda posici\u00f3n a final nos \"play-offs\", perdendo fronte ao Stavanger Oilers (primeiro na liga regular) por 4 a 2."}
{"id": "249769", "revid": "45576", "url": "https://gl.wikipedia.org/wiki?curid=249769", "title": "Owaraha", "text": "Owaraha ou Owa Raha (antes Santa Ana) \u00e9 unha illa das Illas Salom\u00f3n, que se atopa na provincia de Makira-Ulawa.\nDescrici\u00f3n.\nEsta pequena illa de coral ten 5\u00b46\u00a0km de longo e 4\u00b45\u00a0km de largo. Est\u00e1 situada no extremo oriental de Makira (San Crist\u00f3bal), separada dela por un estreito de 7\u00b45\u00a0km de ancho, e xusto ao norte da pequena Owariki (Santa Catalina). A distancia entre Owaraha e Owariki atopa \u00e9 de s\u00f3 2\u00b45\u00a0km. A illa conta con d\u00faas vilas principais Gupuna (ou Ghupuna) e Nafinotoga. Os habitantes de Owaraha falan a Lingua Owa e comparten a mesma cultura coa xente de Owariki e co extremo oriental da illa de Makira. Os clans Pagewa e Aiga Tatari de Owaraha e outras illas pr\u00f3ximas afirman descender dos refuxiados de Teonimanu que foi arrasada.\nHistoria.\nOwaraha foi habitada ao redor do 1280 a.C., de acordo cos achados en d\u00faas covas Rate e Feru. O navegante espa\u00f1ol \u00c1lvaro de Menda\u00f1a de Neyra descubriu a illa en 1568.\nO primeiro avistamento rexistrado polos europeos foi a expedici\u00f3n espa\u00f1ola de \u00c1lvaro de Menda\u00f1a o 4 de xullo de 1568. M\u00e1is precisamente, o avistamento e tam\u00e9n o desembarco en Owahara debeuse a unha viaxe local realizada por un pequeno barco, o bergant\u00edn \"Santiago\", comandado por Francisco Mu\u00f1oz Rico e tendo a Hern\u00e1n Gallego como piloto. Cham\u00e1rona \"Santa Ana\".\nOwaraha foi visitado polo antrop\u00f3logo e fot\u00f3grafo austr\u00edaco Hugo Bernatzik en 1932. Bernatzik documentou coidadosamente a vida coti\u00e1 dos habitantes da illa e publicou unha etnograf\u00eda un ano m\u00e1is tarde. Tam\u00e9n tomou algunhas das primeiras e mellores fotograf\u00edas dos insulares, que reflicten unha cultura que consideraba moribunda en contacto co mundo moderno.\nDurante a s\u00faa estad\u00eda en Owaraha Bernatzik co\u00f1eceu a Heinrich K\u00fcper, un aventureiro alem\u00e1n que viv\u00eda na aldea de Gupuna. K\u00fcper estaba casado cunha respectable muller local, Kafagamurirongo, e foi o \u00fanico branco que alcanzou o status de \"arafa\" (alta personalidade) dentro dunha comunidade de Melanesia. Os netos de K\u00fcper a\u00ednda viven en Owaraha."}
{"id": "249770", "revid": "23204", "url": "https://gl.wikipedia.org/wiki?curid=249770", "title": "Francisco Fari\u00f1a Busto", "text": "Francisco L. Fari\u00f1a Busto nado en Ourense o 22 de xu\u00f1o de 1949, \u00e9 un arque\u00f3logo e numism\u00e1tico galego.\nTraxectoria.\nDirector do Museo Arqueol\u00f3xico Provincial de Ourense e membro do Instituto Padre Sarmiento de Estudos Galegos."}
{"id": "249772", "revid": "98629", "url": "https://gl.wikipedia.org/wiki?curid=249772", "title": "Owariki", "text": "Owariki ou Owa Riki (antes Santa Catalina) \u00e9 unha illa das Illas Salom\u00f3n, que se atopa na provincia de Makira-Ulawa.\nDescrici\u00f3n.\nEsta pequena illa de coral ten 2\u00b48\u00a0km de longo e 2\u00a0km de largo. Est\u00e1 situada no extremo oriental de Makira (San Crist\u00f3bal), separada dela por un amplo estreito de 7\u00b45 quil\u00f3metros, e ao sur da pouco m\u00e1is grande Owaraha (Santa Ana). A distancia entre Owaraha e Owariki \u00e9 de s\u00f3 2\u00b45\u00a0km de ancho.\nOs habitantes de Owariki falan a lingua owa. Comparten a mesma cultura coa xente de Owaraha e co extremo oriental de Makira.\nOwariki foi visitado, xunto coa veci\u00f1a Owaraha, polo antrop\u00f3logo e fot\u00f3grafo austr\u00edaco Hugo Bernatzik en 1932. Bernatzik documentou coidadosamente a vida coti\u00e1 dos habitantes da illa e publicou unha etnograf\u00eda uns anos m\u00e1is tarde."}
{"id": "249774", "revid": "25871", "url": "https://gl.wikipedia.org/wiki?curid=249774", "title": "Orquestra Olympus", "text": "A Orquetra Olympus \u00e9 un conxunto musical de Negreira, considerada unha das mellores orquestras galegas xunto con Par\u00eds de Noia, Filadelfia ou Panorama, entre outras.\nConta cun dos escenarios m\u00f3biles m\u00e1is grandes de Galicia. Ten un repertorio variable con merengue e cumbia. En 2007 tocaron durante 24 horas seguidas, obtendo un r\u00e9cord Guinness. No 2008 actuaron 25 horas seguidas con artistas como Marta S\u00e1nchez, Nacha Pop, Pili Pamp\u00edn ou Sabela.\nMembros.\nMar Robaina, Danni Lamas, Peke Moreira e Maythe Leiva (voces); Cristian Pi\u00f1eiro, Polito, Freddy, \u00d3scar Rodil, Yanko, Karel, Mero, Roberto, Alfonso e Luis Caldas (m\u00fasicos)."}
{"id": "249776", "revid": "1131", "url": "https://gl.wikipedia.org/wiki?curid=249776", "title": "Felipe Arias", "text": "Felipe Arias Vilas, nado en Lugo o 5 de xullo de 1949, \u00e9 un arque\u00f3logo galego.\nTraxectoria.\nLicenciado en Filosof\u00eda e Letras (secci\u00f3n Xeograf\u00eda e Historia) pola Universidade de Santiago de Compostela (1971). Foi Premio Extraordinario de Licenciatura coa Tese sobre a Muralla Romana de Lugo. Foi profesor de Historia e Arqueolox\u00eda e bolseiro de investigaci\u00f3n na USC (1971-1974). Participou e dirixiu proxectos relacionados coa Prehistoria e a romanizaci\u00f3n en Galicia, centrando a s\u00faa investigaci\u00f3n no Castro de Viladonga e no Lugo romano. Foi membro fundador do Museo do Pobo Galego, \u00e9 xefe da secci\u00f3n de Arqueolox\u00eda e Prehistoria do Instituto Padre Sarmiento de Estudos Galegos (CSIC), e promotor do Consello Galego de Museos. Funcionario do Corpo Facultativo de Conservadores de Museos desde 1974, \u00e9 director do Museo do Castro de Viladonga. Foi Director xeral de Patrimonio Cultural da Xunta de Galicia."}
{"id": "249777", "revid": "1888", "url": "https://gl.wikipedia.org/wiki?curid=249777", "title": "Felipe Arias Vilas", "text": ""}
{"id": "249778", "revid": "89787", "url": "https://gl.wikipedia.org/wiki?curid=249778", "title": "Augusto P\u00e9rez Alberti", "text": "Augusto P\u00e9rez Alberti, nado en Tortosa o 18 de novembro de 1947, \u00e9 un xe\u00f3grafo galego.\nTraxectoria.\nFillo de galegos, \u00e9 catedr\u00e1tico de Xeograf\u00eda da Universidade de Santiago de Compostela. Investiga sobre a xeomorfolox\u00eda glacial e periglacial, a xeomorfolox\u00eda costeira, a climatolox\u00eda, a paleoclimatolox\u00eda e a cartograf\u00eda dixital. \u00c9 membro da Asociaci\u00f3n de Ge\u00f3grafos Espa\u00f1oles e da Sociedad Espa\u00f1ola de Geomorfolog\u00eda, e foi fundador e primeiro presidente da Sociedade Galega de Xeograf\u00eda. Foi premio Trasalba en 2002.\nObras.\nSelecci\u00f3n:"}
{"id": "249779", "revid": "6279", "url": "https://gl.wikipedia.org/wiki?curid=249779", "title": "A Mari\u00f1a Central", "text": ""}
{"id": "249780", "revid": "6279", "url": "https://gl.wikipedia.org/wiki?curid=249780", "title": "A Mari\u00f1a Oriental", "text": ""}
{"id": "249781", "revid": "6279", "url": "https://gl.wikipedia.org/wiki?curid=249781", "title": "Cee (hom\u00f3nimos)", "text": ""}
{"id": "249782", "revid": "1888", "url": "https://gl.wikipedia.org/wiki?curid=249782", "title": "Mario Gonz\u00e1lez Zaera", "text": "Mario Benito Nicol\u00e1s Gonz\u00e1lez Zaera, nado en Sarria o 17 de decembro de 1900 e finado no mesmo concello o 3 de outubro de 1980, foi un falanxista galego.\nTraxectoria.\nFillo de Dimas Gonz\u00e1lez Garc\u00eda, comerciante de Matilla de los Ca\u00f1os (Valladolid), que casou en Sarria con Ascensi\u00f3n Zaera V\u00e1zquez. Propietario do Laboratorio de especialidades farmac\u00e9uticas Kober en Sarria, foi impulsor de Falange Espa\u00f1ola en 1933. En 1935 foi nomeado Xefe Provincial de Falange de Lugo, a\u00ednda que s\u00f3 do sur da provincia, pois debido aos conflitos internos, Manuel Hedilla dividiu en dous sectores a provincia, adxudicando o norte a Jos\u00e9 Viador Traseira. O 18 de agosto de 1936 foi nomeado xefe territorial de Falange Espa\u00f1ola de Galicia. Asociado con Manuel Saco Rivera, realizou unha actividade abusiva no \u00e1mbito econ\u00f3mico (subscrici\u00f3ns que non foron entregadas \u00e1s oficinas recadadoras da Subscrici\u00f3n Patri\u00f3tica e detraemento de importantes cantidades de di\u00f1eiro da tesourer\u00eda de Falange) e extorsi\u00f3ns, violencia f\u00edsica e asasinatos tam\u00e9n contra autoridades militares e relixiosas.\nFoi xulgado xunto a Eduardo G\u00f3mez Rodr\u00edguez, co\u00f1ecido por Requejo, xefe comarcal de FE-JONS de Sarria. Foi cesado como xefe territorial de Galicia, sendo nomeando Delegado da Xunta de mando para as Illas Canarias durante un mes, transcorrido o cal foi trasladado a Salamanca como encargado de recruta e propaganda. En 1937 xunto con Manuel Hedilla e outros falanxistas que non quer\u00edan acatar o Decreto de unificaci\u00f3n, foi arrestado, acusado de traiz\u00f3n contra Franco e xulgado en consello de guerra con Eduardo G\u00f3mez e Luis L\u00f3pez L\u00f3pez, ex xefe local de Falange de Paradela, na causa 1/38, acusados de actividade conspiradora contra Franco, co obxectivo de minar a autoridade deste e atentar contra a s\u00faa persoa para conseguir a hexemon\u00eda de Hedilla. Foron condenados a morte, pero as sentenzas foron conmutadas polas de reclusi\u00f3n a perpetuidade. Permaneceu pouco m\u00e1is de dous anos encarcerado cumprindo a sentenza, pois Franco concedeulle o indulto polo primeiro aniversario da vitoria, en abril de 1940. Foi axente executivo do Concello de Madrid dende 1959, e en 1967 foi procesado por malversaci\u00f3n de fondos municipais por uns dez mill\u00f3ns de pesetas; Gonz\u00e1lez Zaera depositou duascentas mil pesetas en concepto de fianza, pero non se presentou ao Xulgado cando ti\u00f1a obriga de facelo, por iso a Audiencia Provincial de Madrid oficiou unha providencia de busca e captura \u00e1 Direcci\u00f3n Xeral de Seguridade en novembro de 1970."}
{"id": "249785", "revid": "98629", "url": "https://gl.wikipedia.org/wiki?curid=249785", "title": "Rennell", "text": "A illa Rennell, localmente co\u00f1ecida como Mugaba, \u00e9 a illa principal das d\u00faas illas habitadas que conforman a provincia Rennell e Bellona das Illas Salom\u00f3n. A illa Rennell ten unha superficie de 660\u00a0km\u00b2. \u00c9 o segundo atol de coral m\u00e1is alto no mundo e pos\u00fae o lago m\u00e1is grande de todas as illas do Pac\u00edfico, o lago Tegano, que est\u00e1 reco\u00f1ecido como Patrimonio da Humanidade. A illa Rennell ten unha poboaci\u00f3n de preto de 3.000 habitantes descendentes de polinesios que principalmente falan renbelian, pijin e ingl\u00e9s. As illas Rennell e Bellona son d\u00faas das poucas illas das polinesias Illas Salom\u00f3n clasificadas como melanesias (as outras son Sikaiana, Ontong Java, Tikopia, Anuta, Illas Duff e as Reef Islands).\nA illa at\u00f3pase a 236\u00a0km ao sur de Honiara e a 1900\u00a0km ao nordeste de Brisbane. A capital da provincia, Tigoa, est\u00e1 no extremo occidental da illa.\nHistoria.\nEntre o 2000 e 1600 antes de Cristo, fixeron a s\u00faa aparici\u00f3n os primeiros poboadores que pertenc\u00edan \u00e1 cultura Lapita. Unha segunda ocupaci\u00f3n produciuse tanto en Rennell e Bellona ao redor de 130 a.C., con outra ocupaci\u00f3n ao redor do 1.000 d.C.\nO \u00faltimo asentamento de Renbel ocorreu antes do 1400 d.C. por polinesios de Uvea (agora Illa Wallis). O Capit\u00e1n Butler, do HMS Walpole descubriu as illas en 1801, logo de descubrir e bautizar a illa Walpole de Nova Caledonia. En 1933, o Expedici\u00f3n Templeton Crocker descubriu varias especies end\u00e9micas das illas. Durante a campa\u00f1a do Pac\u00edfico na segunda guerra mundial hidroavi\u00f3ns Rufe xaponeses operaron desde o lago Tegano e a partir de 1943 o lago foi utilizado como base polos Catalinas americanos. A batalla da illa Rennell foi a \u00faltima batalla naval da Campa\u00f1a de Guadacanal que ocorreu entre o 29 de xaneiro de 1943 e o 30 de xaneiro de 1943. Ao final da guerra, oito Catalinas afund\u00edranse no lago e p\u00f3dense ver desde a superficie do lago. A illa foi posteriormente visitado por unha serie de expedici\u00f3ns de cient\u00edficos daneses.\nXeograf\u00eda.\nAs illas son de orixe volc\u00e1nica con baseamento formado entre finais do Cret\u00e1ceo e principios do Eoceno. Movementos tect\u00f3nicos elevaron o leito mari\u00f1o para permitir a construci\u00f3n de coral. A illa \u00e9 o segundo maior atol de coral elevado do mundo. Est\u00e1 en gran parte sen modificar e incl\u00fae o lago m\u00e1is grande do Pac\u00edfico Sur.\nA illa est\u00e1 a aproximadamente unha hora de voo ao sur de Honiara. Est\u00e1 case totalmente rodeada por cant\u00eds de 120\u2013150 m, co extremo oriental dominado por un gran lago, mentres que o extremo occidental \u00e9 relativamente plano, con outeiros boscosos. Unha estrada, co\u00f1ecida como a Ruta de Copperhead, atravesa a illa desde a pista de aterraxe de Tigoa no oeste ata a zona portuaria de Labagu no sur, cun ramal cara ao leste ata o lago.\nLago Tegano.\nOs mapas oficiais das Illas Salom\u00f3n nomean este lago como Te Nggano, mentres que os locais se refiren ao lago como Tegano, Tungano ou Big Water. O lago ten 29\u00a0km de lonxitude e 10\u00a0km de largo, cunha superficie de 155\u00a0km\u00b2, que ocupa o 17,6% da superficie total da illa Rennell. O lago est\u00e1 situado na conca central de Rennell, que era a antiga lagoa.\nO fondo duro est\u00e1 cuberto por varios metros de lodo en suspensi\u00f3n. O lago ten unha concentraci\u00f3n de sal elevada est\u00e1 mantido por un sistema de condutos subterr\u00e1neos que o conectan co mar.\nA profundidade da auga \u00e9 de 44 metros e consiste nunha mestura de auga doce e salgada. A distancia media desde a beira do lago ao oc\u00e9ano est\u00e1 a 2\u00a0km, o lago est\u00e1 catalogado como Patrimonio da Humanidade.\nEn 2013, o World Heritage Committee engadiu a East Rennell \u00e1 Lista do patrimonio mundial en perigo debido \u00e1 ameaza de realizar actividades de talla de \u00e1rbores polo excelente valor universal do sitio. \nNo punto m\u00e1is oriental do lago est\u00e1 Tigoa a antiga base a\u00e9rea da segunda guerra mundial. Os habitantes afirman que hai 9 avi\u00f3ns no fondo do lago, cinco visibles en barca.\nClima.\nA temperatura media \u00e9 de 23-28 graos Celsius con preto de 4.000\u00a0mm de choiva ao ano e unha alta humidade durante ambas tempadas. Os ventos alisios do sueste prevalecen desde abril ata finais de novembro. A illa at\u00f3pase dentro da banda das traxectorias de cicl\u00f3ns e est\u00e1 suxeita aos cicl\u00f3ns a intervalos relativamente frecuentes."}
{"id": "249786", "revid": "1131", "url": "https://gl.wikipedia.org/wiki?curid=249786", "title": "Tempada 2012/13 do Club Deportivo Lugo", "text": "Durante a tempada 2012\u201313 o Club Deportivo Lugo competiu na Segunda Divisi\u00f3n, logrando manter a categor\u00eda por segunda vez na s\u00faa historia, acadando o 11\u00ba posto ao remate do campionato.\nMaterial deportivo.\nO equipamento do Lugo foi proporcionado por Umbro e o patrocinador foi Estrella Galicia. En principio o Lugo \u00eda ser vestido pola compa\u00f1\u00eda italiana Kappa. Con todo, un incuprimento de contrato no prezo das camisolas levou ao equipo, a poucos d\u00edas de comezar a competici\u00f3n, a cambiar o provedor de equipamento.\nDese\u00f1o dos equipamentos do CD Lugo antes de romper con Kappa. Tempada 2012-13\nFichaxes.\nMercado de ver\u00e1n.\n&lt;br&gt;"}
{"id": "249791", "revid": "98629", "url": "https://gl.wikipedia.org/wiki?curid=249791", "title": "Blanca Garc\u00eda Montenegro", "text": "Blanca Garc\u00eda Montenegro, nada en Lugo en 1960, \u00e9 unha empresaria galega, presidenta do grupo de comunicaci\u00f3n El Progreso.\nTraxectoria.\nEstudou Secretariado Internacional en Madrid e Oxford. Vi\u00fava de Purificaci\u00f3n de Cora Paradela, ao falecer o seu marido en abril de 1993, f\u00edxose cargo da presidencia do grupo.\nAmais diso \u00e9 vicepresidenta da Confederaci\u00f3n de Empresarios de Lugo, presidenta da Axencia Galega de Noticias, membro do Consello Social da Universidade de Santiago de Compostela e membro do comit\u00e9 executivo da C\u00e1mara de Comercio de Lugo.\nO seu fillo, Antonio de Cora Garc\u00eda, \u00e9 o presidente do Diario de Pontevedra."}
{"id": "249792", "revid": "23204", "url": "https://gl.wikipedia.org/wiki?curid=249792", "title": "Mar\u00eda Jes\u00fas Souto Blanco", "text": "Mar\u00eda Jes\u00fas Souto Blanco, nada en Lugo o 13 de maio de 1964, \u00e9 unha historiadora galega.\nTraxectoria.\nLicenciada en Xeograf\u00eda e Historia pola Universidade de Santiago de Compostela (1987) e doutorada en Historia Contempor\u00e1nea (1997). Foi profesora asociada na Universidade de Angers (1989-1990), profesora no programa de doutoramento Humanidades da Universidade de Santiago de Compostela (1999-2000), bolseira colaboradora do proxecto da Universidade de Santiago (1993-1995). Colaborou no proxecto da USC \"As elites pol\u00edticas na Galicia urbana no primeiro terzo do s\u00e9culo XX\" (1996-1998) e no proxecto \"Elites, representaci\u00f3n pol\u00edtica e redes clientelares na Galicia do primeiro terzo do s\u00e9culo XX\" (1999-2001)."}
{"id": "249794", "revid": "5863", "url": "https://gl.wikipedia.org/wiki?curid=249794", "title": "Arias Vilas", "text": ""}
{"id": "249795", "revid": "98629", "url": "https://gl.wikipedia.org/wiki?curid=249795", "title": "Antonio Rodr\u00edguez", "text": "O nome de Antonio Rodr\u00edguez pode referirse a:"}
{"id": "249799", "revid": "89787", "url": "https://gl.wikipedia.org/wiki?curid=249799", "title": "David Bellos", "text": "David Bellos \u00e9 un tradutor e bi\u00f3grafo ingl\u00e9s.\nTraxectoria.\nD\u00e1 clases de literatura francesa e literatura comparada na Universidade de Princeton. Nesa mesma universidade dirixe o programa universitario de Traduci\u00f3n e Comunicaci\u00f3n Intercultural.\nTraduciu obras de Honor\u00e9 de Balzac, Georges Ifrah, H\u00e9l\u00e8ne Berr, Romain Gary, Fred Vargas e Georges Perec, inclu\u00edda a s\u00faa novela \"La Vie mode d'emploi\". Malia non falar lingua albanesa, ga\u00f1ou o primeiro Premio Internacional Man Booker de traduci\u00f3n en 2005 pola s\u00faa versi\u00f3n das obras do autor alban\u00e9s Ismail Kadare, feita a partir das edici\u00f3ns previas francesas.\nBellos escribiu varias biograf\u00edas literarias e unha introduci\u00f3n aos estudos da traduci\u00f3n, \"Is That a Fish in Your Ear? Translation and The Meaning of Everything\" (2011).\nAparece no filme \"The Magnificent Tati\", un documental sobre o director Jacques Tati."}
{"id": "249800", "revid": "51526", "url": "https://gl.wikipedia.org/wiki?curid=249800", "title": "Criptomeria", "text": "A criptomeria ou cedro xapon\u00e9s, \"Cryptomeria japonica\" (L.f.) D. Don, \u00e9 a \u00fanica especie de \u00e1rbore do x\u00e9nero Cryptomeria. \n\u00c9 unha con\u00edfera pertencente \u00e1 familia das cupres\u00e1ceas, end\u00e9mica do Xap\u00f3n, onde \u00e9 co\u00f1ecida co nome xapon\u00e9s de sugi (\u6749). En Occidente incrementouse o uso do termo \"sugi\" para se referir a esta \u00e1rbore, xa que semella m\u00e1is axeitado ca o usado antigamente: \"cedro xapon\u00e9s\", xa que o \"sugi\" non \u00e9 un aut\u00e9ntico cedro (x\u00e9nero \"Cedrus\").\n\u00c9 unha \u00e1rbore perennifolia moi grande, acadando 70 m de altura e 4 m de di\u00e1metro de toro, con casca vermella acasta\u00f1ada con frecos en tiras verticais. Follas espiraladas, tipo agulla, de 0,5\u20131\u00a0cm de longo; conos de semente globular, de 1\u20132\u00a0cm de di\u00e1metro con preto de 20\u201340 escamas. \u00c9 superficialmente semellante \u00e1 relacionada sequoia xigante (\"Sequoiadendron giganteum\" ), diferenci\u00e1ndose polas follas m\u00e1is longas (debaixo de 0,5\u00a0cm na sequoia xigante) e de conos m\u00e1is pequenos (4\u20136\u00a0cm na sequoia xigante), e de m\u00e1is dura cortiza (magra, mac\u00eda, mol).\nA criptomeria xaponesa cultivouse por moito tempo na China, que quizais sexa o seu sitio nativo. As formas seleccionadas son para planta ornamental e produci\u00f3n madeireira.\nHai moito que na China se describiu unha variedade: \"Cryptomeria japonica\" var. \"sinensis\" (\u00e1s veces considerada unha especie distinta, \"Cryptomeria fortunei\" ), por\u00e9n non difiren en toda a \u00e1rea do Xap\u00f3n, ademais de non existir unha evidencia definitiva como para saber o que ocorreu na China.\nGaliza.\nAs condici\u00f3ns de Galiza, semellantes en moitos casos coas do Xap\u00f3n, fan que moitas especies como as camelias se dean moi ben. No caso da criptomeria ocorre o mesmo. \u00dasase como ornamental, con crecementos espectaculares. De feito alg\u00fans exemplares figuran no Cat\u00e1logo de \u00c1rbores Senlleiras de Galicia:\nSimbolismo e usos.\nA criptomeria \u00e9 a \u00e1rbore nacional do Xap\u00f3n, comunmente plantada arredor de templos, con moitas e enormes \u00e1rbores plantadas s\u00e9culos atr\u00e1s. Sargent (1894; \"The Forest Flora of Japan\") conta que Daimy\u014d, un amo feudal que era demasiado pobre para doar unha luz votiva de pedra no funeral do Sh\u014dgun Tokugawa Ieyasu (1543\u20131616) no altar T\u014dsh\u014dg\u016b, permitiu plantar unha avenida de sugi, \"para que os futuros visitantes sentisen a protecci\u00f3n da calor do sol\". A avenida, que a\u00ednda existe hoxe en d\u00eda, ten 65 km de lonxitude e \u00e1rbores grandiosas.\nEmpr\u00e9gase acot\u00edo coma \u00e1rbore forestal, \u00e9 moi usada en plant\u00edos no Cap\u00f3n e na China. Tam\u00e9n \u00e9 empregada como \u00e1rbore ornamental noutras \u00e1reas temperadas, inclu\u00edndo Gran Breta\u00f1a, Galiza, Am\u00e9rica do Norte.\nUnha forma arb\u00f3rea ornamental moi popular \u00e9 o cultivar \"Elegans\", not\u00e1ebl por manter a follax xuvenil toda a vida, no canto da follaxe desenvolvida nos adultos, que cambia ano tras ano. \u00c9 unha \u00e1rbore arbustivo de 5\u201310 m de altura.\nA madeira \u00e9 recendente, de cor vermella rosada, lixeira mais rexa, resistente \u00e1 podremia na auga. No Xap\u00f3n \u00fasase en todo tipo de construci\u00f3n.\nEcoloxicamente \"Cryptomeria\" \u00e9 alimento das larvas dalgunhas avela\u00ed\u00f1as do x\u00e9nero \"Endoclita\" inclu\u00edndo a \"E. auratus\", \"E. punctimargo\", e \"E. undulifer\".\nProblemas.\nO pole de sugi (e de hinoki) \u00e9 unha importante causa de rinite al\u00e9rxica no Xap\u00f3n."}
{"id": "249801", "revid": "18868", "url": "https://gl.wikipedia.org/wiki?curid=249801", "title": "Cryptomeria", "text": ""}
{"id": "249802", "revid": "18868", "url": "https://gl.wikipedia.org/wiki?curid=249802", "title": "Cryptomeria japonica", "text": ""}
{"id": "249803", "revid": "18868", "url": "https://gl.wikipedia.org/wiki?curid=249803", "title": "Cedro xapon\u00e9s", "text": ""}
{"id": "249805", "revid": "23204", "url": "https://gl.wikipedia.org/wiki?curid=249805", "title": "Apolipoprote\u00edna", "text": "As apolipoprote\u00ednas son prote\u00ednas que se unen a l\u00edpidos (como o colesterol) para formar lipoprote\u00ednas. A s\u00faa misi\u00f3n \u00e9 a de transportaren os l\u00edpidos a trav\u00e9s dos sistemas linf\u00e1tico e circulatorio.\nOs compo\u00f1entes lip\u00eddicos das lipoprote\u00ednas son insolubles en auga. Por\u00e9n, debido \u00e1s s\u00faas propiedades similares \u00e1s dun deterxente (anfip\u00e1ticas), as apolipoprote\u00ednas e outras mol\u00e9culas anfip\u00e1ticas (como os fosfol\u00edpidos) poden rodear aos l\u00edpidos, orixinando part\u00edculas lipoproteicas que son hidrosolubles, e poden as\u00ed ser transportadas en sistemas de circulaci\u00f3n acuosos como o sangue e linfa.\nAs apolipoprote\u00ednas tam\u00e9n serven como cofactores de encimas, ligandos de receptores, e transportadores de transferencia de l\u00edpidos, que regulan o metabolismo de lipoprote\u00ednas e a s\u00faa captaci\u00f3n nos tecidos.\nFunci\u00f3ns.\nNo transporte de l\u00edpidos, as apolipoprote\u00ednas funcionan como compo\u00f1entes estruturais das part\u00edculas de lipoprote\u00ednas, cofactores de encimas e ligandos de receptores da superficie celular. En concreto, a apoA1 \u00e9 o principal compo\u00f1ente proteico das lipoprote\u00ednas de alta densidade; a apoA4 crese que act\u00faa principalmente na absorci\u00f3n intestinal de l\u00edpidos. Ademais, a apoE \u00e9 unha prote\u00edna do plasma sangu\u00edneo que media o transporte e captaci\u00f3n de colesterol e l\u00edpidos por medio da s\u00faa interacci\u00f3n de alta afinidade con diferentes receptores celulares, como o receptor de lipoprote\u00ednas de baixa densidade (LDL). Descubrimentos recentes sobre a apoA1 e apoE suxiren que as estruturas terciarias destes dous membros da familia x\u00e9nica das apolipoprote\u00ednas intercambiables humanas est\u00e1n relacionadas. A estrutura tridimensional do dominio de uni\u00f3n ao receptor de LDL da apoE indica que a prote\u00edna forma un agrupamento de catro h\u00e9lices inusulamente alongado que pode ser estabilizado por unha parte central hidrof\u00f3bica empaquetada moi estreitamente, que incl\u00fae interacci\u00f3ns do tipo cremalleira de leucina, e tam\u00e9n por numerosas pontes salinas formadas na superficie na s\u00faa maior parte cargada. Os amino\u00e1cidos de car\u00e1cter b\u00e1sico importantes para a uni\u00f3n ao receptor de LDL est\u00e1n agrupados nunha \u00e1rea da superficie nunha longa h\u00e9lice.\nResumo das funci\u00f3ns:\nClases.\nHai dous grandes tipos de apolipoprote\u00ednas. As apolipoprote\u00ednas B forman part\u00edculas de lipoprote\u00ednas de baixa densidade (que levan o chamado \"colesterol malo\"). Estas lipoprote\u00ednas te\u00f1en principalmente estruturas en folla beta e as\u00f3cianse irreversiblemente con gotas lip\u00eddicas. Outras apolipoprote\u00ednas forman part\u00edculas de apolipoprote\u00ednas de alta densidade (o \"colesterol bo\"). Estas prote\u00ednas te\u00f1en estruturas en h\u00e9lice alfa e as\u00f3cianse reversiblemente coas gotas lip\u00eddicas. Durante a uni\u00f3n \u00e1s part\u00edculas lip\u00eddicas estas prote\u00ednas cambian a s\u00faa estrutura tridimensional.\nHai seis clases de apolipoprote\u00ednas e varias subclases: \nAs apolipoprote\u00ednas intercambiables (apoA, apoC e apoE) te\u00f1en a mesma estrutura xen\u00f3mica e son membros dunha familia multix\u00e9nica e probablemente evolucionaron a partir dun xene ancestral com\u00fan. A ApoA1 e a ApoA4 forman parte do \"cluster\" de xenes APOA1/C3/A4/A5 situado no cromosoma 11 humano.\nDescrib\u00edronse centos de polimorfismos xen\u00e9ticos das apolipoprote\u00ednas, e moitos deles causan a alteraci\u00f3n da s\u00faa estrutura e funci\u00f3n.\nS\u00edntese e regulaci\u00f3n.\nA s\u00edntese de apolipoprote\u00ednas no intestino est\u00e1 regulada principalmente polo contido de graxa da dieta.\nA s\u00edntese de apolipoprote\u00edna no f\u00edgado est\u00e1 controlado por un conxunto de factores, como a composici\u00f3n da dieta, hormonas (insulina, glicag\u00f3n, tiroxina, estr\u00f3xenos, andr\u00f3xenos), consumo de alcohol, e de varios f\u00e1rmacos (estatinas, niacina, e fibratos). A apo B \u00e9 unha apolipoprote\u00edna integral menteres que as outras son prote\u00ednas perif\u00e9ricas."}
{"id": "249806", "revid": "1888", "url": "https://gl.wikipedia.org/wiki?curid=249806", "title": "Bernardo Madri\u00f1\u00e1n", "text": "Bernardo Madri\u00f1\u00e1n Gonz\u00e1lez, nado en Donramiro (Lal\u00edn) en 1883, foi un avogado e pol\u00edtico galego.\nTraxectoria.\nConcelleiro en Lal\u00edn dende 1911, foi un dos l\u00edderes mauristas locais. En 1916 dirixiu o peri\u00f3dico \"La Lucha\". Ao rematar a ditadura de Primo de Rivera foi nomeado concelleiro e elixido alcalde o 15 de abril de 1930, permanecendo no cargo ata a Segunda Rep\u00fablica. Presentouse \u00e1s elecci\u00f3ns do 12 de abril, pero foi derrotado. Durante a Rep\u00fablica encadrouse primeiro no Partido Liberal Dem\u00f3crata, e en 1935 no Bloque Nacional de Calvo Sotelo. Logo do golpe de Estado do 18 de xullo de 1936 volveu ser nomeado alcalde de Lal\u00edn, permanecendo no cargo ata o ano seguinte."}
{"id": "249807", "revid": "56817", "url": "https://gl.wikipedia.org/wiki?curid=249807", "title": "Domingo Palmaz Brandido", "text": "Domingo Pablo Palmaz Brandido, nado en Lal\u00edn en 1884, foi un pol\u00edtico galego.\nTraxectoria.\nFoi nomeado alcalde de Lal\u00edn en xaneiro de 1936, permanecendo no cargo ata o 4 de febreiro, cando foi nomeado gobernador civil de C\u00e1ceres polo goberno de Portela Valladares. Foi cesado o 22 dese mes logo do triunfo da Fronte Popular nas elecci\u00f3ns de febreiro de 1936."}
{"id": "249808", "revid": "1888", "url": "https://gl.wikipedia.org/wiki?curid=249808", "title": "Domingo Pablo Palmaz Brandido", "text": ""}
{"id": "249809", "revid": "85894", "url": "https://gl.wikipedia.org/wiki?curid=249809", "title": "Cupres\u00e1ceas", "text": "A das cupres\u00e1ceas (\"Cupressaceae\") \u00e9 unha familia de con\u00edferas da orde das pinales que incl\u00fae \u00e1rbores e arbustos sempre verdes, de 1 a 116 m de altura, coma os cipreses, os falsos cipreses, as tuias, os xenebreiros, as sequoias e similares. \nA familia est\u00e1 subdividida en sete subfamilias que comprenden uns 27 ou 30 x\u00e9neros, segundo os autores, con ao redor de 130 a 140 especies (moitas delas monot\u00edpicas, \u00e9 dicir, que son as \u00fanicas do seu respectivo x\u00e9nero). \nEn Galiza son moi cultivadas en xardinar\u00eda, sendo a \u00fanica especie aut\u00f3ctona o xenebreiro \"Juniperus communis\" subespecie \"nana\" (=\"Juniperus nana\" ), que medra espontaneamente en alturas superiores aos 1700 msnm nos Ancares e en Pena Trevinca. \nCaracter\u00edsticas.\nAs principais caracter\u00edsticas das cupres\u00e1ceas son: \nTaxonom\u00eda.\nDescrici\u00f3n.\nA familia foi descrita en 1830 polo bot\u00e1nico e bioqu\u00edmico Estados Unidos de Am\u00e9rica Harley Harris Bartlett.\nEtimolox\u00eda.\nO nome cient\u00edfico da familia, \"Cupressaceae\", est\u00e1 formado polos elementos do lat\u00edn cient\u00edfico \"Cupress-\", tirado do nome do x\u00e9nero tipo, \"Cupressus\", coa adici\u00f3n do segundo compo\u00f1ente \"-aceae\", propio dos nomes das familias vexetais (en sentido amplo). \nClasificaci\u00f3n.\nA familia div\u00eddese en sete subfamilias, baseadas en an\u00e1lises xen\u00e9ticas e morfol\u00f3xicas, cos x\u00e9neros que se indican a continuaci\u00f3n:\nEn Galicia.\nEn parques e xard\u00edns de Galicia c\u00edtanse, entro outras, as seguintes especies desta familia:"}
{"id": "249810", "revid": "18868", "url": "https://gl.wikipedia.org/wiki?curid=249810", "title": "Cupressaceae", "text": ""}
{"id": "249813", "revid": "18868", "url": "https://gl.wikipedia.org/wiki?curid=249813", "title": "Taxodiaceae", "text": ""}
{"id": "249814", "revid": "18868", "url": "https://gl.wikipedia.org/wiki?curid=249814", "title": "Taxodi\u00e1ceas", "text": ""}
{"id": "249815", "revid": "89787", "url": "https://gl.wikipedia.org/wiki?curid=249815", "title": "Lea-Artibai", "text": "Lea-Artibai \u00e9 unha comarca da provincia de Biscaia, Euskadi (Espa\u00f1a). Herdeira do antigo Meiri\u00f1ado de Marquina, at\u00f3pase no nord\u00e9s do territorio, limitando con Guip\u00fascoa, con Durangaldea e coa comarca de Busturialdea."}
{"id": "249816", "revid": "22570", "url": "https://gl.wikipedia.org/wiki?curid=249816", "title": "Comarcas de Biscaia", "text": "As comarcas de Biscaia son unha divisi\u00f3n interna do territorio hist\u00f3rico de Biscaia, no Pa\u00eds Vasco, pero que non constit\u00faen unha divisi\u00f3n administrativa oficial.\nHai sete comarcas constitu\u00eddas polos catro vales do baixo Nervi\u00f3n e Asua, Butron, Oca e Ibaizabal, as Encartaciones no extremo occidental da provincia, as cuncas dos r\u00edos Lea e Artibai e o restante conxunto de terras en \u00c1raba.\n\u00c1reas funcionais.\nPrescindindo igualmente dos l\u00edmites provinciais, o Pa\u00eds Vasco est\u00e1 dividido nas Directrices de Ordenaci\u00f3n do Territorio que entraron en vigor o 12 de febreiro de 1997 nas chamadas \"\u00c1reas funcionais\". As que se atopan dentro do territorio de Biscaia son:"}
{"id": "249817", "revid": "785", "url": "https://gl.wikipedia.org/wiki?curid=249817", "title": "Galer\u00eda de imaxes de Oza-Cesuras", "text": "Galer\u00eda de imaxes do concello de Oza-Cesuras na provincia da Coru\u00f1a."}
{"id": "249818", "revid": "22795", "url": "https://gl.wikipedia.org/wiki?curid=249818", "title": "Al-Kind\u00ed", "text": ""}
{"id": "249819", "revid": "98629", "url": "https://gl.wikipedia.org/wiki?curid=249819", "title": "Metasequoia", "text": "Metasequoia \u00e9 un x\u00e9nero de \u00e1rbores pertencente \u00e1 familia das Taxodi\u00e1ceas. Consta dunha soa especie, a falsa sequoia, sequoia do alba ou metasequoia (Metasequoia glyptostroboides). A metasequoia \u00e9 unha \u00e1rbore que se desenvolve axi\u00f1a, orixinaria de Sichuan-Hubei, rexi\u00f3n da China. \u00c9 a \u00fanica especie viva no x\u00e9nero, mais se co\u00f1ecen tres especies f\u00f3siles. C\u00f3mpre non confundila coas outras d\u00faas especies de sequoias, coas que integra a subfamilia Sequoideae: a sequoia xigante (\"Sequoiadendron giganteum\") que acada alturas de at\u00e9 85 m e mais a sequoia com\u00fan (\"Sequoia sempervirens\"), que \u00e9 a con\u00edfera m\u00e1is alta que existe, chegando a acadar m\u00e1is de 115\u00a0m de altura. \nDescrici\u00f3n.\nMentres que a casca e mais a follaxe son semellantes co x\u00e9nero relacionado das \"sequoias\", \"Metasequoia\" difer\u00e9nciase en que \u00e9 caducifolia como \"Taxodium distichum\" (alcipreste dos ill\u00f3s), e coma estes, os m\u00e1is idosos esp\u00e9cimes forman uns contrafortes largos no baseamento do toro. Medra axi\u00f1a acadando un di\u00e1metro de toro de 2 m e 40\u201345 m de altos en cultivo at\u00e9 agora (co potencial de acadaren incluso alturas maiores).\nAs follas at\u00f3panse enfrontadas de 1 a 3 cent\u00edmetros dunha cor verde fresca brillante, tornando a un avermellado casta\u00f1o na ca\u00edda outoniza. Os conos son de globosos a ovoides de 15 a 25 mm de di\u00e1metro con 16 a 28 escalas, dispostas en pares opostos en catro fileiras, cada par perpendicularmente ao par adxacente; se maduran de 8 a 9 meses logo da polinizaci\u00f3n. Os conos do pole te\u00f1en de 5 a 6 mil\u00edmetros de longo, producido en puntos longos a principio da primavera; prod\u00facense soamente nas \u00e1rbores que medran en rexi\u00f3ns con ver\u00e1ns c\u00e1lidos.\nHistoria.\nO novo x\u00e9nero bot\u00e1nico \"Metasequoia\" creouse para describir un f\u00f3sil procedente do Mesozoico por Shigeru Miki en 1941, por\u00e9n en 1944 un grupo pequeno de \u00e1rbores sen identificar foron descubertos na China en Modaoxi (\u78e8\u5200\u6eaa; na actualidade, Moudao (\u8c0b\u9053), no distrito de Lichuan, Hubei) por Zhan Wang. A causa da segunda guerra mundial, non puideron ser estudados at\u00e9 1946 e s\u00f3 se describiron finalmente como unha nova especie de \"Metasequoia\" en 1948 por Cheng Wan Chun, profesor da Universidade de Chungking, e Hsen Hsu Hu. En 1948 el Arnold Arboretum da Universidade Harvard mandou unha expedici\u00f3n para recoller sementes, e pouco despois \u00e1rbores procedentes destas sementes foron distribu\u00eddas a diversas Universidades e arboretos ao longo de todo o mundo para probar o seu desenvolvemento. Entre 1946 e 1948 introduciuse en Europa. En Espa\u00f1a consid\u00e9rase que o primeiro exemplar aclimatado \u00e9 o que, en 1956 e procedente de Inglaterra, levou Emilio Bot\u00edn Sanz de Sautuola ao seu eido de Puente San Miguel (Xard\u00edn Hist\u00f3rico de Cantabria desde 1986), onde, cunha idade de 45 anos, alcanzou 15 metros de altura e unha circunferencia a 1,50 m de 1,66 m.\nNo ano 1974 o goberno chin\u00e9s adoptou medidas para protexer esta especie f\u00f3sil vivente. A finais da d\u00e9cada de 1980, descubriuse que moitas das \u00e1rbores da segunda xeraci\u00f3n que se cultivaban sufriron depresi\u00f3n por endogamia (variabilidade xen\u00e9tica extremadamente baixa) a cal poder\u00eda conducir a un incremento crecente de doenzaes e \u00e1 falla reprodutiva. Isto foi porque a meirande parte das \u00e1rbores foron cultivadas das sementes e esgallos derivados de unicamente tres \u00e1rbores que o \"Arnold arboretum\" utilizara coma fonte propagadora. Por isto realiz\u00e1ronse na d\u00e9cada de 1990, expedici\u00f3ns de recolleita de sementes m\u00e1is extensas na China, coas que se intentaron arranxar o problema e restaurar a diversidade xen\u00e9tica da metasequoia cultivada.\nActualmente, unha serie de poboaci\u00f3ns naturais de metasequoias existen nos outeiros e lamazais do distrito de Lichuan, en Hubei. A maior parte deles son mi\u00fados, con menos de 30 \u00e1rbores cada un; por\u00e9n, o maior deles, no val de Xiaohe, calc\u00falase que est\u00e1 formado por arredor de 5.400 \u00e1rbores. Disque tam\u00e9n existen unhas poucas \u00e1rbores na veci\u00f1a provincia de Hunan.\nPrehistoria.\nOs f\u00f3siles de \"Metasequoia\" at\u00f3panse en numerosas zonas do Hemisferio Norte; t\u00e9\u00f1ense nomeado unhas 20 especies f\u00f3siles que ficaron reducidas a s\u00f3 tres especies na actualidade, \"M. foxii\", \"M. milleri\", e \"M. occidentalis\" (Farjon 2005). Durante o m\u00e1ximo t\u00e9rmico do Paleoceno-Eoceno, extensos bosques de \"Metasequoia\" atop\u00e1banse tan ao norte como a illa Axel Heiberg (ao norte do Canad\u00e1) a uns 80\u00b0N de latitude. Uns grandes troncos fosilizados e cotos da extinta \"Metasequoia occidentalis\" constit\u00faen a mostra de plantas f\u00f3siles do Terciario m\u00e1is abundante que se encontra nas \"badlands\" (\"terras m\u00e1s\") do oeste de Dakota do Norte nos EUA.\nUsos.\nTense demostrado que as metasequoias son \u00e1rbores de doado cultivo nas rexi\u00f3ns temperadas, polo que se comeza a plantar extensamente coma \u00e1rbore ornamental . Os esp\u00e9cimes plantados acadaron xa de 25 a 40 m en altura e de 1 a 1,3 m en di\u00e1metro, malia teren menos de 60 anos de cultivo. Este \u00edndice de crecemento r\u00e1pido levou \u00e1 consideraci\u00f3n de usar a \u00e1rbore en plantaci\u00f3ns silv\u00edcolas."}
{"id": "249820", "revid": "18868", "url": "https://gl.wikipedia.org/wiki?curid=249820", "title": "Sequoia do alba", "text": ""}
{"id": "249821", "revid": "18868", "url": "https://gl.wikipedia.org/wiki?curid=249821", "title": "Metasequoia glyptostroboides", "text": ""}
{"id": "249822", "revid": "22795", "url": "https://gl.wikipedia.org/wiki?curid=249822", "title": "Asia central", "text": ""}
{"id": "249823", "revid": "3017653", "url": "https://gl.wikipedia.org/wiki?curid=249823", "title": "Cono (bot\u00e1nica)", "text": ""}
{"id": "249824", "revid": "22795", "url": "https://gl.wikipedia.org/wiki?curid=249824", "title": "Provincia de Buxara", "text": ""}
{"id": "249825", "revid": "89787", "url": "https://gl.wikipedia.org/wiki?curid=249825", "title": "Sequoioideae", "text": "As sequoias (Sequoioideae) forman unha subfamilia pertencente \u00e1 familia Cupressaceae. Esta subfamilia cont\u00e9n unha das \u00e1rbores m\u00e1is altas do mundo. Malia seren enormes no tama\u00f1o, as s\u00faas sementes resultan ser moi mi\u00fadas, non sendo m\u00e1is grandes c\u00e1s sementes da tomateira. Estas \u00e1rbores tam\u00e9n poden vivir at\u00e9 unha idade moi avanzada. Alg\u00fans viven durante centos e incluso milleiros de anos. Esta subfamilia est\u00e1 en perigo de extinci\u00f3n por mor \u00e1 talla e a perda de h\u00e1bitat.\nGaliza.\nEn Galiza pl\u00e1ntanse coma ornamental en arboredos e pazos dende hai anos. Alg\u00fans exemplares de sequoias figuran no Cat\u00e1logo de \u00c1rbores Senlleiras de Galicia:\nTama\u00f1o e peso.\n\"Sequoia\" e \"Sequoiadendron\" son \u00e1rbores moi masivas. O m\u00e1is pequeno da subfamilia \u00e9 \"Metasequoia\". As \u00e1rbores de Sequoioideae te\u00f1en a marca das maiores e m\u00e1is altas \u00e1rbores do mundo. A \u00e1rbore m\u00e1is alta do mundo, Hyperion, \u00e9 unha sequoia de California. A \u00e1rbore m\u00e1is grande do mundo, a \u00e1rbore General Sherman,\u00e9 unha sequoia xigante.\nRango e conservaci\u00f3n.\n\"Sequoiadendron\" s\u00f3 medra nas abas de California nas monta\u00f1as de Serra Nevada. As sequoias sobreviven no norte de California. \"Metasequoia\" \u00e9 tan raro que se pensaba que estaba extinguido at\u00e9 que foi redescuberto por un enxe\u00f1eiro forestal da China. \"Metasequoias\" p\u00f3dense atopar nalgunhas partes da China e, debido a un grupo de conservaci\u00f3n, nunha zona con forma de media l\u00faa nos Estados Unidos. A sequoia xigante \u00e9 vulner\u00e1bel segundo a lista vermella IUCN. Isto fai que toda a subfamilia se encontre en perigo de extinci\u00f3n."}
{"id": "249828", "revid": "18868", "url": "https://gl.wikipedia.org/wiki?curid=249828", "title": "Sequoideae", "text": ""}
{"id": "249829", "revid": "89787", "url": "https://gl.wikipedia.org/wiki?curid=249829", "title": "Parque Natural do Garraf", "text": "O Parque Natural do Garraf \u00e9 un parque natural de 12.376 hect\u00e1reas situado na provincia de Barcelona, en Catalu\u00f1a, e xestionado pola \u00c1rea de Espazos Naturais da Deputaci\u00f3n de Barcelona.\nO parque abarca unha parte do Macizo do Garraf e est\u00e1 repartido entre os municipios de Avinyonet del Pened\u00e8s, Begues, Castelldefels, Gav\u00e0, Olesa de Bonesvalls, Olivella, Sant Pere de Ribes, Sitges e Vilanova i la Geltr\u00fa.\nXeograf\u00eda.\nNo parque at\u00f3panse restos de antiga ocupaci\u00f3n humana (como o Castelo de Erampruny\u00e0 e os pobos abandonados de Campd\u00e0sens e Jafre) e mas\u00edas que a\u00ednda se dedican \u00e1 agricultura de servizos do parque. Xusto na fronteira do parque tam\u00e9n est\u00e1 a Cruz de San Isidoro, no Puig d'en Boronet, moi apreciada en Sitges."}
{"id": "249830", "revid": "23204", "url": "https://gl.wikipedia.org/wiki?curid=249830", "title": "Mart\u00edn Berasategi", "text": "Mart\u00edn Berasategui Olaz\u00e1bal, nado en Donostia o 27 de abril de 1960, \u00e9 un reco\u00f1ecido restaurador vasco.\nTraxectoria.\nEstudou no colexio dos Pais Capuchinos de Lekaroz, no Val de Baztan (Navarra). Est\u00e1 inmerso no mundo da coci\u00f1a desde os trece anos, grazas a s\u00faa nai e a s\u00faa t\u00eda. Iniciouse no negocio familiar, Bodeg\u00f3n Alejandro, do cal se converteu en responsable principal aos 21 anos. Cinco anos despois, recibiu a estrela Michel\u00edn. As\u00ed mesmo, desde moi novo viaxou con regularidade a Francia, para completar a s\u00faa formaci\u00f3n.\nO 20 de xaneiro de 2005 recibiu o Tambor de Ouro de Donostia no d\u00eda grande da cidade, o m\u00e1ximo galard\u00f3n que entrega o Concello de Donostia. Segundo palabras s\u00faas ese galard\u00f3n f\u00edxolle m\u00e1is ilusi\u00f3n que recibir a terceira estrela Michel\u00edn.\nO seu restaurante m\u00e1is co\u00f1ecido est\u00e1 en Lasarte e disp\u00f3n dunha cualificaci\u00f3n de 3 estrelas na prestixiosa Gu\u00eda Michel\u00edn, sendo considerado un dos m\u00e1is co\u00f1ecidos representantes da nova coci\u00f1a vasca. Tam\u00e9n disp\u00f3n doutros restaurantes como o do Kursaal en Donostia cunha estrela Michel\u00edn ou o do museo Guggenheim Bilbao."}
{"id": "249831", "revid": "839", "url": "https://gl.wikipedia.org/wiki?curid=249831", "title": "Deus Fillo", "text": ""}
{"id": "249833", "revid": "23204", "url": "https://gl.wikipedia.org/wiki?curid=249833", "title": "Orquestra de C\u00e1mara Portuguesa", "text": "A Orquestra de C\u00e2mara Portuguesa (OCP) \u00e9 unha orquestra de c\u00e1mara fundada o 5 de Jullo de 2007. Presentouse por primeira vez en p\u00fablico o 13 de setembro de 2007, no concerto inaugural da Temporada 2007/2008 do Centro Cultural de Bel\u00e9m (CCB, Lisboa). O programa deste primeiro concerto foi o seguinte: Abertura de \"Der Schauspieldirektor\" KV 486 de W.A.Mozart; Sinfon\u00eda D 589 no. 6 en Do Maior de F.Schubert; Suite do Ballet \"Pulcinella\" de I.Stravinsky. A OCP ten a s\u00faa sede en Oeiras, Portugal.\nBiograf\u00eda.\nO director art\u00edstico da Orquestra de C\u00e2mara Portuguesa \u00e9 Pedro Carneiro, quen ten como prop\u00f3sito potenciar e difundir o talento dos m\u00fasicos novos portugueses. O Centro Cultural de Bel\u00e9m (CCB) acolleu \u00e1 OCP, primeiro como orquestra asociada, e m\u00e1is tarde en 2008, como orquestra residente. A OCP foi a encargada de realizar o concerto inaugural das temporadas CCB 2007/08 e 2010/11. A s\u00faa presenza anual nos \u201cD\u00edas da M\u00fasica de Bel\u00e9m\u201d (festival que se realiza anualmente no CCB) permitiu a proxecci\u00f3n de novos solistas e directores, como Pedro Amaral, Pedro Neves, Lu\u00eds Carvalho, Alberto Roque e Jos\u00e9 Gomes. A OCP traballou cos compositores Emmanuel Nunes e Sofia Gubaidulina, e tocou con solistas internacionais como Jorge Moyano, Cristina Ortiz, Sergio Tiempo, Gary Hoffman, Filipe-Pinto Ribeiro, Carlos Alves, Heinrich Schiff, Ant\u00f3nio Rosado, entre outros.\nA proxecci\u00f3n internacional da orquestra aconteceu en 2010, no \u201cCity of Londres Festival\u201d, recibindo 4 estrelas na cr\u00edtica do The Times: \"\u201cO 2\u00ba Concerto para Piano de Chopin por Cristina Ortiz e a Orquestra de C\u00e1mara Portuguesa, escoitouse cheo de car\u00e1cter (\u2026) as\u00ed como a 1\u00aa Sinfon\u00eda de Beethoven , unha viaxe de monta\u00f1a rusa que transbordaba adrenalina, baixo a direcci\u00f3n resplandecente de Pedro Carneiro\u201d\" (\"The Times\", 23 de xu\u00f1o de 2010).\nA OCP abriu o 1\u00ba \u201cFestival das Artes de Co\u00edmbra\u201d e xa se presentou en cidades como Almada, Castelo Branco, Vila Vi\u00e7osa, nos festivais de Alcoba\u00e7a, Leiria e Pa\u00e7os de Brand\u00e3o, e nos concertos de Nadal de Lisboa e o Festival \u201cAo Largo\u201d do Teatro Nacional de S\u00e3o Carlos (TNSC).\nProxecto social.\nA OCP ten como obxectivo chegar a ser unha das mellores orquestras do mundo, afirm\u00e1ndose como un proxecto con credibilidade e pertinencia social e cultural, que nace dunha acci\u00f3n xenuina de cidadan\u00eda activa. A OCP leva a cabo varios proxectos sociais: O meu amigo toca na OCP, a OCPsolid\u00e1ria, a OCPzero e a OCPdois.\nApoios.\nA Linklaters Portugal \u00e9 o primeiro patrocinador privado da OCP, a cal apoiou o lanzamento da OCPzero en 2010. A OCPzero est\u00e1 formada por estudantes de m\u00fasica de todo o pa\u00eds, sendo considerada un pre\u00e1mbulo para a construci\u00f3n dunha orquestra de mozos portugueses. Neste sentido, a \u201cEuropean Federation of National Youth Orchestras\u201d, con sede en Viena (Austria), acolleu como membro a OCPzero, en candidatura aprobada por unanimidade na Asemblea Xeral de maio de 2013, realizada en Bucarest.\nA finais de 2012, a Fundaci\u00f3n Calouste Gulbenkian asociouse \u00e1 OCP, patrocinando o proxecto OCPsolid\u00e1ria na \u201cCercioeiras\u201d. O programa comezou como iniciativa da OCP en r\u00e9xime de voluntariado, ofrecido \u00e1 \u201cCercioeiras\u201d en 2009. Actualmente co apoio da FCG, iniciouse en febreiro de 2013 unha nova fase, onde se establece un programa profundo e sistem\u00e1tico para os pr\u00f3ximos tres anos.\nNo \u00e1mbito das asociaci\u00f3ns do sector, a consultora Everis Portugal SA xuntouse \u00e1 OCP en 2010, para o desenvolvemento dun plan estrat\u00e9xico de xesti\u00f3n e apoio para a creaci\u00f3n da nova p\u00e1xina web da orquestra. En 2013, a PwC \u00e9 escollida auditora da OCP e o Municipio de Oeiras as\u00f3ciase institucionalmente \u00e1 orquestra ao ceder o espazo dunha antiga escola primaria de Alg\u00e9s, como instalaci\u00f3n para a sede da OCP."}
{"id": "249835", "revid": "22795", "url": "https://gl.wikipedia.org/wiki?curid=249835", "title": "Provincia de Bukhara", "text": ""}
{"id": "249836", "revid": "47401", "url": "https://gl.wikipedia.org/wiki?curid=249836", "title": "Bukhara", "text": "Bukhara, Bucara, Buxara ou Buxoro (en lingua uzbeka \"Buxoro\", en alfabeto cir\u00edlico \u0411\u0443\u0445\u043e\u0440\u043e) \u00e9 a quinta cidade m\u00e1is poboada do Uzbekist\u00e1n e a capital da provincia de Buhkara (\"Bukhoro viloyati\").\nTi\u00f1a unha poboaci\u00f3n de habitantes (censo de 1999), maioritariamente taxicos de lingua persa.\nBukhara e Samarcanda son os dous principais centros da cultura e a historia taxico-persa.\nDurante o per\u00edodo sovi\u00e9tico, estes dous centros taxicos foron anexionados \u00e1 Rep\u00fablica Socialista Sovi\u00e9tica de Uzbekist\u00e1n, en contra da vontade dos taxicos da Asia Central.\nEn 1993 o seu centro foi declarado Patrimonio Cultural da Humanidade pola Unesco.\nAlgunhas personalidades relacionadas con Bukhara son:"}
{"id": "249837", "revid": "22795", "url": "https://gl.wikipedia.org/wiki?curid=249837", "title": "Bucara", "text": ""}
{"id": "249839", "revid": "1888", "url": "https://gl.wikipedia.org/wiki?curid=249839", "title": "Alfonso Garra Goyanes", "text": "Alfonso Garra Goyanes, nado en Lal\u00edn en 1903 e finado no mesmo concello o 20 de xaneiro de 1997, foi un pol\u00edtico galego.\nTraxectoria.\nFoi nomeado alcalde de Lal\u00edn en 1937. Volveu ser nomeado alcalde en 1951. Foi xefe comarcal de Falange, presidente de Acci\u00f3n Cat\u00f3lica e Cabaleiro da Orde de Cisneros."}
{"id": "249841", "revid": "111586", "url": "https://gl.wikipedia.org/wiki?curid=249841", "title": "Hamad\u00e1n", "text": "Hamad\u00e1n (\u0647\u0645\u062f\u0627\u0646 en persa) \u00e9 unha cidade situada no oeste de Ir\u00e1n, aproximadamente a 400\u00a0km ao suroeste de Teher\u00e1n.\n\u00c9 a capital da provincia de Hamad\u00e1n. Est\u00e1 a 1 850 m dobre o nivel do mar, e a s\u00faa poboaci\u00f3n era de 550.284 habitantes segundo o censo de 2005.\nHistoria.\nCrese que Hamad\u00e1n \u00e9 unha das cidades m\u00e1is antigas do mundo, e a de maior antig\u00fcidade de Ir\u00e1n.\nAlg\u00fans historiadores apuntan ao III milenio\u00a0a.\u00a0C. como o momento da s\u00faa fundaci\u00f3n e, de acordo coas cr\u00f3nicas asirias, data de polo menos o s\u00e9culo XII a.C.\nDurante a primeira metade do s\u00e9culo VI a.C. foi a capital do rei Astiaxes de Media, segundo os historiadores gregos, at\u00e9 que Ciro II, rei dos persas, a conquistou no ano 549 a.C. (o sexto ano do reinado de Nab\u00f3nido en Babilonia).\nO seu antigo nome persa era Ecbatana (\"Ha\u00f1gmatana\" en persa antigo, \"Agbatana\" segundo Esquilo, \"Agamatanu\" na Inscrici\u00f3n de Behist\u00fan, e escrito como \"Aga'mtanu\" por Nab\u00f3nido).\nFoi o lugar de nacemento de Shirin Ebadi, ga\u00f1adora do Premio Nobel da Paz de 2003 . Tam\u00e9n \u00e9 o lugar onde se encontra a sepultura de Avicena, que morreu nesta cidade."}
{"id": "249842", "revid": "23204", "url": "https://gl.wikipedia.org/wiki?curid=249842", "title": "Men in Black II", "text": ""}
{"id": "249844", "revid": "72012", "url": "https://gl.wikipedia.org/wiki?curid=249844", "title": "Xerardo de Cremona", "text": "Xerardo de Cremona (en lat\u00edn, \"Gherardo Cremonensis\", en italiano \"Gerardo da Cremona\"), nado en Cremona, Italia ca. 1114 e finado posibelmente en Toledo en 1187, foi un dos tradutores m\u00e1is prol\u00edficos da Idade Media, con case cerca de 70 obras traducidas do \u00e1rabe ao grego e ao lat\u00edn.\nTraxectoria.\nPouco se co\u00f1ece dos detalles da vida de Xerardo, s\u00f3 se pode deducir algo dos traballos que realizou dos lugares nos que estivo. Pouco antes do seu nacemento, a cidade de Toledo foi tomada en 1085 aos musulm\u00e1ns polo rei Afonso VI de Castela e pronto se converter\u00eda na capital de Castela.\nTras a conquista da cidade, cr\u00e9ase unha comunidade que se encarga de realizar traduci\u00f3ns do \u00e1rabe ao lat\u00edn, comunidade que se co\u00f1ece como Escola de tradutores de Toledo.\nBaixo o patrocinio de Raimundo de Toledo estivo Xerardo traballando en labores de traduci\u00f3n xunto a Juan de Sevilla. A\u00ednda que \u00e9 incerta a data exacta da chegada de Xerardo a esta cidade, \u00e9 moi prob\u00e1bel que fora antes de 1144 cando o tradutor ti\u00f1a a idade de 30 anos.\nA escola de Toledo, ao igual que o resto doutras que puideron existir, consist\u00eda nun conxunto de asesores en ling\u00fc\u00edstica, traduci\u00f3n de idiomas e buscadores de manuscritos \u00e1rabes.\nXerardo de Cremona \u00e9 famoso tam\u00e9n por unha traduci\u00f3n err\u00f3nea: traduciu \"n\u00fameros irracionais\" en vez de \"inconmesur\u00e1beis\", erro que se difundiu na Idade Media at\u00e9 os nosos d\u00edas e, por iso, ch\u00e1mase as\u00ed ao conxunto dos n\u00fameros irracionais."}
{"id": "249845", "revid": "22795", "url": "https://gl.wikipedia.org/wiki?curid=249845", "title": "N\u00fameros irracionais", "text": ""}
{"id": "249846", "revid": "22795", "url": "https://gl.wikipedia.org/wiki?curid=249846", "title": "Khwarezmia", "text": ""}
{"id": "249849", "revid": "1888", "url": "https://gl.wikipedia.org/wiki?curid=249849", "title": "Juan Jes\u00fas Gonz\u00e1lez", "text": ""}
{"id": "249850", "revid": "18868", "url": "https://gl.wikipedia.org/wiki?curid=249850", "title": "Solario", "text": "O termo solario ref\u00edrese a un lugar especialmente acondicionado para tomar o sol:"}
{"id": "249852", "revid": "25871", "url": "https://gl.wikipedia.org/wiki?curid=249852", "title": "Trabajo (A Coru\u00f1a)", "text": "Trabajo foi un peri\u00f3dico quincenal editado na Coru\u00f1a en 1934.\nTraxectoria.\nApareceu en agosto de 1934 como \u00f3rgano local do Partido Sindicalista. Foi un dos primeiros voceiros do partido no Estado Espa\u00f1ol e o \u00fanico que tivo en Galicia. Dirixido por Nicanor Garc\u00eda Rodr\u00edguez, entre os seus colaboradores estaban Manuel Fern\u00e1ndez, Leandro Carr\u00e9 Brandariz e Silvio Santiago. Foi clausurado en outubro pola folga xeral revolucionaria de 1934."}
{"id": "249855", "revid": "89787", "url": "https://gl.wikipedia.org/wiki?curid=249855", "title": "Solario (aparello)", "text": "Un solario (do lat\u00edn \"solarium\", solaina, azotea) \u00e9 un aparello provisto de l\u00e1mpadas de raios ultravioleta, que se utiliza con fins terap\u00e9uticos ou para se broncear. Por extensi\u00f3n, tam\u00e9n reciben o nome de solario, os locais especializados para a radiaci\u00f3n do corpo con estes aparellos de radiaci\u00f3n ultravioleta. Con este tipo de radiaci\u00f3n proc\u00farase un bronceado da pel cunha motivaci\u00f3n est\u00e9tica. Este tipo de t\u00e9cnica empr\u00e9gase tam\u00e9n na medicina para tratar diferentes tipos de doenzas cut\u00e1neas.\nT\u00e9cnica.\nOs principais compo\u00f1entes t\u00e9cnicos nun solario son unha fonte de radiaci\u00f3n ultravioleta, diferentes filtros as\u00ed como reflectores e unha estrutura mec\u00e1nica cunha superficie \u00fatil.\nOs resultados do bronceado var\u00edan dependendo dos solarios, dado que por unha banda os tubos radiadores te\u00f1en diferentes potencias e por outra banda a combinaci\u00f3n UV-A e UV-B da radiaci\u00f3n ultravioleta. Mentres que a compo\u00f1ente UV-A \u00e9 causante do bronceado da superficie, que xorde de xeito r\u00e1pido e intensivo (pero por outra banda perde o seu efecto m\u00e1is axi\u00f1a), a compo\u00f1ente UV-B \u00e9 respons\u00e1bel dun bronceado m\u00e1is duradeiro. A desvantaxe desta \u00faltima \u00e9 que o bronceado non se fai notar at\u00e9 dous d\u00edas despois da exposici\u00f3n \u00e1 radiaci\u00f3n. Por iso, a c\u00e1mara m\u00e1is axeitada depende do tipo de bronceado que se procure. A variedade nos tipos de radiaci\u00f3n depende da selecci\u00f3n que realice o usuario do solario.\nNo mercado a\u00ednda se poden atopar dispositivos cunha potencia radiactora de 0,6\u00a0Watt/m\u00b2, mentres que os novos dispositivos, dunha potencia menor (0,5\u00a0Watt/m\u00b2) cumpren coa normativa europea vixente de xullo de 2007 e se consideran seguros. Por\u00e9n, os expertos recomendan non abusar das radiaci\u00f3ns ultravioletas e utilizar os mesmos de xeito respons\u00e1bel.\nRiscos para a sa\u00fade.\nA Organizaci\u00f3n Mundial da Sa\u00fade rexeita o uso de solarios co fin de broncear a pel. Esta afirmaci\u00f3n bas\u00e9ase en estudos m\u00e9dicos que demostran unha influencia negativa da radiaci\u00f3n ultravioleta na pel acelerando \"polo xeral\" o seu envellecemento, un maior risco de cancro de pel e pos\u00edbeis danos nos ollos. Esta organizaci\u00f3n cataloga por isto os solarios dende 2009 como cancer\u00edxenos. A aqueles que non queren renunciar ao uso de solarios con fins est\u00e9ticos, a Axencia Alem\u00e1 para a Protecci\u00f3n contra Radiaci\u00f3ns (BfS) recomenda consultar primeiro cun dermat\u00f3logo, reducir o n\u00famero de visitas ao solario, non superar as 50 visitas (inclu\u00eddas as sesi\u00f3ns de sol natural) ao ano, utilizar sempre unhas lentes protectoras e non utilizar materiais cosm\u00e9ticos (inclu\u00edda crema solar protectora) antes dunha sesi\u00f3n no solario.\nAntes da primeira visita ao solario recom\u00e9ndaselle ao usuario determinar o tipo de pel. As persoas cunha pel moi clara e con risco de queimaduras de sol e risco de cancro de pel non deben ir ao solario.\nO comit\u00e9 cient\u00edfico de produtos de consumo da Comisi\u00f3n Europea recomenda \u00e1s persoas con factores de risco a non utilizar as c\u00e1maras de bronceado. Entre os grupos de risco contan as persoas con pel sens\u00edbel, cabelos louros, trigueiros e rubios, con pencas e lunares numerosos ou irregulares ou melanomas. Durante o uso das c\u00e1maras compre prestar atenci\u00f3n a unha protecci\u00f3n axeitada dos ollos. Aos solarios non poden acodir persoas menores de 18 amos, dado que en idades cedas o risco de cancro de pel \u00e9 a\u00ednda maior.\nLexislaci\u00f3n.\nA nivel espa\u00f1ol o Real Decreto 1002/2002, do 27 de setembro, regula a venda e utilizaci\u00f3n de aparellos de bronceado mediante radiaci\u00f3ns ultravioletas (BOE n\u00fam. 243 do 10 de outubro de 2002). No seu cap\u00edtulo VI, artigo 14, o Real Decreto indica que a vixilancia e inspecci\u00f3n de canto se establece no mesmo e normas que o desenvolvan realizarase polos \u00f3rganos competentes das comunidades aut\u00f3nomas.\nDas 17 comunidades aut\u00f3nomas espa\u00f1olas, s\u00f3 algunhas desenvolveron as normas correspondentes, entre estas Galiza, no Decreto 253/2004, do 7 de outubro, polo que se regulan as actividades de bronceado artificial mediante radiaci\u00f3ns ultravioletas."}
{"id": "249857", "revid": "121631", "url": "https://gl.wikipedia.org/wiki?curid=249857", "title": "Gran Premio do Reino Unido de 2013", "text": "O Gran Premio de Inglaterra de 2013 foi unha carreira de F\u00f3rmula 1 que se celebrou o 30 de xu\u00f1o de 2013, no Circu\u00edto de Silverstone, Northamptonshire e Buckinghamshire, Inglaterra, Reino Unido.\nLewis Hamilton logrou a pole position por diante do seu compa\u00f1eiro de equipo Nico Rosberg, co l\u00edder do campionato, Sebastian Vettel terceiro. Rosberg ga\u00f1ou a carreira por diante de Mark Webber e Fernando Alonso. Hamilton, xunto con Felipe Massa, Jean-\u00c9ric Vergne e Sergio P\u00e9rez sufriron rebent\u00f3ns do pneum\u00e1tico traseiro esquerdo, mentres que Esteban Guti\u00e9rrez foi v\u00edtima dun rebent\u00f3n do pneum\u00e1tico dianteiro esquerdo. Vettel sufriu unha avar\u00eda no cambio cando lideraba a carreira.\nAntecedentes.\nO piloto australiano Mark Webber anunciou a s\u00faa retirada cando remate a tempada , antes de que dese comezo o Gran Premio, as\u00ed mesmo \u00fanese ao novo programa deportivo da empresa Porsche, que incl\u00fae o asalto \u00e1s 24 Horas de Le Mans, Mark Webber describiu como unha \"honra\" irse a Porsche. Kimi R\u00e4ikk\u00f6nen \u00e9 o favorito para substitu\u00edlo en Red Bull.\nClasificaci\u00f3n.\nAs tres fases de clasificaci\u00f3n tiveron lugar o 30 de xu\u00f1o.\nQ1.\nO Williams de Valtteri Bottas, o Sauber de Esteban Guti\u00e9rrez, o Caterham de Charles Pic, o Marussia de Jules Bianchi , o Caterham de Giedo van der Garde e o Marussia de Max Chilton foron todos eliminado na Q1.\nQ2.\nO McLaren de Jenson Button, o Ferrari de Felipe Massa, o Toro Rosso de Jean-Eric Vergne, o McLaren de Sergio P\u00e9rez Mendoza, o Sauber de Nico H\u00fclkenberg e o William de Pastor Maldonado foron eliminados na Q2.\nQ3.\nLewis Hamilton logrou a pole cun tempo de 1:29.607 seguido do seu compa\u00f1eiro de equipo Nico Rosberg e o Red Bull de Sebastian Vettel seguido de Webber, Di Resta, Ricciardo, Sutil, Grosjean, Raikkonen e Alonso completando os dez primeiros. M\u00e1is tarde Di Resta foi sancionado porque o seu coche ti\u00f1a 1\u00b45\u00a0kg. menos que o peso m\u00ednimo legal, foi sancionado a sa\u00edr no \u00faltimo posto da grella.\nCarreira.\nO Mercedes de Lewis Hamilton liderou desde o principio con Vettel detr\u00e1s del, despois de que Rosberg sa\u00edra lento da li\u00f1a de sa\u00edda. Webber de Red Bull tivo unha mala sa\u00edda e danou o seu aler\u00f3n dianteiro despois de contactar co Lotus de Romain Grosjean na curva 1. Na volta 8, Hamilton sufriu un rebent\u00f3n do pneum\u00e1tico traseiro esquerdo na recta Wellington. Massa tivo unha falla similar ao igual que posteriormente o coche de Vergne que sacou o coche de seguridade na volta 16. Vergne, finalmente retirouse da carreira con danos no piso.\nVettel liderou a carreira ata a volta 42, cando sufriu un fallo no cambio e det\u00edvose preto da li\u00f1a de meta. Isto sacou un segundo coche de seguridade. Rosberg, Webber e Alonso fixeron paradas nos boxes para po\u00f1er pneum\u00e1ticos novos, o Lotus de Kimi Raikkonen non parou.\nA carreira reiniciouse na volta 46 con Rosberg diante. Webber e Alonso foron capaces de adiantar a Raikkonen na loita polo podio. Hamilton logrou terminar cuarto logo de recuperarse da rotura do pneum\u00e1tico. Massa fixo loitou para terminar sexto. P\u00e9rez de McLaren sufriu un rebent\u00f3n no reinicio e viuse obrigado a retirarse con danos do coche. Grosjean tam\u00e9n se retirou antes do final da carreira."}
{"id": "249858", "revid": "22795", "url": "https://gl.wikipedia.org/wiki?curid=249858", "title": "Meldorf", "text": "Pinturas Meldorf, S.A. foi unha empresa galega do sector qu\u00edmico con sede en Culleredo.\nHistoria.\nFoi fundada en 1962. A comezos da d\u00e9cada de 1990 a empresa foi mercada por Fadesa xunto coa empresa romanesa SC Diana Forest no seu proceso de expansi\u00f3n e diversificaci\u00f3n. En 2008 Martinsa-Fadesa pechou a empresa."}
{"id": "249860", "revid": "23204", "url": "https://gl.wikipedia.org/wiki?curid=249860", "title": "Illa Bellona", "text": "A illa Bellona \u00e9 unha illa da provincia Rennell e Bellona nas Illas Salom\u00f3n. A s\u00faa lonxitude \u00e9 duns 10 quil\u00f3metros e o seu largo medio \u00e9 de 2,5 quil\u00f3metros. A s\u00faa superficie ten uns 17\u00a0km\u00b2. Est\u00e1 case totalmente rodeada de altos acantilados de 30 a 70 metros, que consiste principalmente de coral levantado cal.\nPoboaci\u00f3n.\nA illa Bellona est\u00e1 densamente poboada e o seu interior \u00e9 exuberante e f\u00e9rtil. Hai dez vilas:\nA illa Bellona est\u00e1, do mesmo xeito que a Illa Rennell, habitada por polinesios, mentres que a maior\u00eda das illas Salom\u00f3n est\u00e1n habitadas por melanesios e unhas poucas por micronesios. Consid\u00e9rase unha das illas perif\u00e9ricas polinesias. Nos bancos de area pr\u00f3ximos a Bellona son o escenario de varios naufraxios. No extremo occidental da illa atop\u00e1banse pedras sagradas adicadas aos deuses, nun lugar chamado Ngabenga. As pedras dos deuses foron destru\u00eddas por misioneiros Adventistas do S\u00e9timo D\u00eda en 1938. Esta illa foi bautizada a principios do s\u00e9culo XIX co nome de Bellona o barco de Lord Rennell. O seu nome orixinal \u00e9 Mungiki."}
{"id": "249861", "revid": "88215", "url": "https://gl.wikipedia.org/wiki?curid=249861", "title": "SD Montaos", "text": "A Sociedade Deportiva Montaos \u00e9 un equipo de f\u00fatbol galego, baseado na vila de Ordes (Ordes), e que na actualidade xoga na Segunda Auton\u00f3mica de Galicia.\nHistoria.\nClub fundado nos ano 50 do s\u00e9culo XX que pasou por varias etapas nas que estivo federado e desapareceu oficialmente. Actualmente leva 19 tempadas consecutivas como equipo federado (dende o ano 1994 ata a actualidade)."}
{"id": "249880", "revid": "43749", "url": "https://gl.wikipedia.org/wiki?curid=249880", "title": "Eivissa", "text": ""}
{"id": "249888", "revid": "56817", "url": "https://gl.wikipedia.org/wiki?curid=249888", "title": "Neira de Rei", "text": "O top\u00f3nimo Neira de Rei recibe o seu nome do r\u00edo Neira, afluente do Mi\u00f1o. Pode referirse a:\nNo s\u00e9culo XIX existiu o concello de Neira de Rei."}
{"id": "249893", "revid": "6279", "url": "https://gl.wikipedia.org/wiki?curid=249893", "title": "OpenOffice.org Writer", "text": ""}
{"id": "249896", "revid": "56817", "url": "https://gl.wikipedia.org/wiki?curid=249896", "title": "Palau de la Generalitat", "text": ""}
{"id": "249897", "revid": "23204", "url": "https://gl.wikipedia.org/wiki?curid=249897", "title": "Sebasti\u00e3o Jos\u00e9 de Carvalho e Melo", "text": "Sebasti\u00e3o Jos\u00e9 de Carvalho e Melo, primeiro Conde de Oeiras e Marqu\u00e9s de Pombal, nado en Lisboa o 13 de maio de 1699 e finado en Pombal o 8 de maio de 1782, foi un diplom\u00e1tico e pol\u00edtico portugu\u00e9s, Primeiro Ministro do rei Xos\u00e9 I de Portugal. \u00c9 unha das figuras m\u00e1is carism\u00e1ticas e controvertidas da historia portuguesa. Representante en Portugal do Despotismo ilustrado, a s\u00faa obra pol\u00edtica marca un tempo na historia de Portugal que se co\u00f1ecer\u00e1 como a \"\u00e9poca pombalina\".\nTraxectoria.\nNado en Lisboa, nunha familia de fidalgos con ra\u00edces e casa petrucial en Pombal, estudou leis na Universidade de Co\u00edmbra e serviu durante pouco tempo no ex\u00e9rcito. Pouco m\u00e1is se sabe da s\u00faa vida, na que non parece haber unha ocupaci\u00f3n destacada, ata que en 1738, xa con 39 anos, e en parte grazas a amizades da s\u00faa familia pr\u00f3ximas ao rei Xo\u00e1n V de Portugal, \u00e9 nomeado embaixador en Londres. Non parece que fixera ningunha xesti\u00f3n destacada nesta misi\u00f3n diplom\u00e1tica, pero serviulle para co\u00f1ecer os comezos da Revoluci\u00f3n Industrial que despois tentar\u00e1 trasladar a Portugal.\nFoi despois destinado a Viena, co encargo de mediar nas disputas que manti\u00f1an o Imperio Austroh\u00fangaro e a Santa S\u00e9. A pesar das dificultades da empresa e dos cambios pol\u00edticos, Pombal tivo un papel destacado e resolveu a misi\u00f3n con bastante \u00e9xito. E ga\u00f1ou ante a corte portuguesa un prestixio que tivo moito que ver co seu futuro pol\u00edtico.\nChegado ao trono Xos\u00e9 I, nomea a Jos\u00e9 de Carvalho como primeiro ministro. Neste posto ir\u00e1 aumentando cada vez m\u00e1is o seu poder ata converterse nun aut\u00e9ntico valido que goberna segundo a s\u00faa vontade.\nO terremoto e a reconstruci\u00f3n de Lisboa.\nO D\u00eda de Santos de 1755 un terremoto de grao 9 na escala de Richter arrasou Lisboa e boa parte da fachada atl\u00e1ntica da Pen\u00ednsula Ib\u00e9rica e norte de \u00c1frica. O terremoto, o tsunami posterior e o incendio que se declarou a consecuencia destes destru\u00edron o 85% da cidade.\nPombal, fiel ao seu estilo eficiente, desp\u00f3tico e reformista, dita normas para facer fronte \u00e1 situaci\u00f3n, conforme \u00e1 frase que se lle atrib\u00fae \"enterrar os mortos, socorrer os vivos e reconstru\u00edr\".\nAs primeiras disposici\u00f3ns.\nCon estas medidas Pombal evitou un andazo, tan com\u00fan ent\u00f3n nestas situaci\u00f3ns e estivo en disposici\u00f3n de reconstru\u00edr en tempo moi breve.\nA reconstruci\u00f3n.\nA zona afectada da cidade e que Pombal mandou reconstru\u00edr \u00e9 o que se co\u00f1ece hoxe como a Baixa pombalina ou simplemente A Baixa. Nun primeiro momento, Pombal deu ordes de que os propietarios reconstru\u00edran os edificios ou os venderan a quen estivera en condici\u00f3ns de facelo, so pena de s\u00e9renlles expropiados os terreos. Isto foi motivo de enfrontamento coa nobreza, que, en moitos casos, non dispo\u00f1a de medios para reconstru\u00edr os seus pazos; ao tempo que permitiu a unha nacente burgues\u00eda que si ti\u00f1a recursos facerse con novas propiedades.\nA reconstruci\u00f3n f\u00edxose dun xeito coherente cos ideais do racionalismo: planta urbana trazada a escuadra, r\u00faas amplas, prazas. Ademais, en cada bloque de casas hab\u00eda un pozo que fornec\u00eda de auga en caso de incendio. E as medianeiras entre casas eran m\u00e1is altas que os tellados, para evitar que o lume se transmitise de casa en casa por eles.\nOs edificios foron dese\u00f1ados por arquitectos portugueses buscando a estrutura que mellor resistira aos terremotos. Para isto, fix\u00e9ronse modelos a escala de distintas estruturas e f\u00edxose desfilar arredor delas a compa\u00f1\u00edas do ex\u00e9rcito, simulando un terremoto, para comprobar cal era a m\u00e1is resistente.\nPro tam\u00e9n estes dese\u00f1os foron motivo de disputas entre Pombal, a Igrexa e a nobreza. O Marqu\u00e9s dispuxo que t\u00f3dolos edificios fosen iguais (alturas, disposici\u00f3n, fiestras, portas), sen facer distinci\u00f3ns, incluso igrexas e pazos nobiliarios. Hab\u00eda d\u00faas raz\u00f3ns para estas normas:\nAs reformas pombalinas.\nA reforma educativa.\nA reforma da Universidade de Co\u00edmbra.\nNa Universidade de Co\u00edmbra, prom\u00falganse novos Estatutos en 1772, cr\u00e9anse d\u00faas novas facultades (Matem\u00e1ticas e Filosof\u00eda), ampl\u00edase o claustro de profesores, reform\u00falanse programas e l\u00e1nzase un ambicioso programa de obras: Laboratorio Qu\u00edmico, Gabinete de F\u00edsica, Observatorio Astron\u00f3mico, Xard\u00edn Bot\u00e1nico, Museo de Historia Natural e Tipograf\u00eda Acad\u00e9mica.\nNa reforma da Facultade de Medicina, segu\u00edronse as teor\u00edas experimentalistas de Ribeiro Sanches, que levaron \u00e1 fundaci\u00f3n do Teatro Anat\u00f3mico e do Dispensario Farmac\u00eautico."}
{"id": "249899", "revid": "8758", "url": "https://gl.wikipedia.org/wiki?curid=249899", "title": "Marqu\u00e9s de Pombal", "text": ""}
{"id": "249900", "revid": "98629", "url": "https://gl.wikipedia.org/wiki?curid=249900", "title": "Xos\u00e9 Constenla", "text": "Xos\u00e9 Constenla Vega, nado en Santiago de Compostela en 1980, \u00e9 un xe\u00f3grafo e cantautor galego. Exerce como profesor da Universidade de Vigo na Facultade de Ciencias da Educaci\u00f3n (Campus de Ourense).\nTraxectoria.\nLicenciado e Doutor en Xeograf\u00eda pola Universidade de Santiago de Compostela, \u00e9 t\u00e9cnico especialista en Sistemas de Informaci\u00f3n Xeogr\u00e1fica (2006). Foi profesor de Xeograf\u00eda na Universidade da Coru\u00f1a, na Universidade Carlos III de Madrid, na Universidade de Le\u00f3n e investigador no Instituto Universitario de Estudos e Desenvolvemento de Galicia (IDEGA). Traballou durante 8 anos como xe\u00f3grafo na \u00c1rea de Urbanismo e Ordenaci\u00f3n do Territorio de IDOM. Na actualidade \u00e9 profesor da Universidade de Vigo na \u00e1rea de Did\u00e1ctica das Ciencias Sociais.\nTen publicado diversos traballos e artigos en revistas de \u00e1mbito estatal e internacional.\nComo cantautor ten editado cinco discos, sendo os tres primeiros \"Quen fixo berrar ao silencio\" (2005), \"Olladas dun entusiasta\" (2008) e \"Sinecismo. Xos\u00e9 Constenla ao vivo\" (2013), e ofrecido m\u00e1is de 300 concertos e recitais. A s\u00faa m\u00fasica amosa estados de \u00e1nimo e impresi\u00f3ns sobre o acontecer social e algunhas visi\u00f3ns persoais de intrahistorias coti\u00e1s que est\u00e1n sometidas a unha constante avaliaci\u00f3n sentimental.\nParticipou en ciclos e certames de canci\u00f3n autor, e recibiu diversos premios pola s\u00faa produci\u00f3n.\nO 28 de xu\u00f1o de 2013 gravou o seu terceiro traballo discogr\u00e1fico en directo no Sal\u00f3n Teatro. Despois de 18 concertos por distintos lugares do pa\u00eds acompa\u00f1ado polo pianista Xavier Constenla, gravou ao vivo e en directo un novo disco. Para esa ocasi\u00f3n reuniu unha banda formada por Leo Gianetto (guitarras), Kike Calzonetti (baixo) e Rober V\u00e1zquez (bater\u00eda). No concerto fixo repaso dos seus dous discos anteriores e presentou 9 temas in\u00e9ditos. No disco tam\u00e9n participaron artistas convidados como o cantautor madrile\u00f1o Javier Bergia, o catal\u00e1n Litus, e os galegos Roberto Sobrado e C\u00e9sar de Centi as\u00ed o frautista Luis Soto (frautista da Real Filharmon\u00eda e membro do Taller Atl\u00e1ntico Contempor\u00e1neo).\nEn febreiro de 2016 lanzou \"Virada por Avante\", producido e arranxado polo m\u00fasico Fredi Marug\u00e1n, o seu cuarto traballo, no que se aprecia unha evoluci\u00f3n nas composici\u00f3n e no estilo musical cara o folk-rock americano. O disco est\u00e1 composto por 11 canci\u00f3ns nas que se mestura a tem\u00e1tica social coa sentimental. O tema de lanzamento \u00e9 \"A luz entre a desorde\" que conta cun v\u00eddeo realizado e producido polo propio Xos\u00e9 Constenla.\nNoa ano 2017, resultou ga\u00f1ador do XVII Premio Ram\u00f3n Pi\u00f1eiro de Ensaio pola obra \"O colapso territorial en Galiza. Unha lectura dende o espazo da construci\u00f3n social do pa\u00eds,\" que organizan conxuntamente a Secretar\u00eda Xeral de Pol\u00edtica Ling\u00fc\u00edstica da Xunta de Galicia e Editorial Galaxia coa colaboraci\u00f3n de Gas Natural Fenosa.\nEn outubro de 2020, publica o traballo discogr\u00e1fico \"O Globo Vermello\". Tr\u00e1tase dunha produci\u00f3n realizada polo propio Xos\u00e9 Constenla nos meses de abril e maio do mesmo ano, coincidindo co estado de alarma decretado pola situaci\u00f3n sanitaria en todo o Planeta. Sa\u00edu en formato libro con c\u00f3digos de descarga e tam\u00e9n coa posibilidade de adquirir un CD. Xunto coas nove canci\u00f3ns que compo\u00f1en o traballo, aparece o relato \"O botones do Majestic\"."}
{"id": "249905", "revid": "6279", "url": "https://gl.wikipedia.org/wiki?curid=249905", "title": "Bellona Island", "text": ""}
{"id": "249909", "revid": "1888", "url": "https://gl.wikipedia.org/wiki?curid=249909", "title": "Trabajo", "text": "Trabajo foi o nome de varias publicaci\u00f3ns:"}
{"id": "249915", "revid": "56817", "url": "https://gl.wikipedia.org/wiki?curid=249915", "title": "Trabajo (Santiago de Compostela)", "text": "Trabajo foi un semanario publicado en Santiago de Compostela en 1931, \u00f3rgano da Federaci\u00f3n Socialista de Santiago de Compostela.\nTraxectoria.\nApareceu en xu\u00f1o de 1931 como portavoz da Federaci\u00f3n de Entidades Socialistas Obreras, Agrarias y Marineras de la Comarca de Santiago. Dirixido por Tirso Virg\u00f3s Pintos, o seu redactor xefe era Xo\u00e1n Xes\u00fas Gonz\u00e1lez, secretario da Federaci\u00f3n. Trala renuncia do director, sucedeuno Jes\u00fas Folgar Calvo en xullo, e a este Enrique Gippini a finais de agosto."}
{"id": "249916", "revid": "22795", "url": "https://gl.wikipedia.org/wiki?curid=249916", "title": "Per\u00edodo grecorromano", "text": ""}
{"id": "249918", "revid": "22795", "url": "https://gl.wikipedia.org/wiki?curid=249918", "title": "Civilizaci\u00f3n grecorromana", "text": ""}
{"id": "249919", "revid": "22795", "url": "https://gl.wikipedia.org/wiki?curid=249919", "title": "Grecorromano", "text": "Grecorromano ou grecolatino \u00e9 un concepto que expresa a forte identidade entre as manifestaci\u00f3ns do \"grego\" e do \"romano\" na \u00e9poca cl\u00e1sica e na s\u00faa pervivencia en todo os aspectos da Civilizaci\u00f3n occidental, sobre todo desde o Renacemento, que o toma expresamente como modelo \"cl\u00e1sico\" a imitar.\nPode referirse a:"}
{"id": "249921", "revid": "81969", "url": "https://gl.wikipedia.org/wiki?curid=249921", "title": "Ferencv\u00e1rosi TC", "text": "O Ferencv\u00e1rosi Torna Club, co\u00f1ecido habitualmente como Ferencv\u00e1ros, \u00e9 un equipo de f\u00fatbol de Hungr\u00eda, fundado en 1899 por Ferenc Springer e un grupo de residentes de Ferencv\u00e1ros, o noveno distrito da cidade de Budapest.\nCon 28 t\u00edtulos da liga h\u00fangara e 20 t\u00edtulos da Copa de Hungr\u00eda, \u00e9 o club m\u00e1is laureado en ambas as competici\u00f3ns. Ademais, ga\u00f1ou a Copa de Feiras en 1965, ga\u00f1ando por 0-1 na final \u00e1 Juventus."}
{"id": "249922", "revid": "10599", "url": "https://gl.wikipedia.org/wiki?curid=249922", "title": "Ferencv\u00e1rosi Torna Club", "text": ""}
{"id": "249923", "revid": "10599", "url": "https://gl.wikipedia.org/wiki?curid=249923", "title": "Ferencv\u00e1ros TC", "text": ""}
{"id": "249924", "revid": "81969", "url": "https://gl.wikipedia.org/wiki?curid=249924", "title": "FC Encamp", "text": "O Futbol Club Encamp \u00e9 un equipo de f\u00fatbol andorrano, da parroquia de Encamp. Fundouse en 1950, sendo o m\u00e1is antigo das ligas andorranas e o segundo m\u00e1is antigo de Andorra, xa que o Futbol Club Andorra xoga na liga espa\u00f1ola. Actualmente compite na Segona Divisi\u00f3."}
{"id": "249928", "revid": "5132", "url": "https://gl.wikipedia.org/wiki?curid=249928", "title": "Borgo\u00f1a - Bourgogne", "text": ""}
{"id": "249935", "revid": "19415", "url": "https://gl.wikipedia.org/wiki?curid=249935", "title": "Djurg\u00e5rdens IF Hockey", "text": ""}
{"id": "249936", "revid": "23204", "url": "https://gl.wikipedia.org/wiki?curid=249936", "title": "Enrique Gippini", "text": "Enrique Gippini Escoda, nado en Reus o 12 de outubro de 1901 e finado o 25 de decembro de 1985, foi un mestre e escritor galego.\nTraxectoria.\nAos dous anos trasladouse a Santiago de Compostela, onde fixo o Bacharelato Superior. Marchou voluntario \u00e1 Guerra de Marrocos en 1921 onde permaneceu tres anos. \u00c1 volta cursou Maxisterio na Normal de Compostela e exerceu en Cerdeda, Bux\u00e1n, Beneso, Oleiros, San Cosme de Mu\u00ed\u00f1o, Bastabales e Campo das Rodas en Noia. Membro da loxa \u201cAgarimo n\u00ba 78\u201d de Santiago. Foi militante do Partido Socialista dende 1931. Pertenceu a Federaci\u00f3n socialista de Santiago de Compostela e foi director do seu voceiro \"Trabajo\". Co golpe de Estado do 18 de xullo de 1936 foi destitu\u00eddo e a Comisi\u00f3n de Depuraci\u00f3n da Ensinanza propuxo a s\u00faa separaci\u00f3n definitiva do servizo da s\u00faa escola no Campo das Rodas de Noia, con efecto dende o 19 de xu\u00f1o de 1937. Foi detido o 21 de xullo de 1937 e encarcerado en Santiago pola s\u00faa condici\u00f3n de mas\u00f3n, ata o 27 de decembro de 1939. Volveu ser detido o 6 de febreiro de 1940, permanecendo en prisi\u00f3n ata o 10 de abril dese ano.\nO Tribunal Especial para a Represi\u00f3n da Masoner\u00eda e o Comunismo condenouno a 12 anos e un d\u00eda de reclusi\u00f3n menor, ingresou na Prisi\u00f3n habilitada de Torrijos, en Madrid. Despois pasou \u00e1 Prisi\u00f3n de Burgos. En 1943 conmut\u00e1ronlle a pena pola de seis anos de confinamento, inhabilitaci\u00f3n e accesorias. Cumpriu a pena en Santander, onde chegou o 13 de decembro de 1943. En marzo de 1944 foi autorizado a cambiar a residencia a Valdovi\u00f1o. Extinguiu a condena de confinamento o 15 de maio de 1945. En xaneiro de 1947 solicitou ser reposto como mestre nacional.\nColaborou no Seminario Font\u00e1n-Sarmiento de Hagiograf\u00eda, Toponimia y Onom\u00e1stica e no \"Bolet\u00edn\" do Seminario publicou en 1980 \"D. Alonso Pita da Veiga. Testamento\" e \"El Catastro del Marqu\u00e9s de la Ensenada y su valor para el estudio de la Toponimia: la parroquia de San Juan de Cambo\u00f1o\". Edici\u00f3ns do Castro publicou postumamente \"Refraneiro galego (escolma)\" (1991), unha escolma de refr\u00e1ns, consellos e ditos galegos, recollidos durante os anos de ensinante e nas s\u00faas viaxes.\nVida persoal.\nCasou coa tam\u00e9n mestra \u00c1ngela Botana L\u00f3pez e foi pai de Olga, F\u00e9lix, Mar\u00eda Luisa e Enrique Gippini Botana."}
{"id": "249937", "revid": "1888", "url": "https://gl.wikipedia.org/wiki?curid=249937", "title": "Enrique Gippini Escoda", "text": ""}
{"id": "250030", "revid": "23204", "url": "https://gl.wikipedia.org/wiki?curid=250030", "title": "Campionato Brasileiro S\u00e9rie A 2013", "text": "O Campionato Brasileiro S\u00e9rie A 2013 (co\u00f1ecido como Brasileir\u00e3o Petrobras 2013 por raz\u00f3ns de patrocinio) foi a 58\u00ba edici\u00f3n da S\u00e9rie A, o primeiro nivel do f\u00fatbol no Brasil. O Fluminense era o defensor do t\u00edtulo, que finalmente levou o Cruzeiro.\nClasificaci\u00f3n.\n 1\n 2 3"}
{"id": "250052", "revid": "56817", "url": "https://gl.wikipedia.org/wiki?curid=250052", "title": "Esporte Clube Bahia", "text": "O Esporte Clube Bahia \u00e9 un club de f\u00fatbol brasileiro da cidade de Salvador, en Ba\u00eda. Foi fundado en 1931\u00a0e compite no Campionato Baiano (liga do estado de Bahia) e no Campionato Brasileiro S\u00e9rie A (liga nacional do Brasil)."}
{"id": "250055", "revid": "56817", "url": "https://gl.wikipedia.org/wiki?curid=250055", "title": "Crici\u00fama Esporte Clube", "text": "O Crici\u00fama Esporte Clube \u00e9 un club de f\u00fatbol brasileiro da cidade de Crici\u00fama, en Santa Catarina. Foi fundado en 1947\u00a0e compite no Campionato Catarinense (liga do estado de Santa Catarina) e no Campionato Brasileiro S\u00e9rie A (liga nacional do Brasil)."}
{"id": "250063", "revid": "88215", "url": "https://gl.wikipedia.org/wiki?curid=250063", "title": "Club Athletico Paranaense", "text": "O Club Athletico Paranaense \u00e9 un club de f\u00fatbol brasileiro da cidade de Curitiba, en Paran\u00e1. Foi fundado en 1924\u00a0e compite no Campionato Paranaense (liga do estado do Paran\u00e1) e no Campionato Brasileiro S\u00e9rie A (liga nacional do Brasil)."}
{"id": "250066", "revid": "17467", "url": "https://gl.wikipedia.org/wiki?curid=250066", "title": "Atl\u00e9tico Paranaense", "text": ""}
{"id": "250100", "revid": "5863", "url": "https://gl.wikipedia.org/wiki?curid=250100", "title": "Jos\u00e9 de Cora", "text": ""}
{"id": "250103", "revid": "1093", "url": "https://gl.wikipedia.org/wiki?curid=250103", "title": "Exipto - \u0645\u0635\u0631", "text": ""}
{"id": "250125", "revid": "1505", "url": "https://gl.wikipedia.org/wiki?curid=250125", "title": "Grupo El Progreso", "text": "O Grupo El Progreso \u00e9 un grupo empresarial galego de medios de comunicaci\u00f3n.\nO grupo est\u00e1 presidido, dende 1993, pola luguesa Blanca Garc\u00eda Montenegro."}
{"id": "250126", "revid": "1093", "url": "https://gl.wikipedia.org/wiki?curid=250126", "title": "Libia - \u0644\u064a\u0628\u064a\u0627", "text": ""}
{"id": "250133", "revid": "29398", "url": "https://gl.wikipedia.org/wiki?curid=250133", "title": "Octaviano", "text": ""}
{"id": "250136", "revid": "1888", "url": "https://gl.wikipedia.org/wiki?curid=250136", "title": "Tirso Virg\u00f3s Pintos", "text": "Tirso Virg\u00f3s Pintos, nado en Santiago de Compostela o 25 de novembro de 1906 e finado en Vilagarc\u00eda de Arousa o 30 de setembro de 1967, foi un avogado e pol\u00edtico galego.\nTraxectoria.\nFillo de Leoncio Virg\u00f3s Guill\u00e9n, farmac\u00e9utico e m\u00e9dico santiagu\u00e9s. Foi militante do Partido Socialista dende 1930. Pertenceu \u00e1 \"Federaci\u00f3n de Entidades Socialistas Obreras, Agrarias y Marineras de la Comarca de Santiago\" e foi promotor e primeiro director do seu voceiro \"Trabajo\". Combateu na guerra civil no ex\u00e9rcito franquista e despois foi inspector de polic\u00eda, estando destinado en Vilagarc\u00eda de Arousa."}
{"id": "250144", "revid": "1093", "url": "https://gl.wikipedia.org/wiki?curid=250144", "title": "Agadir - \u0627\u0643\u0627\u062f\u064a\u0631", "text": ""}
{"id": "250146", "revid": "1093", "url": "https://gl.wikipedia.org/wiki?curid=250146", "title": "Xauen - \u0634\u0641\u0634\u0627\u0648\u0646", "text": ""}
{"id": "250147", "revid": "1093", "url": "https://gl.wikipedia.org/wiki?curid=250147", "title": "Annaba - \u0633\u064a\u0627\u062d\u0629", "text": ""}
{"id": "250149", "revid": "1093", "url": "https://gl.wikipedia.org/wiki?curid=250149", "title": "Asu\u00e1n - \u0623\u0633\u0648\u0627\u0646", "text": ""}
{"id": "250153", "revid": "1093", "url": "https://gl.wikipedia.org/wiki?curid=250153", "title": "Kom Ombo - \u0643\u0648\u0645 \u0623\u0645\u0628\u0648", "text": ""}
{"id": "250154", "revid": "1093", "url": "https://gl.wikipedia.org/wiki?curid=250154", "title": "Luxor- \u0627\u0644\u0623\u0642\u0635\u0631", "text": ""}
{"id": "250159", "revid": "1093", "url": "https://gl.wikipedia.org/wiki?curid=250159", "title": "Djamena", "text": ""}
{"id": "250162", "revid": "89787", "url": "https://gl.wikipedia.org/wiki?curid=250162", "title": "Alcipreste de California", "text": "O alcipreste de California ou alcipreste de Monterrey (Cupressus macrocarpa), \u00e9 unha especie arb\u00f3rea da familia das Cupres\u00e1ceas, orixinaria do suroeste dos EUA.\nEn Galiza \u00e9 com\u00fan en xard\u00edns formais, coma nos pazos, coma ornamental.\nDescrici\u00f3n.\n\u00c9 de copa ancha e abovedada, chegando a acadar os 30 m. Follas mi\u00fadas escamiformes, de cor verde escura, bastante grosas e de \u00e1pice obtuso non punzante. Casca vermella moi gretada. Estr\u00f3bilos femininos e masculinos, os primeiros de 4\u00a0cm, arredondados e verdes que tornan a p\u00farpura ao maduraren, e os segundos de 5\u00a0cm igualmente arredondados e amarelos.\n\u00c1rbores Senlleiras de Galiza.\nDous exemplares de alciprestes de California aparecen no Cat\u00e1logo de \u00c1rbores Senlleiras de Galicia, que demostra o cultivo como ornamental desta \u00e1rbore dende hai varios decenios:\nTaxonom\u00eda.\nO x\u00e9nero foi descrito por Hartw. ex Gord. e publicado en \"Journal of the Horticultural Society of London\" 4: 296. 1849. \nCupressus \u00e9 o nome latino do alcipreste que de acordo con alg\u00fans autores prov\u00e9n de \"Cyprus\" (Chipre), de onde \u00e9 nativo e medra bravo o alcipreste com\u00fan.\nmacrocarpa, ep\u00edteto do lat\u00edn \"macrocarpus-a-um\" que significa \"de froito grande\"."}
{"id": "250163", "revid": "18868", "url": "https://gl.wikipedia.org/wiki?curid=250163", "title": "Alcipreste de Monterey", "text": ""}
{"id": "250164", "revid": "18868", "url": "https://gl.wikipedia.org/wiki?curid=250164", "title": "Cupressus macrocarpa", "text": ""}
{"id": "250166", "revid": "1888", "url": "https://gl.wikipedia.org/wiki?curid=250166", "title": "Leoncio Virg\u00f3s Guill\u00e9n", "text": "Leoncio Virg\u00f3s Guill\u00e9n, nado en Velilla de Ebro (Provincia de Zaragoza) o 20 de febreiro de 1882 e finado en Buenos Aires o 2 de novembro de 1938, foi un farmac\u00e9utico, m\u00e9dico e pol\u00edtico galego.\nTraxectoria.\nFillo de Eusebio Virg\u00f3s Esteban. Chegou de mozo a Santiago de Compostela onde se licenciou en Farmacia e Medicina na USC e tam\u00e9n se fixo mestre. Doutorouse en Farmacia na Universidade de Madrid. Retornou a Santiago e foi profesor auxiliar de Qu\u00edmica Org\u00e1nica e logo agregado da c\u00e1tedra de Qu\u00edmica Inorg\u00e1nica na Facultade de Farmacia dende 1919. Foi tam\u00e9n subdelegado de Farmacia. Tivo tres farmacias en Santiago. Na da Senra instalou un laboratorio de especialidades onde elaborou diversos produtos que el mesmo desenvolveu (Strombonal, Sadof\u00e1n, Sal-vir, o t\u00f3nico Jarabe Dor\u00e9 e o Invulnerable Dor\u00e9).\nFoi militante do Partido Socialista e presidente da Federaci\u00f3n de Entidades Socialistas Obreras, Agrarias y Marineras de la Comarca de Santiago (1931). Na trastenda da s\u00faa farmacia celebr\u00e1banse a mi\u00fado reuni\u00f3ns de socialistas compostel\u00e1ns. Ao comezo do golpe de Estado do 18 de xullo de 1936 foi cesado e permaneceu agochado ata que conseguiu embarcar, v\u00eda Vigo, para exiliarse na Arxentina. Al\u00ed ga\u00f1ou unha praza na polic\u00eda militar e permit\u00edronlle ter unha caixa de urxencias. Foi destinado finalmente a Los Menucos (Wieman) na Patagonia onde tam\u00e9n exerceu como m\u00e9dico. Morreu a causa dunha pneumon\u00eda en Buenos Aires o 2 de novembro de 1938. Sufriu represi\u00f3n econ\u00f3mica post-mortem por parte do Tribunal de Responsabilidades Pol\u00edticas.\nVida persoal.\nCasou con Amelia Pintos Reyno en 1902, e foi pai de Fernando e Tirso Virg\u00f3s Pintos."}
{"id": "250169", "revid": "89787", "url": "https://gl.wikipedia.org/wiki?curid=250169", "title": "Goi\u00e1s Esporte Clube", "text": "O Goi\u00e1s Esporte Clube \u00e9 un club de f\u00fatbol brasileiro da cidade de Goi\u00e2nia, en Goi\u00e1s. Foi fundado en 1943\u00a0e compite no Campionato Goiano (liga do estado de Goi\u00e1s) e no Campionato Brasileiro S\u00e9rie A (liga nacional do Brasil)."}
{"id": "250171", "revid": "89787", "url": "https://gl.wikipedia.org/wiki?curid=250171", "title": "Clube N\u00e1utico Capibaribe", "text": "O Clube N\u00e1utico Capibaribe \u00e9 un club de f\u00fatbol brasileiro da cidade de Recife, en Pernambuco. Foi fundado en 1901\u00a0e compite no Campionato Pernambucano (liga do estado de Pernambuco) e no Campionato Brasileiro S\u00e9rie A (liga nacional do Brasil)."}
{"id": "250172", "revid": "85894", "url": "https://gl.wikipedia.org/wiki?curid=250172", "title": "Arrecife Indispensable", "text": "O Arrecife indispensable son unha cadea de tres grandes atois de coral no Mar do Coral. At\u00f3panse a uns 50\u00a0km ao sur da illa de Rennell, separados dela pola canle Trough. A cadea est\u00e9ndese sobre unha lonxitude de 114\u00a0km. e a s\u00faa anchura media \u00e9 de 18\u00a0km.\nAdministrativamente o Arrecife Indispensable pertence \u00e1 provincia Rennell e Bellona nas Illas Salom\u00f3n.\nOs tres atois son escarpados e cada un encerra unha gran e profunda lagoa. Est\u00e1n separados por pasaxes profundas de dous e tres quil\u00f3metros de ancho. Os Arrecifes Indispensable est\u00e1n ali\u00f1ados en direcci\u00f3n NO-SE\nHistoria.\nO barco \"Neptuno\" embarrancou no Arrecife Indispensable o 3 de agosto de 1868 e perdeuse. A tripulaci\u00f3n foi rescatada polo \"SS Boomerang\".\nDurante a Batalla do Mar de Coral o 7 de maio de 1942, dous avi\u00f3ns xaponeses B5N2 (EI-306 e probablemente o EI-302) voando en misi\u00f3n de reco\u00f1ecemento desde o portaavi\u00f3ns Sh\u014dkaku (\u7fd4\u9db4 gr\u00faa voadora) quedaron abandonados no Arrecife indispensable debido \u00e1 falta de combustible.\nNa d\u00e9cada de 1980 o Goberno das Illas Salom\u00f3n detivo un buque de Taiw\u00e1n adicado \u00e1 caza furtiva da ameixa xigante existente no Arrecife Indispensable. Os corais e especies de peixes en perigo de extinci\u00f3n tam\u00e9n est\u00e1n sendo saqueados polo comercio de acuarios."}
{"id": "250173", "revid": "6320175", "url": "https://gl.wikipedia.org/wiki?curid=250173", "title": "Associa\u00e7\u00e3o Atl\u00e9tica Ponte Preta", "text": "O Associa\u00e7\u00e3o Atl\u00e9tica Ponte Preta \u00e9 un club de f\u00fatbol brasileiro da cidade de Campinas (estado de S\u00e3o Paulo). Foi fundado en 1943 e compite no Campionato Paulista (liga do estado de San Paulo) e no Campionato Brasileiro S\u00e9rie A (liga nacional do Brasil)."}
{"id": "250220", "revid": "98629", "url": "https://gl.wikipedia.org/wiki?curid=250220", "title": "HC Kometa Brno", "text": "\u00a0\nO HC Kometa Brno \u00e9 un equipo profesional de h\u00f3ckey sobre xeo da cidade de Brno, Rep\u00fablica Checa. O club foi fundado en 1953 e actualmente compite na m\u00e1xima categor\u00eda do h\u00f3ckey sobre xeo checo, a Extraliga Checa. Xoga os seus partidos como local no Kajot Arena, un pavill\u00f3n con capacidade para 7.200 espectadores. Con 11 campionatos checoslovacos \u00e9 o segundo equipo m\u00e1is laureado da competici\u00f3n por detr\u00e1s do HC Dukla Jihlava (12 t\u00edtulos), e as s\u00faas 3 IIHF European Champions Cups o converten no equipo checo m\u00e1is laureado a nivel internacional.\nHistoria.\nO club foi fundado en 1953 como un equipo de h\u00f3ckey sobre xeo do ex\u00e9rcito checoslovaco baixo o nome de Rud\u00e1 hv\u011bzda Brno (\"Estrela Vermella\"), e xogou o seu primeiro partido fronte ao Motorlet Praha, ga\u00f1ando por 4 goles a 2. A meirande parte dos xogadores foron transferidos de dous equipos de Brno (TJ Spartak Brno Zbrojovka e TJ Spartak GZ Kr\u00e1lovo Pole). Ga\u00f1ou o seu primeiro campionato checoslovaco en 1955, cando comezou a mellor etapa do club, que dominou a competici\u00f3n dende ese ano ata 1966, ga\u00f1ando todos os t\u00edtulos disputados coa \u00fanica excepci\u00f3n do ano 1959, cando se proclamou campi\u00f3n o Sokol Kladno.\nEn 1962 mudou o seu nome cara ZKL Brno (ZKL \u00e9 a abreviaci\u00f3n de \"Z\u00e1vody kuli\u010dkov\u00fdch lo\u017eisek\") e deixou de ser un equipo do ex\u00e9rcito. Pouco despois xogou e ga\u00f1ou as tres primeiras edici\u00f3ns da IIHF European Champions Cup en 1966, 1967 e 1968. En 1976 o nome volveu mudar a Zetor Brno. En 1980, o equipo descendeu \u00e1 segunda categor\u00eda do h\u00f3ckey sobre xeo checoslovaco, volvendo ao ano seguinte \u00e1 m\u00e1xima categor\u00eda para descende novamente en 1988.\nPouco despois da Revoluci\u00f3n de Veludo (1994), o club cambiou novamente o seu nome para pasar a chamarse HC Kometa Brno e participar na tempada inaugural da m\u00e1xima categor\u00eda do h\u00f3ckey sobre xeo na Rep\u00fablica Checa, a Extraliga Checa. \"Kometa\" foi o alcume do equipo dende os anos '50 was the team's nickname since 1950's (oposto ao oficial \"Estrela Vermella\") e o equipo foi asociado a este nome dende os seuis inicios.\nEn 1996 o equipo descendeu da Extraliga \u00e1 segunda categor\u00eda, a 1. n\u00e1rodn\u00ed hokejov\u00e1 liga. Durante moitos anos, o club loitou contra a complicada situaci\u00f3n econ\u00f3mica, os m\u00faltiples trocos de propietario e contra un novo descenso que tivo lugar na tempada 2001-02. O club estivo a piques de desaparecer, xogando na divisi\u00f3n Leste da terceira categor\u00eda do h\u00f3ckey sobre xeo checo, a 2. n\u00e1rodn\u00ed hokejov\u00e1 liga. Non obstante, na tempada 2003-04, o equipo regresou 1. liga, comezando o seu pequeno renacer. En 2004, o Kometa xogou os seus primeiros \"play-offs\" dende 1997, chegando \u00e1s semifinais no 2008 e \u00e1 final no 2009. O 1 de abril de 2009, o Komenta mercou a praza para competir na Extraliga, praza que ocupara outro equipo da Rexi\u00f3n de Moravia Meridional, o HC Znojem\u0161t\u00ed Orli e que agora serve como canteira do equipo de Brno.\nEn marzo de 2012, o equipo conseguiu bater ao HC Sparta Praha, o campi\u00f3n da liga regular ese ano, clasific\u00e1ndose deste xeito para as semifinais do \"play-off\". Nas semifinais, conseguiron bater ao HC Plze\u0148 1929, o segundo clasificado da liga regular. Finalmente, o Kometa Brno perdeu a s\u00faa primeira final na Extraliga fronte ao HC Pardubice en seis partidos.\nXogadores.\nN\u00fameros retirados.\nDende a s\u00faa creaci\u00f3n, o club de Brno ten retirado o n\u00famero dalg\u00fans antigos xogadores:\nAdestradores.\nO primeiro adestrador do equipo foi V\u00e1clav \u0158ez\u00e1\u010d, e os adestradores que levaron ao equipo \u00e1 consecuci\u00f3n dos diferentes t\u00edtulos que pos\u00fae foron: Slavom\u00edr Barto\u0148, Vladim\u00edr Bouzek e Eduard Farda. Bouzek conduciu ao equipo aos t\u00edtulos que conseguir en 1956, 1957, as\u00ed como aos conseguidos entre 1961 e 1966."}
{"id": "250264", "revid": "89787", "url": "https://gl.wikipedia.org/wiki?curid=250264", "title": "HC Litv\u00ednov", "text": "O HC VERVA Litv\u00ednov \u00e9 un equipo profesional de h\u00f3ckey sobre xeo da cidade de Litv\u00ednov, Rep\u00fablica Checa. O club foi fundado en 1945 e actualmente compite na m\u00e1xima categor\u00eda do h\u00f3ckey sobre xeo checo, a Extraliga Checa. Xoga os seus partidos como local no Zimn\u00ed stadion Ivana Hlinky, un pavill\u00f3n con capacidade para 7.000 espectadores.\nHistoria.\nO equipo foi fundado o 8 de novembro de 1945 co nome de \"Sportovn\u00ed klub Stalinovy z\u00e1vody Horn\u00ed Litv\u00ednov\". En 1959 ascendeu \u00e1 m\u00e1xima categor\u00eda do h\u00f3ckey sobre xeo en Checoslovaquia e dende aquela nunca descendeu.\nNas tempadas 1996-97 e 1998-99 xogou a IIHF European Champios Cup, alcanzando os cuartos de final na s\u00faa primeira participaci\u00f3n.\nO equipo conseguiu o subcampionato de liga en catro ocasi\u00f3n (1978, 1984, 1991 e 1996), se ben ag\u00e1s na 1995-96 todas foron antes da desaparici\u00f3n de Checoslovaquia."}
{"id": "250265", "revid": "5863", "url": "https://gl.wikipedia.org/wiki?curid=250265", "title": "Despe\u00f1aperros", "text": "Despe\u00f1aperros \u00e9 un desfiladeiro escavado polo r\u00edo Despe\u00f1aperros, situado no municipio de Santa Elena, ao norte da provincia de Xa\u00e9n (Espa\u00f1a). Est\u00e1 declarado Parque natural pola Xunta de Andaluc\u00eda nunha extensi\u00f3n de 7.649 ha, fundamentalmente polos seus valores xeol\u00f3xicos e paisax\u00edsticos, pero que tam\u00e9n pos\u00fae unha destacable flora e fauna.\nTr\u00e1tase dun desfiladeiro de paredes abruptas, con desniveis de m\u00e1is de 500 m de altura e moi utilizado polo ser humano ao longo da historia, ao ser paso natural da Serra Morena e punto de conexi\u00f3n principal entre Andaluc\u00eda e a Meseta, Castela-A Mancha, ou o que \u00e9 o mesmo, co resto de Espa\u00f1a. As\u00ed, por Despe\u00f1aperros pasaron sempre importantes v\u00edas de comunicaci\u00f3n tanto por estrada (a autov\u00eda A-4) como por ferrocarril. O acceso ferroviario era o m\u00e1is importante a toda Andaluc\u00eda (coa excepci\u00f3n da li\u00f1a M\u00e9rida-Sevilla) ata 1992, coa construci\u00f3n da li\u00f1a de alta velocidade Puertollano-C\u00f3rdoba (90\u00a0km ao oeste)."}
{"id": "250266", "revid": "10599", "url": "https://gl.wikipedia.org/wiki?curid=250266", "title": "Parque Natural de Despe\u00f1aperros", "text": ""}
{"id": "250267", "revid": "56817", "url": "https://gl.wikipedia.org/wiki?curid=250267", "title": "Batman (hom\u00f3nimos)", "text": "Baixo o nome Batman (en galego: \"home morcego\"), podemos atopar:"}
{"id": "250268", "revid": "1131", "url": "https://gl.wikipedia.org/wiki?curid=250268", "title": "Montserrat", "text": "O top\u00f3nimo catal\u00e1n Montserrat (\"mont\", \"monte\", e \"serrat\", \"serrado\") pode referirse a:\nAmais como antrop\u00f3nimo feminino pode referirse a:"}
{"id": "250269", "revid": "1131", "url": "https://gl.wikipedia.org/wiki?curid=250269", "title": "CDLU", "text": "CDLU \u00e9 a marca deportiva propia do Club Deportivo Lugo, xestionada pola empresa Enf\u00edos Texgroup con sede en Vilalba (Terra Ch\u00e1). Creada no ano 2013, foi a marca oficial dos equipamentos do Lugo durante as temporadas 2013-14 e 2014-15, substitu\u00edndo a inglesa Umbro. Desde o 1 de agosto de 2015 deixa de ser a marca principal do Lugo, debido ao acordo do club coa firma dinamarquesa Hummel, continuando como encargada doutros produtos oficiais do club.\nDese\u00f1o dos equipamentos 2013-14.\nOs equipamentos supo\u00f1en un lixeiro cambio nas cores do Lugo dos \u00faltimos anos, pasando de ser o pantal\u00f3n do uniforme titular de azul escuro ao azul celeste da bandeira de Galicia. A camisola titular tam\u00e9n leva detalles celestes acompa\u00f1ando \u00e1s tradicionais franxas verticais albivermellas. O segundo equipamento \u00e9 completamente de cor gris con detalles en negro, diferenci\u00e1ndose do negro de anos anteriores, e o terceiro equipamento pasa ser negro con franxas diagonais celestes, semellante no dese\u00f1o ao da selecci\u00f3n galega. Ao igual que na anterior tempada, nas tres camisolas figura a lenda \"1953. Forza Lugo\" e a bandeira galega."}
{"id": "250271", "revid": "54856", "url": "https://gl.wikipedia.org/wiki?curid=250271", "title": "Associa\u00e7\u00e3o Portuguesa de Desportos", "text": "O Associa\u00e7\u00e3o Portuguesa de Desportos, co\u00f1ecido como Portuguesa ou Lusa, \u00e9 un club de f\u00fatbol brasileiro da cidade de S\u00e3o Paulo, no estado hom\u00f3nimo. Foi fundado en 1920 e compite no Campionato Paulista (liga do estado de San Paulo) e no Campionato Brasileiro S\u00e9rie A (liga nacional do Brasil)."}
{"id": "250275", "revid": "98629", "url": "https://gl.wikipedia.org/wiki?curid=250275", "title": "Alcipreste com\u00fan", "text": "O alcipreste com\u00fan (Cupressus sempervirens), \u00e9 unha especie arb\u00f3rea de folla perenne da familia das Cupres\u00e1ceas. Ten gran lonxevidade, existindo exemplares con m\u00e1is de 1.000 anos. Recibe tam\u00e9n os nomes de alcipreste italiano (non \u00e9 orixinario de Italia), alcipreste do Mediterr\u00e1neo, cedro bastardo, cipr\u00e9s ou simplemente alcipreste. \nEn Galiza non aparece de xeito espont\u00e1neo, atop\u00e1ndoo coma especie de xardinaxe, coma ocorre co teixo, moi ligada aos cemiterios . Tam\u00e9n se plantaba en pazos e mosteiros. O alcipreste da Capela do Salvador \u00e9 un alcipreste com\u00fan monumental da variedade \"fastigiata\" (\"Cupressus sempervirens\" var. \"fastigiata\") que se atopa en Samos (Lugo). Aparece no Cat\u00e1logo de \u00c1rbores Senlleiras de Galicia.\nMorfolox\u00eda.\n\u00c9 unha \u00e1rbore bastante grande, que acada os 25, 30 metros de altura; excepcionalmente poden chegar at\u00e9 os 35 metros. O talo \u00e9 un toro recto, podendo acadar at\u00e9 1 metro de di\u00e1metro, a\u00ednda que excepcionalmente se te\u00f1en atopado exemplares de at\u00e9 3 metros na base. A casca \u00e9 magra, lisa, cinsenta nas \u00e1rbores novas, tor\u00e1ndose a parda escura e gretada lonxitudinalmente coa idade. As ra\u00edces \u00e1chanse ben desenvolvidas, as secundarias son horizontais, superficiais e alongadas, o que lle permite se ancorar firmemente ao chan. \nAs follas son perennes, presentadas en rami\u00f1as con forma de escama entre entre 2 e 5 mil\u00edmetros de lonxitude. Forman unha follaxe mesta de cor verde escura. As p\u00f3las son magras, m\u00e1is ou menos cil\u00edndricas ou tetragonais de cor verde escura mate. As flores masculinas son cil\u00edndricas de ton amarelento entre 3 e 5 mil\u00edmetros de longo e guindan o pole entre febreiro e marzo. As femininas forman conxuntos de pi\u00f1as mi\u00fadas ou conos de cor cinsenta verdosa de 2 a 3\u00a0cm de di\u00e1metro, con 8 a 14 escamas, que ao maduraren adquiren un aspecto l\u00edgneo. A floraci\u00f3n prod\u00facese en primavera e a maduraci\u00f3n se produce polo outono do ano seguinte da polinizaci\u00f3n, arredor de 20 meses despois. A semente at\u00f3pase nos conos e pos\u00fae unha propiedade xerminativa moi duradeira.\nA madeira \u00e9 de cor parda clara, nodosa , resistente e bastante lixeira. Non \u00e9 resinosa, mais bota un recendo que lembra a madeira do cedro. \u00c9 de moi longa duraci\u00f3n, considerada imputresc\u00edbel e moi resistente ao ataque de insectos. \nAt\u00f3pase baixo d\u00faas formas naturais:\nH\u00e1bitat e cultivo.\n\u00c9 orixinaria das rexi\u00f3ns do leste do Mediterr\u00e1neo, existindo zonas importantes no norte de Libia, sur de Grecia (Creta e Rodas), sur de Turqu\u00eda, Chipre, oeste de Siria, L\u00edbano, oeste de Xordania e certas zonas do Ir\u00e1n.Crese que hai uns dous mil ou tres mil anos formaba grandes masas forestais no norte de \u00c1frica, ficando hoxe en d\u00eda soamente poucos exemplares. Non forma parte da vexetaci\u00f3n natural de Galiza.\nTense cultivado extensamente coma \u00e1rbore ornamental durante milenios lonxe do seu lugar de orixe, principalmente na rexi\u00f3n mediterr\u00e1nea central e occidental e noutras \u00e1reas similares con ver\u00e1ns quentes e secos, e invernos mac\u00edos e chuviosos, coma Espa\u00f1a, California, o suroeste de Sur\u00e1frica ou a zona meridional de Australia). Pode, por\u00e9n, prosperar tam\u00e9n con \u00e9xito en \u00e1reas m\u00e1is fr\u00edas, con ver\u00e1ns m\u00e1is h\u00famidos, como \u00e9 o caso de Galiza, as Illas Brit\u00e1nicas, Nova Zelandia e o oeste de Oreg\u00f3n. \nDada a s\u00faa simbolox\u00eda funeraria, os cemiterios adoitan ter os mellores exemplares, a\u00ednda que pola est\u00e9tica do seu porte, \u00e9 tam\u00e9n empregado en decoraci\u00f3n de parques e xard\u00edns.\nMedra axi\u00f1a durante os sesenta ou oitenta primeiros anos, nos que pode acadar os 20 ou 30 metros de altura. Atura tanto os solos acedos coma os b\u00e1sicos. Tam\u00e9 atura os terreos \u00e1ridos ou compactos e rexeita os solos moi h\u00famidos ou areentos. \u00c9 unha \u00e1rbore que gusta do sol, aoportando moi ben a calor e a seca, mais non os grandes fr\u00edos (temperaturas inferiores a -10 \u00b0C)\nA meirande parte do seu cultivo real\u00edzase mediante o m\u00e9todo cultivar a partir da selecci\u00f3n dun esgallo dunha copa \u2018fastigiata\u2019, de p\u00f3las ergueitas que a mi\u00fado non \u00e9 m\u00e1is c\u00e1 d\u00e9cima parte da altura total da \u00e1rbore. Tam\u00e9n se reproduce de xeito doado por semente sen requirimentos especiais, a\u00ednda que vai mais amodo. O transplante \u00e9 sumamente delicado a partir dos catro ou cinco anos de idade.\nActualmente hai alciprestes con cancrose, unha doenza por mor do fungo \"Seridium cardinale\" que pode chegar a matar a planta.\nHistoria.\nO alcipreste com\u00fan foi moi cultivado no mundo greco-romano, convert\u00e9ndose nun elemento com\u00fan da xardinaxe mediterr\u00e1nea. Os gregos consider\u00e1bano coma s\u00edmbolo da beleza feminina ademais de signo funerario.\nO alcipreste coma s\u00edmbolo funerario era no mediterr\u00e1neo era a equivalencia do teixo nas culturas atl\u00e1nticas (Galiza, Asturias, Illas Brit\u00e1nicas, Breta\u00f1a). Non est\u00e1 clara a procedencia da s\u00faa simbolox\u00eda funeraria. Seica, dado que \u00e9 unha \u00e1rbore sempre verde e maxestosamente apunta ao ceo, pensasen que axudaba \u00e1s almas dos mortos a se elevar nesa direcci\u00f3n. Segundo Teofrasto o alcipreste com\u00fan estaba consagrado a Hades, o deus da morte, xa que as s\u00faas ra\u00edces nunca botan novos rebentos unha vez tallada a \u00e1rbore. Horacio indica que os antigos soterraban os mortos cunha p\u00f3la de alcipreste e envolv\u00edan o corpo coas s\u00faas follas. Pola s\u00faa banda, Plinio o Vello comenta que unha p\u00f3la de alcipreste pendurada na porta da casa era un sinal f\u00fanebre.\nNoutras zonas o alcipreste foi considerado coma un s\u00edmbolo de hospitalidade. Na antig\u00fcidade plant\u00e1base na porta das vivendas para indicaren aos viaxeiros que a hospitalidade da casa ofrec\u00eda xantar e leito por uns d\u00edas.\nNa Biblia aparece varias veces o alcipreste. No Templo de Salom\u00f3n utilizouse a s\u00faa madeira xunto coa do cedro. Disque incluso a arca de No\u00e9 foi constru\u00edda con este pau.\nO mosteiro de Santo Toribio de Li\u00e9bana, en Cantabria \u00e9 principalmente co\u00f1ecido por albergar o Lignum Crucis, un anaco que se di pertenceu \u00e1 Cruz de Cristo. A Igrexa adm\u00edteo coma aut\u00e9ntico e certos estudos cient\u00edficos deron coma resultado que a madeira \u00e9 de alcipreste e que a s\u00faa antig\u00fcidade poder\u00eda ser duns 2.000 anos\nAo longo da historia aparece a madeira de alcipreste na construci\u00f3n naval. Alexandre Magno empregou alcipreste de Chipre e Fenicia para constru\u00edr a frota de \u00c9ufrates. Durante o Imperio otom\u00e1n destru\u00edronse gran parte dos bosques de alciprestes da Anatolia e do norte de \u00c1frica polo uso masivo da s\u00faa madeira na construci\u00f3n e renovaci\u00f3n das frotas.\nRespecto da caracter\u00edstica de durabilidade da madeira de alcipreste, ad\u00f3itase citar que unha das portas de Constantinopla, que foi colocada polo reinado de Constantino o Grande, ach\u00e1base en perfectas condici\u00f3ns mil anos despois. Por outra banda, as portas da Bas\u00edlica de San Pedro no Vaticano son deste pau e transcorridos mil douscento anos, seguen sen amosaren signos vis\u00edbeis de deterioraci\u00f3n.\nDise que alg\u00fans dos alciprestes que se poden atopar no xard\u00edn dos ba\u00f1os termais do emperador Diocleciano en Roma, foron plantados polo propio Miguel Anxo.\nActualmente, o porte destas \u00e1rbores \u00e9 unha firma caracter\u00edstica das paisaxes mediterr\u00e1neas de vilas e cidades.\nEtnolox\u00eda.\nCrese que en culturas atl\u00e1nticas, como a galega, o alcipreste latino foi substitu\u00edndo ao teixo celta coma s\u00edmbolo da morte, por iso ambas as d\u00faas \u00e1rbores abundan \u00e1 beira de cemiterios e capelas de todo o pa\u00eds. En Galiza tam\u00e9n \u00e9 unha \u00e1rbore aristocr\u00e1tica por excelencia, por iso aparece nas hortas e xard\u00edns de pazos, casas grandes e mosteiros.\nRosal\u00eda de Castro fala dos alciprestes na s\u00faa obra \"Follas Novas\" (p.\u00a0197, 2a edic.):\n\"De Galicia os cimiterios, \n\"c'os seus alciprestes altos;\n\"c'os seus olivos escuros, \n\"i os seus homildes osarios;\n\"todos de frores cobertos, \n\"frescos com'os nosos campos;\n\"pol-as ma\u00f1\u00e1ns melanc\u00f3nicos, \n'e nas tardes solitarios...\"\nTam\u00e9n no folclore popular \u00e9 nomeado en diversos ditos:\n\"O alcipreste non se rega, porque crece coa lentura.\"\n\"Os alciprestes, como os fidalgos, poucos, \u2018soilos\u2018 e altos.\"\n\"Eu sub\u00edn a un alcipreste, \n\"Nunca tan alta me vin; \n\"Se o alcipreste \u00e9 a morte, \n\"Eu para morrer nac\u00edn.\"\n\"Eu rub\u00edn a un alcipreste, \n\"Cheguei ao medio e ca\u00edn; \n\"O alcipreste ten a morte, \n\"Eu para morrer nac\u00edn.\"\n\"Alcipreste, rei das aves, \n\"Amparo dos paxari\u00f1os; \n\"Cando te deixe de amar, \n\"J\u00e1 as aves non far\u00e1n ni\u00f1o.\"\n\"Se soubera que ti vi\u00f1as, \n\"Como de certo vi\u00f1eche, \n\"Mandara varrer a r\u00faa, \n\"Con rami\u00f1os de alcipreste.\"\nUsos.\nA madeira do alcipreste com\u00fan util\u00edzase en ebanistar\u00eda fina, carpintar\u00eda, construci\u00f3n e escultura. Dada a s\u00faa resistencia \u00e1 humidade, dende antigo utilizouse na industria naval, como xa se comentara, as\u00ed como naqueles traballos expostos \u00e1 humidade ou \u00e1 auga. Tam\u00e9n se utiliza para a construci\u00f3n de guitarras.\nEn zonas de fortes ventos ad\u00f3itanse plantar, na s\u00faa variedade piramidal, para abeirar os cultivos. Por\u00e9n, a mesta sombra que ofrecen e o empobrecemento do terreo que ocasionan, prexudican os mencionados cultivos que se tratan de protexer.\nAdemais est\u00e1 o uso en xardinaxe e ornamental que xa se comentou.\nComa menci\u00f1a tradicional as follas e conos empr\u00e9ganse para o tratamento das hedras, \u00falceras varicosas, hemorroides e problemas de pr\u00f3stata. \u00c9 adstrinxente, expectorante, diur\u00e9tico, vasoconstritor, sudor\u00edfico e febr\u00edfugo.\nResistencia ao lume.\nEn xullo de 2012 un incendio forestal devastou durante cinco d\u00edas 20.000 hect\u00e1reas de bosque na localidade valenciana de Andilla. Por\u00e9n, no medio da paisaxe calcinada, un grupo de 946 alciprestes duns 22 anos ficou practicamente ileso e s\u00f3 arderon 12 alciprestes. Os alciprestes de Andilla foran plantados polo proxecto europeo CypFire, que estuda varios aspectos destas \u00e1rbores, entre eles a resistencia ao lume.\nTaxonom\u00eda.\n\"Cupressus sempervirens\" foi descrita por Carl von Linn\u00e9 e publicado en \"Species Plantarum\" 2: 1002\u20131003. 1753. \nCupressus \u00e9 o nome en lat\u00edn do alcipreste que de acordo con alg\u00fans autores prov\u00e9n de \"Cyprus\" (Chipre, illa do cobre), onde \u00e9 nativo e medra bravo.\nsempervirens: ep\u00edteto latino que significa \"sempre verde\"."}
{"id": "250276", "revid": "18868", "url": "https://gl.wikipedia.org/wiki?curid=250276", "title": "Cupressus sempervirens", "text": ""}
{"id": "250277", "revid": "18868", "url": "https://gl.wikipedia.org/wiki?curid=250277", "title": "Cipr\u00e9s com\u00fan", "text": ""}
{"id": "250278", "revid": "29398", "url": "https://gl.wikipedia.org/wiki?curid=250278", "title": "Dida", "text": "N\u00e9lson de Jesus Silva, co\u00f1ecido como Dida, nado en Irar\u00e1 (Ba\u00eda) \u00e9 un futbolista brasileiro. Xoga de porteiro e o seu equipo actual \u00e9 o Gr\u00eamio. Foi internacional coa selecci\u00f3n brasileira."}
{"id": "250279", "revid": "18868", "url": "https://gl.wikipedia.org/wiki?curid=250279", "title": "Alcipreste mediterr\u00e1neo", "text": ""}
{"id": "250280", "revid": "19415", "url": "https://gl.wikipedia.org/wiki?curid=250280", "title": "Kiekko-Oulu", "text": ""}
{"id": "250281", "revid": "19415", "url": "https://gl.wikipedia.org/wiki?curid=250281", "title": "D-Kiekko", "text": ""}
{"id": "250282", "revid": "19415", "url": "https://gl.wikipedia.org/wiki?curid=250282", "title": "HC Kerava", "text": ""}
{"id": "250283", "revid": "56817", "url": "https://gl.wikipedia.org/wiki?curid=250283", "title": "Raw Power", "text": "Raw Power \u00e9 o terceiro \u00e1lbum da banda estadounidense de garage rock The Stooges, publicado o 7 de febreiro de 1973 a trav\u00e9s do selo Columbia Records. A\u00ednda que inicialmente non tivo \u00e9xito comercial, \"Raw Power\" ga\u00f1ou popularidade nos anos seguintes \u00e1 s\u00faa edici\u00f3n e, ao igual que o seu predecesor (\"Fun House\" de 1970), adoita a ser considerado un influente precursor do punk rock."}
{"id": "250284", "revid": "75439", "url": "https://gl.wikipedia.org/wiki?curid=250284", "title": "Keep You Close", "text": "Keep You Close \u00e9 o sexto \u00e1lbum da banda belga de rock alternativo dEUS, publicado en B\u00e9lxica o 17 de setembro do 2011 a trav\u00e9s do selo Universal Music Belgium. Na meirande parte de Europa editouse o d\u00eda 19 de setembro e no Reino Unido o 3 de outubro. No seu primeiro d\u00eda de vendas o \u00e1lbum foi certificado ouro en B\u00e9lxica tras vender 10.000 copias. Finalmente chegar\u00eda a ser platino no mes de outubro, por unhas vendas superiores \u00e1s 20.000 unidades."}
{"id": "250285", "revid": "56817", "url": "https://gl.wikipedia.org/wiki?curid=250285", "title": "Vanishing Point", "text": "Vanishing Point \u00e9 o noveno \u00e1lbum da banda estadounidense de grunge Mudhoney, publicado o 2 de abril do 2013 a trav\u00e9s do selo Sub Pop Records.\nListaxe de canci\u00f3ns.\nTodos os temas compostos por Mark Arm/Steve Turner/Dan Peters/Guy Maddison."}
{"id": "250286", "revid": "56817", "url": "https://gl.wikipedia.org/wiki?curid=250286", "title": "Sound of Impact", "text": "Sound of Impact \u00e9 un \u00e1lbum ao vivo da banda estadounidense de post-hardcore Big Black, publicado no ano 1987 a trav\u00e9s do selo Blast First."}
{"id": "250289", "revid": "1131", "url": "https://gl.wikipedia.org/wiki?curid=250289", "title": "Oia (hom\u00f3nimos)", "text": "O top\u00f3nimo Oia pode referirse a:"}
{"id": "250294", "revid": "5863", "url": "https://gl.wikipedia.org/wiki?curid=250294", "title": "Lu\u00eds Morillo U\u00f1a", "text": "Lu\u00eds Morillo U\u00f1a, nado en Berlanga (Badaxoz) en 1903 e finado en Santiago de Compostela o 4 de xaneiro de 1937, foi un m\u00e9dico e profesor espa\u00f1ol.\nTraxectoria.\nEstudou Medicina e fixo o doutoramento na Universidade de Madrid en 1930. Disc\u00edpulo de Manuel Varela Rad\u00edo, con quen comezou a traballar en 1922, estivo pensionado pola Junta para Ampliaci\u00f3n de Estudios en Berl\u00edn, onde estudou co profesor Erwin Schr\u00f6der e o seu axudante Robert Mayer, Frankfurt, M\u00fanic e Par\u00eds. Regresou a Espa\u00f1a en 1929 e logrou a c\u00e1tedra de Xinecolox\u00eda da Universidade de Santiago de Compostela. Ao estalar o golpe de Estado do 18 de xullo de 1936 era decano da Facultade de Medicina de Santiago. Foi destitu\u00eddo pola Delegaci\u00f3n Militar da Coru\u00f1a en agosto. Acosado e perseguido pola Falange de Santiago, suicidouse no seu propio domicilio."}
{"id": "250295", "revid": "1888", "url": "https://gl.wikipedia.org/wiki?curid=250295", "title": "Perfecto Herbella G\u00f3mez", "text": "Perfecto Herbella G\u00f3mez, nado en Reigada (Manzaneda) o 8 de xu\u00f1o de 1896 e finado en Castro Caldelas o 3 de xaneiro de 1976, foi un m\u00e9dico e pol\u00edtico galego.\nTraxectoria.\nEstudou o bacharelato no colexio dos Escolapios de Monforte de Lemos. M\u00e9dico titular de Castro Caldelas, foi cabo do Somat\u00e9n de Castro Caldelas en 1928. Importante l\u00edder do movemento agrarista na comarca, colaborou con Manuel Casado Nieto na empresa de editar os xornais \"El Defensor de Caldelas\" e \"El Agro\". Militou en Izquierda Republicana. Ao producirse o golpe de Estado do 18 de xullo de 1936 foi detido, estivo preso na cadea do Mosteiro de Oseira e foi multado.O Tribunal Regional de Responsabilidades Pol\u00edticas abriulle un expediente en 1937 e foi depurado no Colexio de M\u00e9dicos en 1940. Foi desterrado a Xunqueira de Amb\u00eda, Celanova e Manzaneda ata 1955. En 1954 foi vetado polo Gobernador Civil para formar parte da directiva do Colexio de M\u00e9dicos. Finou en Castro Caldelas o 3 de xaneiro de 1976.\nVida persoal.\nFoi pai de Luis Herbella."}
{"id": "250296", "revid": "29443", "url": "https://gl.wikipedia.org/wiki?curid=250296", "title": "A Abeleira, Trasanquelos, Cesuras", "text": ""}
{"id": "250297", "revid": "98629", "url": "https://gl.wikipedia.org/wiki?curid=250297", "title": "Cunninghamia lanceolata", "text": "Cunninghamia lanceolata, \u00e9 unha especie de con\u00edfera da familia das taxodi\u00e1ceas. De orixe chinesa, empr\u00e9gase en Galiza coma ornamental, sendo com\u00fan na xardinaxe palaciana e de arboredos.\nDescrici\u00f3n.\n\u00c1rbore orixinaria do centro e sur da China, no seu estado natural. Ten unha gran capacidade para regromar de cepo, a madeira \u00e9 de calidade regular.\n\u00c9 de h\u00e1bito monopodial, pos\u00fae copa piramidal, angosta, conserva as s\u00faas p\u00f3las inferiores, que se estenden horizontalmente. O seu toro \u00e9 recto. A s\u00faa altura oscila entre os 10 e os 25 m.\nAs follas son simples, dispostas en espiral ou en dous planos m\u00e1is ou menos diverxentes, lineares lanceoladas, falcadas (2,5 \u20137\u00a0cm x 0,4-0,7\u00a0cm), coa face verde brillante, e o env\u00e9s claro, con anchas fitas estom\u00e1ticas abrancazadas separadas pola nervadura media, marxe finamente serrada. \u00c9 unha \u00e1rbore de folla persistente.\nOs seus froitos son conos (estr\u00f3bilos) ovoide globosos, de 3 a 5\u00a0cm de longo, terminais, formados por numerosas escamas triangulares, agudas e imbricadas e suble\u00f1osas dentadas.\nEsta especie de \u00e1rbore non \u00e9 hermafrodita, polo tanto p\u00f3dese diferenciar o sexo de cada un segundo os seus conos.\nCondici\u00f3ns de cultivo.\nAtura o clima c\u00e1lido e chuvioso, con precipitaci\u00f3ns uniformes. Soporta algo o fr\u00edo. Prefire solos livi\u00e1ns, profundos, mais tam\u00e9n medra nos pobres, sempre que estean ben provistos de humidade.\nDurante os primeiros anos medra amodo, despois acelera.\nPropiedades.\nA respecto da madeira, a cerna \u00e9 casta\u00f1a amarelenta, de textura fina e homox\u00e9nea, gran dereito, veado mac\u00edo, sen cheiro, mol, lixeira, est\u00e1bel, doada de traballar e pouco dur\u00e1bel en contacto co chan.\nExemplares senlleiros en Galiza.\nDous exemplares desta especie aparecen no Cat\u00e1logo de \u00c1rbores Senlleiras de Galicia:\nTaxonom\u00eda.\n\"Cunninghamia lanceolata\" foi descrita por (Lamb.) Hook. e publicado en \"Botanical Magazine\" 54: , pl. 2743. 1827."}
{"id": "250305", "revid": "56817", "url": "https://gl.wikipedia.org/wiki?curid=250305", "title": "Segunda divisi\u00f3n B espa\u00f1ola 2013/14", "text": "A tempada 2013\u201314 da Segunda Divisi\u00f3n B \u00e9 a 37\u00aa edici\u00f3n do terceiro nivel do f\u00fatbol espa\u00f1ol. Empezou o 25 de agosto de 2013 e finalizou o 22 de xu\u00f1o de 2014 coas eliminatorias de ascenso finais.\nResumo antes da tempada 2013\u201314.\nPlayoffs de Ascenso:\nDescendidos de Segunda Divisi\u00f3n:\nPromoci\u00f3n de ascenso.\nCampi\u00f3ns de grupo.\nOs catro campi\u00f3ns de grupo xogaron unha eliminatoria a dobre partido. Os vencedores subiron directamente a Segunda Divisi\u00f3n. Os perdedores pasaron \u00e1 segunda eliminatoria cos segundos, terceiros e cuartos de grupo.\nAdemais, os dous vencedores que ascenderon a Segunda xogaron outra eliminatoria a dobre partido para decidir o campi\u00f3n da categor\u00eda.\nSegundos, terceiros e cuartos.\nCuartos de final.\nOs segundos, terceiros e cuartos de cada grupo xogaron unha eliminatoria a dobre partido. Os vencedores pasaron \u00e1s semifinais.\nSemifinais.\nOs seis ga\u00f1adores de cuartos de final e os dous perdedores da eliminatoria de campi\u00f3ns xogaron as semifinais a dobre partido. Os vencedores pasaron \u00e1s finais.\nFinais.\nOs catro ga\u00f1adores de semifinais xogaron as finais a dobre partido. Os vencedores ascenderon a Segunda Divisi\u00f3n.\nPromoci\u00f3n de permanencia.\nOs catro d\u00e9cimo sextos clasificados xogaron unha eliminatoria a dobre partido. Os perdedores descenderon directamente a Terceira Divisi\u00f3n, mentres que os ga\u00f1adores mantiveron a categor\u00eda."}
{"id": "250309", "revid": "1888", "url": "https://gl.wikipedia.org/wiki?curid=250309", "title": "El Defensor de Caldelas", "text": "El Defensor de Caldelas foi un peri\u00f3dico quincenal editado en Castro Caldelas entre 1929 e 1930.\nHistoria e caracter\u00edsticas.\nApareceu a principios de xullo de 1929. Na s\u00faa presentaci\u00f3n afirma:\nVinculado ao agrarismo, entre os seus promotores figuraban Gerardo V\u00e1zquez Di\u00e9guez, Manuel Casado Nieto e Perfecto Herbella G\u00f3mez. Cesou a s\u00faa publicaci\u00f3n en febreiro de 1930. Foi continuado por \"El Agro\"."}
{"id": "250312", "revid": "895", "url": "https://gl.wikipedia.org/wiki?curid=250312", "title": "18 Wheeler American Pro Trucker", "text": ""}
{"id": "250316", "revid": "15490", "url": "https://gl.wikipedia.org/wiki?curid=250316", "title": "Isco", "text": "Francisco Rom\u00e1n Alarc\u00f3n Su\u00e1rez, co\u00f1ecido como Isco, nado en Benalm\u00e1dena (M\u00e1laga) o 21 de abril de 1992, \u00e9 un futbolista espa\u00f1ol. Xoga de centrocampista ofensivo e o seu equipo actual dende a temporada 2023-2024 \u00e9 o Real Betis Balompi\u00e9. "}
{"id": "250324", "revid": "92340", "url": "https://gl.wikipedia.org/wiki?curid=250324", "title": "Gerardo V\u00e1zquez Di\u00e9guez", "text": "Gerardo V\u00e1zquez Di\u00e9guez, foi un industrial e xornalista de Castro Caldelas.\nTraxectoria.\nDono dunha f\u00e1brica de galletas en Castro Caldelas. Promoveu o peri\u00f3dico \"El Defensor de Caldelas\" e despois dirixiu \"El Agro\". Ao estalar a sublevaci\u00f3n do 18 de xullo de 1936 foi encarcerado e multado. Despois da Guerra civil instalouse en Ourense."}
{"id": "250327", "revid": "89787", "url": "https://gl.wikipedia.org/wiki?curid=250327", "title": "Futbol Club Barcelona (atletismo)", "text": "A secci\u00f3n de atletismo do FC Barcelona \u00e9 a segunda secci\u00f3n deportiva m\u00e1is antiga do club. Foi creada oficialmente en 1915, malia que no club xa exist\u00eda a pr\u00e1ctica deste deporte dende o ano 1900. Os atletas adestran na Ciutat Esportiva Joan Gamper e no Estadi Joan Serrahima. Non est\u00e1 considerada como unha secci\u00f3n profesional dentro do club, pero conta con atletas tan laureados como \u00c1ngel David Rodr\u00edguez, Jackson Qui\u00f1\u00f3nez, Javier Bermejo, Manuel Olmedo, Jordi S\u00e1nchez, Sabina Asenjo ou Reyes Est\u00e9vez.\nPalmar\u00e9s.\nSecci\u00f3n masculina.\nAs principais competici\u00f3ns de atletismo a nivel de clubs que disputa o FC Barcelona son a Liga de Clubs e a Copa do Rei. A Liga de Clubs ten unha Divisi\u00f3n de Honra formada por 16 equipos, entre os cales est\u00e1 o FC Barcelona. Disp\u00fatanse \u00f3 longo dunha cifra variable de fins de semana, nos que cada equipo acada unha serie determinada de puntos dependendo dos resultados obtidos nas distintas probas. \u00c9 unha competici\u00f3n a ceo aberto. Por contra, a Copa do Rei \u00e9 unha competici\u00f3n dun s\u00f3 fin de semana que se disputa en pista cuberta.\nTam\u00e9n existen competici\u00f3ns a nivel rexional, como son os Campionatos de Catalunya, tanto a ceo aberto como en pista cuberta, nas que o club ten acadado 17 e 12 t\u00edtulos respectivamente.\nOs atletas tam\u00e9n compiten cada ano no Campionato de Espa\u00f1a de Atletismo, pero de xeito individual, e malia que visten as cores do club, non existe ning\u00fan tipo de clasificaci\u00f3n por equipos.\nSecci\u00f3n feminina.\nA secci\u00f3n feminina disputa tam\u00e9n a Liga de Clubs e a Copa da Ra\u00ed\u00f1a, pero sen acadar ning\u00fan campionato."}
{"id": "250350", "revid": "7523", "url": "https://gl.wikipedia.org/wiki?curid=250350", "title": "Francisco Rom\u00e1n Alarc\u00f3n Su\u00e1rez", "text": ""}
{"id": "250355", "revid": "56817", "url": "https://gl.wikipedia.org/wiki?curid=250355", "title": "Death to False Metal", "text": "Death to False Metal \u00e9 o noveno \u00e1lbum da banda estadounidense de rock alternativo Weezer, publicado o 2 de novembro do 2010 a trav\u00e9s do selo Geffen Records. O disco est\u00e1 formado por varias canci\u00f3ns non editadas anteriormente de toda a carreira do grupo.\nO disco foi lanzado simultaneamente coa edici\u00f3n \"deluxe\" do segundo \u00e1lbum da banda, \"Pinkerton\". O t\u00edtulo fai referencia a unha frase que Manowar usa comunmente nas s\u00faas letras (como en \"Master of the Wind\") e nas s\u00faas portadas. A diferenza dos seus anteriores discos, este non foi promociondo coa edici\u00f3n de sinxelos.\nListaxe de canci\u00f3ns.\nTodos os temas compostos por Rivers Cuomo, ag\u00e1s onde se indique."}
{"id": "250356", "revid": "98629", "url": "https://gl.wikipedia.org/wiki?curid=250356", "title": "Canela (hom\u00f3nimos)", "text": "O termo canela p\u00f3dese referir:\nToponimia.\nO top\u00f3nimo Canela p\u00f3dese referir a:"}
{"id": "250359", "revid": "18868", "url": "https://gl.wikipedia.org/wiki?curid=250359", "title": "Caneleira (hom\u00f3nimos)", "text": "O termo caneleira p\u00f3dese referir a:"}
{"id": "250369", "revid": "1131", "url": "https://gl.wikipedia.org/wiki?curid=250369", "title": "Aeroporto de Badaxoz", "text": "O Aeroporto de Badaxoz \u00e9 un aeroporto xestionado por Aena, que est\u00e1 localizado no concello de Badaxoz, a 14\u00a0km do centro urbano da cidade e a 45\u00a0km de M\u00e9rida.\nComparte pista e torre de control cunha base a\u00e9rea do ex\u00e9rcito do aire espa\u00f1ol, a de Talavera la Real. A terminal civil e a base a\u00e9rea est\u00e1n separadas pola pista, diferenciando as\u00ed as d\u00faas instalaci\u00f3ns.\nEntre 2006 e 2007, o aeroporto sufriu unha serie de obras para facer efectiva unha ampliaci\u00f3n da terminal (de 2.500 m\u00b2 a 4.400 m\u00b2), da plataforma de aeronaves (de 16.000 m\u00b2 a unha para aviaci\u00f3n comercial de 30.000 m\u00b2 e outra de aviaci\u00f3n xeral de 5.000 m\u00b2) e do aparcadoiro (pasando de 129 a 245 prazas, todas gratu\u00edtas). O 28 de xullo de 2010 p\u00faxose fin a todas as obras coa posta en funcionamento do resto de instalaci\u00f3ns.\nEn 2007 marcou o seu r\u00e9cord de pasaxeiros, con 91 789. No ano 2017 rexistrou 49 304 pasaxeiros e 1 865 movementos de aeronaves."}
{"id": "250370", "revid": "98629", "url": "https://gl.wikipedia.org/wiki?curid=250370", "title": "John Wesley Harding", "text": "John Wesley Harding \u00e9 o oitavo \u00e1lbum do m\u00fasico estadounidense Bob Dylan, publicado o 27 de decembro de 1967 a trav\u00e9s do selo Columbia Records. Producido por Bob Johnston, o disco marcou o regreso de Dylan \u00e1 m\u00fasica ac\u00fastca e as s\u00faas ra\u00edces tradicionais, despois de tres traballos de rock el\u00e9ctrico. \"John Wesley Harding\" comparte moitos toques estil\u00edsticos, e foi gravado no mesmo tempo, que as prol\u00edficas series de gravaci\u00f3ns caseiras realizadas con The Band, que finalmente ser\u00edan editadas en 1975 como \"The Basement Tapes\".\n\"John Wesley Harding\" foi excepcionalmente ben reciido pola cr\u00edtica e conseguiu boas vendas, acadando o n\u00famero 2 nas listas estadounidenses e o n\u00famero 1 nas brit\u00e1nicas. Menos de tres meses despois do seu lanzamento o \u00e1lbum foi certificado ouro pola RIAA. \"All Along the Watchtower\" converteuse na s\u00faa canci\u00f3n m\u00e1is popular tras ser versionada por Jimi Hendrix o ano seguinte.\nListaxe de canci\u00f3ns.\nTodos os temas compostos por Bob Dylan."}
{"id": "250372", "revid": "23204", "url": "https://gl.wikipedia.org/wiki?curid=250372", "title": "Campionato Brasileiro S\u00e9rie A 2012", "text": "O Campionato Brasileiro S\u00e9rie A 2012 (co\u00f1ecido como Brasileir\u00e3o Petrobras 2012 por raz\u00f3ns de patrocinio) foi a 57\u00ba edici\u00f3n da S\u00e9rie A, o primeiro nivel do f\u00fatbol no Brasil. O Corinthians era o defensor do t\u00edtulo. O 11 de novembro de 2012, o Fluminense ga\u00f1ou o t\u00edtulo, por cuarta vez.\nClasificaci\u00f3n.\n&lt;br&gt;\n&lt;br&gt;"}
{"id": "250373", "revid": "1131", "url": "https://gl.wikipedia.org/wiki?curid=250373", "title": "Aeroporto de El Hierro", "text": "O Aeroporto de El Hierro \u00e9 un aeroporto xestionado por Aena, que est\u00e1 localizado no nord\u00e9s da illa de El Hierro, na costa do municipio de Valverde. Inaugurado en decembro de 1972, \u00e9 co\u00f1ecido como \"Aeropuerto de los Cangrejos\".\nO tr\u00e1fico a\u00e9reo \u00e9 nacional, operado por Binter Canarias, con orixe e destino, en maior medida, o aeroporto de Tenerife Norte e, en menor medida, Gran Canaria. No ano 2011, o aeroporto rexistrou un tr\u00e1fico de 170.225 pasaxeiros, 4.674 operaci\u00f3ns e 135 toneladas de mercanc\u00edas."}
{"id": "250374", "revid": "5863", "url": "https://gl.wikipedia.org/wiki?curid=250374", "title": "Camilo Barcia Trelles", "text": "Camilo Barcia Trelles, nado na Veiga o 15 de xullo de 1888 e finado en Santiago de Compostela o 4 de decembro de 1977, foi un profesor e escritor asturiano. A familia estableceuse en Ribadeo. Foi irm\u00e1n de Augusto Barcia Trelles.\nTraxectoria.\nFixo os estudos de bacharel no Instituto de Lugo onde se graduou en 1903.\nEstudou Dereito na universidade de Oviedo (1909) e conseguiu o doutoramento na Universidade Central de Madrid (1915). Nesta ga\u00f1ou a c\u00e1tedra de Dereito Internacional P\u00fablico e Privado na Universidade de Murcia (1919). En 1920 pasou \u00e1 Universidade de Valladolid.\nFoi candidato do PSOE por Alacant nas elecci\u00f3ns xerais de 1920. Coa Sublevaci\u00f3n do 18 de xullo de 1936 foi acusado de ser \u201cmas\u00f3n e izquierdista\u201d e apartado do cargo en abril de 1937. De 1937 a 1938 traballou \u00absen soldo\u00bb para o Servizo de prensa e propaganda de Falange sobre temas internacionais. Foi reposto como catedr\u00e1tico e trasladouse \u00e1 Universidade de Santiago de Compostela en agosto de 1938, na que permaneceu ata a xubilaci\u00f3n en 1958 como catedr\u00e1tico e decano da Facultade de Dereito.\nFoi membro numerario do Instituto de Dereito Internacional, Profesor de L\u2019Academie de Droit Internacional da Haia, membro de honra da Asociaci\u00f3n Francisco de Vitoria, da que foi fundador. Os seus estudos sobre problemas internacionais apareceron en varias publicaci\u00f3ns de Madrid, como \"El Liberal\"."}
{"id": "250377", "revid": "1131", "url": "https://gl.wikipedia.org/wiki?curid=250377", "title": "Aeroporto de Xerez da Fronteira", "text": "O Aeroporto de Xerez \u00e9 un aeroporto xestionado por Aena, que est\u00e1 localizado ao nord\u00e9s de Xerez da Fronteira, a 8\u00a0km do centro da cidade e a 45\u00a0km de C\u00e1diz. \u00c9 co\u00f1ecido como \"Aeroporto de La Parra\".\nA importancia deste aeroporto foi crecendo nos \u00faltimos anos, en 2007 rexistrou un tr\u00e1fico de 1\u00a0607\u00a0834 pasaxeiros, 50.364 operaci\u00f3ns e 89.927\u00a0kg de mercanc\u00edas, coloc\u00e1ndose con estes datos no posto n\u00famero 18 a nivel nacional e o terceiro de Andaluc\u00eda. En 2008, debido \u00e1 crise econ\u00f3mica de 2008 o n\u00famero de pasaxeiros foi reducido ata os 1\u00a0302\u00a0770 pasaxeiros, a\u00ednda que o tr\u00e1fico de mercanc\u00edas e o n\u00famero total de operaci\u00f3ns mantiv\u00e9ronse, o que o relegou \u00e1 posici\u00f3n 21 a nivel nacional e o cuarto de Andaluc\u00eda, inmediatamente por detr\u00e1s do aeroporto de Granada. En 2012 o aeroporto pechou cun total de 913.301 pasaxeiros, a\u00ednda que segue mantendo o seu posto dentro de Aena no posto 23."}
{"id": "250378", "revid": "12452", "url": "https://gl.wikipedia.org/wiki?curid=250378", "title": "Aeroporto de Jerez de la Frontera", "text": ""}
{"id": "250379", "revid": "25871", "url": "https://gl.wikipedia.org/wiki?curid=250379", "title": "Cinnamomum", "text": "Cinnamomum \u00e9 un x\u00e9nero de \u00e1rbores e de arbustos perennes que pertencen \u00e1 familia das laur\u00e1ceas. As especies de \"Cinnamomum\" pos\u00faen aceites arom\u00e1ticos nas s\u00faas follas e na casca. O x\u00e9nero cont\u00e9n arredor de 300 especies, distribu\u00eddas en rexi\u00f3ns tropicais e subtropicais de Am\u00e9rica do Norte, Am\u00e9rica Central, Am\u00e9rica do Sur, Asia, Ocean\u00eda e Australasia.\nAs especies not\u00e1beis de \"Cinnamomum\" incl\u00faen: a caneleira (\"Cinnamomum verum\" ou \"C. zeylanicus\"), tam\u00e9n co\u00f1ecida coma cinamomo verdadeiro (de onde se tira a canela); a caneleira bastarda (\"Cinnamomum aromaticum\" ou \"C. cassia\"), o alcanforeiro (\"Cinnamomum camphora\"), a caneleira de Saig\u00f3n ou do Vietnam (\"Cinnamomum loureiroi\").\nDescrici\u00f3n.\nSon \u00e1rbores ou arbustos; plantas hermafroditas. As follas son alternas (nas especies neotropicais) ou opostas, frecuentemente (sub) triplinervias. Te\u00f1en seis t\u00e9palos, iguais, erectos na antese; estames 9, 4-loculares, os 6 exteriores con l\u00f3culos introrsos, os 3 internos con l\u00f3culos extrorso-latrorsos, estaminodios 3, con \u00e1pice saxitado-cordado. O froito \u00e9 unha baga asentada nunha c\u00fapula non profunda, os t\u00e9palos frecuentemente son persistentes.\nProdutos de interese.\nA casia xenu\u00edna, sen relaci\u00f3n co x\u00e9nero \"Cassia\", que \u00e9 o produtor de sen, obtense a partir de \"Cinnamonum cassia\" e, en menor medida, de \"C. tamala\", \"C. burmannii\" etc; tr\u00e1tase dunha \u00e1rbore ori\u00fanda da Birmania cuxa cortiza seca se comercializa en forma de fitas ou f\u00edos.\nA canela ten a s\u00faa orixe na casca da caneleira (\"Cinnamomum zeylanicum\"), nativa do Ceil\u00e1n, mais hoxe en d\u00eda cultivada tam\u00e9n noutras rexi\u00f3ns tropicais de Asia, a\u00ednda que outros tipos de canela poden ser obtidos a partir de plantas diferentes, como \"Canella winterana\", unha planta da familia Canelaceae procedente de Am\u00e9rica tropical. A canela s\u00f3 se extrae dos talos regromados, comercializ\u00e1ndose en fitas, como aromatizante en comidas, licores, pasteis, perfumes etc., sendo os seus \u00f3leos de interese medicinal.\nO alcanforeiro (\"Cinnamomum camphora\"), \u00e9 unha \u00e1rbore ornamental ori\u00fanda da China, do Xap\u00f3n e da Formosa, m\u00e1is co\u00f1ecido especialmente polo interese da s\u00faa madeira, da que se extrae por destilaci\u00f3n o alcanfor, que hoxe en d\u00eda tam\u00e9n se obt\u00e9n sinteticamente; tr\u00e1tase dun \u00f3leo s\u00f3lido a temperatura ambiente de grande importancia en medicina, perfumar\u00eda e na fabricaci\u00f3n de celuloide.\nTaxonom\u00eda.\nO x\u00e9nero foi descrito por Jacob Christian Sch\u00e4ffer e publicado en \" Botanica expeditior\" 74. 1760. A especie tipo \u00e9 \"Cinnamomum zeylanicum\" Blume.\nCinnamomum: nome xen\u00e9rico que prov\u00e9n do grego \"Kinnamon\" o \"Kinnamomon\", que significa \"madeira doce\". Este termo grego probabelmente prov\u00e9n do hebraico \"quinamom\", o cal ten orixe nunha versi\u00f3n anterior ao termo \"Kayu manis\", que na linguaxe de Malaisia e Indonesia tam\u00e9n quere dicir madeira doce. \nListaxe de especies"}
{"id": "250381", "revid": "1131", "url": "https://gl.wikipedia.org/wiki?curid=250381", "title": "Aeroporto de Le\u00f3n", "text": "O Aeroporto de Le\u00f3n \u00e9 un aeroporto xestionado por Aena, que est\u00e1 localizado entre os concellos de San Andr\u00e9s del Rabanedo e Valverde de la Virgen, 6\u00a0km ao oeste da cidade de Le\u00f3n. \u00c9 o aeroporto situado a m\u00e1is altitude na pen\u00ednsula Ib\u00e9rica (916,3 msnm).\nEn 2007 rexistrou o seu r\u00e9cord con 161\u00a0705 pasaxeiros e 7\u00a0328 operaci\u00f3ns. Nos \u00faltimos anos as s\u00faas conexi\u00f3ns v\u00edronse reducidas e en 2016 s\u00f3 rexistrou 1 814 operaci\u00f3ns, cun total de 36 554 pasaxeiros.\nHistoria.\nA orixe do aeroporto de Le\u00f3n rem\u00f3ntase a 1920, cando mediante disposici\u00f3n ministerial aparece o futuro Aer\u00f3dromo Militar de Le\u00f3n. Non \u00e9 ata 1924 cando comezan as obras co obxectivo de crear un aeroporto de escala para as aeronaves da ruta a\u00e9rea Asturias-Madrid. En 1929 o aeroporto habil\u00edtase de forma provisional para prestar os seus primeiros servizos de navegaci\u00f3n a\u00e9rea comercial.\nEsa primeira base a\u00e9rea situ\u00e1base aproximadamente no mesmo lugar que a actual: un p\u00e1ramo dende o que se divisa a capital leonesa, rodeado de terras de labranza a d\u00eda de hoxe abandonadas. As obras de acondicionamento anteriormente descritas dotaron ao aeropuerto de catro hangares para o almacenamento e reparaci\u00f3n de aeronaves, as\u00ed como os servizos b\u00e1sicos de combustible, auga e tel\u00e9fono. Unha manga de vento, un sinal no centro do campo e diversas axudas \u00e1 navegaci\u00f3n constitu\u00edan o resto do complexo que por aquel ent\u00f3n era a sede do grupo 21 de reco\u00f1ecemento da Escuadra n\u00famero 1 do Parque Rexional do Noroeste.\nDurante a guerra civil espa\u00f1ola o aer\u00f3dromo de Le\u00f3n converteuse en sede de numerosas unidades a\u00e9reas, o que ser\u00eda clave para entender a s\u00faa historia, xa que tras a guerra foi catalogado dentro da \u201cClase A\u201d, permitindo isto o seu crecemento durante a d\u00e9cada dos 40. Neses anos realiz\u00e1ronse importantes melloras t\u00e9cnicas no aer\u00f3dromo, como a colocaci\u00f3n de balizamento nocturno, un radiogoni\u00f3metro e a implantaci\u00f3n de instalaci\u00f3ns de radio.\n\u00c9 nesa \u00e9poca cando se decide crear a Academia da Aviaci\u00f3n, da cal sa\u00edron as primeiros promoci\u00f3ns da Academia Xeral do Aire. Tras uns primeiros anos de funcionamento a Academia foi substitu\u00edda pola Escola de aprendices, \u00e1 que se lle uniu a de Especialistas do Ex\u00e9rcito do Aire, actual Academia B\u00e1sica do Aire.\nApertura ao tr\u00e1fico civil.\nEn 1946 unha orde ministerial o aer\u00f3dromo conv\u00e9rtese na base a\u00e9rea aberta ao tr\u00e1fico civil Virgen del Camino (Le\u00f3n). Nese momento disponse dun campo de voo cunha pista de aterraxe. As servidumes aeron\u00e1uticas public\u00e1ronse en 1967 e non se modificar\u00edan ata 1988. NO ano 1990 as administraci\u00f3ns local e auton\u00f3mica decidiron promover a consolidaci\u00f3n dunha infraestrutura aeroportuaria moderna coa vista posta na futura explotaci\u00f3n comercial do aeroporto. A Deputaci\u00f3n Provincial solicitou ao Ministerio de Defensa a localizaci\u00f3n de instalaci\u00f3ns civ\u00eds dentro dos terreos do aer\u00f3dromo, acept\u00e1ndose dita solicitude en 1991.\nInicio das operaci\u00f3ns comerciais.\nEn 1994 comezou a historia da actividade comercial do aeroporto. Na primeira fase do aeroporto civil dotou \u00e1s instalaci\u00f3ns dunha pista de voo, unha r\u00faa de enlace e un estacionamento, que ser\u00edan inaugurados en xullo de 1995. Dous anos despois inici\u00e1ronse as obras da segunda fase na cal se constru\u00edu unha terminal e un edificio de servizos. As obras remataron en xaneiro de 1999 O 2 de xu\u00f1o dese mesmo ano un avi\u00f3n de Iberia con destino a Barcelona inaugurou oficialmente o aeroporto de Le\u00f3n. Dende ent\u00f3n esta aeroli\u00f1a, baixo o nome da s\u00faa filial Air Nostrum, seguiu mantendo voos regulares a Madrid e Barcelona."}
{"id": "250382", "revid": "89787", "url": "https://gl.wikipedia.org/wiki?curid=250382", "title": "Igrexas cat\u00f3licas orientais", "text": "O termo Igrexas cat\u00f3licas orientais, tam\u00e9n co\u00f1ecidas como uniatas, ref\u00edrese colectivamente \u00e1s 22 igrexas particulares aut\u00f3nomas en comu\u00f1\u00f3n coa Santa S\u00e9 que, xunto coa Igrexa Latina, forman a Igrexa Cat\u00f3lica universal. Conservan moitas antigas tradici\u00f3ns teol\u00f3xicas, lit\u00farxicas e devocionais que, en moitos casos, comparten co resto das igrexas cristi\u00e1s orientais coas que estiveron unidas no pasado, como a Igrexa Ortodoxa ou as igrexas ortodoxas orientais.\nA\u00ednda que comparten tradici\u00f3ns similares con estas igrexas ortodoxas, af\u00e1stanse delas en temas doutrinais e teol\u00f3xicos, polo que non admiten a participaci\u00f3n de membros destas outras igrexas nos sacramentos, ag\u00e1s baixo as circunstancias previstas polo dereito can\u00f3nico. No caso da Igrexa Ortodoxa isto \u00e9 consecuencia, de xeito principal mais non exclusivo, de diferenzas conceptuais en canto ao papel e \u00e1 autoridade do Bispo de Roma.\nHistoricamente, est\u00e1s igrexas ti\u00f1an o seu \u00e1mbito de actuaci\u00f3n en Europa do Leste, Oriente Medio, o Norte de \u00c1frica e a India. Por mor da emigraci\u00f3n, te\u00f1en presenza tam\u00e9n en Europa Occidental, Am\u00e9rica e Ocean\u00eda, onde te\u00f1en creado eparqu\u00edas de xeito paralelo \u00e1s dioceses latinas.\nSituaci\u00f3n can\u00f3nica.\nCo termo igrexas cat\u00f3licas orientais abr\u00e1nguese a 23 das 24 igrexas particulares aut\u00f3nomas en comu\u00f1\u00f3n co Papa. Pertencen a diferentes tradici\u00f3ns lit\u00farxicas: alexandrina, antioquense, armenia, bizantina e caldea. Canonicamente, cada unha delas \u00e9 aut\u00f3noma respecto do resto de igrexas cat\u00f3licas, a\u00ednda que comparte con elas o sometemento \u00e1 autoridade espiritual e xur\u00eddica do papa. As\u00ed, un fiel maronita, por exemplo, responde ante un bispo maronita, non ante un bispo latino, ag\u00e1s cando sexa determinado o contrario. Por\u00e9n, se nunha determinada rexi\u00f3n os membros dunha destas igrexas particulares son moi poucos e, xa que logo, non te\u00f1en xerarqu\u00eda propia, o seu coidado espiritual conf\u00edase a un bispo doutra igrexa particular. Isto sucede, por exemplo, cos cat\u00f3licos latinos de Eritrea que est\u00e1n a cargo da Igrexa Cat\u00f3lica Eritrea, de rito alexandrino.\nTeoloxicamente, todas as igrexas particulares poden ser vistas como \"Igrexas irm\u00e1s\". Segundo o Concilio Vaticano Segundo, estas igrexas orientais, xunto coa moito m\u00e1is grande Igrexa Latina, comparten \"igual dignidade, de tal xeito que ningunha delas est\u00e1 por diante das demais por raz\u00f3n do seu rito, e disfrutan dos mesmos dereitos e est\u00e1n suxeitas \u00e1s mesmas obrigas, incluso no tocante \u00e1 predicaci\u00f3n do Evanxeo por todo o mundo (cf. Mc 16,15), baixo a direcci\u00f3n do Romano Pont\u00edfice.\"\nEstas igrexas est\u00e1n representadas ante a Santa S\u00e9 e na Curia Romana a trav\u00e9s da Congregaci\u00f3n para as Igrexas Orientais, formada por un Cardeal Prefecto, 27 cardeais, un arcebispo e catro bispos, desigandos polo papa para un per\u00edodo de 5 anos. Son membros por dereito os Patriarcas e os Arcebispos Maiores das Igrexas Orientais e o Presidente do Pontificio Consello para a Promoci\u00f3n da Unidade dos Cristi\u00e1ns.\nXerarqu\u00eda.\nPapel do Papa.\nSegundo o C\u00f3digo dos Canons das Igrexas Orientais, o Papa \u00e9 a autoridade suprema da Igrexa Cat\u00f3lica e pode exercer dita autoridade cando considere axeitado:\nPatriarcas e Arcebispos Maiores.\nOs patriarcas e arcebispos maiores cat\u00f3licos reciben os seus t\u00edtulos das s\u00e9s de Alexandr\u00eda (coptos), Antioqu\u00eda (sir\u00edacos, melquitas, maronitas), Babilonia (caldeos), Cilicia (armenios), K\u00ediv-Galicia (ucra\u00ednos), Ernakulam-Angamaly (siro-malabares), Trivandrum (siro-malankaras), e F\u0103g\u0103ra\u015f-Alba Iulia (romaneses). As igrexas orientais gob\u00e9rnanse polo C\u00f3digo dos Canons das Igrexas Orientais.\nDentro de cada unha destas igrexas non hai diferenza entre un patriarca e un arcebispo maior. Por\u00e9n, existen diferenzas en canto \u00e1 precedencia e en canto ao acceso ao cargo: os arcebispos maiores elixidos te\u00f1en que ser confirmados no seu posto polo Papa antes de tomar posesi\u00f3n, mentres que os patriarcas non precisan confirmaci\u00f3n papal, sen\u00f3n que se lles require que pidan ao papa no menor tempo a chamada \"ecclesiastica communio\" (comu\u00f1\u00f3n eclesi\u00e1stica).\nContexto hist\u00f3rico.\nA comu\u00f1\u00f3n entre as igrexas cristi\u00e1s crebouse por diferenzas en materias doutrinais, cando as diferentes partes se acusaban entre si de herex\u00eda ou de apartarse da ortodoxia. Noutros casos a comu\u00f1\u00f3n rompeuse por desacordos no tocante \u00e1 autoridade, e as partes acus\u00e1ronse de cisma, mais non de herex\u00eda. As principais divisi\u00f3ns no tocante \u00e1s Igrexas orientais foron as seguintes:\nDentro destas Igrexas, f\u00f3ra da comu\u00f1\u00f3n co Papa, xurdiron grupos que consideraban importante a volta \u00e1 unidade. A Igrexa Cat\u00f3lica aceptounos permit\u00edndolles manter o seu \"patrimonio lit\u00farxico, teol\u00f3xico, espiritual e disciplinar\".\nLista de igrexas.\nO Annuario Pontificio da Santa S\u00e9 da a seguinte lista de Igrexas, coa s\u00e9 principal de cada unha e os pa\u00edses onde ten xurisdici\u00f3n eclesi\u00e1stica. Am\u00f3sase tam\u00e9n a data de uni\u00f3n ou de fundaci\u00f3n entre par\u00e9nteses e o n\u00famero de membros entre corchetes, sendo o seu n\u00famero total de aproximadamente 16\u00a0336\u00a0000 fieis. \nNota 1: Os cat\u00f3licos xeorxianos de rito bizantino, segundo o canon 27 do CCEO, non constit\u00faen unha igrexa particular, e a maior\u00eda deles en Xeorxia empregan a liturxia armenia."}
{"id": "250383", "revid": "1131", "url": "https://gl.wikipedia.org/wiki?curid=250383", "title": "Aeroporto de Logro\u00f1o-Agoncillo", "text": "O Aeroporto de Logro\u00f1o-Agoncillo \u00e9 un aeroporto xestionado por Aena, que est\u00e1 localizado no concello de Agoncillo, 14\u00a0km ao leste do centro urbano da cidade de Logro\u00f1o.\nAs orixes do aeroporto rem\u00f3ntanse \u00e1 base militar de Recajo, unha base a\u00e9rea secundaria constru\u00edda entre 1924 e 1928. Por ent\u00f3n, o campo de voos era de 1.000 metros de longo e 600 de ancho. O 5 de febreiro de 1932, c\u00e1mbiase o seu nome polo de Aer\u00f3dromo de Agoncillo. En 1946 \u00e1brese ao tr\u00e1fico a\u00e9reo civil, con todo, e ata data recente, o seu uso como tal foi bastante moderado, exceptuando as operaci\u00f3ns do Aeroclub de Logro\u00f1o.\nEn 1996, o Goberno da Rioxa decide impulsar a creaci\u00f3n do aeroporto de Logro\u00f1o. \u00c9 o 21 de setembro de 1998 cando culminan eses esforzos, declar\u00e1ndose o aeroporto de Logro\u00f1o-Agoncillo como \"aeroporto de interese xeral\" e po\u00f1endo en marcha os proxectos necesarios para a s\u00faa reforma, ata a s\u00faa inauguraci\u00f3n en maio de 2003, logo dun investimento de 17\u00a0930\u00a0000 euros.\n\u00c9 un dos aeroportos espa\u00f1ois con menor tr\u00e1fico a\u00e9reo, xestionando en 2005 36.560 pasaxeiros e 3.061 operaci\u00f3ns. En 2006 houbo 55.469 pasaxeiros, cun incremento con respecto ao ano anterior dun 41,7%, e as operaci\u00f3ns foron 3.334, un 8% m\u00e1is. En 2010, o aeroporto deu servizo a un total de 24.522 pasaxeiros debido \u00e1 eliminaci\u00f3n da ruta a Barcelona. En 2012, s\u00f3 houbo 19.263 pasaxeiros e 2.630 operaci\u00f3ns."}
{"id": "250384", "revid": "10599", "url": "https://gl.wikipedia.org/wiki?curid=250384", "title": "Aeroporto de Logro\u00f1o", "text": ""}
{"id": "250385", "revid": "56817", "url": "https://gl.wikipedia.org/wiki?curid=250385", "title": "Alcanforeiro", "text": "O alcanforeiro, tam\u00e9n co\u00f1ecido como alcanforeira ou canforeira (Cinnamomum camphora), \u00e9 unha \u00e1rbore da familia das laur\u00e1ceas que acada dimensi\u00f3ns de at\u00e9 vinte e cinco metros de altura, de copa piramidal e follas alternas, orixinaria de Extremo Oriente, da madeira do cal se obt\u00e9n o alcanfor por destilaci\u00f3n.\nOs alcanforeiros do Pazo de Rubi\u00e1ns en Vilagarc\u00eda de Arousa (Pontevedra) figuran no Cat\u00e1logo de \u00c1rbores Senlleiras de Galicia.\nH\u00e1bitat e distribuci\u00f3n.\nA planta procede do Extremo Oriente, sendo moi com\u00fan na China, no Xap\u00f3n e en Taiw\u00e1n. Cult\u00edvase tam\u00e9n en numerosos pa\u00edses de clima c\u00e1lido e nas rexi\u00f3ns costeiras do Pac\u00edfico nos Estados Unidos.\nDescrici\u00f3n.\n\u00c9 unha \u00e1rbore grande que pode acadar os vinte e cinco metros de altura coas p\u00f3las febles. As folla son persistentes, alternas, pecioladas, de forma ovalada, cori\u00e1ceas e acuminadas, de cor verde brillante e con tres nervios principais que presentan na s\u00faas axilas unhas pequenas glanduli\u00f1as. As flores son brancas amarelentas e aparecen en maio-xu\u00f1o agrupadas en pan\u00edculas corimbosas dispostas nas s\u00faas axilas. O froito \u00e9 unha baga en forma de globo de cor arroibada que torna a negro cando vai chegando.\nTaxonom\u00eda.\n\"Cinnamomum camphora\" foi descrita por (L.) J.Presl e publicado en \"O Prirozenosti rostlin, aneb rostlinar\" 2: 47. 1825.\nCinnamomum: nome xen\u00e9rico que prov\u00e9n do grego \"Kinnamon\" o \"Kinnamomon\", que significa \"madeira doce\". Este termo grego probabelmente prov\u00e9n do hebraico \"quinamom\", o cal ten orixe nunha versi\u00f3n anterior ao termo \"Kayu manis\", que na linguaxe de Malaisia e Indonesia tam\u00e9n quere dicir madeira doce.\ncamphora: ep\u00edteto latino que significa \"alcanfor\"."}
{"id": "250386", "revid": "12452", "url": "https://gl.wikipedia.org/wiki?curid=250386", "title": "Cinnamomum camphora", "text": ""}
{"id": "250389", "revid": "23204", "url": "https://gl.wikipedia.org/wiki?curid=250389", "title": "Kimono", "text": ""}
